{
    "GE07bhg4c05u:0": " BhG 5.1",
    "GE07bhg4c05u:1": " arjuna uvāca saṃnyāsaṃ karmaṇāṃ kṛṣṇa punar yogaṃ ca śaṃsasi |",
    "GE07bhg4c05u:2": " yac chreya etayor ekaṃ tan me brūhi suniścitam ||1||",
    "GE07bhg4c05u:3": " śrīdharaḥ :",
    "GE07bhg4c05u:4": " nivārya saṃśayaṃ jiṣṇoḥ karma-saṃnyāsa-yogayoḥ |",
    "GE07bhg4c05u:5": " jitendriyasya ca yateḥ pañcame muktim abravīt ||",
    "GE07bhg4c05u:6": " ajñāna-sambhūtaṃ saṃśayaṃ jñānāsinā chittvā karma-yogam ātiṣṭha ity uktam",
    "GE07bhg4c05u:7": " | tatra pūrvāpara-virodhaṃ manvāno 'rjuna uvāca saṃnyāsam iti |",
    "GE07bhg4c05u:8": " yas tv ātma-ratir eva syād ity ādinā sarvaṃ karmākhilaṃ pārtha ity ādinā ca",
    "GE07bhg4c05u:9": " karma-saṃnyāsaṃ kathayasi |",
    "GE07bhg4c05u:10": " jñānāsinā saṃśayaṃ chittvā yogam ātiṣṭha iti punar yogaṃ ca kathayasi |",
    "GE07bhg4c05u:11": " na ca karma-saṃnyāsaḥ karma-yogaś ca ekasyaiva ekadaiva sambhavataḥ viruddha-svarūpatvāt",
    "GE07bhg4c05u:12": " tasmād etayor madhya ekasminn anuṣṭhātavye sati mama yac chreyaḥ suniścitam tad ekaṃ brūhi",
    "GE07bhg4c05u:13": " madhusūdanaḥ :",
    "GE07bhg4c05u:14": " adhyāyābhyāṃ kṛto dvābhyāṃ nirṇayaḥ karma-bodhayoḥ |",
    "GE07bhg4c05u:15": " karma-tat-tyāgayor dvābhyāṃ nirṇayaḥ kriyate 'dhunā ||",
    "GE07bhg4c05u:16": " tṛtīye 'dhyāye jyāyasī cet karmaṇas te ity ādinārjunena pṛṣṭo bhagavān jñāna-karmaṇor vikalpa-samuccayāsambhavenādhikāri-bheda-vyavasthayā",
    "GE07bhg4c05u:17": " 'smin dvividhā niṣṭhā purā proktā mayānagha ity ādinā nirṇayaṃ kṛtavān |",
    "GE07bhg4c05u:18": " tathā cājñādhikārikaṃ karma na jñānena saha samuccīyate tejas-timirayor",
    "GE07bhg4c05u:19": " iva yugapad asambhavāt karmādhikāra-hetu-bheda-buddhy-apanodakatvena",
    "GE07bhg4c05u:20": " jñānasya tad-virodhitvāt |",
    "GE07bhg4c05u:21": " nāpi vikalpyate ekārthatvābhāvāt |",
    "GE07bhg4c05u:22": " jñāna-kāryasyājñāna-nāśasya karmaṇā kartum aśakyatvāt tam eva viditvāpi",
    "GE07bhg4c05u:23": " mṛtyum eti nānyaḥ panthā vidyate 'nāyanāya iti śruteḥ |",
    "GE07bhg4c05u:24": " jñāne jāte tu karma-kāryaṃ nāpekṣyata evety uktaṃ yāvān artha udapāne ity atra |",
    "GE07bhg4c05u:25": " tathā ca jñāninaḥ karmānadhikāre niścite prārabdha-karma-vaśād",
    "GE07bhg4c05u:26": " vṛthā-ceṣṭā-rūpeṇa tad-anuṣṭhānaṃ vā sarva-karma-saṃnyāso veti nirvivādaṃ caturthe nirṇītam",
    "GE07bhg4c05u:27": " ajñena tv antaḥ-karaṇa-śuddhi-dvārā jñānotpattaye karmāṇy anuṣṭheyāni tam etaṃ vedānuvacanena brāhmaṇā vividiṣanti yajñena",
    "GE07bhg4c05u:28": " dānena tapasānāśakena iti śruteḥ |",
    "GE07bhg4c05u:29": " sarvaṃ karmākhilaṃ pārtha jñāne parisamāpyate iti bhagavad-vacanāc ca |",
    "GE07bhg4c05u:30": " evaṃ sarva-karmāṇi jñānārthāni |",
    "GE07bhg4c05u:31": " tathā sarva-karma-saṃnyāso 'pi jñānārthaḥ śrūyate etam eva pravrājino lokam icchantaḥ pravrajanti, śānto dānta uparatas titikṣuḥ samāhito bhūtvātmany evātmānaṃ paśyet, tyajataiva hi taj jñeyaṃ tyuktuḥ pratyak",
    "GE07bhg4c05u:32": " paraṃ padam, satyānṛte sukha-duḥkhe vedān imaṃ lokam amuṃ ca parityajyātmānam anvicchet ity ādau |",
    "GE07bhg4c05u:33": " tatra karma tat-tyāgayor ārād upakāraka-saṃnipatyopakārakayoḥ",
    "GE07bhg4c05u:34": " prayājāvaghātayor iva na samuccayaḥ sambhavati viruddhatvena yaugapadyābhāvāt |",
    "GE07bhg4c05u:35": " nāpi karma-tat-tyāgayor",
    "GE07bhg4c05u:36": " ātma-jñāna-mātra-phalatvenaikārthatvād atirātrayoḥ",
    "GE07bhg4c05u:37": " ṣoḍaśi-grahaṇāgrahaṇayor iva vikalpaḥ syāt |",
    "GE07bhg4c05u:38": " dvāra-bhedenaikārthatvābhāvāt",
    "GE07bhg4c05u:39": " | karmaṇo hi pāpa-kṣaya-rūpam adṛṣṭam eva dvāraṃ, saṃnyāsasya tu sarva-vikṣepābhāvena vicārāvasara-dāna-rūpaṃ dṛṣṭam eva dvāram |",
    "GE07bhg4c05u:40": " niyamāpūrvaṃ tu dṛṣṭa-samavāyitvād avaghātādāv iva na prayojakam |",
    "GE07bhg4c05u:41": " tathā",
    "GE07bhg4c05u:42": " cādṛṣṭārtha-dṛṣṭārthayor ārād upakāraka-saṃnipātyopakārakayor",
    "GE07bhg4c05u:43": " eka-pradhānārthatve 'pi vikalpo nāsty eva |",
    "GE07bhg4c05u:44": " prayājāvaghātādīnām api tat-prasaṅgāt |",
    "GE07bhg4c05u:45": " tasmāt krameṇobhayam apy anṣṭheyam |",
    "GE07bhg4c05u:46": " tatrāpi saṃnyāsānantaraṃ karmānuṣṭhānaṃ cet tadā parityakta-pūrvāśrama-svīkāreṇārūḍha-patitatvāt",
    "GE07bhg4c05u:47": " prāktana-saṃnyāsa-vaiyarthyaṃ ca tasyādṛṣṭārthatvābhāvāt |",
    "GE07bhg4c05u:48": " prathama-kṛta-saṃnyāsenaiva jñānādhikāra-lābhe tad-uttara-kāle",
    "GE07bhg4c05u:49": " karmānuṣṭhāna-vaiyarthyaṃ ca |",
    "GE07bhg4c05u:50": " tasmād ādau bhagavad-arpaṇa-buddhyā",
    "GE07bhg4c05u:51": " niṣkāma-karmānuṣṭhānād antaḥ-karaṇa-śuddhau tīvreṇa vairāgyeṇa vividiṣāyāṃ",
    "GE07bhg4c05u:52": " dṛḍhāyāṃ sarva-karma-saṃnyāsaḥ",
    "GE07bhg4c05u:53": " śravaṇa-mananādi-rūpa-vedānta-vākya-vicārāya kartavya iti bhagavato matam",
    "GE07bhg4c05u:54": " | tathā coktam - na karmaṇām anārambhān naiṣkarmyaṃ puruṣo 'śnute iti |",
    "GE07bhg4c05u:55": " vakṣyate ca -",
    "GE07bhg4c05u:56": " ārurukṣor muner yogaṃ karma kāraṇam ucyate |",
    "GE07bhg4c05u:57": " yogārūḍhasya tasyaiva śamaḥ kāraṇam ucyate || [Gītā 6.3] iti |",
    "GE07bhg4c05u:58": " yogo 'tra tīvra-vairāgya-pūrvikā vividiṣā |",
    "GE07bhg4c05u:59": " tad uktaṃ vārtika-kāraiḥ -",
    "GE07bhg4c05u:60": " pratyag vividiṣāsiddhyai vedānuvacanādayaḥ |",
    "GE07bhg4c05u:61": " brahmāvāptyai tu tat-tyāga īpsantīti śruter balāt || iti |",
    "GE07bhg4c05u:62": " smṛtiś ca -",
    "GE07bhg4c05u:63": " kaṣāya-paṅktiḥ karmāṇi jñānaṃ tu paramā gatiḥ |",
    "GE07bhg4c05u:64": " kaṣāye karmabhiḥ pakve tato jñānaṃ pravartate || iti |",
    "GE07bhg4c05u:65": " mokṣa-dharme -",
    "GE07bhg4c05u:66": " kaṣāyaṃ pācayitvā ca śreṇī-sthāneṣu ca triṣu |",
    "GE07bhg4c05u:67": " pravrajec ca paraṃ sthānaṃ pārivrājyam anuttamam ||",
    "GE07bhg4c05u:68": " bhāvinaḥ karaṇaiś cāyaṃ bahu-saṃsāra-yoniṣu |",
    "GE07bhg4c05u:69": " āsādayati śuddhātmā mokṣaṃ vai prathamāśrame ||",
    "GE07bhg4c05u:70": " tam āsādya tu muktasya dṛṣṭārthasya vipaścitaḥ |",
    "GE07bhg4c05u:71": " triṣv āśrameṣu ko nv artho bhavet paramābhīpsitaḥ || iti |",
    "GE07bhg4c05u:72": " mokṣaṃ vairāgyam |",
    "GE07bhg4c05u:73": " etena kramākrama-saṃnyāso dvāv api darśinau |",
    "GE07bhg4c05u:74": " tathā ca śrutiḥ - brahmacaryaṃ samāpya gṛhī bhaved gṛhād vanī bhūtvā pravrajed yadi",
    "GE07bhg4c05u:75": " vetarathā brahmacaryād eva pravrajed gṛhād vā vanād vā yad ahar eva virajet tad ahar eva pravrajet iti |",
    "GE07bhg4c05u:76": " tasmād ajñasyāviraktatā-daśāyāṃ karmānuṣṭhānam eva |",
    "GE07bhg4c05u:77": " tasyaiva",
    "GE07bhg4c05u:78": " viraktatā-daśāyāṃ saṃnyāsaḥ śravaṇādy-avasara-dānena jñānārthaṃ iti daśā-bhedenājñam adhikṛtyaiva karma-tat-tyāgau vyākhyātuṃ pañcama-ṣaṣṭhāv",
    "GE07bhg4c05u:79": " adhyāyāv ārabhyete |",
    "GE07bhg4c05u:80": " vidvat-saṃnyāsas tu jñāna-balād artha-siddha eveti sandehābhāvān na vicāryate |",
    "GE07bhg4c05u:81": " tatraikam eva jijñāsum ajñaṃ prati jñānārthatvena karma-tat-tyāgayor",
    "GE07bhg4c05u:82": " vigdhānāt tayoś ca viruddhayor yugapad anuṣṭhānāsambhavān mayā jijñāsunā kim idānīm anuṣṭheyam iti sandihāno 'rjuna uvāca saṃnyāsam iti |",
    "GE07bhg4c05u:83": " he kṛṣṇa ! sadānanda-rūpa bhakta-duḥkha-karṣaṇeti vā |",
    "GE07bhg4c05u:84": " karmaṇāṃ",
    "GE07bhg4c05u:85": " yāvaj-jīvādi-śruti-vihitānāṃ nityānāṃ naimittikānāṃ ca saṃnyāsaṃ tyāgaṃ jijñāsum ajñaṃ prati kathayasi veda-mukhena punas tad-viruddhaṃ yogaṃ ca karmānuṣṭhāna-rūpaṃ śaṃsasi |",
    "GE07bhg4c05u:86": " etam eva pravrājino lokam icchantaḥ pravrajanti, tam etaṃ vedānuvacanena brāhmaṇā vividiṣanti yajñena ity",
    "GE07bhg4c05u:87": " ādi-vākya-dvayena -",
    "GE07bhg4c05u:88": " nirāśīr yata-cittātmā tyakta-sarva-parigrahaḥ |",
    "GE07bhg4c05u:89": " śārīraṃ kevalaṃ karma kurvann āpnoti kilbiṣam || [Gītā 4.21]",
    "GE07bhg4c05u:90": " chittvainaṃ saṃśayaṃ yogam ātiṣṭhottiṣṭha bhārata iti gītā-vākya-dvayena",
    "GE07bhg4c05u:91": " vā |",
    "GE07bhg4c05u:92": " tatraikam ajñaṃ prati karma-tat-tyāgayor vidhānād yugapad ubhayānuṣṭhānasambhavād etayoḥ karma-tat-tyāgayor madhye yad ekaṃ śreyaḥ praśasyataraṃ manyase karma vā tat-tyāgaṃ vā tan me brūhi suniścitaṃ tava",
    "GE07bhg4c05u:93": " matam anuṣṭhānāya ||1||",
    "GE07bhg4c05u:94": " viśvanāthaḥ :",
    "GE07bhg4c05u:95": " proktaṃ jñānād api śreṣṭhaṃ karma tad-dāṛḍhya-siddhaye |",
    "GE07bhg4c05u:96": " tat-padārthasya ca jñānaṃ sāmyād yā api pañcame ||",
    "GE07bhg4c05u:97": " pūrvādhyāyānte śrutena vākya-dvāreṇa virodham āśaṅkamānaḥ pṛcchati",
    "GE07bhg4c05u:98": " sannyāsam iti |",
    "GE07bhg4c05u:99": " yoga-saṃnyasta-karmāṇaṃ jñāna-saṃchinna-saṃśayam |",
    "GE07bhg4c05u:100": " ātmavantaṃ na karmāṇi nibadhnanti dhanaṃjaya || [Gītā 4.41]",
    "GE07bhg4c05u:101": " iti vākyena tvaṃ karma-yogenotpanna-jñānasya karma-saṃnyāsaṃ brūṣe |",
    "GE07bhg4c05u:102": " tasmād ajñāna-saṃbhūtaṃ hṛt-sthaṃ jñānāsinātmanaḥ |",
    "GE07bhg4c05u:103": " chittvainaṃ saṃśayaṃ yogam ātiṣṭhottiṣṭha bhārata || [Gītā 4.42]",
    "GE07bhg4c05u:104": " ity anena punas tasyaiva karma-yogaṃ ca brūṣe |",
    "GE07bhg4c05u:105": " na ca karma-saṃnyāsaḥ",
    "GE07bhg4c05u:106": " karma-yogaś ca ekasyaiva ekadaiva sambhavataḥ, sthiti-gativat",
    "GE07bhg4c05u:107": " viruddha-svarūpatvāt |",
    "GE07bhg4c05u:108": " tasmāj jñānī karma-saṃnyāsaṃ kuryāt, karma-yogaṃ vā kuryād iti tvad-abhiprāyam anavagato |haṃ pṛcchāmi etayor madhye yad ekaṃ śreyas tvayā suniścitam tan me brūhi ||1||",
    "GE07bhg4c05u:109": " baladevaḥ :",
    "GE07bhg4c05u:110": " jñānataḥ karmaṇaḥ śraiṣṭhyaṃ sukaratvādinā hariḥ |",
    "GE07bhg4c05u:111": " śuddhasya tad-akartṛtvaṃ tvety ādi prāha pañcame ||",
    "GE07bhg4c05u:112": " dvitīye mumukṣuṃ praty ātma-vijñānaṃ mocakam abhidhāya tad-upāyayā",
    "GE07bhg4c05u:113": " niṣkāmaṃ karma kartavyam abhyadhāt |",
    "GE07bhg4c05u:114": " labdha-vijñānasya na kiṃcit karmāstīti yas tv ātma-ratir eva syāt iti tṛtīye, sarvaṃ karmākhilaṃ pārtha iti caturthe cāvādīt |",
    "GE07bhg4c05u:115": " ante tu tasmād ajñāna-saṃbhūtaṃ [Gītā 4.42]",
    "GE07bhg4c05u:116": " ity ādinā tasyaiva punaḥ karma-yogaṃ prāvocat |",
    "GE07bhg4c05u:117": " tatrārjunaḥ pṛcchati saṃnyāsam iti |",
    "GE07bhg4c05u:118": " he kṛṣṇa ! karmaṇāṃ sannyāsaṃ sarvendriya-vyāpāra-virati-rūpaṃ jñāna-yogam ity arthaḥ |",
    "GE07bhg4c05u:119": " punar yogaṃ karmānuṣṭhānaṃ ca sarvendriya-vyāpāra-rūpaṃ śaṃsasi |",
    "GE07bhg4c05u:120": " na caikasya yugapat tau sambhavetāṃ, sthiti-gativat tamas-tejovac ca viruddha-svarūpatvāt",
    "GE07bhg4c05u:121": " tasmāl labdha-jñānaḥ karma sannyased anutiṣṭhed veti bhavad-abhimataṃ",
    "GE07bhg4c05u:122": " vettum aśakto 'haṃ pṛcchāmi |",
    "GE07bhg4c05u:123": " etayoḥ karma-sannyāsa-karmānuṣṭhānayor yad ekaṃ śreyas tvayā suniścitaṃ tattvaṃ me brūhīti",
    "GE07bhg4c05u:124": " BhG 5.2",
    "GE07bhg4c05u:125": " śrī-bhagavān uvāca saṃnyāsaḥ karma-yogaś ca niḥśreyasa-karāv ubhau |",
    "GE07bhg4c05u:126": " tayos tu karma-saṃnyāsāt karma-yogo viśiṣyate ||2||",
    "GE07bhg4c05u:127": " śrīdharaḥ : atrottaraṃ śrī-bhagavān uvāca saṃnyāsa iti |",
    "GE07bhg4c05u:128": " ayaṃ bhāvaḥ - na hi vedānta-vedyātma-tattvajñaṃ prati karma-yogam ahaṃ bravīmi |",
    "GE07bhg4c05u:129": " yataḥ pūrvoktena saṃnyāsena virodhaḥ syāt |",
    "GE07bhg4c05u:130": " api tu dehātmābhimāninaṃ tvāṃ",
    "GE07bhg4c05u:131": " bandhu-vadhādi-nimitta-śoka-mohādi-kṛtam enaṃ saṃśayaṃ dehātma-viveka-jñānāsinā chittvā paramātma-jñānopāya-bhūtaṃ karma-yogam",
    "GE07bhg4c05u:132": " ātiṣṭheti bravīmi |",
    "GE07bhg4c05u:133": " karma-yogena śuddha-cittasyātma-tattva-jñāne jāte sati tat-paripākārthaṃ jñāna-niṣṭhāṅgatvena saṃnyāsaḥ pūrvam uktaḥ |",
    "GE07bhg4c05u:134": " evaṃ saty aṅga-pradhānayor vikalpa-yogāt saṃnyāsaḥ karma-yogaś cety etāv ubhāv api",
    "GE07bhg4c05u:135": " bhūmikā-bhedena samuccitāv eva niḥśreyasaṃ sādhayataḥ |",
    "GE07bhg4c05u:136": " tathāpi tu tayor madhye tu karma-saṃnyāsāt sakāśāt karma-yogo viśiṣṭo bhavatīti ||2||",
    "GE07bhg4c05u:137": " madhusūdanaḥ : evam arjunasya praśne tad-uttaram śrī-bhagavān uvāca saṃnyāsa iti |",
    "GE07bhg4c05u:138": " niḥśreyasa-karau jñānotpatti-hetutvena mokṣopayoginau |",
    "GE07bhg4c05u:139": " tayos tu karma-saṃnyāsād anadhikāri-kṛtāt karma-yogo viśiṣyate śreyān adhikāra-sampādakatvena",
    "GE07bhg4c05u:140": " viśvanāthaḥ : karma-yogo viśiṣyata iti jñāninaḥ karma-karaṇe na ko 'pi",
    "GE07bhg4c05u:141": " doṣaḥ |",
    "GE07bhg4c05u:142": " pratyuta niṣkāma-karmaṇā citta-śuddhi-dārḍhyāj jñāna-dārḍhyam eva syāt |",
    "GE07bhg4c05u:143": " saṃnyāsinas tu kadācit citta-vaiguṇye sati tad-upaśamanārthaṃ kiṃ karma niṣiddham ? jñānābhyāsa-pratibandhakaṃ tu citta-vaiguṇyam eva |",
    "GE07bhg4c05u:144": " viṣaya-grahaṇe tu vāntāśitvam eva syād iti bhāvaḥ ||2||",
    "GE07bhg4c05u:145": " baladevaḥ : evaṃ pṛṣṭo śrī-bhagavān uvāca saṃnyāsa iti |",
    "GE07bhg4c05u:146": " niḥśreyasa-karau",
    "GE07bhg4c05u:147": " mukti-hetū |",
    "GE07bhg4c05u:148": " karma-saṃnyāsāj jñāna-yogād viśiṣyate śreṣṭho bhavati |",
    "GE07bhg4c05u:149": " ayaṃ bhāvaḥ - na khalu labdha-jñānasyāpi karma-yogo doṣāvahaḥ |",
    "GE07bhg4c05u:150": " kintu",
    "GE07bhg4c05u:151": " jñāna-garbhatvāj jñāna-dārḍhya-kṛd eva |",
    "GE07bhg4c05u:152": " jñāna-niṣṭhatayā",
    "GE07bhg4c05u:153": " karma-sannyāsinas tu citta-doṣe sati tad-doṣa-vināśāya karmānuṣṭheyaṃ",
    "GE07bhg4c05u:154": " pratiṣedhaka-śāstrāt |",
    "GE07bhg4c05u:155": " karma-tyāga-vākyāni tv ātmani ratau satyāṃ karmāṇi taṃ svayaṃ tjayantīty āhuḥ |",
    "GE07bhg4c05u:156": " tasmāt sukaratvād apramādatvāj",
    "GE07bhg4c05u:157": " jñāna-garbhatvāc ca karma-yogaḥ śreyān iti ||2||",
    "GE07bhg4c05u:158": " BhG 5.3",
    "GE07bhg4c05u:159": " jñeyaḥ sa nitya-saṃnyāsī yo na dveṣṭi na kāṅkṣati |",
    "GE07bhg4c05u:160": " nirdvandvo hi mahā-bāho sukhaṃ bandhāt pramucyate ||3||",
    "GE07bhg4c05u:161": " śrīdharaḥ : kuta ity apekṣāyāṃ saṃnyāsitvena karma-yoginaṃ stuvaṃs tasya śreṣṭhatvaṃ darśayati jñeya iti |",
    "GE07bhg4c05u:162": " rāga-dveṣādi-rāhityena parameśvarārthaṃ karmāṇi yo 'nutiṣṭhati sa nityaṃ karmānuṣṭhāna-kāle 'pi saṃnyāsīty evaṃ jñeyaḥ |",
    "GE07bhg4c05u:163": " tatra hetuḥ nirdvandvo rāga-dveṣādi-dvandva-śūnyo hi śuddha-citto",
    "GE07bhg4c05u:164": " jñāna-dvārā sukham anāyāsenaiva bandhāt saṃsārāt pramucyate ||3||",
    "GE07bhg4c05u:165": " madhusūdanaḥ : tam eva karma-yogaṃ stauti jñeya iti tribhiḥ |",
    "GE07bhg4c05u:166": " sa karmaṇi pravṛtto 'pi nityaṃ saṃnyāsīti jñeyaḥ |",
    "GE07bhg4c05u:167": " ko 'sau ? yo na dveṣṭi",
    "GE07bhg4c05u:168": " bhagavad-arpaṇa-buddhyā kriyamāṇaṃ karma niṣphalatva-śaṅkayā |",
    "GE07bhg4c05u:169": " na kāṅkṣati svargādikam |",
    "GE07bhg4c05u:170": " nirdvandvo rāga-dveṣa-rahito hi yasmāt sukham anāyāsena he mahābāho bandhād antaḥkaraṇāśuddhi-rūpāj jñāna-pratibandhāt pramucyate",
    "GE07bhg4c05u:171": " nityānitya-vastu-vivekādi-prakarṣeṇa mukto bhavati ||3||",
    "GE07bhg4c05u:172": " viśvanāthaḥ : na ca sannyāsa-prāpyo mokṣo 'kṛta-saṃnyāsenaiva tena na prāpya iti vācyam ity āha jñeya iti |",
    "GE07bhg4c05u:173": " sa tu śuddha-cittaḥ karmī",
    "GE07bhg4c05u:174": " nitya-saṃnyāsī eva jñeyaḥ |",
    "GE07bhg4c05u:175": " he mahābāho iti mukti-nagarīṃ jetuṃ sa eva",
    "GE07bhg4c05u:176": " mahāvīra iti bhāvaḥ ||3||",
    "GE07bhg4c05u:177": " baladevaḥ : kuto viśiṣyate tatrāha jñeya iti |",
    "GE07bhg4c05u:178": " sa viśuddha-cittaḥ",
    "GE07bhg4c05u:179": " karma-yogī nitya-saṃnyāsī |",
    "GE07bhg4c05u:180": " sa sarvadā jñāna-yoga-niṣṭho jñeyaḥ |",
    "GE07bhg4c05u:181": " yaḥ",
    "GE07bhg4c05u:182": " karmāntargatātmānubhavānanda-paritṛptas tato 'nyat kiṃcit na kāṅkṣati na ca dveṣṭi |",
    "GE07bhg4c05u:183": " nirdvandvo dvandva-sahiṣṇuḥ sukham anāyāsena sukara-karma-niṣṭhayety arthaḥ ||3||",
    "GE07bhg4c05u:184": " BhG 5.4",
    "GE07bhg4c05u:185": " sāṃkhya-yogau pṛthag bālāḥ pravadanti na paṇḍitāḥ |",
    "GE07bhg4c05u:186": " ekam apy āsthitaḥ samyag ubhayor vindate phalam ||4||",
    "GE07bhg4c05u:187": " śrīdharaḥ : yasmād evam aṅga-pradhānatvenobhayor avasthā-bhedena",
    "GE07bhg4c05u:188": " krama-samuccayaḥ |",
    "GE07bhg4c05u:189": " ato vikalpam aṅgīkṛtyobhayoḥ kaḥ śreṣṭha iti praśno",
    "GE07bhg4c05u:190": " 'jñāninām evocitaḥ |",
    "GE07bhg4c05u:191": " na vivekinām ity āha sāṅkhya-yogāv iti |",
    "GE07bhg4c05u:192": " sāṅkhya-śabdena jñāna-niṣṭhā-vācinā tad-aṅgaṃ saṃnyāsaṃ lakṣayati |",
    "GE07bhg4c05u:193": " saṃnyāsa-karma-yogau eka-phalau santau pṛthak svatantrāv iti bālā ajñā eva pravadanti na tu paṇḍitāḥ |",
    "GE07bhg4c05u:194": " tatra hetuḥ - anayor ekam apy samyag āsthita āśritavān ubhayor api phalam āpnoti |",
    "GE07bhg4c05u:195": " tathā hi karma-yogaṃ samyag anutiṣṭhan śuddha-cittaḥ san jñāna-dvārā yad ubhayoḥ phalaṃ kaivalyaṃ tad vindati |",
    "GE07bhg4c05u:196": " saṃnyāsaṃ samyag āsthito 'pi pūrvam anuṣṭhitasya karma-yogasyāpi",
    "GE07bhg4c05u:197": " paramparayā jñāna-dvārā yad ubhayoḥ phalaṃ kaivalyaṃ tad vindatīti na pṛthak phalatvam anayor ity arthaḥ ||4||",
    "GE07bhg4c05u:198": " madhusūdanaḥ : nanu yaḥ karmaṇi pravṛttaḥ sa kathaṃ saṃnyāsīti jñātavyaḥ karma-tat-tyāgayoḥ svarūpa-virodhāt phalaikyāt tatheti cet, na |",
    "GE07bhg4c05u:199": " svarūpato viruddhayoḥ phale 'pi virodhasyaucityāt |",
    "GE07bhg4c05u:200": " tathā ca niḥśreyasa-karāv ubhāv ity anupapannam ity āśaṅkyāha sāṃkhya-yogāv iti |",
    "GE07bhg4c05u:201": " saṃkhyā samyag ātma-buddhis tāṃ vahatīti jñānāntaraṅga-sādhanatayā sāṅkhyaḥ saṃnyāsaḥ |",
    "GE07bhg4c05u:202": " yogaḥ pūrvokta-karma-yogaḥ |",
    "GE07bhg4c05u:203": " tau pṛthag viruddha-phalau bālāḥ",
    "GE07bhg4c05u:204": " śāstrārtha-viveka-jñāna-śūnyāḥ pravadanti, na paṇḍitāḥ |",
    "GE07bhg4c05u:205": " kiṃ tarhi paṇḍitānāṃ matam ? ucyate - ekam apy saṃnyāsa-karmaṇor madhye samyag āsthitaḥ svādhikārānurūpeṇa samyag yathā-śāstraṃ kṛtavān sann ubhayor",
    "GE07bhg4c05u:206": " vindate phalam jñānotpatti-dvāreṇa niḥśreyasam ekam eva ||4||",
    "GE07bhg4c05u:207": " viśvanāthaḥ : tasmād yac chreya evaitayor iti tvad-uktam api vastuto na",
    "GE07bhg4c05u:208": " ghaṭate |",
    "GE07bhg4c05u:209": " vivekibhir ubhayoḥ pārthakyābhāvasya dṛṣṭatvād ity āha",
    "GE07bhg4c05u:210": " sāṃkhya-yogāv iti |",
    "GE07bhg4c05u:211": " sāṃkhya-śabdena jñāna-niṣṭhā-vācinā tad-aṅgaḥ saṃnyāso lakṣyate |",
    "GE07bhg4c05u:212": " saṃnyāsa-karma-yogau pṛthak svatantrāv iti bālāḥ vadanti, na tu vijñāḥ jñeyaḥ sa nitya-saṃnyāsī iti pūrvokteḥ |",
    "GE07bhg4c05u:213": " ata ekam apīty ādi ||4||",
    "GE07bhg4c05u:214": " baladevaḥ : yaḥ śreya etayor ekam iti tvad-vākyaṃ ca na ghaṭata ity āha sāṃkhyeti |",
    "GE07bhg4c05u:215": " jñāna-yoga-karma-yogau phala-bhedāt pṛthag-bhūtāv iti bālāḥ pravadanti, na tu paṇḍitāḥ",
    "GE07bhg4c05u:216": " ataeva ekam ity ādi phalam ātmāvaloka-lakṣaṇam ||4||",
    "GE07bhg4c05u:217": " BhG 5.5",
    "GE07bhg4c05u:218": " yat sāṃkhyaiḥ prāpyate sthānaṃ tad yogair api gamyate |",
    "GE07bhg4c05u:219": " ekaṃ sāṃkhyaṃ ca yogaṃ ca yaḥ paśyati sa paśyati ||5||",
    "GE07bhg4c05u:220": " śrīdharaḥ : etad eva sphuṭayati yat sāṃkhyair iti |",
    "GE07bhg4c05u:221": " sāṃkhyair",
    "GE07bhg4c05u:222": " jñāna-niṣṭhaiḥ saṃnyāsibhir yat sthānaṃ mokṣākhyaṃ prakarṣeṇa sākṣād",
    "GE07bhg4c05u:223": " avāpyate, yogair ity ārśa āditvān matv-arthīyo 'c-pratyayo draṣṭavyaḥ |",
    "GE07bhg4c05u:224": " tena karma-yogibhir api tad eva jñāna-dvāreṇa gamyate 'vāpyate |",
    "GE07bhg4c05u:225": " ataḥ sāṃkhyaṃ ca yogaṃ ca ekaphalatvena ekaṃ yaḥ paśyati sa eva samyak paśyati",
    "GE07bhg4c05u:226": " madhusūdanaḥ : ekasyānuṣṭhānāt katham ubhayoḥ phalaṃ vindate tathāha yat sāṃkhyair iti |",
    "GE07bhg4c05u:227": " sāṅkhyair jñāna-niṣṭhaiḥ saṃnyāsibhir",
    "GE07bhg4c05u:228": " aihika-karmānuṣṭhāna-śūnyatve 'pi prāg-bhavīya-karmabhir eva",
    "GE07bhg4c05u:229": " saṃskṛtāntaḥ-karaṇaiḥ śravaṇādi-pūrvikayā jñāna-niṣṭhayā yat prasiddhaṃ sthānaṃ tiṣṭhaty evāsmin na tu kadāpi cyavata iti vyutpattyā mokṣākhyaṃ prāpyata āvaraṇābhāva-mātreṇa labhyata iva nitya-prāptatvāt, yogair api bhagavad-arpaṇa-buddhyā phalābhisandhi-rāhityena kṛtāni karmāṇi śāstrīyāṇi",
    "GE07bhg4c05u:230": " yogās te yeṣāṃ santi te 'pi yogāḥ |",
    "GE07bhg4c05u:231": " arśa-āditvān matv-arthīyo 'c-pratyayaḥ",
    "GE07bhg4c05u:232": " | tair yogibhir api sattva-śuddhyā saṃhyāsa-pūrvaka-śravaṇādi-puraḥ-sarayā",
    "GE07bhg4c05u:233": " jñāna-niṣṭhayā vartamāne bhaviṣyati vā janmani sampatsyamānayā tat sthānaṃ gamyate |",
    "GE07bhg4c05u:234": " ata eka-phalatvād ekaṃ sāṃkhyaṃ ca yogaṃ ca yaḥ paśyati sa eva",
    "GE07bhg4c05u:235": " samyak paśyati nānyaḥ |",
    "GE07bhg4c05u:236": " ayaṃ bhāvaḥ yeṣāṃ saṃnyāsa-pūrvikā jñāna-niṣṭhā dṛśyate teṣāṃ tayaiva",
    "GE07bhg4c05u:237": " liṅgena prāg-janmasu bhagavad-arpita-karma-niṣṭhānumīyate |",
    "GE07bhg4c05u:238": " kāraṇam antareṇa kāryotpatty-ayogāt |",
    "GE07bhg4c05u:239": " tad uktam -",
    "GE07bhg4c05u:240": " yāny ato 'nyāni janmāni teṣu nūnaṃ kṛtaṃ bhavet |",
    "GE07bhg4c05u:241": " yat kṛtyaṃ puruṣeṇeha nānyathā brahmaṇi sthitiḥ || iti |",
    "GE07bhg4c05u:242": " evaṃ yeṣāṃ bhagavad-arpita-karma-niṣṭhā dṛśyate teṣāṃ tayaiva liṅgena bhāvinī saṃnyāsa-pūrvajñāna-niṣṭhānumīyate sāmagryāḥ kāryāvyabhicāritvāt |",
    "GE07bhg4c05u:243": " tasmād ajñena mumukṣuṇāntaḥkaraṇa-śuddhaye prathamaṃ karma-yogo 'nuṣṭheyo",
    "GE07bhg4c05u:244": " na tu saṃnyāsaḥ |",
    "GE07bhg4c05u:245": " sa tu vairāgya-tīvratāyāṃ svayam eva bhaviṣyatīti ||5||",
    "GE07bhg4c05u:246": " viśvanāthaḥ : etad eva spaṣṭayati yad iti |",
    "GE07bhg4c05u:247": " sāṃkhyaiḥ sannyāsena yogair",
    "GE07bhg4c05u:248": " niṣkāma-karmaṇā |",
    "GE07bhg4c05u:249": " bahu-vacanaṃ gauraveṇa |",
    "GE07bhg4c05u:250": " ataeva tad dvayaṃ pṛthag-bhūtam",
    "GE07bhg4c05u:251": " api yo vivekenaikam eva paśyati sa paśyati, cakṣuṣmān paṇḍita ity arthaḥ",
    "GE07bhg4c05u:252": " baladevaḥ : etad viśadayati yad iti |",
    "GE07bhg4c05u:253": " sāṃkhyair jñāna-yogibhir yogaiḥ",
    "GE07bhg4c05u:254": " niṣkāma-karmabhiḥ |",
    "GE07bhg4c05u:255": " arśa ādy ac |",
    "GE07bhg4c05u:256": " sthānaṃ ātmāvaloka-lakṣaṇam |",
    "GE07bhg4c05u:257": " ataeva tad dvayaṃ nivṛtti-pravṛtti-rūpatayā bhinna-rūpam api phalaikyād ekaṃ yaḥ paśyati vetti, sa paśyati sa cakṣuṣmān paṇḍita ity arthaḥ ||5||",
    "GE07bhg4c05u:258": " BhG 5.6",
    "GE07bhg4c05u:259": " saṃnyāsas tu mahābāho duḥkham āptum ayogataḥ |",
    "GE07bhg4c05u:260": " yoga-yukto munir brahma nacireṇādhigacchati ||6||",
    "GE07bhg4c05u:261": " śrīdharaḥ : yadi karma-yogino 'py antataḥ saṃnyāsenaiva jñāna-nisṭhā tarhy ādita eva saṃnyāsaḥ kartuṃ yukta iti manvānaṃ praty āha saṃnyāsa iti |",
    "GE07bhg4c05u:262": " ayogataḥ karma-yogaṃ vinā saṃnyāso duḥkham āptum duḥkha-hetuḥ |",
    "GE07bhg4c05u:263": " aśakya ity arthaḥ |",
    "GE07bhg4c05u:264": " citta-śuddhy-abhāvena jñāna-niṣṭhāyā asambhavāt |",
    "GE07bhg4c05u:265": " yoga-yuktas tu",
    "GE07bhg4c05u:266": " śuddha-cittatayā muniḥ saṃnyāsī bhūtvācireṇaiva brahmādhigacchati |",
    "GE07bhg4c05u:267": " aparokṣaṃ jānāti |",
    "GE07bhg4c05u:268": " ataś citta-śuddheḥ prāk karma-yoga eva saṃnyāsād viśiṣyata iti pūrvoktaṃ siddham |",
    "GE07bhg4c05u:269": " tad uktaṃ vārttika-kṛdbhiḥ -",
    "GE07bhg4c05u:270": " pramādino bahiś cittāḥ piśunāḥ kalahotsukāḥ |",
    "GE07bhg4c05u:271": " sannyāsino 'pi dṛśyante daiva-sandūṣitāśrayāḥ || iti ||6||",
    "GE07bhg4c05u:272": " madhusūdanaḥ : aśuddhāntaḥkaraṇenāpi saṃnyāsa eva prathamaṃ kuto na",
    "GE07bhg4c05u:273": " kriyate jñāna-niṣṭhā-hetutvena tasyāvaśakatvād iti cet tatrāha saṃnyāsa iti |",
    "GE07bhg4c05u:274": " ayogato yogam antaḥ-karaṇa-śodhakaṃ śāstrīyaṃ karmāntareṇa haṭhād",
    "GE07bhg4c05u:275": " eva yaḥ kṛtaḥ saṃnyāsaḥ sa tu duḥkham āptum eva bhavati,",
    "GE07bhg4c05u:276": " aśuddhāntaḥkaraṇatvena tat-phalasya jñāna-nisṭhāyā asambhavāt |",
    "GE07bhg4c05u:277": " śodhake ca karmaṇy anadhikārāt karma-brahmobhaya-bhraṣṭatvena parama-saṅkaṭāpatteḥ |",
    "GE07bhg4c05u:278": " karma-yoga-yuktas tu śuddhāntaḥkaraṇatvān munir manana-śīlaḥ saṃnyāsī bhūtvā brahma satya-jñānādi-lakṣaṇam ātmānaṃ na cireṇa śīghram evādhigacchati sākṣātkaroti pratibandhakābhāvāt |",
    "GE07bhg4c05u:279": " etac coktaṃ prāg eva -",
    "GE07bhg4c05u:280": " na karmaṇām anārambhān naiṣkarmyaṃ puruṣo 'śnute |",
    "GE07bhg4c05u:281": " na ca saṃnyasanād eva siddhiṃ samadhigacchati || [Gītā 3.4] iti |",
    "GE07bhg4c05u:282": " ata eka-phalatve 'pi karma-saṃnyāsāt karma-yogo viśiṣyata iti yat prāg uktaṃ tad upapannam",
    "GE07bhg4c05u:283": " viśvanāthaḥ : kintu samyak-citta-śuddhim anirdhārayato jñāninaḥ saṃnyāso",
    "GE07bhg4c05u:284": " duḥkhadaḥ karma-yogas tu sukhada eveti pūrva-vyañjitam arthaṃ spaṣṭam evāha saṃnyāsas tv iti |",
    "GE07bhg4c05u:285": " citta-vaiguṇye satīti śeṣaḥ |",
    "GE07bhg4c05u:286": " ayogataḥ",
    "GE07bhg4c05u:287": " karma-yogābhāvāc citta-vaiguṇya-praśāmaka-karma-yogasya saṃnyāsiny abhāvāt tatra anadhikārād ity arthaḥ |",
    "GE07bhg4c05u:288": " saṃnyāso duḥkham eva prāptuṃ bhavati |",
    "GE07bhg4c05u:289": " tad uktaṃ vārttika-kṛdbhiḥ -",
    "GE07bhg4c05u:290": " pramādino bahiś cittāḥ piśunāḥ kalahotsukāḥ |",
    "GE07bhg4c05u:291": " sannyāsino 'pi dṛśyante daiva-sandūṣitāśrayāḥ || iti |",
    "GE07bhg4c05u:292": " śrutir api -yadi na samuddharanti yatayo hṛdi kāma-jaṭā iti |",
    "GE07bhg4c05u:293": " bhagavatāpi yas tva saṃyata-ṣaḍ-vargaḥ [BhP 11.18.40] ity ādy uktam |",
    "GE07bhg4c05u:294": " tasmād",
    "GE07bhg4c05u:295": " yoga-yuktaḥ niṣkāma-karmavān munir jñānī san brahma śīghraṃ prāpnoti ||6||",
    "GE07bhg4c05u:296": " baladevaḥ : jñāna-yogasya duṣkaratvāt sukara-karma-yogaḥ śreyān ity āha",
    "GE07bhg4c05u:297": " saṃnyāsas tv iti |",
    "GE07bhg4c05u:298": " saṃnyāsaḥ sarvendriya-vyāpāra-vinivṛtti-rūpo",
    "GE07bhg4c05u:299": " jñāna-yogaḥ |",
    "GE07bhg4c05u:300": " ayogataḥ karma-yogaṃ vinā duḥkhaṃ prāptum bhavati |",
    "GE07bhg4c05u:301": " duṣkaratvāt sapramādatvāc ca duḥkha-hetur eva syād ity arthaḥ |",
    "GE07bhg4c05u:302": " yoga-yukta-niṣkāma-karmī tu munir ātma-manana-śīlaḥ sann acireṇa śīghram",
    "GE07bhg4c05u:303": " eva brahmādhigacchati ||6||",
    "GE07bhg4c05u:304": " BhG 5.7",
    "GE07bhg4c05u:305": " yoga-yukto viśuddhātmā vijitātmā jitendriyaḥ |",
    "GE07bhg4c05u:306": " sarva-bhūtātma-bhūtātmā kurvann api na lipyate ||7||",
    "GE07bhg4c05u:307": " śrīdharaḥ : karma-yogādi-krameṇa brahmādhigame saty api tad-uparitanena",
    "GE07bhg4c05u:308": " karmaṇā bandhaḥ syād evety āśaṅkyāha yoga-yukta iti |",
    "GE07bhg4c05u:309": " yogena yuktaḥ |",
    "GE07bhg4c05u:310": " ataeva viśuddha ātmā cittaṃ yasya saḥ |",
    "GE07bhg4c05u:311": " ataeva vijita ātmā śarīraṃ yena |",
    "GE07bhg4c05u:312": " ataeva jitānīndriyāṇi yena |",
    "GE07bhg4c05u:313": " tataś ca sarveṣāṃ bhūtānām ātma-bhūta ātmā yasya sa loka-saṅgrahārthaṃ svābhāvikaṃ vā karma kurvann api na lipyate",
    "GE07bhg4c05u:314": " madhusūdanaḥ : nanu karmaṇo bandha-hetutvād yoga-yukto munir brahmādhigacchatīty anupapannam ity ata āha yoga-yukta iti |",
    "GE07bhg4c05u:315": " bhagavad-arpaṇa-phalābhisandhi-rāhityādi-guṇa-yuktaṃ śāstrīyaṃ karma yoga",
    "GE07bhg4c05u:316": " ity ucyate |",
    "GE07bhg4c05u:317": " tena yogena yuktaḥ puruṣaḥ prathamaṃ viśuddhātmā viśuddho",
    "GE07bhg4c05u:318": " rajas-tamo-bhyām akaluṣita ātmāntaḥkaraṇa-rūpaṃ sattvaṃ yasya sa tathā |",
    "GE07bhg4c05u:319": " nirmalāntaḥ-karaṇaḥ san vijitātmā sva-vaśīkṛta-dehaḥ |",
    "GE07bhg4c05u:320": " tato jitendriyaḥ sva-vaśīkṛta-sarva-bāhyendriyaḥ |",
    "GE07bhg4c05u:321": " etena manūktas tridaṇḍī kathitaḥ -",
    "GE07bhg4c05u:322": " vāg-daṇḍo 'tha mano-daṇḍaḥ kāya-daṇḍas tathaiva ca |",
    "GE07bhg4c05u:323": " yasyaite nityatā daṇḍāḥ sa tridaṇḍīti kathyata || iti |",
    "GE07bhg4c05u:324": " vāg iti bāhyendriyopalakṣaṇam |",
    "GE07bhg4c05u:325": " etādṛśasya tattva-jñānam avaśyaṃ bhavatīty āha sarva-bhūtātma-bhūtātmā sarva-bhūta ātma-bhūtaś cātmā svarūpaṃ yasya",
    "GE07bhg4c05u:326": " sa tathā |",
    "GE07bhg4c05u:327": " jaḍājaḍātmakaṃ sarva ātma-mātraṃ paśyann ity arthaḥ |",
    "GE07bhg4c05u:328": " sarveṣāṃ bhūtānām ātma-bhūta ātmā yasyeti vyākhyāne tu sarva-bhūtātmety",
    "GE07bhg4c05u:329": " etāvataivārtah-lābhād ātma-bhūtety adhikaṃ syāt |",
    "GE07bhg4c05u:330": " sarvātma-padayor",
    "GE07bhg4c05u:331": " jaḍājaḍa-paratve tu samañjasam |",
    "GE07bhg4c05u:332": " etādṛśaḥ paramārtha-darśī kurvann api karmāṇi para-dṛṣṭyā na lipyate taiḥ karmabhiḥ sva-dṛṣṭyā tad-abhāvād ity arthaḥ ||7||",
    "GE07bhg4c05u:333": " viśvanāthaḥ : kṛtenāpi karmaṇā jñāninas tasya na lepa ity āha yogeti |",
    "GE07bhg4c05u:334": " yoga-yukto jñānī trividhaḥ - viśuddhātmā vijita-buddhir ekaḥ |",
    "GE07bhg4c05u:335": " vijitātmā",
    "GE07bhg4c05u:336": " viśuddha-citto dvitīyaḥ |",
    "GE07bhg4c05u:337": " jitendriyas tṛtīya iti |",
    "GE07bhg4c05u:338": " pūrva-pūrveṣāṃ",
    "GE07bhg4c05u:339": " sādhana-tāratamyād utkarṣaḥ |",
    "GE07bhg4c05u:340": " etādṛśe gṛhasthe tu sarve 'pi jīvā anurajyantīty āha sarveṣām api bhūtānām ātma-bhūtaḥ premāspadībhūta ātmā deho yasya saḥ ||7||",
    "GE07bhg4c05u:341": " baladevaḥ : īdṛśī mumukṣuḥ sarveṣāṃ preyān ity āha yogeti |",
    "GE07bhg4c05u:342": " yoge niṣkāme karmaṇi yukto nirataḥ |",
    "GE07bhg4c05u:343": " ataeva viśuddhātmā nirmala-buddhiḥ |",
    "GE07bhg4c05u:344": " ataeva vijitātmā vaśīkṛta-manāḥ |",
    "GE07bhg4c05u:345": " ataeva jitendriyaḥ śabdādi-viṣaya-rāga-śūnyaḥ |",
    "GE07bhg4c05u:346": " ataeva sarveṣāṃ bhūtānāṃ jīvānām ātma-bhūtaḥ premāspadatām gata ātmā deho yasya saḥ |",
    "GE07bhg4c05u:347": " na cātra pārtha-sārathinā sarvātmaikyam abhimatam - na tv evāham ity ādinā sarvātmanāṃ mitho bhedasya tenābhidhānāt |",
    "GE07bhg4c05u:348": " tad-vādināpi",
    "GE07bhg4c05u:349": " vijñājñābhedasya vaktum aśaktyatvāc ca |",
    "GE07bhg4c05u:350": " evambhūtaḥ kurvann api viviktātmānusandhānād anātmany ātmābhimānena na lipyate acireṇātmānam adhigacchati |",
    "GE07bhg4c05u:351": " ataḥ karma-yogaḥ śreyān ||7||",
    "GE07bhg4c05u:352": " BhG 5.8",
    "GE07bhg4c05u:353": " naiva kiṃ cit karomīti yukto manyeta tattva-vit |",
    "GE07bhg4c05u:354": " paśyañ śṛṇvan spṛśañ jighrann aśnan gacchan svapañ śvasan ||8||",
    "GE07bhg4c05u:355": " pralapan visṛjan gṛhṇann unmiṣan nimiṣann api |",
    "GE07bhg4c05u:356": " indriyāṇīndriyārtheṣu vartanta iti dhārayan ||9||",
    "GE07bhg4c05u:357": " śrīdharaḥ : karma kurvann api na lipyata ity etad viruddham ity āśaṅkya kartṛtvābhimānābhāvān na viruddham ity āha naiveti dvābhyām |",
    "GE07bhg4c05u:358": " karma-yogena",
    "GE07bhg4c05u:359": " yuktaḥ krameṇa tattvavid bhūtvā darśana-śravaṇādīni kurvann apīndriyāṇīndriyārtheṣu vartanta iti dhārayan buddhyā niścinvan kiṃcid apy",
    "GE07bhg4c05u:360": " ahaṃ na karomīti manyeta manyate |",
    "GE07bhg4c05u:361": " tatra",
    "GE07bhg4c05u:362": " darśana-śravaṇa-sparśanāghrānāśanāni cakṣur-ādi-jñānendriya-vyāpārāḥ |",
    "GE07bhg4c05u:363": " gatiḥ pādayoḥ |",
    "GE07bhg4c05u:364": " svāpo buddheḥ |",
    "GE07bhg4c05u:365": " śvāsaḥ prāṇasya |",
    "GE07bhg4c05u:366": " pralapanaṃ",
    "GE07bhg4c05u:367": " vāg-indriyasya |",
    "GE07bhg4c05u:368": " visargaḥ pāyūpasthayoḥ |",
    "GE07bhg4c05u:369": " grahaṇaṃ hastayoḥ |",
    "GE07bhg4c05u:370": " unmeṣaṇa-nimeṣaṇe kūrmākhya-prāṇasyeti vivekaḥ |",
    "GE07bhg4c05u:371": " etāni karmāṇi kurvann api abhimānābhāvād brahma-vin na lipyate |",
    "GE07bhg4c05u:372": " tathā ca parāmarṣaṃ sūtram -",
    "GE07bhg4c05u:373": " tad-adhigama uttara-pūrvāghayor aśleṣa-vināśau tad-vyapadeśād iti ||8-9||",
    "GE07bhg4c05u:374": " madhusūdanaḥ : etad eva vivṛṇoti naiveti dvābhyām |",
    "GE07bhg4c05u:375": " cakṣur-ādi-jñānendriyair vāg-ādi-karmendriyaiḥ prāṇā̆di-vāyu-bhedair",
    "GE07bhg4c05u:376": " antaḥ-karaṇa-catuṣṭayena ca tat-tac-ceṣṭāsu kriyamāṇāsu indriyāṇīndriyādīny evendriyārtheṣu sva-sva-viṣayeṣu vartante pravartante na tv aham iti dhārayann avadhārayann naiva kiṃcit karomīti manyeta manyate tattvavit paramārtha-darśī yuktaḥ samāhita-cittaḥ |",
    "GE07bhg4c05u:377": " athavādau yuktaḥ karma-yogena paścād antaḥkaraṇa-śuddhi-dvāreṇa tattvavid bhūtvā naiva kiṃcit karomīti manyata iti sambandhaḥ |",
    "GE07bhg4c05u:378": " tatra darśana-śravaṇa-sparśana-ghrāṇāśanāni",
    "GE07bhg4c05u:379": " cakṣuḥ-śrotra-tvag-ghrāṇa-rasanānāṃ pañca-jñānendriyāṇāṃ vyāpārāḥ paśyan śṛṇvan spṛśañ jighrann aśnann ity uktāḥ |",
    "GE07bhg4c05u:380": " gatiḥ pādayoḥ |",
    "GE07bhg4c05u:381": " pralāpo vācaḥ |",
    "GE07bhg4c05u:382": " visargaḥ pāyūpasthayoḥ |",
    "GE07bhg4c05u:383": " grahaṇaṃ hastayor iti pañca karmendriya-vyāpārā",
    "GE07bhg4c05u:384": " gacchan pralapan visṛjan gṛhṇann ity uktāḥ |",
    "GE07bhg4c05u:385": " śvasann iti prāṇādi-pañcakasya vyāpāropalakṣaṇam |",
    "GE07bhg4c05u:386": " unmiṣan nimiṣann iti",
    "GE07bhg4c05u:387": " nāga-kūrmādi-pañcakasya |",
    "GE07bhg4c05u:388": " svapann ity antaḥ-karaṇa-catuṣṭayasya |",
    "GE07bhg4c05u:389": " artha-krama-vaśāt pāṭha-kramaṃ bhaṅktvā vyākhyātāv imau ślokau |",
    "GE07bhg4c05u:390": " yasmāt",
    "GE07bhg4c05u:391": " sarva-vyāpāreṣv apy ātmano 'kartṛtvam eva paśyati |",
    "GE07bhg4c05u:392": " ataḥ kurvann api na lipyata iti yuktam evoktam iti bhāvaḥ ||8-9||",
    "GE07bhg4c05u:393": " viśvanāthaḥ : yena karmaṇālepas taṃ prakāraṃ śikṣayati naiveti |",
    "GE07bhg4c05u:394": " yuktaḥ",
    "GE07bhg4c05u:395": " karma-yogī darśanādīni kurvann apīndriyāṇīndriyārtheṣu vartanta iti dhārayan buddhyā niścinvan nirabhimānaḥ kiṃcid apy ahaṃ naiva karomīti",
    "GE07bhg4c05u:396": " manyate ||8-9||",
    "GE07bhg4c05u:397": " baladevaḥ : śuddhasyātmano 'dhiṣṭhānādi-pañcāpekṣita-karma-kartṛtvaṃ",
    "GE07bhg4c05u:398": " nāstīty upadiśati naiveti |",
    "GE07bhg4c05u:399": " yukto niṣkāma-karmī",
    "GE07bhg4c05u:400": " prādhānika-dehendriyādi-saṃsargād darśanādīni karmāṇi kurvann api",
    "GE07bhg4c05u:401": " tattva-vit viviktam ātma-tattvam anubhavan indriyārtheṣu rūpādiṣu",
    "GE07bhg4c05u:402": " indriyāṇi cakṣur-ādīni mad-vāsanānuguṇa-paramātma-preritāni vartanta iti dhārayan niścinvann ahaṃ kiṃcid api na karomīti manyate |",
    "GE07bhg4c05u:403": " paśyañ śṛṇvan spṛśañ jighrann aśnann iti cakṣuḥ-śrotra-tvag-ghrāṇa-rasanānāṃ",
    "GE07bhg4c05u:404": " jñānendriyāṇāṃ darśana-śravaṇa-sparśanāghrānāśanāni vyāpārāḥ |",
    "GE07bhg4c05u:405": " tatra gamanaṃ pādayoḥ |",
    "GE07bhg4c05u:406": " pralāpo vācaḥ |",
    "GE07bhg4c05u:407": " visargānandaḥ pāyūpasthayoḥ |",
    "GE07bhg4c05u:408": " grahaṇaṃ hastayor iti bodhyam |",
    "GE07bhg4c05u:409": " śvasann iti prāṇādīnām unmiṣan nimiṣann iti nāgādīnāṃ prāṇa-bhedānām |",
    "GE07bhg4c05u:410": " svapann ity antaḥkaraṇānām ity arthaḥ kramād vyākhyeyam |",
    "GE07bhg4c05u:411": " vijñāna-sukhaika-rasasya",
    "GE07bhg4c05u:412": " mamānādi-vāsanā-hetuka-prādhānika-dehādi-sambandha-nimittaṃ",
    "GE07bhg4c05u:413": " tadīdṛśa-karma-kartṛtvam, na tu svarūpaika-nimittam iti manyata ity arthaḥ",
    "GE07bhg4c05u:414": " | na svarūpa-prayuktam ātmanaḥ kartṛtvaṃ kiṃcid api nāstīti śakyam",
    "GE07bhg4c05u:415": " abhidhātuṃ nirdhāraṇe manane ca tasyābhidhānāt |",
    "GE07bhg4c05u:416": " tat tac ca jñānam eva tac cātmano nityam |",
    "GE07bhg4c05u:417": " na hi vijñātur vijñāter viparilāpo vidyate iti śruteḥ |",
    "GE07bhg4c05u:418": " tat-siddhiś ca hariṇā dharma-bhūtena jñānena ca ity āhuḥ ||8-9||",
    "GE07bhg4c05u:419": " BhG 5.10",
    "GE07bhg4c05u:420": " brahmaṇy ādhāya karmāṇi saṅgaṃ tyaktvā karoti yaḥ |",
    "GE07bhg4c05u:421": " lipyate na sa pāpena padma-patram ivāmbhasā ||10||",
    "GE07bhg4c05u:422": " śrīdharaḥ : tarhi yasya karomīti abhimāno 'sti tasya karma-lepo durvāraḥ |",
    "GE07bhg4c05u:423": " tathāviśuddha-cittatvāt saṃnyāso 'pi nāsti iti mahat saṅkaṭam āpannam ity",
    "GE07bhg4c05u:424": " āśaṅkyāha brahmaṇīti |",
    "GE07bhg4c05u:425": " brahmaṇy ādhāya parameśvare samarpya |",
    "GE07bhg4c05u:426": " tat-phale ca saṅgaṃ tyaktvā |",
    "GE07bhg4c05u:427": " yaḥ karmāṇi karoti asau pāpena bandhu-hetutayā pāpiṣṭhena",
    "GE07bhg4c05u:428": " puṇya-pāpātmakena karmaṇā na lipyate yathā padma-patram ambhasi sthitam api tenāmbhasā na lipyate tadvat ||10||",
    "GE07bhg4c05u:429": " madhusūdanaḥ : tarhy avidvān kartṛtvābhimānāl lipyetaiva tathā ca karthaṃ tasya saṃnyāsa-pūrvikā jñāna-niṣṭhā syād iti tatrāha brahmaṇīti |",
    "GE07bhg4c05u:430": " brahmaṇi parameśvara ādhāya samarpya saṅgaṃ phalābhilāṣaṃ tyaktveśvarārthaṃ bhṛtya iva svāmy-arthaṃ sva-phala-nirapekṣatayā karomīty abhiprāyeṇa karmāṇi",
    "GE07bhg4c05u:431": " laukikāni vaidikāni ca karoti yo lipyate na sa pāpena pāpa-puṇyātmakena",
    "GE07bhg4c05u:432": " karmaṇeti yāvat |",
    "GE07bhg4c05u:433": " yathā padma-patram upari prakṣiptenāmbhasā na lipyate tadvat |",
    "GE07bhg4c05u:434": " bhagavad-arpaṇa-buddhyānuṣṭhitaṃ karma buddhi-śuddhi-phalam eva syāt ||10||",
    "GE07bhg4c05u:435": " viśvanāthaḥ : kiṃ ca brahmaṇi parameśvare mayi samarpya saṅgaṃ tyaktvā sābhimāno 'pi karmāsaktiṃ vihāya yaḥ karmāṇi karoti |",
    "GE07bhg4c05u:436": " pāpenety upalakṣaṇam |",
    "GE07bhg4c05u:437": " so 'pi karma-mātreṇaiva na lipyate ||10||",
    "GE07bhg4c05u:438": " baladevaḥ : uktaṃ viśadayann āha brahmaṇīti |",
    "GE07bhg4c05u:439": " brahma-śabdenātra",
    "GE07bhg4c05u:440": " triguṇāvasthaṃ pradhānam uktam |",
    "GE07bhg4c05u:441": " tasmād etad brahma-nāma-rūpam annaṃ ca jñāyata iti śravaṇāt |",
    "GE07bhg4c05u:442": " mama yonir mahad brahma iti vakṣyamāṇāc ca |",
    "GE07bhg4c05u:443": " dehendriyādīni pradhāna-pariṇāma-viśeṣāṇi bhavanti tad-rūpatayā pariṇate pradhāne darśanādīni karmāṇy ādhāya tasyaivaitāni |",
    "GE07bhg4c05u:444": " na tu tad-viviktasya",
    "GE07bhg4c05u:445": " śuddhasya mameti nirdhāryety arthaḥ |",
    "GE07bhg4c05u:446": " saṅgaṃ tat-phalābhilāṣaṃ",
    "GE07bhg4c05u:447": " tat-kartṛtvābhiniveśaṃ ca tyaktvā |",
    "GE07bhg4c05u:448": " yas tāni karoti sa tādṛg dehādimattayā sann api dehādy-ātmābhimānena pāpena na lipyate |",
    "GE07bhg4c05u:449": " tathoparinikṣiptenāmbhasā spṛṣṭam api padma-patraṃ tadvat |",
    "GE07bhg4c05u:450": " na ca mayi saṃnyasya karmāṇi iti pūrva-svārasyād brahmaṇi paramātmanīti vyākhyeyam |",
    "GE07bhg4c05u:451": " prādhānika-dehādi-saṃsṛṣṭasyaiva jīvasya darśanādi-karma-kartṛtvaṃ, na tu tad-viviktasyety arthasya prakṛtatvāt ||10||",
    "GE07bhg4c05u:452": " BhG 5.11",
    "GE07bhg4c05u:453": " kāyena manasā buddhyā kevalair indriyair api |",
    "GE07bhg4c05u:454": " yoginaḥ karma kurvanti saṅgaṃ tyaktvātma-śuddhaye ||11||",
    "GE07bhg4c05u:455": " śrīdharaḥ : kevalaṃ sattva-śuddhi-mātra-phalam eva tasya karmaṇaḥ syāt yasmāt kāyeneti |",
    "GE07bhg4c05u:456": " kāyena dehena manasā buddhyā ca |",
    "GE07bhg4c05u:457": " yoginaḥ saṅgaṃ tyaktvā kāyena manasā buddhyā kevalair indriyair api |",
    "GE07bhg4c05u:458": " kevala-śabdaḥ kāyādibhir api pratyekaṃ sambadhyate |",
    "GE07bhg4c05u:459": " sarva-vyāpāreṣu mamatā-varjanāya yoginaḥ karmiṇaḥ karma kurvanti |",
    "GE07bhg4c05u:460": " saṅgaṃ tyaktvā phala-viṣayam |",
    "GE07bhg4c05u:461": " ātma-śuddhaye",
    "GE07bhg4c05u:462": " sattva-śuddhaya ity arthaḥ |",
    "GE07bhg4c05u:463": " tasmāt tatraiva tavādhikāra iti ||11||",
    "GE07bhg4c05u:464": " madhusūdanaḥ : tad eva vivṛṇoti kāyeneti |",
    "GE07bhg4c05u:465": " kāyena manasā buddhyendriyair api yoginaḥ karmiṇaḥ phala-saṅgaṃ tyaktvā karma kurvanti kāyādīnāṃ sarveṣāṃ viśeṣaṇaṃ kevalair iti |",
    "GE07bhg4c05u:466": " īśvarāyaiva karomi na mama phalāyeti mamatā-śūnyair ity arthaḥ |",
    "GE07bhg4c05u:467": " ātma-śuddhaye citta-śuddhy-artham ||11||",
    "GE07bhg4c05u:468": " viśvanāthaḥ : kevalair indriyair iti |",
    "GE07bhg4c05u:469": " indrāya svāhā ity ādinā",
    "GE07bhg4c05u:470": " havir-ādy-arpaṇa-kāle yadyapi manaḥ kvāpy anyatra tad apīty arthaḥ |",
    "GE07bhg4c05u:471": " ātma-viśuddhaye manaḥ-śuddhy-artham ||11||",
    "GE07bhg4c05u:472": " baladevaḥ : sad-ācāraṃ pramāṇayann etad vivṛṇoti kāyeneti |",
    "GE07bhg4c05u:473": " kāyādibhiḥ sādhyaṃ karma kāyādy-ahaṃbhāva-śūnyā yoginaḥ kurvanti |",
    "GE07bhg4c05u:474": " kevalair viśuddhaiḥ |",
    "GE07bhg4c05u:475": " saṅgaṃ tyaktveti prāgvad ātma-śuddhaye",
    "GE07bhg4c05u:476": " anādi-dehātmābhimāna-nivṛttaye ||11||",
    "GE07bhg4c05u:477": " BhG 5.12",
    "GE07bhg4c05u:478": " yuktaḥ karma-phalaṃ tyaktvā śāntim āpnoti naiṣṭhikīm |",
    "GE07bhg4c05u:479": " ayuktaḥ kāma-kāreṇa phale sakto nibadhyate ||12||",
    "GE07bhg4c05u:480": " śrīdharaḥ : nanu kathaṃ tenaiva karmaṇā kaścin mucyate kaścid badhyate iti",
    "GE07bhg4c05u:481": " vyavasthā ? ata āha yukta iti |",
    "GE07bhg4c05u:482": " yuktaḥ parameśvaraika-niṣṭhaḥ san karmaṇaḥ phalaṃ tyaktvā karmaṇi kurvann ātyantikīṃ śāntiṃ mokṣaṃ prāpnoti |",
    "GE07bhg4c05u:483": " ayuktas tu bahirmukhaḥ kāma-kāreṇa kāmataḥ pravṛttyā phala āsakto nitarāṃ bandhaṃ",
    "GE07bhg4c05u:484": " prāpnoti ||12||",
    "GE07bhg4c05u:485": " madhusūdanaḥ : kartṛtvābhimāna-sāmye 'pi tenaiva karmaṇā kaścin mucyate kaścit tu badhyata iti vaiṣamye ko hetur iti tatrāha yukta iti |",
    "GE07bhg4c05u:486": " yukta īśvarāyaivaitāni karmāṇi na mama phalāyety evam abhiprāyavān karma-phalaṃ",
    "GE07bhg4c05u:487": " tyaktvā karmāṇi kurvan śāntim mokṣākhyām āpnoti naiṣṭhikīṃ",
    "GE07bhg4c05u:488": " sattva-śuddhi-nitya-vastu-viveka-saṃnyāsa-jñāna-niṣṭhā-krameṇa jātām iti yāvat |",
    "GE07bhg4c05u:489": " yas tu punar ayukta īśvarāyaivaitāni karmāṇi na mama phalāyety",
    "GE07bhg4c05u:490": " abhiprāya-śūnyaḥ sa kāma-kāreṇa kāmataḥ pravṛttyā mama phalāyaivedaṃ karma karomīti phale sakto nibadhyate karmabhir nitarāṃ saṃsāra-bandhaṃ prāpnoti",
    "GE07bhg4c05u:491": " | yasmād evaṃ tasmāt tvam api yuktaḥ san karmāṇi kurv iti vākya-śeṣaḥ",
    "GE07bhg4c05u:492": " viśvanāthaḥ : karma-karaṇe anāsakty-āsaktī eva mokṣa-bandha-hetū ity āha yukto yogī niṣkāma-karmītity arthaḥ |",
    "GE07bhg4c05u:493": " naiṣṭhikīm niṣṭhā-prāptāṃ śāntiṃ mokṣam ity arthaḥ |",
    "GE07bhg4c05u:494": " ayuktaḥ sa-kāma-karmīty arthaḥ |",
    "GE07bhg4c05u:495": " kāma-kāreṇa",
    "GE07bhg4c05u:496": " kāma-pravṛttyā ||12||",
    "GE07bhg4c05u:497": " baladevaḥ : yukta ātmārpita-manāḥ karma-phalaṃ tyaktvā kurvann naiṣṭhikīm",
    "GE07bhg4c05u:498": " sthirāṃ śāntim ātmāvaloka-lakṣaṇām āpnoti |",
    "GE07bhg4c05u:499": " ayukta ātmānarpita-manāḥ",
    "GE07bhg4c05u:500": " karma-phale saktaḥ kāma-kāreṇa kāmataḥ karmaṇi pravṛttyā nibadhyate saṃsarati ||12||",
    "GE07bhg4c05u:501": " BhG 5.13",
    "GE07bhg4c05u:502": " sarva-karmāṇi manasā saṃnyasyāste sukhaṃ vaśī |",
    "GE07bhg4c05u:503": " nava-dvāre pure dehī naiva kurvan na kārayan ||13||",
    "GE07bhg4c05u:504": " śrīdharaḥ : evaṃ tāvac citta-śuddhi-śūnyasya saṃnyāsāt karma-yogo",
    "GE07bhg4c05u:505": " viśiṣyate ity etat prapañcitam |",
    "GE07bhg4c05u:506": " idānīṃ śuddha-cittasya saṃnyāsaḥ śreṣṭha ity āha sarva-karmāṇīti |",
    "GE07bhg4c05u:507": " vaśī yata-cittaḥ |",
    "GE07bhg4c05u:508": " sarvāṇi karmāṇi vikṣepakāni manasā viveka-yuktena saṃnyasya sukhaṃ yathā bhavaty evaṃ jñāna-niṣṭhaḥ",
    "GE07bhg4c05u:509": " sann āste |",
    "GE07bhg4c05u:510": " kvāsta iti ? ata āha nava-dvāra iti |",
    "GE07bhg4c05u:511": " netre nāsike karṇau mukhaṃ ceti sapta śiro-gatāni |",
    "GE07bhg4c05u:512": " adhogate dve pāyūpastha-rūpe iti |",
    "GE07bhg4c05u:513": " evaṃ",
    "GE07bhg4c05u:514": " nava-dvārāṇi yasmiṃs tasmin pure puravad ahaṅkāra-śūnye dehe dehy avatiṣṭhate |",
    "GE07bhg4c05u:515": " ahaṅkārābhāvād eva svyaṃ tena dehena naiva kurvan",
    "GE07bhg4c05u:516": " mama-kārābhāvāc ca na kārayan ity aviśuddha-cittād vyavṛttir uktā |",
    "GE07bhg4c05u:517": " aśuddha-citto hi saṃnyasya punaḥ karoti kārayati ca |",
    "GE07bhg4c05u:518": " na tv ayaṃ tathā |",
    "GE07bhg4c05u:519": " antaḥ sukhaṃ āsta ity arthaḥ ||13||",
    "GE07bhg4c05u:520": " madhusūdanaḥ : aśuddha-cittasya kevalāt saṃnyāsāt karma-yogaḥ śreyān iti pūrvoktaṃ prapañcyādhunā śuddha-cittasya sarva-karma-saṃnyāsa eva śreyān ity āha sarva-karmāṇīti |",
    "GE07bhg4c05u:521": " nityaṃ naimittikaṃ kāmyaṃ pratiṣiddhaṃ ceti sarvāṇi karmāṇi manasā karmaṇy akarma yaḥ paśyed ity atroktenākartrātma-svarūpa-samyag-darśanena saṃnyasya parityajya prārabdha-karma-vaśād āste tiṣṭhaty eva |",
    "GE07bhg4c05u:522": " kiṃ duḥkhena nety āha sukham anāyāsena |",
    "GE07bhg4c05u:523": " āyāsa-hetu-kāya-vāṅ-mano-vyāpāra-śūnyatvāt |",
    "GE07bhg4c05u:524": " kāya-vāṅ-manāṃsi",
    "GE07bhg4c05u:525": " svacchandāni kuto na vyāpriyante tatrāha vaśī",
    "GE07bhg4c05u:526": " sva-vaśīkṛta-kārya-karaṇa-saṅghātaḥ |",
    "GE07bhg4c05u:527": " kvāste ? nava-dvāre pure dve śrotre",
    "GE07bhg4c05u:528": " dve cakṣuṣī dve nāsike vāg eketi śirasi sapta |",
    "GE07bhg4c05u:529": " dve pāyūpasthākhye adha iti nava-dvāra-viśiṣṭe dehe |",
    "GE07bhg4c05u:530": " dehī deha-bhinnātma-darśī pravāsīva",
    "GE07bhg4c05u:531": " para-gehe tat-pūjā-paribhavādibhir aprahṛṣyann aviṣīdann ahaṅkāra-mamakāra-śūnyas tiṣṭhati",
    "GE07bhg4c05u:532": " ajño hi dehatādātmyābhimānād deha eva na tu dehī |",
    "GE07bhg4c05u:533": " sa ca dehādhikaraṇam evātmano 'dhikaraṇaṃ manyamāno gṛhe bhūmāvasāne vāham āsa ity abhimanyate na tu dehe 'ham āsa iti bheda-darśanābhāvāt |",
    "GE07bhg4c05u:534": " saṃghāta-vyatiriktātma-darśī tu sarva-karma-saṃnyāsī",
    "GE07bhg4c05u:535": " bheda-darśanād dehe 'ham āsa iti pratipadyate |",
    "GE07bhg4c05u:536": " ataeva dehādi-vyāpārāṇām",
    "GE07bhg4c05u:537": " avidyayātmany akriye samāropitānāṃ vidyayā bādha eva sarva-karma-saṃnyāsa",
    "GE07bhg4c05u:538": " ity ucyate |",
    "GE07bhg4c05u:539": " etasmād evājña-vailakṣaṇyādy-uktaṃ viśeṣaṇaṃ nava-dvāre pure āsta iti |",
    "GE07bhg4c05u:540": " nanu dehādi-vyāpārāṇām ātmany āropitānāṃ nau-vyāpārāṇāṃ tīrastha-vṛkṣa iva vidyayā bādhe 'pi sva-vyāpāreṇātmanaḥ kartṛtvaṃ dehādi-vyāpāreṣu",
    "GE07bhg4c05u:541": " kārayitṛtvaṃ ca syād iti nety āha naiva kurvan na kārayan |",
    "GE07bhg4c05u:542": " āsta iti sambandhaḥ ||13||",
    "GE07bhg4c05u:543": " viśvanāthaḥ : ato 'nāsaktaḥ karmāṇi kurvann api jñeyaḥ sa nitya-saṃnyāsī",
    "GE07bhg4c05u:544": " iti pūrvoktavad vastutaḥ saṃnyāsī evocyate tatrāha sarva-karmāṇi manasā saṃnyasya kāyādi-vyāpāreṇa bahiḥ kurvann api vaśī jitendriyaḥ sukham āste",
    "GE07bhg4c05u:545": " | kutra ? nava-dvāre pure ahaṃ-bhāva-śūnye dehe dehy utpanna-jñāno jīvo naiva kurvann iti karma-sukhasya vastutaḥ kartṛtvaṃ naivāstīti jānan, na kārayann iti nāpi teṣu prayojana-kartṛtvam ity api jānann ity arthaḥ ||13||",
    "GE07bhg4c05u:546": " baladevaḥ : sarveti |",
    "GE07bhg4c05u:547": " vivekatā manasā tādṛśi pradhāne sarva-karmāṇi",
    "GE07bhg4c05u:548": " saṃnyasyārpayitvā dehādinā bahis tāni kurvann api vaśī jitendriyaḥ sukhaṃ āste |",
    "GE07bhg4c05u:549": " nava-dvāre pure puravad ahaṃ-bhāva-varjite dehe dve netre dve nāsike dve śrotre mukhaṃ ceti śirasi sapta dvārāṇi adhastāt tu pāyūpasthākhye dve iti nava-dvārāṇi dehī labdha-jñānojīvaḥ naiveti",
    "GE07bhg4c05u:550": " dehādi-viviktasyātmanaḥ karmasu kartṛtvaṃ kārayitṛtvaṃ ca nāstīti vijānann",
    "GE07bhg4c05u:551": " ity arthaḥ ||13||",
    "GE07bhg4c05u:552": " BhG 5.14",
    "GE07bhg4c05u:553": " na kartṛtvaṃ na karmāṇi lokasya sṛjati prabhuḥ |",
    "GE07bhg4c05u:554": " na karma-phala-saṃyogaṃ svabhāvas tu pravartate ||14||",
    "GE07bhg4c05u:555": " śrīdharaḥ : nanu eṣa hy evainaṃ sādhu karma kārayati taṃ yam ebhyo lokebhya unninīṣate |",
    "GE07bhg4c05u:556": " eṣa asādhu karma kārayati taṃ yam adho ninīṣate ity-ādi-śruteḥ parameśvareṇaiva śubhāśubha-phaleṣu karmasu kartṛtvena prayujyamāno 'svatantraḥ puruṣaḥ kathaṃ tāni karmāṇi tyajet ? īśvareṇaiva",
    "GE07bhg4c05u:557": " jñāna-mārge prayujyamāṇaḥ śubhāśubhani ca tyakṣyatīti cet ? evaṃ sati vaiṣamya-nairghṛṇyābhyām īśvarasyāpi prayojaka-kartṛtvāt",
    "GE07bhg4c05u:558": " puṇya-pāpa-sambandhaḥ syād ity āśaṅkyāha na kartṛtvam iti dvābhyām |",
    "GE07bhg4c05u:559": " prabhur īśvaro jīva-lokasya kartṛtvādikaṃ na sṛjati, kintu jīvasya svabhāvo 'vidyaiva kartṛtvādi-rūpeṇa pravartate |",
    "GE07bhg4c05u:560": " anādy-avidyā-kāma-vaśāt",
    "GE07bhg4c05u:561": " pravṛtti-svabhāvaṃ jīva-lokam īśvaraḥ karmasu niyuṅkte |",
    "GE07bhg4c05u:562": " na tu svayam eva kartṛtvādikam utpādayatīty arthaḥ ||14||",
    "GE07bhg4c05u:563": " madhusūdanaḥ : devadattasya svagataiva gatir yathā sthitau satyāṃ na bhavati evam ātmano 'pi kartṛtvaṃ kārayitṛtvam na svagatam eva sat-saṃnyāse sati na bhavati, athavā nabhasi tala-malinatādivad",
    "GE07bhg4c05u:564": " vastu-vṛttyā tatra nāsty eveti sandehāpohāyāha na kartṛtvam iti |",
    "GE07bhg4c05u:565": " lokasya dehādeḥ kartṛtvaṃ prabhur ātmā svāmī na sṛjati tvaṃ kurv iti niyogena tasya kārayitā na bhavatīty arthaḥ |",
    "GE07bhg4c05u:566": " nāpi lokasya karmāṇīpsitatamāni ghaṭādīni svayaṃ sṛjati kartāpi na bhavatīty arthaḥ |",
    "GE07bhg4c05u:567": " nāpi lokasya karma kṛtavatas tat-phala-sambandhaṃ sṛjati bhojayitāpi bhoktāpi na bhavatīty arthaḥ |",
    "GE07bhg4c05u:568": " na samānaḥ sann ubhau lokāv anusaṃcarati dhyāyatīva lelāyatīva sadhīḥ ity ādi śruteḥ |",
    "GE07bhg4c05u:569": " atrāpi śarīrastho 'pi kaunteya na karoti na lipyate [Gītā 13.31] ity ukteḥ |",
    "GE07bhg4c05u:570": " yadi kiṃcid api svato na kārayati na karoti cātmā kas tarhi kārayan kurvaṃś ca pravartata iti tatrāha svabhāvas tv iti |",
    "GE07bhg4c05u:571": " ajñānātmikā daivī māyā prakṛtiḥ pravartate ||14||",
    "GE07bhg4c05u:572": " viśvanāthaḥ : nanu ca yadi jīvasya vastutaḥ kartṛtvādikaṃ naivāsti, tarhi",
    "GE07bhg4c05u:573": " parameśvara-sṛṣṭe jagati sarvatra jīvasya kartṛtva-bhokṛtvādi-darśanān",
    "GE07bhg4c05u:574": " manye parameśareṇaiva balāt tasya kartṛtvādikaṃ sṛṣṭam |",
    "GE07bhg4c05u:575": " tathā sati tasmin",
    "GE07bhg4c05u:576": " vaiṣamya-nairghṛṇye prasakte, tatra na hi nahīty āha na kartṛtvam iti |",
    "GE07bhg4c05u:577": " nāpi tat-kartṛtvena karmāṇy api, na ca karma-phalair bhogaiḥ saṃyogam api,",
    "GE07bhg4c05u:578": " kintu jīvasya svabhāvo 'nādy-avidyaiva pravartate |",
    "GE07bhg4c05u:579": " taṃ jīvaṃ kartṛtvādy-abhimānam ārohayitum iti bhāvaḥ ||14||",
    "GE07bhg4c05u:580": " baladevaḥ : etad dvayaṃ śuddhasya nāstīti viśadayati neti |",
    "GE07bhg4c05u:581": " prabhur dehendriyādīnāṃ svāmī jīvo lokasya janasya kartṛtvaṃ na sṛjatīti tvaṃ kurv iti kārayitā na bhavati |",
    "GE07bhg4c05u:582": " nāpi tasyepsitatamāni karmāṇi mālyāmbarādīni sṛjatīti svayaṃ kartāpi na bhavati |",
    "GE07bhg4c05u:583": " na ca karma-phalena sukhena duḥkhena ca saṃyogaṃ sambandhaṃ sṛjatīti bhojayitā bhoktā ca na bhavatīty arthaḥ |",
    "GE07bhg4c05u:584": " yady evaṃ, tarhi kaḥ kārayan kurvaṃś ca pratīyate ? tatrāha svabhāvas tv",
    "GE07bhg4c05u:585": " iti |",
    "GE07bhg4c05u:586": " anādi-pravṛttā pradhāna-vāsanātra",
    "GE07bhg4c05u:587": " svabhāva-śabdenokta-prādhānika-dehādimān jīvaḥ kārayitā kartā ceti na viviktasya tattvam iti |",
    "GE07bhg4c05u:588": " śuddhe 'pi kiṃcit kartṛtvam asty eva pūrvatra sukhāsane tattvasyokteḥ bhānādāv ivaitad bodhyaṃ, dhātv-arthaḥ khalu",
    "GE07bhg4c05u:589": " kriyā, tan-mukhyatvaṃ hi kartṛtvam uktam ||14||",
    "GE07bhg4c05u:590": " BhG 5.15",
    "GE07bhg4c05u:591": " nādatte kasya cit pāpaṃ na caiva sukṛtaṃ vibhuḥ |",
    "GE07bhg4c05u:592": " ajñānenāvṛtaṃ jñānaṃ tena muhyanti jantavaḥ ||15||",
    "GE07bhg4c05u:593": " śrīdharaḥ : yasmād evaṃ tasmāt nādatta iti |",
    "GE07bhg4c05u:594": " prayojako 'pi san prabhuḥ kasyacit pāpaṃ sukṛtaṃ ca naivādatte na bhajate |",
    "GE07bhg4c05u:595": " tatra hetuḥ - vibhuḥ paripūrṇaḥ |",
    "GE07bhg4c05u:596": " āpta-kāma ity arthaḥ |",
    "GE07bhg4c05u:597": " yadi hi svārtha-kāmanayā kārayet tarhi tathā syāt |",
    "GE07bhg4c05u:598": " na tv etad asti |",
    "GE07bhg4c05u:599": " āpta-kāmasyaivācintya-nija-māyayā",
    "GE07bhg4c05u:600": " tat-tat-pūrva-karmānusāreṇa pravartakatvāt |",
    "GE07bhg4c05u:601": " nanu bhaktān anugṛhṇato 'bhaktān nigṛhṇataś ca vaiṣamyopalambhāt katham",
    "GE07bhg4c05u:602": " āpta-kāmatvam iti ? ata āha ajñāneneti |",
    "GE07bhg4c05u:603": " nigraho 'pi daṇḍa-rūpo 'nugraha",
    "GE07bhg4c05u:604": " eveti |",
    "GE07bhg4c05u:605": " evam ajñānena sarvatra samaḥ parameśvara ity evaṃbhūtaṃ jñānam āvṛtam |",
    "GE07bhg4c05u:606": " tena hetunā jantavo jīvā muhyanti |",
    "GE07bhg4c05u:607": " bhagavati vaiṣamyaṃ manyanta ity arthaḥ ||15||",
    "GE07bhg4c05u:608": " madhusūdanaḥ : nanv īśvaraḥ kārayitā jīvaḥ kartā, tathā ca śrutiḥ - eṣa u hy eva sādhu karma kārayati taṃ yam unninīyate |",
    "GE07bhg4c05u:609": " eṣa u evāsādhu karma kārayati taṃ yam adho ninīṣate ity ādiḥ |",
    "GE07bhg4c05u:610": " smṛtiś ca -",
    "GE07bhg4c05u:611": " ajño jantur anīśo 'yam ātmanaḥ sukha-duḥkhayoḥ |",
    "GE07bhg4c05u:612": " īśvara-prerito gacchet svargaṃ vāśvabhram eva ca || iti |",
    "GE07bhg4c05u:613": " tathā ca jīveśvarayoḥ kartṛtva-kārayitṛtvābhyāṃ",
    "GE07bhg4c05u:614": " bhoktṛtva-bhojayitṛtvābhyāṃ ca pāpa-puṇya-lepa-sambhavāt katham uktaṃ svabhāvas tu pravartata iti tatrāha nādatta iti |",
    "GE07bhg4c05u:615": " paramārthataḥ vibhuḥ parameśvaraḥ kasyacit jīvasya pāpaṃ sukṛtaṃ ca naivādatte paramārthato jīvasya kartṛtvābhāvāt parameśvarasya ca kārayitṛtvābhāvāt |",
    "GE07bhg4c05u:616": " kathaṃ tarhi śrutiḥ smṛtir loka-vyavahāraś ca tatrāha ajñānenāvaraṇa-vikṣepā-śaktimatā",
    "GE07bhg4c05u:617": " māyākhyenānṛtena tamasāvṛtam ācchāditaṃ jñānaṃ",
    "GE07bhg4c05u:618": " jīveśvara-jagad-bheda-bhramādhiṣṭhāna-bhūtaṃ nityaṃ sva-prakāśaṃ",
    "GE07bhg4c05u:619": " sac-cid-ānanda-rūpam advitīyaṃ paramārtha-satyaṃ, tena svarūpāvaraṇena muhyanti",
    "GE07bhg4c05u:620": " pramātṛ-prameya-pramāṇa-kartṛ-karma-karaṇa-bhoktṛ-bhogya-bhogākhya-nava-vidha-saṃsāra-rūpaṃ",
    "GE07bhg4c05u:621": " moham atasmiṃs tad-avabhāsa-rūpaṃ vikṣepaṃ gacchanti jantavo janana-śīlāḥ",
    "GE07bhg4c05u:622": " saṃsāriṇo vastu-svarūpādarśinaḥ |",
    "GE07bhg4c05u:623": " akartr-abhoktṛ-paramānandādvitīyātma-svarūpādarśana-nibandhano 'yaṃ",
    "GE07bhg4c05u:624": " jīveśvara-jagad-bheda-bhramaḥ pratīyamāno vartate mūḍhānām |",
    "GE07bhg4c05u:625": " tasyāṃ cāvasthāyāṃ mūḍha-pratyayānuvādinyāv ete śruti-smṛtī",
    "GE07bhg4c05u:626": " vāstavādvaita-bodhi-vākya-śeṣa-bhūte iti na doṣaḥ ||15||",
    "GE07bhg4c05u:627": " viśvanāthaḥ : yasmād asādhu-sādhu-karmaṇām īśvaro na kārayitā, tasmād eva na tasya pāpa-puṇya-bhāgitvam ity āha nādatta iti |",
    "GE07bhg4c05u:628": " nādatte na gṛhṇāti |",
    "GE07bhg4c05u:629": " kintu tadīyā khalu yā śaktir avidyā saiva jīva-jñānam āvṛṇoti ity āha",
    "GE07bhg4c05u:630": " ajñānenāvidyayā |",
    "GE07bhg4c05u:631": " jñānaṃ jīvasya svābhāvikam |",
    "GE07bhg4c05u:632": " tena hetunā ||15||",
    "GE07bhg4c05u:633": " baladevaḥ : nanu yadi viśuddhasya jīvasya tādṛśa-karma-kartṛtvādi nāstīti",
    "GE07bhg4c05u:634": " brūṣe, tarhi kautukākrāntaḥ paramātmā pradhānaṃ tad-gale nipātya",
    "GE07bhg4c05u:635": " tat-pariṇāma-dehendriyādi-matas tasya tad-racitavān ity āpadyate |",
    "GE07bhg4c05u:636": " yuktaṃ caitat |",
    "GE07bhg4c05u:637": " anyathā eṣa u hy eva sādhu karma kārayati taṃ yam ebhyo lokebhya unninīṣate |",
    "GE07bhg4c05u:638": " eṣa u evāsādhu karma kārayati taṃ yam adho ninīṣate iti śrutiḥ |",
    "GE07bhg4c05u:639": " ajño jantur anīśo 'yam ātmanaḥ sukha-duḥkhayoḥ |",
    "GE07bhg4c05u:640": " īśvara-prerito gacchet svargaṃ vāśv abhram eva ca ||",
    "GE07bhg4c05u:641": " iti smṛtiś ca vyākupyet |",
    "GE07bhg4c05u:642": " tathā ca pāpa-puṇya-mayīm avasthāṃ nayati |",
    "GE07bhg4c05u:643": " prayojake tasmin vaiṣamyādikaṃ pāpādi-bhāgitvaṃ ca syād iti cet tatrāha nādatta iti |",
    "GE07bhg4c05u:644": " vibhur aparimita-vijñānānando 'nanta-śakti-pūrṇaḥ svānandaika-rasikas tato",
    "GE07bhg4c05u:645": " 'nyatrodāsīnaḥ paramātmānādi-pradhāna-vāsanā-nibandhaṃ bubhukṣuṃ",
    "GE07bhg4c05u:646": " sva-sannidhi-mātra-pariṇata-pradhāna-maya-dehādimantaṃ jīvaṃ",
    "GE07bhg4c05u:647": " tad-vāsanānusāreṇa karmāṇi kārayan kasyacij jīvasya pāpaṃ sukṛtaṃ ca nādatte na gṛhṇāti |",
    "GE07bhg4c05u:648": " evam uktaṃ śrī-vaiṣṇave -",
    "GE07bhg4c05u:649": " yathā sannidhi-mātreṇa gandhaḥ kṣobhāya jāyate |",
    "GE07bhg4c05u:650": " manaso nopakartṛtvāt tathāsau parameśvaraḥ ||",
    "GE07bhg4c05u:651": " sannidhānād yathākāśa-kālādyāḥ kāraṇaṃ taroḥ |",
    "GE07bhg4c05u:652": " tathaivāpariṇāmena viśvasya bhagavān hariḥ || [ViP 1.2.30-1] iti |",
    "GE07bhg4c05u:653": " audāsīnya-mātre 'yaṃ gandhādi-dṛṣṭānto na tv icchāyā abhāve tasyāḥ |",
    "GE07bhg4c05u:654": " so",
    "GE07bhg4c05u:655": " 'kāmayata iti śrutatvāt |",
    "GE07bhg4c05u:656": " tarhi jīvās taṃ viṣamaṃ kuto vadanti, tatrāha ajñāneneti |",
    "GE07bhg4c05u:657": " anādi-tad-vaimukhyenājñānena jīvānāṃ nityam api jñānam āvṛtaṃ tirohitam |",
    "GE07bhg4c05u:658": " tena hetunā jantavo jīvā muhyanti |",
    "GE07bhg4c05u:659": " samam api taṃ vimūḍhā viṣamaṃ vadanti na vijñā ity arthaḥ |",
    "GE07bhg4c05u:660": " āha caivaṃ sūtrakāraḥ -",
    "GE07bhg4c05u:661": " vaiṣamya-nairghṛṇye na sāpekṣatvāt tathā hi darśayati [Vs 2.1.35], na karmāvibhāgād iti cen nānāditvāt [Vs 2.1.36] iti ||15||",
    "GE07bhg4c05u:662": " BhG 5.16",
    "GE07bhg4c05u:663": " jñānena tu tad ajñānaṃ yeṣāṃ nāśitam ātmanaḥ |",
    "GE07bhg4c05u:664": " teṣām ādityavaj jñānaṃ prakāśayati tatparam ||16||",
    "GE07bhg4c05u:665": " śrīdharaḥ : jñāninas tu na muhyantīty āha jñāneneti |",
    "GE07bhg4c05u:666": " bhagavato jñānena yeṣāṃ tad-vaiṣamyopalambhakam ajñānaṃ nāśitam taj jñānaṃ teṣām ajñānaṃ",
    "GE07bhg4c05u:667": " nāśayitvā tat paraṃ paripūrṇam īśvara-svarūpaṃ prakāśayati |",
    "GE07bhg4c05u:668": " yathādityas tamo nirasya samastaṃ vastu-jātaṃ prakāśayati tadvat ||16||",
    "GE07bhg4c05u:669": " madhusūdanaḥ : tarhi sarveṣām andādy-ajñānāvṛtatvāt kathaṃ",
    "GE07bhg4c05u:670": " saṃsāra-nivṛttiḥ syād ? ata āha jñāneneti |",
    "GE07bhg4c05u:671": " tad-āvaraṇa-vikṣepa-śakti-madanādy-anirvācyam anṛtam anarthavāta-mūlam",
    "GE07bhg4c05u:672": " ajñānam ātmāśraya-viṣayam avidyā-māyādi-śabda-vācyam ātmano jñānena gurūpadiṣṭa-vedānta-mahā-vākya-janyena",
    "GE07bhg4c05u:673": " śravana-manana-nididhyāsana-paripāka-nirmalāntaḥkaraṇa-vṛtti-rūpeṇa",
    "GE07bhg4c05u:674": " nirvikalpaka-sākṣātkāreṇa",
    "GE07bhg4c05u:675": " śodhita-tat-tvaṃ-padārthābheda-rūpa-śuddha-sac-cid-ānandākhaṇḍaika-rasa-vastu-mātra-viṣayeṇa",
    "GE07bhg4c05u:676": " nāśitaṃ bādhitaṃ kāla-traye 'py asad evāsattayā jñātam",
    "GE07bhg4c05u:677": " adhiṣṭhāna-caitanya-mātratāṃ prāpitaṃ śuktāv iva rajataṃ śukti-jñānena",
    "GE07bhg4c05u:678": " śravana-manana-nididhyāsanādi-sādhana-sampannānāṃ bhagavad-anugṛhītānāṃ",
    "GE07bhg4c05u:679": " mumukṣūṇāṃ teṣāṃ taj jñānaṃ kartṛ |",
    "GE07bhg4c05u:680": " ādityavad yathādityaḥ svodaya-mātreṇaiva tamo niravaśeṣaṃ nivartayati na tu kaṃcit sahāyam apekṣate tathā brahma-jñānam api śuddha-sattva-pariṇāmatvād",
    "GE07bhg4c05u:681": " vyāpaka-prakāśa-rūpaṃ svotpatti-mātreṇaiva sahakāryantara-nirapekṣatayā",
    "GE07bhg4c05u:682": " sa-kāryam ajñānaṃ nivartayat param satya-jñānaānantānanda-rūpam ekam evādvitīyaṃ paramātma-tattvaṃ prakāśayati praticchāyā-grahaṇa-mātreṇaiva",
    "GE07bhg4c05u:683": " karmatām antareṇābhivyanakti |",
    "GE07bhg4c05u:684": " atrājñānenāvṛtaṃ jñānena nāśitam ity",
    "GE07bhg4c05u:685": " ajñānansyāvaraṇatva-jñāna-nāśyatvābhyāṃ jñānābhāva-rūpatvaṃ vyāvartitam |",
    "GE07bhg4c05u:686": " nahy abhāvaḥ kiṃcid āvṛṇoti na vā jñānābhāvo jñānena nāśyate svabhāvato",
    "GE07bhg4c05u:687": " nāśa-rūpatvāt tasya |",
    "GE07bhg4c05u:688": " tasmād aham ajño mām anyaṃ ca na jānāmīty ādi-sākṣi-pratyakṣa-siddhaṃ bhāva-rūpam evājñānam iti bhagavato matam |",
    "GE07bhg4c05u:689": " vistaras tv advaita-siddhau draṣṭavyaḥ |",
    "GE07bhg4c05u:690": " yeṣām iti bahu-vacanenāniyamo darśitaḥ |",
    "GE07bhg4c05u:691": " tathā ca śrutiḥ - tad yo yo",
    "GE07bhg4c05u:692": " devānāṃ pratyabudhyata sa eva tad abhavat tatha rṣīṇāṃ tathā manuṣyāṇāṃ tad idam apy etarhi ya evaṃ vedāhaṃ brahmāsmīti sa idaṃ sarvaṃ bhavati ity ādir yad viṣayaṃ yad-āśrayam ajñānaṃ tad-viṣaya-tad-āśraya-pramāṇa-jñānāt",
    "GE07bhg4c05u:693": " tan-nivṛttir iti nyāya-prāptam aniyamaṃ darśayati |",
    "GE07bhg4c05u:694": " tatrājñāna-gatam",
    "GE07bhg4c05u:695": " āvaraṇaṃ dvividham - ekaṃ sato 'py asattvāpādakam anyat tu bhāto 'py",
    "GE07bhg4c05u:696": " abhānāpādakam |",
    "GE07bhg4c05u:697": " tatrādyaṃ parokṣāparokṣa-sādhāraṇa-pramāṇa-jñāna-mātrān",
    "GE07bhg4c05u:698": " nivartate |",
    "GE07bhg4c05u:699": " anumite 'pi vahny-ādau parvate vahnir nāstīty",
    "GE07bhg4c05u:700": " ādi-bhramādarśanāt |",
    "GE07bhg4c05u:701": " tathā satyaṃ jñānam anantaṃ brahmāsti iti vākyāt",
    "GE07bhg4c05u:702": " parokṣa-niścaye 'pi brahma nāstīti bhramo nivartata eva |",
    "GE07bhg4c05u:703": " asty eva brahma kintu mama na bhātīty ekaṃ bhrama-janakaṃ dvitīyam abhānāvaraṇaṃ sākṣātkārād eva nivartate |",
    "GE07bhg4c05u:704": " sa ca sākṣātkāro vedānta-vākyenaiva janyate nirvikalpaka ity ādy advaita-siddhāv anusandheyam",
    "GE07bhg4c05u:705": " viśvanāthaḥ : yathāvidyā tasya jñānam āvṛṇoti, tathaivāparā tasya vidyā-śaktir avidyāṃ vināśya jñānaṃ prakāśayatīty arthaḥ |",
    "GE07bhg4c05u:706": " jñānena",
    "GE07bhg4c05u:707": " vidyā-śaktyā |",
    "GE07bhg4c05u:708": " ajñānam avidyām |",
    "GE07bhg4c05u:709": " teṣāṃ jīvānāṃ jñānam eva kartṛ ādityavad",
    "GE07bhg4c05u:710": " ity-āditya-prabhā yathāndhakāraṃ vināśya ghaṭa-paṭādikaṃ prakāśayati,",
    "GE07bhg4c05u:711": " tathaiva vidyayaivāvidyāṃ vināśya taj-jīva-niṣṭhaṃ jñānaṃ param aprākṛtaṃ",
    "GE07bhg4c05u:712": " prakāśayati |",
    "GE07bhg4c05u:713": " tena parameśvaro na kam api badhnāti, nāpi kam api mocayati",
    "GE07bhg4c05u:714": " | kintv ajñāna-jñāne prakṛter eva dharmaḥ krameṇa badhnāti mocayati ca |",
    "GE07bhg4c05u:715": " kartṛtva-bhoktṛtva-tat-prayojakatvādayor bandhakāḥ |",
    "GE07bhg4c05u:716": " anāsakti-śāntyādayo",
    "GE07bhg4c05u:717": " mocakāś ca prakṛter eva dharmāḥ |",
    "GE07bhg4c05u:718": " kintu parameśvarasyāntaryāmitva eva prakṛtes te te dharmā udbudhyanta ity etad-aṃśenaiva tasya prayojakatvam iti na tasya vaiṣamya-nairghṛṇye ||16||",
    "GE07bhg4c05u:719": " baladevaḥ : vijñā na muhyantīty etad āha jñāneneti |",
    "GE07bhg4c05u:720": " sarvaṃ",
    "GE07bhg4c05u:721": " jñāna-plavenaiva [Gītā 4.36] iti |",
    "GE07bhg4c05u:722": " jñānāgniḥ sarva-karmāṇi [Gītā 4.37], na hi jñānena sadṛśaṃ [Gītā 4.38] iti cokta-mahimnā sad-guru-prasāda-labdhena",
    "GE07bhg4c05u:723": " sva-parātma-viṣayakena jñānena yeṣāṃ sat-prasaṅgināṃ tad-vaimukhyam",
    "GE07bhg4c05u:724": " ajñānaṃ nāśitaṃ pradhvaṃsitaṃ teṣāṃ taj-jñānaṃ kartṛ paraṃ prakāśayati |",
    "GE07bhg4c05u:725": " dehādeḥ paraṃ jīvaṃ vaiṣamyādi-doṣāt param īśvaraṃ ca bodhayati |",
    "GE07bhg4c05u:726": " ādityavat yathā ravir udita eva tamo nirasyan yathāvad vastu pradarśayati,",
    "GE07bhg4c05u:727": " tathā sad-gurūpadeśa-labdham ātma-jñānaṃ yathāvad ātma-vastv iti |",
    "GE07bhg4c05u:728": " atra vinaṣṭājñānānāṃ jīvānāṃ bahutvaṃ nigadatā pārtha-sārathinā mokṣe teṣāṃ tad-darśitaṃ aupādhikatvaṃ tasya praty uktaṃ neme janādhipāḥ ity upakramoktaṃ ca tat sopapattikam abhūt BhG 5.17",
    "GE07bhg4c05u:729": " tad-buddhayas tad-ātmānas tan-niṣṭhās tat-parāyaṇāḥ |",
    "GE07bhg4c05u:730": " gacchanty apunar-āvṛttiṃ jñāna-nirdhūta-kalmaṣāḥ ||17||",
    "GE07bhg4c05u:731": " śrīdharaḥ : evaṃbhūteśvaropāsakānāṃ phalam āha tad-buddhaya iti |",
    "GE07bhg4c05u:732": " tasminn eva buddhir niścayātmikā yeṣām |",
    "GE07bhg4c05u:733": " tasminn etātmā mano yeṣām |",
    "GE07bhg4c05u:734": " tasminn eva niṣṭhā tātparyaṃ yeṣām |",
    "GE07bhg4c05u:735": " tad eva param ayamam āśrayo yeṣām |",
    "GE07bhg4c05u:736": " tataś ca tat-prasāda-labdhenātma-jñānena nirdhūtaṃ nirastaṃ kalmaṣaṃ yeṣām |",
    "GE07bhg4c05u:737": " te",
    "GE07bhg4c05u:738": " 'punar-āvṛttiṃ muktiṃ yānti ||17||",
    "GE07bhg4c05u:739": " madhusūdanaḥ : jñānena paramātma-tattva-prakāśe sati tad-buddhaya iti |",
    "GE07bhg4c05u:740": " tasmin jñāna-prakāśite paramātma-tattve sac-cid-ānanda-ghana eva",
    "GE07bhg4c05u:741": " bāhya-sarva-viṣaya-parityāgena sādhana-paripākāt paryavasitā buddhir antaḥkaraṇa-vṛttiḥ sākṣātkāra-lakṣaṇā yeṣāṃ te tad-buddhayaḥ sarvadā",
    "GE07bhg4c05u:742": " nirbīja-samādhi-bhāja ity arthaḥ |",
    "GE07bhg4c05u:743": " tat kiṃ boddhāro jīvā boddhavyaṃ brahma-tattvam iti boddhṛ-boddhavya-bhāvo hi māyā-vijṛmbhito",
    "GE07bhg4c05u:744": " vāstavābheda-virodhīti bhāvaḥ |",
    "GE07bhg4c05u:745": " nanu tad-ātmāna iti viśeṣaṇaṃ vyartham |",
    "GE07bhg4c05u:746": " avidvad-vyavartakaṃ hi",
    "GE07bhg4c05u:747": " vidvad-viśeṣaṇam |",
    "GE07bhg4c05u:748": " ajñā api hi vastu-gatyā tad-ātmāna iti kathaṃ tad-vyāvṛttir iti cet, na |",
    "GE07bhg4c05u:749": " itarātmatva-vyāvṛttau tātparyāt |",
    "GE07bhg4c05u:750": " ajñā hi anātma-bhūte dehādāv ātmābhimānina iti na tad-ātmāna iti vyapadiśyante |",
    "GE07bhg4c05u:751": " vijñās tu nivṛtta-dehādy-abhimānā iti virodhi-nivṛttyā tad-ātmāna iti vyapadiśyanta iti yuktaṃ viśeṣaṇam |",
    "GE07bhg4c05u:752": " nanu karmānuṣṭhāna-vikṣepe sati kathaṃ dehādy-abhimāna-nivṛttir iti tatrāha tan-niṣṭhā iti",
    "GE07bhg4c05u:753": " tasminn eva brahmaṇi",
    "GE07bhg4c05u:754": " sarva-karmānuṣṭhāna-vikṣepa-nivṛttyā niṣṭhā sthitir yeṣāṃ te tan-niṣṭhāḥ |",
    "GE07bhg4c05u:755": " sarva-karma-saṃnyāsena tad-eka-vicāra-parā ity arthaḥ |",
    "GE07bhg4c05u:756": " phala-rāge sati kathaṃ tat-sādhana-bhūta-karma-tyāga iti tatrāha tat-parāyaṇāḥ |",
    "GE07bhg4c05u:757": " tad eva param ayanaṃ prāptavyaṃ yeṣāṃ te tat-parāyaṇāḥ |",
    "GE07bhg4c05u:758": " sarvato viraktā ity arthaḥ |",
    "GE07bhg4c05u:759": " atra tad-buddhaya ity anena sākṣātkāra uktaḥ |",
    "GE07bhg4c05u:760": " tad-ātmāna ity",
    "GE07bhg4c05u:761": " anātmābhimā-rūpa-viparīta-bhāva-nivṛtti-phalako vedānta-vicāraḥ",
    "GE07bhg4c05u:762": " śravaṇa-manana-paripāka-rūpaḥ |",
    "GE07bhg4c05u:763": " tat-parāyaṇā ity anena vairāgya-prakarṣaṃ",
    "GE07bhg4c05u:764": " ity uttarottarasya pūrva-pūrva-hetutvaṃ draṣṭavyam |",
    "GE07bhg4c05u:765": " ukta-viśeṣaṇā yatayo gacchanty apunar-āvṛttiṃ punar-deha-sambandhābhāva-rūpāṃ muktiṃ prāpnuvanti",
    "GE07bhg4c05u:766": " sakṛn muktānām api punar deha-sambandhaḥ kuto na syād iti tatrāha jñāna-nirdhūta-kalmaṣāḥ jñānena nirdhūtaṃ samūlam unmūlitaṃ",
    "GE07bhg4c05u:767": " punar-deha-sambandha-kāraṇaṃ kalmaṣaṃ puṇya-pāpātmakaṃ karma yeṣāṃ te",
    "GE07bhg4c05u:768": " tathā |",
    "GE07bhg4c05u:769": " jñānenānādy-ajñāna-nivṛttyā tat-kārya-karma-kṣaye tan-mūlakaṃ",
    "GE07bhg4c05u:770": " punar deha-grahaṇaṃ kathaṃ bhaved iti bhāvaḥ ||17||",
    "GE07bhg4c05u:771": " viśvanāthaḥ : kintu vidyā jīvātma-jñānam eva prakāśayati, na tu paramātma-jñānaṃ bhaktyāham ekayā grāhyaḥ iti bhagavad-ukteḥ |",
    "GE07bhg4c05u:772": " tasmāt",
    "GE07bhg4c05u:773": " paramātma-jñānārthaṃ jñānibhir api punar viśeṣato bhaktiḥ kāryā ity ata āha tad-buddhaya iti |",
    "GE07bhg4c05u:774": " tat-padena pūrvam upakrānto vibhuḥ parāmṛśyate |",
    "GE07bhg4c05u:775": " tasmin parameśvara eva buddhir yeṣām te tam-manana-parā ity arthaḥ |",
    "GE07bhg4c05u:776": " tad-ātmānas tan-manaskās tam eva dhyāyanta ity arthaḥ |",
    "GE07bhg4c05u:777": " tan-niṣṭhāḥ jñānaṃ mayi saṃnyaset iti bhagavad-ukteḥ |",
    "GE07bhg4c05u:778": " dehādy-atiriktātmma-jñāne 'pi sāttvike niṣṭhāṃ parityajya tad-eka-niṣṭhāḥ |",
    "GE07bhg4c05u:779": " tat-parāyaṇās",
    "GE07bhg4c05u:780": " tadīya-śravaṇa-kīrtana-parāḥ |",
    "GE07bhg4c05u:781": " yad vakṣyate -",
    "GE07bhg4c05u:782": " bhaktyā mām abhijānāti yāvān yaś cāsmi tattvataḥ |",
    "GE07bhg4c05u:783": " tato māṃ tattvato jñātvā viśate tad-anantaram || [Gītā 18.55] iti |",
    "GE07bhg4c05u:784": " jñāna-nirdhūta-kalmaṣā jñānena vidyāyaiva pūrvam eva dhvasta-samastāvidyāḥ",
    "GE07bhg4c05u:785": " baladevaḥ : paramātmany avaiṣamyādi-dhyāyatāṃ phalam āha tad iti |",
    "GE07bhg4c05u:786": " tasmiṃs",
    "GE07bhg4c05u:787": " tad-avaiṣamyādike guṇa-gaṇe buddhir niścayātmikā yeṣāṃ te |",
    "GE07bhg4c05u:788": " tad-ātmānas",
    "GE07bhg4c05u:789": " tasmin niviṣṭa-manasaḥ tan-niṣṭhās tat-tātparyavantas tat-parāyaṇās",
    "GE07bhg4c05u:790": " tat-samāśrayāḥ |",
    "GE07bhg4c05u:791": " evam abhyastena tad-vaiṣamyādi-guṇa-jñānena",
    "GE07bhg4c05u:792": " nirdhūta-kalmaṣā vinaṣṭa-tad-vaimukhyāḥ santa apunar-āvṛttiṃ muktiṃ gacchantīti ||17||",
    "GE07bhg4c05u:793": " BhG 5.18",
    "GE07bhg4c05u:794": " vidyā-vinaya-saṃpanne brāhmaṇe gavi hastini |",
    "GE07bhg4c05u:795": " śuni caiva śvapāke ca paṇḍitāḥ sama-darśinaḥ ||18||",
    "GE07bhg4c05u:796": " śrīdharaḥ : kīdṛśās te jñānino ye 'punar-āvṛttiṃ gacchantīty apekṣāyām āha",
    "GE07bhg4c05u:797": " vidyā-vinaya-saṃpanna iti |",
    "GE07bhg4c05u:798": " viṣameṣv api samaṃ brahmaiva draṣṭuṃ śīlaṃ yeṣāṃ te paṇḍitāḥ |",
    "GE07bhg4c05u:799": " jñānina ity arthaḥ |",
    "GE07bhg4c05u:800": " atra vidyā-vinayābhyāṃ yukte brāhmaṇe ca |",
    "GE07bhg4c05u:801": " śuno yaḥ pacati tasmin śvapāke ca iti karmaṇā vaiṣamyam |",
    "GE07bhg4c05u:802": " gavi hastini śuni ceti jātito vaiṣamyaṃ darśitam ||18||",
    "GE07bhg4c05u:803": " madhusūdanaḥ : deha-pātād ūrdhvaṃ videha-kaivalya-rūpaṃ jñāna-phalam uktvā",
    "GE07bhg4c05u:804": " prārabdha-karma-vaśāt saty api dehe jīvan-mukti-rūpaṃ tat-phalam āha vidyeti |",
    "GE07bhg4c05u:805": " vidyā vedārtha-parijñānaṃ brahma-vidyā vā |",
    "GE07bhg4c05u:806": " vinayo nirahaṅkāratvam anauddhatyam iti yāvat |",
    "GE07bhg4c05u:807": " tābhyāṃ saṃpanne brahma-vidi",
    "GE07bhg4c05u:808": " vinīte ca brāhmaṇe sāttvike sarvottame |",
    "GE07bhg4c05u:809": " tathā gavi saṃskāra-hīnāyāṃ",
    "GE07bhg4c05u:810": " rājasyāṃ madhyamāyāṃ |",
    "GE07bhg4c05u:811": " tathā hastini śuni śvapāke cātyanta tāmase sarvādhame 'pi |",
    "GE07bhg4c05u:812": " sattvādi-guṇais taj-jaiś ca saṃskārair aspṛṣṭam eva samaṃ brahma draṣṭuṃ śīlaṃ yeṣāṃ te sama-darśinaḥ |",
    "GE07bhg4c05u:813": " paṇḍitā jñāninaḥ |",
    "GE07bhg4c05u:814": " yathā",
    "GE07bhg4c05u:815": " gaṅgā-toye taḍāge surāyāṃ mūtre vā pratibimbitasyādityasya na",
    "GE07bhg4c05u:816": " tad-guṇa-doṣa-sambandhas tathā brahmaṇo 'pi cid-ābhāsa-dvārā",
    "GE07bhg4c05u:817": " pratibimbitasya nopādhi-gata-guṇa-doṣa-sambandha iti pratisandadhānāḥ sarvatra sama-dṛṣṭyaiva rāga-dveṣa-rāhityena paramānanda-sphūrtyā",
    "GE07bhg4c05u:818": " jīvan-muktim anubhavantīty arthaḥ ||18||",
    "GE07bhg4c05u:819": " viśvanāthaḥ : tataś ca guṇātītānāṃ teṣāṃ guṇa-maye vastu-mātra eva",
    "GE07bhg4c05u:820": " tāratamya-mayaṃ viśeṣam ajighṛkṣūṇāṃ sama-buddhir eva syād ity āha vidyeti |",
    "GE07bhg4c05u:821": " brāhmaṇe gavīti sāttvika-jātitvāt |",
    "GE07bhg4c05u:822": " hastini madhyame |",
    "GE07bhg4c05u:823": " śuni ca śvapāke ceti tāmas-jātitvād adhame 'pi tat-tad-viśeṣāgrahaṇāt sama-darśinaḥ",
    "GE07bhg4c05u:824": " paṇḍitā guṇātītāḥ |",
    "GE07bhg4c05u:825": " viśeṣāgrahaṇam eva samaṃ guṇātītaṃ brahma |",
    "GE07bhg4c05u:826": " tad draṣṭuṃ śīlaṃ yeṣāṃ te ||18||",
    "GE07bhg4c05u:827": " baladevaḥ : tān stauti vidyeti |",
    "GE07bhg4c05u:828": " tādṛśe brāhmaṇe śvapāke ceti karmaṇaitau viṣamau gavi hastini śuni ceti jātyaite viṣamāḥ |",
    "GE07bhg4c05u:829": " evaṃ viṣamatayā sṛṣṭeṣu brāhmaṇādiṣu ye paramātmānaṃ samaṃ paśyanti, ta eva paṇḍitāḥ |",
    "GE07bhg4c05u:830": " tat-karmānusāriṇī tena teṣāṃ tathā tathā sṛṣṭiḥ, na tu rāga-dveṣānusāriṇīti parjanyavat sarvatra samaḥ paramātmeti ||18||",
    "GE07bhg4c05u:831": " BhG 5.19",
    "GE07bhg4c05u:832": " ihaiva tair jitaḥ sargo yeṣāṃ sāmye sthitaṃ manaḥ |",
    "GE07bhg4c05u:833": " nirdoṣaṃ hi samaṃ brahma tasmād brahmaṇi te sthitāḥ ||19||",
    "GE07bhg4c05u:834": " śrīdharaḥ : nanu viṣamesu sama-darśanaṃ niṣiddhaṃ kurvanto 'pi kathaṃ te paṇḍitāḥ ? yathāha gautamaḥ samāsam ābhyāṃ viṣama-same pūjātaḥ iti |",
    "GE07bhg4c05u:835": " asyārthaḥ samāya pūjayā viṣame prakāre kṛte sati viṣamāya ca same prakāre kṛte sati sa pūjaka iha lokāt para-lokāc ca hīyata iti |",
    "GE07bhg4c05u:836": " tatrāha ihaiveti |",
    "GE07bhg4c05u:837": " ihaiva jīvadbhir eva taiḥ |",
    "GE07bhg4c05u:838": " sṛjyate iti sargaḥ saṃsāraḥ |",
    "GE07bhg4c05u:839": " jito nirastaḥ |",
    "GE07bhg4c05u:840": " kaiḥ ? yeṣāṃ manaḥ sāmye samatve sthitaṃ |",
    "GE07bhg4c05u:841": " tatra hetuḥ -- hi yasmād brahma samaṃ nirdoṣaṃ ca tasmāt te sama-darśino brahmaṇy eva sthitāḥ",
    "GE07bhg4c05u:842": " brahma-bhāvaṃ prāptā ity arthaḥ |",
    "GE07bhg4c05u:843": " gautamoktas tu doṣo brahma-bhāva-prāpteḥ",
    "GE07bhg4c05u:844": " pūrvam eva |",
    "GE07bhg4c05u:845": " pūjāta iti pūjakāvasthāśravaṇāt ||19||",
    "GE07bhg4c05u:846": " madhusūdanaḥ : nanu sāttvika-rājasa-tāmaseṣu svabhāva-viṣameṣu prāṇiṣu",
    "GE07bhg4c05u:847": " samatva-darśanaṃ dharma-śāstra-niṣiddham |",
    "GE07bhg4c05u:848": " tathā ca tasyānnam abhojyam ity upakramya gautamaḥ smarati samāsam ābhyāṃ viṣama-same pūjāta iti |",
    "GE07bhg4c05u:849": " samāsam ābhyām iti caturthī-dvi-vacanam |",
    "GE07bhg4c05u:850": " viṣama-sama iti dvandvaikavad bhāvena",
    "GE07bhg4c05u:851": " saptamy-eka-vacanam |",
    "GE07bhg4c05u:852": " catur-veda-pāragāṇām atyanta-sadācārāṇāṃ yādṛśo",
    "GE07bhg4c05u:853": " vastrālaṅkārānnādi-dāna-puraḥsaraḥ pūjā-viśesaḥ kriyate",
    "GE07bhg4c05u:854": " tat-samāyaivānyasmai caturveda-pāragāya sad-ācārāya viṣame tad-apekṣayā",
    "GE07bhg4c05u:855": " nyūne pūjā-prakāre kṛte |",
    "GE07bhg4c05u:856": " tathālpa-vedānāṃ hīnācārāṇāṃ yādṛśo hīna-sādhanaḥ pūjā-prakāraḥ kriyate tādṛśāyaivāsamāya pūrvokta-veda-pāraga-sad-ācāra-brāhmaṇāpekṣayā hīnāya",
    "GE07bhg4c05u:857": " tādṛśa-hīna-pūjādhike mukhya-pūjā-same pūjā-prakāre kṛte, uttamasya hīnatayā hīnasyottamatayā pūjāto hetos tasya pūjayitur annam abhojyaṃ",
    "GE07bhg4c05u:858": " bhavatīty arthaḥ |",
    "GE07bhg4c05u:859": " pūjayitā pratipatti-viśesam akurvan dhanād dharmāc ca hīyata iti ca doṣāntaram |",
    "GE07bhg4c05u:860": " yadyapi yatīnāṃ niṣparigrahāṇāṃ pākābhāvād dhanābhāvāc cābhojyānnatvaṃ dhana-hīnatvaṃ ca svata eva vidyate tathāpi dharma-hānir doso bhavaty eva |",
    "GE07bhg4c05u:861": " abhojyānnatvaṃ cāśucitvena pāptpatty-upalakṣaṇam |",
    "GE07bhg4c05u:862": " tapo-dhanānāṃ ca tapa eva dhanam iti tad-dhānir",
    "GE07bhg4c05u:863": " api dūṣaṇaṃ bhavaty eveti kathaṃ sama-darśinaḥ paṇḍitā jīvan-muktā iti prāpte pariharati ihaiveti",
    "GE07bhg4c05u:864": " taiḥ sama-darśibhiḥ paṇḍitair ihaiva jīvana-daśāyām eva jito 'tikrāntaḥ",
    "GE07bhg4c05u:865": " sargaḥ sṛjyata iti vyutpattyā dvaita-prapañcaḥ |",
    "GE07bhg4c05u:866": " deha-pātād ūrdhvam atikramitavya iti kim u vaktavyam ? kaiḥ ? yeṣāṃ sāmye sarva-bhūteṣu",
    "GE07bhg4c05u:867": " viṣameṣv api vartamānasya brahmaṇaḥ sama-bhāve sthitaṃ niścalaṃ manaḥ |",
    "GE07bhg4c05u:868": " hi yasmān nirdoṣaṃ samaṃ sarva-vikāra-śūnyaṃ kūṭastha-nityam ekaṃ ca brahma",
    "GE07bhg4c05u:869": " tasmāt te brahmaṇy eva sthitāḥ |",
    "GE07bhg4c05u:870": " ayaṃ bhāvaḥ |",
    "GE07bhg4c05u:871": " duṣṭatvam hi dvedhā bhavati aduṣṭasyāpi duṣṭa-sambandhāt",
    "GE07bhg4c05u:872": " svato duṣṭatvād vā |",
    "GE07bhg4c05u:873": " yathā gaṅgodakasya mūtra-garta-pātāt |",
    "GE07bhg4c05u:874": " svata eva vā yathā mūtrādeḥ |",
    "GE07bhg4c05u:875": " tatra doṣavatsu śvapākādiṣu sthitaṃ doṣair duṣyati brahmeti mūḍhair vibhāvyamānam api sarva-doṣāsaṃsṛṣṭam eva brahma vyomavad",
    "GE07bhg4c05u:876": " asaṅgatvāt |",
    "GE07bhg4c05u:877": " asaṅgo hy ayaṃ puruṣaḥ |",
    "GE07bhg4c05u:878": " sūryo yathā sarva-lokasya cakṣur na lipyate cākṣuṣair bāhya-doṣaiḥ |",
    "GE07bhg4c05u:879": " ekas tathā sarva-bhūtāntarātmā",
    "GE07bhg4c05u:880": " na lipyate loka-duḥkhena bāhyaḥ || iti śruteḥ |",
    "GE07bhg4c05u:881": " nāpi kāmādi-dharmavattayā svata eva kaluṣitaṃ kāmāder",
    "GE07bhg4c05u:882": " antaḥkaraṇa-dharmatvasya śruti-smṛti-siddhatvāt |",
    "GE07bhg4c05u:883": " tasmān",
    "GE07bhg4c05u:884": " nirdoṣa-brahma-rūpā yatayo jīvan-muktā abhojyānnādi-doṣa-duṣṭāś ceti vyāhṛtam |",
    "GE07bhg4c05u:885": " smṛtis tv avidvad-gṛhastha-viṣayaiva |",
    "GE07bhg4c05u:886": " tasyānna-bhojyam ity upakramāt |",
    "GE07bhg4c05u:887": " pūjāta iti madhye nirdeśāt |",
    "GE07bhg4c05u:888": " dhanād dharmāc ca hīyata ity upasaṃhārāc ceti draṣṭavyam ||19||",
    "GE07bhg4c05u:889": " viśvanāthaḥ : sama-dṛṣṭitvaṃ stauti |",
    "GE07bhg4c05u:890": " ihaiva iha loka eva sṛjyata iti sargaḥ saṃsāro jitaḥ parābhūtaḥ ||19||",
    "GE07bhg4c05u:891": " baladevaḥ : iheti |",
    "GE07bhg4c05u:892": " iha sādhana-daśāyām eva taiḥ sargaḥ saṃsāro jitaḥ parābhūtaḥ |",
    "GE07bhg4c05u:893": " kaiḥ ? yeṣāṃ manaḥ sāmye 'vaiṣamyākhye brahma-dharme sthitaṃ niviṣṭam |",
    "GE07bhg4c05u:894": " kuto brahmāviṣamam ? tatrāha nirdoṣaṃ hīti |",
    "GE07bhg4c05u:895": " hi yato brahmaṇy avaiṣamyādikaṃ niścikyus tasmāt prapañce tiṣṭhanto 'pi te brahmaṇy eva",
    "GE07bhg4c05u:896": " sthitāḥ muktis teṣāṃ sulabhety arthaḥ ||19||",
    "GE07bhg4c05u:897": " BhG 5.20",
    "GE07bhg4c05u:898": " na prahṛṣyet priyaṃ prāpya nodvijet prāpya cāpriyam |",
    "GE07bhg4c05u:899": " sthira-buddhir asaṃmūḍho brahmavid brahmaṇi sthitaḥ ||20||",
    "GE07bhg4c05u:900": " śrīdharaḥ : brahma-prāptasya lakṣaṇam āha na prahṛṣyed iti |",
    "GE07bhg4c05u:901": " brahma-vid",
    "GE07bhg4c05u:902": " bhūtvā brahmaṇy eva yaḥ sthitaḥ sa priyaṃ prāpya na prahṛṣyet",
    "GE07bhg4c05u:903": " prakṛṣṭa-harṣavān syāt |",
    "GE07bhg4c05u:904": " apriyam prāpya ca nodvijet na viṣīdatīty arthaḥ |",
    "GE07bhg4c05u:905": " yataḥ sthira-buddhir sthirā niścalā buddhir yasya |",
    "GE07bhg4c05u:906": " tat kutaḥ ? yato",
    "GE07bhg4c05u:907": " 'saṃmūḍho nivṛtta-mohaḥ ||20||",
    "GE07bhg4c05u:908": " madhusūdanaḥ : yasmān nirdoṣaṃ samaṃ brahma tasmāt tad-rūpam ātmānaṃ sākṣātkurvann āha na prahṛṣyed iti |",
    "GE07bhg4c05u:909": " duḥkheṣv anudvigna-manāḥ sukheṣu",
    "GE07bhg4c05u:910": " vigata-spṛhaḥ ity atra vyākhyātaṃ pūrvārdham |",
    "GE07bhg4c05u:911": " jīvan-muktānāṃ svābhāvikaṃ caritam eva mumukṣubhiḥ prayatna-pūrvakam anuṣṭheyam iti vadituṃ",
    "GE07bhg4c05u:912": " liṅga-pratyayau |",
    "GE07bhg4c05u:913": " advitīyātma-darśana-śīlasya",
    "GE07bhg4c05u:914": " vyatirikta-priyāpriya-prāpty-ayogyāc ca tan-nimittau harṣa-viṣādāv ity arthaḥ |",
    "GE07bhg4c05u:915": " advitīyātma-darśanam eva vivṛṇoti - sthira-buddhiḥ sthirā niścalā saṃnyāsa-pūrvaka-vedānta-vākya-vicāra-paripākeṇa",
    "GE07bhg4c05u:916": " nirvicikitsā niścitā brahmaṇi buddhir yasya sa tathā",
    "GE07bhg4c05u:917": " labdha-śravaṇa-manana-phala iti yāvat |",
    "GE07bhg4c05u:918": " etādṛśasya",
    "GE07bhg4c05u:919": " sarvāsaṃbhāvanā-śūnyatve 'pi viparīta-bhāva-pratibandhāt sākṣātkāro nodetīti nididhyāsanam āha - asaṃmūḍhaḥ |",
    "GE07bhg4c05u:920": " nididhyāsanasya",
    "GE07bhg4c05u:921": " vijātīya-pratyayānantarita-sajātīya-pratyaya-pravāhasya paripākeṇa",
    "GE07bhg4c05u:922": " viparīta-bhāvanākhya-saṃmoha-rahitaḥ |",
    "GE07bhg4c05u:923": " tataḥ sarva-pratibandhāpagamād",
    "GE07bhg4c05u:924": " brahmavid brahma-sākṣātkāravān |",
    "GE07bhg4c05u:925": " tataś ca samādhi-paripākeṇa nirdoṣe same brahmaṇy eva sthito nānyatreti brahmaṇi sthito jīvan-muktaḥ sthita-prajña",
    "GE07bhg4c05u:926": " ity arthaḥ |",
    "GE07bhg4c05u:927": " etādṛśasya dvaita-darśanābhāvāt praharṣodvegau na bhavata ity ucitam eva |",
    "GE07bhg4c05u:928": " sādhakena tu dvaita-darśane vidyamāne 'pi",
    "GE07bhg4c05u:929": " viṣaya-doṣa-darśanādinā praharṣa-viṣādau tyājyāv ity abhiprāyaḥ ||20||",
    "GE07bhg4c05u:930": " viśvanāthaḥ : evaṃ laukika-priyāpriyādiṣv api teṣāṃ sāmyam āha na prahṛṣyed iti |",
    "GE07bhg4c05u:931": " na prahṛṣyet na prahṛṣyati |",
    "GE07bhg4c05u:932": " nodvijet nodvijate |",
    "GE07bhg4c05u:933": " sādhana-daśāyām evam abhyased iti vivakṣayā vā liṅ |",
    "GE07bhg4c05u:934": " asaṃmūḍho",
    "GE07bhg4c05u:935": " harṣa-śokādīnām abhimāna-nibandhanatvena saṃmoha-mātratvāt ||20||",
    "GE07bhg4c05u:936": " baladevaḥ : brahmaṇi sthitasya lakṣaṇam āha neti |",
    "GE07bhg4c05u:937": " vartamāne dehe sthitaḥ prārabdhākṛṣṭaṃ priyam apriyaṃ ca prāpya na prahṛṣyen na codvijet |",
    "GE07bhg4c05u:938": " kutaḥ",
    "GE07bhg4c05u:939": " ? sthirā svātmani buddhir yasya saḥ |",
    "GE07bhg4c05u:940": " asaṃmūḍho 'nityena dehena nityam ātmānam ekīkṛtya mohaṃ na labdhaḥ |",
    "GE07bhg4c05u:941": " brahmavit tādṛśaṃ brahmānubhavan |",
    "GE07bhg4c05u:942": " evaṃlakṣaṇo brahmaṇi sthito bodhyaḥ ||20||",
    "GE07bhg4c05u:943": " BhG 5.21",
    "GE07bhg4c05u:944": " bāhya-sparśeṣv asaktātmā vindaty ātmani yat sukham |",
    "GE07bhg4c05u:945": " sa brahma-yoga-yuktātmā sukham akṣayam aśnute ||21||",
    "GE07bhg4c05u:946": " śrīdharaḥ : moha-nivṛttyā buddhi-sthairye hetum āha bāhya-sparśeṣv iti |",
    "GE07bhg4c05u:947": " indriyaiḥ spṛśyanta iti sparśā viṣayāḥ |",
    "GE07bhg4c05u:948": " bāhyendriya-viṣayeṣv",
    "GE07bhg4c05u:949": " asaktātmānāsakta-cittaḥ |",
    "GE07bhg4c05u:950": " ātmani antaḥ-karaṇe yad upaśamātmakaṃ sāttvikaṃ",
    "GE07bhg4c05u:951": " sukham tad vindati labhate |",
    "GE07bhg4c05u:952": " sa copaśamaṃ sukhaṃ labdhvā brahmaṇi yogena samādhinā yuktas tadaikyaṃ prāpta ātmā yasya so 'kṣayaṃ sukham aśnute prāpnoti ||21||",
    "GE07bhg4c05u:953": " madhusūdanaḥ : nanu bāhya-viṣaya-prīter",
    "GE07bhg4c05u:954": " aneka-janmānubhūtatvenātipracalatvāt tad-āsakta-cittasya katham alaukike brahmaṇi dṛṣṭa-sarva-sukha-rahite sthitiḥ syāt |",
    "GE07bhg4c05u:955": " paramānanda-rūpatvād iti",
    "GE07bhg4c05u:956": " cet, na |",
    "GE07bhg4c05u:957": " tad-ānandasyānanubhūta-caratvena citta-sthiti-hetutvābhāvāt |",
    "GE07bhg4c05u:958": " tad uktaṃ vārttike -",
    "GE07bhg4c05u:959": " apy ānandaḥ śrutaḥ sākṣān mānenāviṣayīkṛtaḥ |",
    "GE07bhg4c05u:960": " dṛṣṭānandābhilāṣaṃ sa na mandīkartum apy alam || iti |",
    "GE07bhg4c05u:961": " tatrāha bāhyeti |",
    "GE07bhg4c05u:962": " indriyaiḥ spṛśyanta iti sparśāḥ śabdādayaḥ |",
    "GE07bhg4c05u:963": " te ca bāhyā",
    "GE07bhg4c05u:964": " anātma-dharmatvāt |",
    "GE07bhg4c05u:965": " teṣv asaktātmānāsakta-cittas tṛṣṇā-śūnyatayā viraktaḥ sann ātmani antaḥ-karaṇa eva bāhya-viṣaya-nirapekṣaṃ yad upaśamātmakaṃ sukhaṃ tad vindati labhate nirmala-sattva-vṛttyā |",
    "GE07bhg4c05u:966": " tad uktaṃ bhārate -",
    "GE07bhg4c05u:967": " yac ca kāma-sukhaṃ loke yac ca divyaṃ mahat sukham |",
    "GE07bhg4c05u:968": " tṛṣṇākṣaya-sukhasyaite nārhataḥ ṣoḍaśīṃ kalām || iti |",
    "GE07bhg4c05u:969": " athavā pratyag-ātmani tvaṃ-padārthe yat sukhaṃ svarūpa-bhūtaṃ suṣuptāv anubhūyamānaṃ bāhya-viṣayāsakti-pratibandhād alambhamānaṃ tad eva",
    "GE07bhg4c05u:970": " tad-abhāvāl labhate |",
    "GE07bhg4c05u:971": " na kevalaṃ tvaṃ-padārtha-sukham eva labhate kintu",
    "GE07bhg4c05u:972": " tat-padārthaikyānubhavena pūrṇa-sukham apīty āha sa tṛṣṇā-śūnyo brahmaṇi paramātmani yogaḥ samādhis tena yuktas tasmin vyāpṛta ātmāntaḥ-karaṇaṃ",
    "GE07bhg4c05u:973": " yasya sa brahma-yoga-yuktātmā |",
    "GE07bhg4c05u:974": " athavā brahmaṇi tat-padārthe yogena",
    "GE07bhg4c05u:975": " vākyārthānubhava-rūpeṇa samādhinā yukta aikyaṃ prāpta ātmā tvaṃ-padārtha-svarūpaṃ yasya sa tathā |",
    "GE07bhg4c05u:976": " sukham akṣayam anantaṃ",
    "GE07bhg4c05u:977": " sva-svarūpa-bhūtam aśnute vyāpnoti sukhānubhava-rūpa eva sarvadā bhavatīty",
    "GE07bhg4c05u:978": " arthaḥ |",
    "GE07bhg4c05u:979": " nitye 'pi vastuny avidyānivṛtty-abhiprāyeṇa dhātv-artha-yoga",
    "GE07bhg4c05u:980": " aupacārikaḥ |",
    "GE07bhg4c05u:981": " tasmād ātmany akṣaya-sukhānubhavārthī san",
    "GE07bhg4c05u:982": " bāhya-viṣaya-prīteḥ kṣaṇikāyā mahā-narakānubandhinyāḥ sakāśād indriyāṇi nivartayet tāvataiva ca brahmaṇi sthitir bhavatīty abhiprāyaḥ ||21||",
    "GE07bhg4c05u:983": " viśvanāthaḥ : sa ca bāhya-sparśeṣu viṣaya-sukheṣv asaktātmā anāsakta-manāḥ",
    "GE07bhg4c05u:984": " | tatra hetur ātmani jīvātmani paramātmānaṃ vindati sati prāpte yat sukhaṃ tad akṣayaṃ sukham",
    "GE07bhg4c05u:985": " sa evāśnute prāpnoti, na hi nirantaram amṛtāsvādine mṛttikā rocata iti bhāvaḥ ||21||",
    "GE07bhg4c05u:986": " baladevaḥ : paurvauttaryeṇa sva-parātmānāv anubhavatīty āha bāhyeti |",
    "GE07bhg4c05u:987": " bāhya-sparśeṣu śabdādi-viṣayānubhaveṣu asaktātmā san yadātmani sva-svarūpe",
    "GE07bhg4c05u:988": " 'nubhūyamāne sukham tadādau vindati, tad uttaraṃ brahmaṇi paramātmani yogaḥ samādhis tad-yuktātmā san yad akṣayaṃ mahad-anubhava-lakṣaṇaṃ sukham tad aśnute labhate ||21||",
    "GE07bhg4c05u:989": " BhG 5.22",
    "GE07bhg4c05u:990": " ye hi saṃsparśajā bhogā duḥkha-yonaya eva te |",
    "GE07bhg4c05u:991": " ādy-anta-vantaḥ kaunteya na teṣu ramate budhaḥ ||22||",
    "GE07bhg4c05u:992": " śrīdharaḥ : nanu priya-viṣaya-bhogānām api nivṛtteḥ kathaṃ mokṣaḥ puruṣārthaḥ syāt |",
    "GE07bhg4c05u:993": " tatrāha ye hīti |",
    "GE07bhg4c05u:994": " saṃsparśā viṣayās tebhyo jātā ye bhogāḥ sukhāni |",
    "GE07bhg4c05u:995": " te hi vartamāna-kāle 'pi spardhāsūyādi-vyāptatvād",
    "GE07bhg4c05u:996": " duḥkhasyaiva yonayaḥ kāraṇa-bhūtāḥ |",
    "GE07bhg4c05u:997": " tathādimanto 'ntavantaś ca |",
    "GE07bhg4c05u:998": " ato vivekī teṣu na ramate ||22||",
    "GE07bhg4c05u:999": " madhusūdanaḥ : nanu bāhya-viṣaya-prīti-nivṛttāv ātmany",
    "GE07bhg4c05u:1000": " akṣaya-sukhānubhavas tasmiṃś ca sati tat-prasādād eva",
    "GE07bhg4c05u:1001": " bāhya-viṣaya-prīti-nivṛttir itītaretarāśraya-vaśān naikam api sidhyed ity āśaṅkya viṣaya-doṣa-darśanābhyāsenaiva tat-prīti-nivṛttir bhavatīti parihāram āha ye hīti |",
    "GE07bhg4c05u:1002": " hi yasmād ye saṃsparśajā viṣayendriya-sambandha-jā",
    "GE07bhg4c05u:1003": " bhogāḥ kṣudra-sukha-lavānubhavā iha vā paratra vā rāga-dveṣādi-vyāptatvena",
    "GE07bhg4c05u:1004": " duḥkha-yonaya eva te |",
    "GE07bhg4c05u:1005": " te sarve 'pi brahma-loka-paryantaṃ duḥkha-hetava",
    "GE07bhg4c05u:1006": " eva |",
    "GE07bhg4c05u:1007": " tad uktaṃ viṣṇu-purāṇe -",
    "GE07bhg4c05u:1008": " yāvataḥ kurute jantuḥ saṃbandhān manasaḥ priyān |",
    "GE07bhg4c05u:1009": " tāvanto 'sya nisvanyante hṛdaye śoka-śaṅkavaḥ || iti |",
    "GE07bhg4c05u:1010": " etādṛśā aḸ na sthirāḥ kintu ādy-anta-vantaḥ |",
    "GE07bhg4c05u:1011": " ādir viṣayendriya-saṃyogo",
    "GE07bhg4c05u:1012": " 'ntaś ca tad-viyoga evaṃ tau vidyete yeṣāṃ te pūrvāparayor asattvān madhye svapnavad āvirbhūtāḥ kṣaṇikā mithyā-bhūtāḥ |",
    "GE07bhg4c05u:1013": " tad uktaṃ gauḍapādācāryaiḥ -",
    "GE07bhg4c05u:1014": " ādāv ante ca yat tv asti vartamāne 'pi tat tathā iti |",
    "GE07bhg4c05u:1015": " yasmād evaṃ tasmāt teṣu budho vivekī na ramate pratikūla-vedanīyatvāc ca prītim anubhavati",
    "GE07bhg4c05u:1016": " tad uktaṃ bhagavatā patañjalinā",
    "GE07bhg4c05u:1017": " pariṇāma-tāpa-saṃskāra-duḥkhair guṇa-vṛtti-virodhāc ca duḥkham eva sarvaṃ vivekinaḥ [YogS 2.15] iti |",
    "GE07bhg4c05u:1018": " sarvam api viṣaya-sukhaṃ dṛṣṭam ānuśravikaṃ ca",
    "GE07bhg4c05u:1019": " duḥkham eva pratikūla-vedanīyatvāt |",
    "GE07bhg4c05u:1020": " vivekinaḥ",
    "GE07bhg4c05u:1021": " parijñāta-kleśādi-svarūpasya na tv avivekinaḥ |",
    "GE07bhg4c05u:1022": " akṣi-pātra-kalpo hi vidvān atyalpa-duḥkha-leśenāpy udvijate yathorṇa-tantur atisukumāro",
    "GE07bhg4c05u:1023": " akṣi-pātre nyastaḥ sparśena duḥkhayati netareṣv aṅgeṣu tadvad vivekina eva madhu-viṣa-saṃpṛktānna-bhojanavat sarvam api bhoga-sādhanaṃ kāla-traye 'pi",
    "GE07bhg4c05u:1024": " kleśānubiddhatvād duḥkhaṃ na mūḍhasya bahuvidha-duḥkha-sahiṣṇor ity arthaḥ |",
    "GE07bhg4c05u:1025": " tatra pariṇāma-tāpa-saṃskāra-duḥkhair iti bhūta-vartamāna-bhaviṣyt-kāle",
    "GE07bhg4c05u:1026": " 'pi duḥkhānubiddhatvād aupādhikaṃ duḥkhatvaṃ viṣaya-sukhasyoktaṃ,",
    "GE07bhg4c05u:1027": " guṇa-vṛtti-virodhāc cety anena svarūpato 'pi duḥkhatvam |",
    "GE07bhg4c05u:1028": " tatra pariṇāmaś ca tāpaś ca saṃskāraś ca ta eva duḥkhāni tair ity arthaḥ |",
    "GE07bhg4c05u:1029": " itthaṃ-bhūta-lakṣaṇe tṛtīyā |",
    "GE07bhg4c05u:1030": " tathā hi - rāgānubiddha eva sarvo 'pi",
    "GE07bhg4c05u:1031": " sukhānubhavaḥ |",
    "GE07bhg4c05u:1032": " na hi tatra na rajyati tena sukhī ceti sambhavati |",
    "GE07bhg4c05u:1033": " rāga eva ca pūrvam udbhūtaḥ san viṣaya-prāptyā sukha-rūpeṇa pariṇamate |",
    "GE07bhg4c05u:1034": " tasya ca pratikṣaṇaṃ vardhamānatvena",
    "GE07bhg4c05u:1035": " sva-viṣayāprāpti-nibandhana-duḥkhasyāparihāryatvād duḥkha-rūpataiva |",
    "GE07bhg4c05u:1036": " yā hi bhogeṣv indriyāṇām upaśāntiḥ paritṛptatvāt tat sukham |",
    "GE07bhg4c05u:1037": " yā laulyād anupaśāntis tad duḥkham |",
    "GE07bhg4c05u:1038": " na cendriyāṇāṃ bhogābhyāsena vaitṛṣṇyaṃ kartuṃ śakyam |",
    "GE07bhg4c05u:1039": " yato bhogābhyāsam anu vivardhante rāgāḥ kauśalāni cendriyāṇāṃ |",
    "GE07bhg4c05u:1040": " smṛtiś ca -",
    "GE07bhg4c05u:1041": " na jātu kāmaḥ kāmānām upabhogena śāmyati |",
    "GE07bhg4c05u:1042": " haviṣā kṛṣṇa-vartmaiva bhūya evābhivardhate || iti |",
    "GE07bhg4c05u:1043": " tasmād duḥkhātmaka-rāga-pariṇāmatvād viṣaya-sukham api duḥkham eva",
    "GE07bhg4c05u:1044": " kārya-kāraṇayor abhedād iti pariṇāma-duḥkhatvam |",
    "GE07bhg4c05u:1045": " tathā sukhānubhava-kāle tat-pratikūlāni duḥkha-sādhanāni dveṣṭi |",
    "GE07bhg4c05u:1046": " nānupahatya bhūtāny upabhogaḥ sambhavatīti bhūtāni ca hinasti |",
    "GE07bhg4c05u:1047": " dveṣaś ca sarvāṇi duḥkha-sādhanāni me mā bhūvann iti saṅkalpa-viśeṣaḥ |",
    "GE07bhg4c05u:1048": " na ca tāni sarvāṇi kaścid api parihartuṃ śaknoti |",
    "GE07bhg4c05u:1049": " ataḥ sukhānubhava-kāle 'pi",
    "GE07bhg4c05u:1050": " tat-paripanthinaṃ prati dveṣasya sarvadaivāvasthitatvāt tāpa-duḥkhaṃ",
    "GE07bhg4c05u:1051": " duṣparihāram eva |",
    "GE07bhg4c05u:1052": " tāpo hi dveṣaḥ |",
    "GE07bhg4c05u:1053": " evaṃ duḥkha-sādhanāni parihartum aśakto muhyati ceti moha-duḥkhatāpi vyākhyeyā |",
    "GE07bhg4c05u:1054": " tathā coktaṃ yoga-bhāṣya-kāraiḥ - sarvasya dveṣānubiddhaś cetanācetana-sādhanādhīnas",
    "GE07bhg4c05u:1055": " tāpānubhava iti |",
    "GE07bhg4c05u:1056": " tatrāsti dveṣajaḥ karmāśayaḥ |",
    "GE07bhg4c05u:1057": " sukha-sādhanāni ca prārthayamānaḥ kāyena vācā manasā ca parispandate |",
    "GE07bhg4c05u:1058": " tataḥ param anugṛṇāty upahanti ceti parānuraha-pīḍābhyāṃ dharmādharmāv upacinoti |",
    "GE07bhg4c05u:1059": " na karmāśayo lobhān mohāc ca bhavati ity eṣā tāpa-duḥkhatocyate |",
    "GE07bhg4c05u:1060": " tathā vartamānaḥ sukhānubhavaḥ sva-vināśa-kāle saṃskāram ādhatte |",
    "GE07bhg4c05u:1061": " sa ca sukha-smaraṇaṃ,",
    "GE07bhg4c05u:1062": " tac ca rāgaṃ, sa ca manaḥ-kāya-vacana-ceṣṭāṃ, sā ca puṇyāpuṇya-karmāśayau,",
    "GE07bhg4c05u:1063": " tau ca janmādīti saṃskāra-duḥkhatā |",
    "GE07bhg4c05u:1064": " evaṃ tāpa-mohayor api saṃskārau vyākhyeyau |",
    "GE07bhg4c05u:1065": " evaṃ kāla-traye 'pi duḥkhānuvedhād viṣaya-sukhaṃ duḥkham evety uktvā",
    "GE07bhg4c05u:1066": " svarūpato 'pi duḥkhatām āha guṇa-vṛtti-virodhāc ca |",
    "GE07bhg4c05u:1067": " guṇāḥ",
    "GE07bhg4c05u:1068": " sattva-rajas-tamāṃsi sukha-duḥkha-mohātmakāḥ paraspara-viruddha-svabhāvā",
    "GE07bhg4c05u:1069": " api taila-varty-agnaya iva dīpaṃ puruṣa-bhogopayuktatvena try-ātmakam ekaṃ kāryam ārabhante tatraikasya prādhānye dvayor guṇa-bhāvāt",
    "GE07bhg4c05u:1070": " pradhāna-mātra-vyapadeśena sāttvikaṃ rājasaṃ tāmasam iti triguṇam api",
    "GE07bhg4c05u:1071": " kāryam ekena guṇena vyapadiśyate |",
    "GE07bhg4c05u:1072": " tatra sukhopabhoga-rūpo 'pi pratyaya",
    "GE07bhg4c05u:1073": " udbhūta-sattva-kāryatve 'py anudbhūta-rajas-tamaḥ-kāryatvāt triguṇātmaka eva |",
    "GE07bhg4c05u:1074": " tathā ca sukhātmakatvavad duḥkhātmakatvaṃ viṣādātmakatvaṃ ca tasya dhruvam iti duḥkham eva sarvaṃ vivekinaḥ |",
    "GE07bhg4c05u:1075": " na caitādṛśo 'pi pratyayaḥ sthiraḥ |",
    "GE07bhg4c05u:1076": " yasmāc calaṃ ca guṇa-vṛttam iti kṣipra-pariṇāmi cittam uktam |",
    "GE07bhg4c05u:1077": " nanv ekaḥ pratyayaḥ kathaṃ paraspara-viruddha-sukha-duḥkha-mohatvāny ekadā pratipadyata iti cet, na |",
    "GE07bhg4c05u:1078": " udbhūtānudbhūtayor virodhābhāvāt |",
    "GE07bhg4c05u:1079": " sama-vṛttikānām eva hi guṇānāṃ yugapad virodho na viṣama-vṛttikānām |",
    "GE07bhg4c05u:1080": " yathā dharma-jñāna-vairāgyaiśvaryāṇi labdha-vṛttikāni labdha-vṛttikair",
    "GE07bhg4c05u:1081": " evādharmājñānāvairāgyānaiśvaryaiḥ saha virudhyante na tu svarūpa-sadbhiḥ |",
    "GE07bhg4c05u:1082": " pradhānasya pradhānena saha virodho na tu durbaleneti hi nyāyaḥ |",
    "GE07bhg4c05u:1083": " evaṃ",
    "GE07bhg4c05u:1084": " sattva-rajas-tamāṃsy api parasparaṃ prādhānya-mātraṃ yugapan na sahante na tu sad-bhāvam api",
    "GE07bhg4c05u:1085": " etena pariṇāma-tāpa-saṃskāra-duḥkheṣv api rāga-dveṣa-mohānāṃ yugapat",
    "GE07bhg4c05u:1086": " sad-bhāvo vyākhyātaḥ prasupta-tanu-vicchinnodāra-rūpeṇa kleśānāṃ",
    "GE07bhg4c05u:1087": " catur-avasthatvāt |",
    "GE07bhg4c05u:1088": " tathā hi - avidyāsmitā-rāga-dveṣābhiniveśāḥ",
    "GE07bhg4c05u:1089": " pañca-kleśāḥ |",
    "GE07bhg4c05u:1090": " avidyā kṣetram uttareṣāṃ prasupta-tanu-vicchinnodārāṇām |",
    "GE07bhg4c05u:1091": " anityāśuci-duḥkhānātmasu nitya-śuci-sukhātma-khyātir avidyā |",
    "GE07bhg4c05u:1092": " dṛg-darśana-śaktyor ekātmataivāsmitā |",
    "GE07bhg4c05u:1093": " sukhanuśayī rāgaḥ |",
    "GE07bhg4c05u:1094": " duḥkhānuśayī dveṣaḥ |",
    "GE07bhg4c05u:1095": " svarasa-vāhī viduṣo 'pi tathārūḍho 'bhiniveśaḥ |",
    "GE07bhg4c05u:1096": " te",
    "GE07bhg4c05u:1097": " pratiprasava-heyāḥ sūkṣmāḥ |",
    "GE07bhg4c05u:1098": " dhyāna-heyās tad-vṛttayaḥ |",
    "GE07bhg4c05u:1099": " kleśa-mūlaḥ",
    "GE07bhg4c05u:1100": " karmāśayo dṛṣṭādṛṣṭa-janma-vedanīyaḥ |",
    "GE07bhg4c05u:1101": " sati mūle tad-vipāko jātyāyur bhogāḥ [YogS 2.3-13] iti pātañjalāni sūtrāṇi |",
    "GE07bhg4c05u:1102": " tatrātasmiṃs tad-buddhir",
    "GE07bhg4c05u:1103": " viparyayo mithyā-jñānam avidyeti paryāyāḥ |",
    "GE07bhg4c05u:1104": " tasyā viśeṣaḥ saṃsāra-nidānam",
    "GE07bhg4c05u:1105": " | tatrānitye nitya-buddhir yathā - dhruvā pṛthivī dhruvā sa-candra-tārakā",
    "GE07bhg4c05u:1106": " dyaur amṛtā divaukasa iti |",
    "GE07bhg4c05u:1107": " aśucau parama-bībhatse kāye śuci-buddhir yathā naveva śaśāṅkalekhā kamanīyeyaṃ kanyā madhv-amṛtāvayava-nirmiteva candraṃ bhittvā niḥsṛteva jñāyate nīlotpala-patrāyatākṣī hāvagarbhābhyāṃ locanābhyāṃ jīva-lokam āśvāsayatīveti kasya kena sambandhaḥ |",
    "GE07bhg4c05u:1108": " sthānād bījād upaṣṭambhān niṣyandān nidhanād api |",
    "GE07bhg4c05u:1109": " kāyam ādheya-śaucatvāt",
    "GE07bhg4c05u:1110": " paṇḍitā hy aśuciṃ viduḥ || iti ca vaiyāsaki-ślokaḥ |",
    "GE07bhg4c05u:1111": " etenāpuṇye puṇya-pratyayo 'narthe cārtha-pratyayo vyākhyātaḥ |",
    "GE07bhg4c05u:1112": " duḥkhe",
    "GE07bhg4c05u:1113": " sukha-khyātir udāhṛtā pariṇāma-tāpa-saṃskāra-duḥkhair guṇa-vṛtti-virodhāc",
    "GE07bhg4c05u:1114": " ca duḥkham eva sarvaṃ vivekina iti |",
    "GE07bhg4c05u:1115": " anātmany ātma-khyātir yathā śarīre manuṣyo 'ham ity ādiḥ |",
    "GE07bhg4c05u:1116": " iyaṃ cāvidyā sarva-kleśa-mūla-bhūtā tama ity ucyate |",
    "GE07bhg4c05u:1117": " buddhi-puruṣayor abhedābhimāno 'smitā mohaḥ |",
    "GE07bhg4c05u:1118": " sādhana-rahitasyāpi",
    "GE07bhg4c05u:1119": " sarvaṃ sukha-jātīyaṃ me bhūyād iti viparyaya-viśeṣo rāgaḥ |",
    "GE07bhg4c05u:1120": " sa eva mahā-mohaḥ |",
    "GE07bhg4c05u:1121": " duḥkha-sādhane vidyamāne 'pi kim api duḥkham me mā bhūd iti",
    "GE07bhg4c05u:1122": " viparyaya-viśeṣo dveṣaḥ |",
    "GE07bhg4c05u:1123": " sa tāmisraḥ |",
    "GE07bhg4c05u:1124": " āyur-abhāve 'py etaiḥ śarīrendriyādibhir anityair api viyogo me mā bhūd ity āvidvad-aṅganā-bālaṃ",
    "GE07bhg4c05u:1125": " svābhāvikaḥ sarva-prāṇi-sādhāraṇo maraṇa-trāsa-rūpo viparyaya-viśeṣo",
    "GE07bhg4c05u:1126": " 'bhiniveśaḥ |",
    "GE07bhg4c05u:1127": " so 'ndha-tāmisraḥ |",
    "GE07bhg4c05u:1128": " tad uktaṃ purāṇe-",
    "GE07bhg4c05u:1129": " tamo moho mahā-mohas tāmisro hy andha-saṃjñitaḥ |",
    "GE07bhg4c05u:1130": " avidyā pañca-parvaiṣā prādurbhūtā mahātmanaḥ || iti |",
    "GE07bhg4c05u:1131": " ete ca kleśāś catur avasthā bhavanti |",
    "GE07bhg4c05u:1132": " tatrāsato 'nutpatter",
    "GE07bhg4c05u:1133": " anabhivyakta-rūpeṇāvasthānaṃ suptāvasthā |",
    "GE07bhg4c05u:1134": " abhivyaktasyāpi",
    "GE07bhg4c05u:1135": " saha-kārya-lābhāt kāryājanakatvaṃ tanv-avasthā |",
    "GE07bhg4c05u:1136": " abhivyaktasya",
    "GE07bhg4c05u:1137": " janita-kāryasyāpi kenacid balavatābhibhavo vicchedāvasthā |",
    "GE07bhg4c05u:1138": " abhivyaktasya",
    "GE07bhg4c05u:1139": " prāpta-sahakāri-sampatter apratibandhena sva-kārya-karatvam udārāvasthā |",
    "GE07bhg4c05u:1140": " etādṛg avasthā-catuṣṭaya-viśiṣṭānām asmitādīnāṃ caturṇāṃ viparyaya-rūpāṇāṃ",
    "GE07bhg4c05u:1141": " kleśānām avidyaiva sāmānya-rūpā kṣetraṃ prasava-bhūmiḥ |",
    "GE07bhg4c05u:1142": " sarveṣām api viparyaya-rūpatvasya darśitatvāt |",
    "GE07bhg4c05u:1143": " tenāvidyā-nivṛttyaiva kleśānāṃ nivṛttir ity arthaḥ |",
    "GE07bhg4c05u:1144": " te ca kleśāḥ prasuptā yathā prakṛti-līnānāṃ, tanavaḥ",
    "GE07bhg4c05u:1145": " pratipakṣa-bhāvanayā tanūkṛtā yathā yoginām |",
    "GE07bhg4c05u:1146": " ta ubhaye 'pi sūkṣmāḥ pratiprasavena mano-nirodhenaiva nirbīja-samādhinā heyāḥ |",
    "GE07bhg4c05u:1147": " ye tu sūkṣma-vṛttayas tat-kārya-bhūtāḥ sthūlā vicchinnā udāhārāś ca vicchidya vicchidya tena tenātmanā punaḥ prādurbhavantīti vicchinnāḥ |",
    "GE07bhg4c05u:1148": " yathā",
    "GE07bhg4c05u:1149": " rāga-kāle krodho vidyamāno 'pi na prādurbhūta iti vicchinna ucyate |",
    "GE07bhg4c05u:1150": " evam ekasyāṃ striyāṃ caitro rakta iti nānyāsu viraktaḥ kintv ekasyāṃ rāgo labdha-vṛttir anyāsu ca bhaviṣyad-vṛttir iti sa tadā vicchinna ucyate, ye yadā viṣayeṣu labdha-vṛttayas te tadā sarvātmanā prādurbhūtā udārā ucyante, ta ubhaye 'py atisthūlatvāc chuddha-sattva-bhavena",
    "GE07bhg4c05u:1151": " bhagavad-dhyānena heyā na mano-niodham apekṣante |",
    "GE07bhg4c05u:1152": " nirodha-heyās tu sūkṣmā eva |",
    "GE07bhg4c05u:1153": " tathā ca pariṇāma-tāpa-saṃskāra-duḥkheṣu",
    "GE07bhg4c05u:1154": " prasupta-tanu-vicchinna-rūpeṇa sarve kleśāḥ sarvadā santi |",
    "GE07bhg4c05u:1155": " udāratā tu kadācit kasyacid iti viśeṣaḥ |",
    "GE07bhg4c05u:1156": " ete ca bādhanā-lakṣaṇaṃ duḥkham upajanayantaḥ kleśa-śabda-vācyā bhavanti |",
    "GE07bhg4c05u:1157": " yataḥ karmāśayo dharmādharmākhyaḥ kleśa-mūlaka eva |",
    "GE07bhg4c05u:1158": " sati ca mūla-bhūte kleśe tasya karmāśayasya vipākaḥ phalaṃ janmāyur bhogaś ceti |",
    "GE07bhg4c05u:1159": " sa ca karmāśaya iha paratra ca sva-vipākārambhakatvena dṛṣṭādṛṣṭa-janma-vedanīyaḥ |",
    "GE07bhg4c05u:1160": " evaṃ",
    "GE07bhg4c05u:1161": " kleśa-santatir ghaṭī-yantravad aniśam āvartate |",
    "GE07bhg4c05u:1162": " ataḥ samīcīnam uktaṃ ye hi saṃsparśajā bhogā duḥkha-yonaya eva te ādyantavanta iti |",
    "GE07bhg4c05u:1163": " duḥkha-yonitvaṃ pariṇāmādibhir guṇa-vṛtti-virodhāc ca ādyantavattvaṃ guṇa-vṛttasya calatvād iti yoga-mate vyākhyā |",
    "GE07bhg4c05u:1164": " aupaniṣadānāṃ tu anādi bhāva-rūpam ajñānam avidyā |",
    "GE07bhg4c05u:1165": " ahaṃkāra-dharmy-adhyāso 'smitā |",
    "GE07bhg4c05u:1166": " rāga-dveṣābhiniveśās tad-vṛtti-viśeṣā ity",
    "GE07bhg4c05u:1167": " avidyā-mūlatvāt sarve 'py avidyātmakatvena mithyā-bhūtā",
    "GE07bhg4c05u:1168": " rajju-bhujaṅgādhyāsavan mithyātve 'pi duḥkha-yonayaḥ svapnādivad",
    "GE07bhg4c05u:1169": " dṛṣṭi-sṛṣṭi-mātratvenādyantavantaś ceti budho 'dhiṣṭhāna-sākṣātkāreṇa",
    "GE07bhg4c05u:1170": " nivṛtta-bhramas teṣu na ramate, mṛga-tṛṣṇikā-svarūpa-jñānavān iva tatrodakārthī na pravartate",
    "GE07bhg4c05u:1171": " na saṃsāre sukhasya gandha-mātram apy astīti buddhvā tataḥ sarvāṇīndriyāṇi nivartayed ity arthaḥ ||22||",
    "GE07bhg4c05u:1172": " viśvanāthaḥ : vivekavān eva vastuto viṣaya-sukhenaiva sajjatīty āha ye",
    "GE07bhg4c05u:1173": " hīti ||22||",
    "GE07bhg4c05u:1174": " baladevaḥ : adṛṣṭākṛṣṭeṣu viṣaya-bhogeṣv anityatva-viniścayān na sajjatīty āha ye hīti",
    "GE07bhg4c05u:1175": " saṃsparśajā viṣaya-janyā bhogāḥ sukhāni |",
    "GE07bhg4c05u:1176": " sphuṭam anyat ||22||",
    "GE07bhg4c05u:1177": " BhG 5.23",
    "GE07bhg4c05u:1178": " śaknotīhaiva yaḥ soḍhuṃ prāk śarīra-vimokṣaṇāt |",
    "GE07bhg4c05u:1179": " kāma-krodhodbhavaṃ vegaṃ sa yuktaḥ sa sukhī naraḥ ||23||",
    "GE07bhg4c05u:1180": " śrīdharaḥ : yasmān mokṣa eva paramaḥ puruṣārthaḥ |",
    "GE07bhg4c05u:1181": " tasya ca kāma-krodha-vego 'tipratipakṣaḥ |",
    "GE07bhg4c05u:1182": " atas tat-sahana-samartha eva mokṣa-bhāg",
    "GE07bhg4c05u:1183": " ity āha śaknotīti |",
    "GE07bhg4c05u:1184": " kāmāt kordhāc codbhavati yo vego mano-netrādi-kṣobhādi-lakṣaṇaḥ |",
    "GE07bhg4c05u:1185": " tam ihaiva tad-uttara-samaya eva yo naraḥ",
    "GE07bhg4c05u:1186": " soḍhuṃ pratiroddhuṃ śaknoti, tad api na kṣaṇa-mātram |",
    "GE07bhg4c05u:1187": " kintu",
    "GE07bhg4c05u:1188": " śarīra-vimokṣaṇāt prāk, yāvad-deha-pātam ity arthaḥ |",
    "GE07bhg4c05u:1189": " ya evaṃbhūtaḥ sa eva yuktaḥ samāhitaḥ sukhī ca bhavati |",
    "GE07bhg4c05u:1190": " nānyaḥ |",
    "GE07bhg4c05u:1191": " yad vā maraṇād ūrdhvaṃ vilapantībhir yuvatībhir āliṅgyamāno 'pi putrādibhir dahyamāno 'pi",
    "GE07bhg4c05u:1192": " prāṇa-śūnyaḥ kāma-krodha-vegaṃ sahate tathā maraṇāt prāg api jīvann eva yaḥ sahate sa eva yuktaḥ sukhī cety arthaḥ |",
    "GE07bhg4c05u:1193": " tad uktaṃ vaśiṣṭhena -",
    "GE07bhg4c05u:1194": " prāṇe gate yathā dehaḥ sukhaṃ duḥkhaṃ na vindati |",
    "GE07bhg4c05u:1195": " tathā cet prāṇa-yukto 'pi sa kaivalyāśrayo bhavet || iti ||23||",
    "GE07bhg4c05u:1196": " madhusūdanaḥ : sarvānartha-prāpti-hetur durnivāro 'yaṃ",
    "GE07bhg4c05u:1197": " śreyo-mārga-pratipakṣaḥ kaṣṭatamo doṣo mahatā yatnena mumukṣuṇā nivāraṇīya",
    "GE07bhg4c05u:1198": " iti yatnādhikya-vidhānāya punar āha śaknotīti |",
    "GE07bhg4c05u:1199": " ātmano 'nukūleṣu",
    "GE07bhg4c05u:1200": " sukha-hetuṣu dṛśyamāneṣu smaryamāṇeṣu vā tad-guṇānusandhānābhyāsena yo",
    "GE07bhg4c05u:1201": " raty-ātmako gardho 'bhilāṣas tṛṣṇā lobhaḥ sa kāmaḥ |",
    "GE07bhg4c05u:1202": " strī-puṃsayoḥ",
    "GE07bhg4c05u:1203": " paraspara-vyatikarābhilāṣe tv atyanta-nirūḍhaḥ kāma-śabdaḥ |",
    "GE07bhg4c05u:1204": " etad-abhilāṣeṇa kāmaḥ krodhas tathā lobha ity atra dhana-tṛṣṇā lobhaḥ",
    "GE07bhg4c05u:1205": " strī-vyatikara-tṛṣṇā kāma iti kāma-lobhau pṛthag uktau |",
    "GE07bhg4c05u:1206": " iha tu tṛṣṇā-sāmānyābhiprāyeṇa kāma-śabdaḥ prayukta iti lobhaḥ pṛthaṅ noktaḥ |",
    "GE07bhg4c05u:1207": " evam ātmanaḥ pratikūleṣu duḥkha-hetuṣu dṛśyamāneṣu śrūyamāṇeṣu vā",
    "GE07bhg4c05u:1208": " tad-doṣānusandhānābhyāsena yaḥprajvalanātmako dveṣo manyuḥ sa krodhaḥ |",
    "GE07bhg4c05u:1209": " tayor utkaṭāvasthā loka-veda-virodha-pratisandhāna-pratibandhakatayā",
    "GE07bhg4c05u:1210": " loka-veda-viruddha-pravṛtty-unmukhatva-rūpā nadī-vega-sāmyena vega ity ucyate |",
    "GE07bhg4c05u:1211": " yathā hi nadyā vego varṣāsv atiprabalatayā",
    "GE07bhg4c05u:1212": " loka-veda-virodha-pratisandhānenānicchantam api garte pātayitvā majjayati cādho nayati ca, tathā kāma-krodhayor vego viṣayābhidhyānābhyāsena varṣā-kāla-sthānīyenātiprabalo loka-veda-virodha-pratisandhānenānicchantam",
    "GE07bhg4c05u:1213": " api viṣaya-garte pātayitvā saṃsāra-samudre majjayati cādho mahā-narakān",
    "GE07bhg4c05u:1214": " nayati ceti vega-pada-prayogeṇa sūcitam |",
    "GE07bhg4c05u:1215": " etac cātha kena prayukto 'yam",
    "GE07bhg4c05u:1216": " ity atra nivṛttam |",
    "GE07bhg4c05u:1217": " tam etādṛśaṃ kāma-krodhodbhavaṃ vegam antaḥkaraṇa-prakṣobha-rūpaṃ",
    "GE07bhg4c05u:1218": " stambha-svedādy-aneka-bāhya-vikāra-liṅgam ā-śarīra-vimokṣaṇāc",
    "GE07bhg4c05u:1219": " charīra-vimokṣaṇa-paryantam aneka-nimitta-vaśāt sarvadā sambhāvyamānatvenāvisrambhaṇīyam antar",
    "GE07bhg4c05u:1220": " vaśīkāra-saṃjñaka-vairāgyeṇa soḍhuṃ tad-anurūpa-kāryāsampādanenānarthakaṃ",
    "GE07bhg4c05u:1221": " kartuṃ śaknoti samartho bhavati, sa eva yukto yogī, sa eva sukhī, sa eva naraḥ pumān puruṣārtha-sampādanāt",
    "GE07bhg4c05u:1222": " tad-itaras tv",
    "GE07bhg4c05u:1223": " āhāra-nidrā-bhaya-maithunādi-paśu-dharma-mātra-ratatvena manuṣyākāraḥ paśur eveti bhāvaḥ |",
    "GE07bhg4c05u:1224": " ā-śarīra-vimokṣaṇād ity atrānyad vyākhyānam - yathā maraṇād ūrdhvaṃ",
    "GE07bhg4c05u:1225": " vilapantībhir yuvatībhir āliṅgyamāno 'pi putrādibhir dahyamāno 'pi",
    "GE07bhg4c05u:1226": " prāṇa-śūnyatvāt kāma-krodha-vegaṃ sahate, tathā maraṇāt prāg api jīvann eva yaḥ sahate sa yukta ity ādi |",
    "GE07bhg4c05u:1227": " atra yadi maraṇavaj jīvane 'pi",
    "GE07bhg4c05u:1228": " kāma-krodhānutpatti-mātraṃ brūyāt tadaitad yujyate |",
    "GE07bhg4c05u:1229": " yathoktaṃ vaśiṣṭhena -",
    "GE07bhg4c05u:1230": " prāṇe gate yathā dehaḥ sukhaṃ duḥkhaṃ na vindati |",
    "GE07bhg4c05u:1231": " tathā cet prāṇa-yukto 'pi sa kaivalyāśrame vaset || iti |",
    "GE07bhg4c05u:1232": " iha tūpannayoḥ kāma-krodhayor vega-sahane prastute tayor anutpatti-mātraṃ",
    "GE07bhg4c05u:1233": " na dārṣṭānta iti kim atinirbandhena ||23||",
    "GE07bhg4c05u:1234": " viśvanāthaḥ : saṃsāra-sindhau patito 'py eṣa eva yogī eṣa eva sukhīty āha śaknotīti ||23||",
    "GE07bhg4c05u:1235": " baladevaḥ : śaknotīhaiva yaḥ soḍhuṃ prāk śarīra-vimokṣaṇāt |",
    "GE07bhg4c05u:1236": " kāma-krodhodbhavaṃ vegaṃ sa yuktaḥ sa sukhī naraḥ ||23||",
    "GE07bhg4c05u:1237": " BhG 5.24",
    "GE07bhg4c05u:1238": " yo 'ntaḥ-sukho 'ntarārāmas tathāntar-jyotir eva yaḥ |",
    "GE07bhg4c05u:1239": " sa yogī brahma-nirvāṇaṃ brahma-bhūto 'dhigacchati ||24||",
    "GE07bhg4c05u:1240": " śrīdhara : na kevalaṃ kāma-krodha-vega-saṃharaṇa-mātreṇa mokṣaṃ prāpnoti |",
    "GE07bhg4c05u:1241": " api tu yo 'ntaḥ-sukha iti |",
    "GE07bhg4c05u:1242": " antarātmany eva sukhaṃ yasya |",
    "GE07bhg4c05u:1243": " na viṣayeṣu |",
    "GE07bhg4c05u:1244": " antar evārāma ākrīḍā yasya na bahiḥ |",
    "GE07bhg4c05u:1245": " antar eva jyotir dṛṣṭir yasya |",
    "GE07bhg4c05u:1246": " na",
    "GE07bhg4c05u:1247": " gīta-nṛtyādiṣu |",
    "GE07bhg4c05u:1248": " sa evaṃ brahmaṇi bhūtaḥ sthitaḥ san brahmaṇi nirvāṇaṃ layam adhigacchati prāpnoti ||24||",
    "GE07bhg4c05u:1249": " madhusūdanaḥ : kāma-krodha-vega-sahana-mātreṇaiva mucyante iti na, kintu yo 'ntar iti |",
    "GE07bhg4c05u:1250": " antar-bāhya-viṣaya-nirapekṣam eva svarūpa-bhūtaṃ sukhaṃ yasya so",
    "GE07bhg4c05u:1251": " 'ntaḥ-sukho bāhya-viṣaya-janita-sukha-śūnya ity arthaḥ |",
    "GE07bhg4c05u:1252": " kuto",
    "GE07bhg4c05u:1253": " bāhya-sukhābhāvas tatrāha antar ātmany eva na tu stry-ādi-viṣaye",
    "GE07bhg4c05u:1254": " bāhya-sukha-sādhana ārāma āramaṇaṃ krīḍā yasya so 'ntar-ārāmas",
    "GE07bhg4c05u:1255": " tyakta-sarva-parigrahatvena bāhya-sukha-sādhana-śūnya ity arthaḥ |",
    "GE07bhg4c05u:1256": " nanu tyakta-sarva-parigrahasyāpi yater yadṛcchopanataiḥ kokilādi-madhura-śabda-śravaṇa-manda-pavana-sparśana-candrodaya-mayūra-nṛtyādi-darśanāti-madhura-śītala-gaṅgodaka-pāna-ketakī-kusuma-saurabhādy-avaghrāṇādibhir",
    "GE07bhg4c05u:1257": " grāmyaiḥ sukhotpatti-sambhavāt kathaṃ bāhya-sukha-tat-sādhana-śūnyatvam",
    "GE07bhg4c05u:1258": " iti tatrāha tathāntar-jyotir eva yaḥ |",
    "GE07bhg4c05u:1259": " yathāntar eva sukhaṃ na bāhyair viṣayais tathāntar evātmani jyotir vijñānaṃ na bāhyair indriyair yasya so",
    "GE07bhg4c05u:1260": " 'ntar-jyotiḥ śrotrādi-janya-śabdādi-viṣaya-vijñāna-rahitaḥ |",
    "GE07bhg4c05u:1261": " eva-kāro",
    "GE07bhg4c05u:1262": " viśeṣaṇa-traye 'pi sambadhyate |",
    "GE07bhg4c05u:1263": " samādhi-kāle śabdādi-pratibhāsābhāvād",
    "GE07bhg4c05u:1264": " vyutthāna-kāle tat-pratibhāse 'pi mithyātva-niścayān na bāhya-viṣayais",
    "GE07bhg4c05u:1265": " tasya sukhotpatti-sambhava ity arthaḥ |",
    "GE07bhg4c05u:1266": " ya evaṃ yathokta-viśeṣaṇa-sampannaḥ sa yogī samāhito brahma-nirvāṇaṃ",
    "GE07bhg4c05u:1267": " brahma paramānanda-rūpaṃ kalpita-dvaitopaśama-rūpatvena nirvāṇaṃ tad eva,",
    "GE07bhg4c05u:1268": " kalpita-bhāvasyādhiṣṭhānātmakatvāt |",
    "GE07bhg4c05u:1269": " avidyāvaraṇa-nivṛttyādhigacchati",
    "GE07bhg4c05u:1270": " nitya-prāptam eva prāpnoti |",
    "GE07bhg4c05u:1271": " yataḥ sarvadaiva brahma-bhūto nānyaḥ |",
    "GE07bhg4c05u:1272": " brahmaiva san brahmāpy eti iti śruteḥ |",
    "GE07bhg4c05u:1273": " avasthiter iti kāśa-kṛtsnaḥ iti nyāyāc ca ||24||",
    "GE07bhg4c05u:1274": " viśvanātha - yas tu saṃsārātītas tasya tu brahmānubhava eva sukham ity āha ya iti |",
    "GE07bhg4c05u:1275": " antarātmany eva sukhaṃ yasya saḥ |",
    "GE07bhg4c05u:1276": " yato 'ntarātmany eva ramate,",
    "GE07bhg4c05u:1277": " ato 'ntarātmany eva jyotir dṛṣṭir yasya saḥ ||24||",
    "GE07bhg4c05u:1278": " baladeva - yat prītyā taṃ soḍhuṃ śaktas tad āha yo 'ntar iti |",
    "GE07bhg4c05u:1279": " antarvartinānubhūtenātmanā sukhaṃ yasya saḥ, tenaivārāmaḥ krīḍā yasya saḥ",
    "GE07bhg4c05u:1280": " | tasminn eva jyotir dṛṣṭir yasya saḥ |",
    "GE07bhg4c05u:1281": " īdṛśo yogī niṣkāma-karmī",
    "GE07bhg4c05u:1282": " brahma-bhūto labdha-śuddha-jaiva-svarūpo brahmādhigacchati paramātmānaṃ labhate |",
    "GE07bhg4c05u:1283": " nirvāṇaṃ mokṣa-rūpaṃ tenaiva tal-lābhāt ||24||",
    "GE07bhg4c05u:1284": " BhG 5.25",
    "GE07bhg4c05u:1285": " labhante brahma-nirvāṇam ṛṣayaḥ kṣīṇa-kalmaṣāḥ |",
    "GE07bhg4c05u:1286": " chinna-dvaidhā yatātmānaḥ sarva-bhūta-hite ratāḥ ||25||",
    "GE07bhg4c05u:1287": " śrīdharaḥ : kiṃ ca labhanta iti |",
    "GE07bhg4c05u:1288": " ṛṣayaḥ samyag-darśinaḥ |",
    "GE07bhg4c05u:1289": " kṣīṇaṃ kalmaṣaṃ yeṣām |",
    "GE07bhg4c05u:1290": " sarveṣāṃ bhūtānāṃ hite ratāḥ kṛpalavaḥ |",
    "GE07bhg4c05u:1291": " te brahma-nirvāṇaṃ mokṣaṃ labhante ||25||",
    "GE07bhg4c05u:1292": " madhusūdanaḥ : mukti-hetor jñānasya sādhanāntarāṇi vivṛṇvann āha labhanta iti |",
    "GE07bhg4c05u:1293": " prathamaṃ yajñādibhiḥ kṣīṇa-kalmaṣāḥ |",
    "GE07bhg4c05u:1294": " tato 'ntaḥkaraṇa-śuddhayā",
    "GE07bhg4c05u:1295": " ṛṣayaḥ sūkṣma-vastu-vivecana-samarthāḥ saṃnyāsinaḥ |",
    "GE07bhg4c05u:1296": " tataḥ",
    "GE07bhg4c05u:1297": " śravaṇādi-paripākeṇa cchinna-dvaidhā nivṛtta-sarva-saṃśayāḥ |",
    "GE07bhg4c05u:1298": " tato",
    "GE07bhg4c05u:1299": " nididhyāsana-paripākeṇa saṃyatātmānaḥ paramātmany evaikāgra-cittāḥ |",
    "GE07bhg4c05u:1300": " etādṛśāś ca dvaitādarśitvena sarva-bhūta-hite ratā hiṃsā-śūnyā brahma-vido",
    "GE07bhg4c05u:1301": " brahma-nirvāṇaṃ labhante |",
    "GE07bhg4c05u:1302": " yasmin sarvāṇi bhūtāni ātmaivābhūd vijānataḥ |",
    "GE07bhg4c05u:1303": " tatra ko mohaḥ kaḥ śoka ekatvam anupaśyataḥ || iti śruteḥ |",
    "GE07bhg4c05u:1304": " bahu-vacanam, tad yo devānāṃ ity ādi-śruty-uktāniyama-pradarśanārtham",
    "GE07bhg4c05u:1305": " viśvanāthaḥ : evaṃ bahava eva sādhana-siddhā bhavantīty āha labhanta iti",
    "GE07bhg4c05u:1306": " baladevaḥ : evaṃ sādhana-siddhā bahava bhavantīty āha labhanta iti |",
    "GE07bhg4c05u:1307": " ṛṣayas tattva-draṣṭāraḥ |",
    "GE07bhg4c05u:1308": " chinna-dvaidhā vinaṣṭ-saṃśayāḥ |",
    "GE07bhg4c05u:1309": " sphuṭam anyat ||25||",
    "GE07bhg4c05u:1310": " BhG 5.26",
    "GE07bhg4c05u:1311": " kāma-krodha-viyuktānāṃ yatīnāṃ yata-cetasām |",
    "GE07bhg4c05u:1312": " abhito brahma-nirvāṇaṃ vartate viditātmanām ||26||",
    "GE07bhg4c05u:1313": " śrīdharaḥ : kiṃ ca kāmety ādi |",
    "GE07bhg4c05u:1314": " kāma-krodhābhyāṃ viyuktānām |",
    "GE07bhg4c05u:1315": " yatīnāṃ saṃnyāsinām |",
    "GE07bhg4c05u:1316": " saṃyata-cittānāṃ jñātātma-tattvānām abhita ubhayato jīvatāṃ",
    "GE07bhg4c05u:1317": " mṛtānāṃ ca |",
    "GE07bhg4c05u:1318": " na dehānta eva teṣāṃ brahmaṇi layaḥ, api tu jīvatām api vartata ity arthaḥ ||26||",
    "GE07bhg4c05u:1319": " madhusūdanaḥ : pūrvaṃ kāma-krodhayor utpannayor api vegaḥ soḍhavya ity uktam adhunā tu tayor utpatti-pratibandha eva kartavya ity āha kāmeti |",
    "GE07bhg4c05u:1320": " kāma-krodhayor viyogas tad-anutpattir eva tad-yuktānāṃ",
    "GE07bhg4c05u:1321": " kāma-krodha-viyuktānām |",
    "GE07bhg4c05u:1322": " ataeva yata-cetasāṃ saṃyata-cittānāṃ yatīnāṃ",
    "GE07bhg4c05u:1323": " yatna-śīlānāṃ saṃnyāsināṃ viditātmanāṃ sākṣāt-kṛta-paramātmanām abhita ubhayato jīvatāṃ mṛtānāṃ ca teṣāṃ brahma-nirvāṇaṃ mokṣo vartate nityatvāt,",
    "GE07bhg4c05u:1324": " na tu bhaviṣyati sādhyatvābhāvāt ||26||",
    "GE07bhg4c05u:1325": " viśvanāthaḥ : jñātas tvaṃ-padārtha-nāma-prāpta-paramātma-jñānānāṃ kiyatā kālena brahma-nirvāṇa-sukhaṃ syād ity apekṣāyām āha kāmeti |",
    "GE07bhg4c05u:1326": " yata-cetasām",
    "GE07bhg4c05u:1327": " uparata-manasāṃ kṣīṇa-liṅga-śarīrāṇām iti yāvat, abhitaḥ",
    "GE07bhg4c05u:1328": " sarvato-bhāvenaiva vartata eveti brahma-nirvāṇe tasya naivātivilambam iti",
    "GE07bhg4c05u:1329": " bhāvaḥ ||26||",
    "GE07bhg4c05u:1330": " baladevaḥ : īdṛśān paramātmāpy anuvartata ity āha kāmeti |",
    "GE07bhg4c05u:1331": " yatīnāṃ prayatnavatāṃ tān abhito brahma vartata ity arthaḥ |",
    "GE07bhg4c05u:1332": " yad uktaṃ -",
    "GE07bhg4c05u:1333": " darśana-dhyāna-saṃsparśair matsya-kūrma-vihaṅgamāḥ |",
    "GE07bhg4c05u:1334": " svāny apatyāni puṣṇanti tathāham api padmaja || iti ||26||",
    "GE07bhg4c05u:1335": " BhG 5.27-28",
    "GE07bhg4c05u:1336": " sparśān kṛtvā bahir bāhyāṃś cakṣuś caivāntare bhruvoḥ |",
    "GE07bhg4c05u:1337": " prāṇāpānau samau kṛtvā nāsābhyantara-cāriṇau ||27||",
    "GE07bhg4c05u:1338": " yatendriya-mano-buddhir munir mokṣa-parāyaṇaḥ |",
    "GE07bhg4c05u:1339": " vigatecchā-bhaya-krodho yaḥ sadā mukta eva saḥ ||28||",
    "GE07bhg4c05u:1340": " śrīdharaḥ : sa yogī brahma-nirvāṇam ity ādiṣu yogī mokṣam avāpnotīty uktam",
    "GE07bhg4c05u:1341": " | tam eva yogaṃ saṅkṣepeṇāha sparśān iti dvābhyām |",
    "GE07bhg4c05u:1342": " bāhyā eva sparśā",
    "GE07bhg4c05u:1343": " rūpa-rasādayo viṣayāś cintitāḥ santo 'ntaḥ praviśanti |",
    "GE07bhg4c05u:1344": " tāṃs",
    "GE07bhg4c05u:1345": " tac-cintā-tyāgena bahir eva kṛtvā |",
    "GE07bhg4c05u:1346": " cakṣur bhruvor antare bhrū-madhya eva kṛtvātyantaṃ netrayor nimīlane hi nidrayā mano līyate",
    "GE07bhg4c05u:1347": " unmīlane ca bahiḥ prasarati |",
    "GE07bhg4c05u:1348": " tad-ubhaya-doṣa-parihārārtham ardha-nimīlanena bhrū-madhye",
    "GE07bhg4c05u:1349": " dṛṣṭiṃ nidhāyety arthaḥ |",
    "GE07bhg4c05u:1350": " ucchvāsa-niḥśvāsa-rūpeṇa nāsikayor abhyantare carantau prāṇāpānāv ūrdhvādho-gati-rodhena samau kṛtvā, kumbhakaṃ kṛtvety arthaḥ |",
    "GE07bhg4c05u:1351": " yad vā prāṇo 'yaṃ yathā na bhair niryāti yathā cāpāno 'ntar na",
    "GE07bhg4c05u:1352": " praviśati, kintu nāsā-madhya eva dvāv api yathā caratas tathā mandābhyām",
    "GE07bhg4c05u:1353": " ucchvāsa-niḥśvāsābhyāṃ samau kṛtveti ||27||",
    "GE07bhg4c05u:1354": " yateti |",
    "GE07bhg4c05u:1355": " anenopāyena yatāḥ saṃyatā indriya-mano-buddhayo yasya |",
    "GE07bhg4c05u:1356": " mokṣa eva param ayanaṃ prāpyaṃ yasya |",
    "GE07bhg4c05u:1357": " ataeva vigatā icchā-bhaya-krodhā yasya |",
    "GE07bhg4c05u:1358": " evaṃbhūto yo muniḥ sa sadā jīvann api mukta evety arthaḥ ||27-28||",
    "GE07bhg4c05u:1359": " madhusūdanaḥ : pūrvam īśvarārpita-sarva-bhāvasya",
    "GE07bhg4c05u:1360": " karma-yogenāntaḥ-karaṇa-śuddhis tataḥ sarva-karma-saṃnyāsas tataḥ",
    "GE07bhg4c05u:1361": " śravaṇādi-parasya tattva-jñānaṃ mokṣa-sādhanam udetīty uktam |",
    "GE07bhg4c05u:1362": " adhunā sa yogī brahma-nirvāṇam ity atra sūcitaṃ dhyāna-yogaṃ",
    "GE07bhg4c05u:1363": " samyag-darśana-syāntaraṅga-sādhanaṃ vistareṇa vaktuṃ sūtra-sthānīyāṃs trīn ślokān āha bhagavān",
    "GE07bhg4c05u:1364": " eteṣām eva vṛtti-sthānīyaḥ kṛtsnaḥ ṣaṣṭho 'dhyāyo",
    "GE07bhg4c05u:1365": " bhaviṣyati |",
    "GE07bhg4c05u:1366": " tatrāpi dvābhyāṃ saṅkṣepeṇa yoga ucyate |",
    "GE07bhg4c05u:1367": " tṛtīyena tu tat-phalaṃ paramātma-jñānam iti vivekaḥ |",
    "GE07bhg4c05u:1368": " sparśān śabdādīn bāhyān bahir bhavān api śrotrādi-dvārā",
    "GE07bhg4c05u:1369": " tat-tad-ākārāntaḥ-karaṇa-vṛttibhir antaḥ-praviṣṭān punar bahir eva kṛtvā",
    "GE07bhg4c05u:1370": " para-vairāgya-vaśena tat-tad-ākārāṃ vṛttim anutpādyety arthaḥ |",
    "GE07bhg4c05u:1371": " yady eta āntarā bhaveyus tadopāya-sahasreṇāpi bahir na syuḥ",
    "GE07bhg4c05u:1372": " svabhāva-bhaṅga-prasaṅgāt |",
    "GE07bhg4c05u:1373": " bāhyānāṃ tu rāga-vaśād antaḥ-praviṣṭānāṃ",
    "GE07bhg4c05u:1374": " vairāgyeṇa bahir gamanaṃ sambhavatīti vadituṃ bāhyān iti viśeṣaṇam |",
    "GE07bhg4c05u:1375": " tad anena vairāgyam uktvābhyāsam āha cakṣuś caivāntare bhruvoḥ kṛtvety anuṣajyate |",
    "GE07bhg4c05u:1376": " atyanta-nimīlane hi nidrākhyā layātmikā vṛttir ekā bhavet |",
    "GE07bhg4c05u:1377": " prasāreṇa tu pramāṇa-viparyaya-viveka-vikalpa-smṛtayaś catasro vikṣepātmikā vṛttayo bhaveyuḥ",
    "GE07bhg4c05u:1378": " pañcāpi tu vṛttayo niroddhavyā iti ardha-nimīlanena bhrū-madhye cakṣuṣo nidhānam |",
    "GE07bhg4c05u:1379": " tathā prāṇāpānau samau tulyāv ūrdhvādho-gati-vicchedena nāsābhyantara-cāriṇau kumbhakeṇa kṛtvā,",
    "GE07bhg4c05u:1380": " anenopāyena yatāḥ saṃyatā indriya-mano-buddhayo yasya sa tathā |",
    "GE07bhg4c05u:1381": " mokṣa-parāyaṇaḥ sarva-viṣaya-virakto munir manana-śīlo bhavet |",
    "GE07bhg4c05u:1382": " vigatecchā-bhaya-krodha iti vīrta-rāga-bhaya-krodha ity atra vyākhyātam |",
    "GE07bhg4c05u:1383": " etādṛśo yaḥ saṃnyāsī sadā bhavati mukta eva saḥ |",
    "GE07bhg4c05u:1384": " na tu tasya mokṣaḥ kartavyo 'sti |",
    "GE07bhg4c05u:1385": " athavā ya etādṛśaḥ sa sadā jīvann api mukta eva ||27-28||",
    "GE07bhg4c05u:1386": " viśvanāthaḥ : tad evam īśvarārpita-niṣkāma-karma-yogenāntaḥ-karaṇa-śuddhiḥ",
    "GE07bhg4c05u:1387": " | tato jñānaṃ tvaṃ-padārtha-viṣayakam |",
    "GE07bhg4c05u:1388": " tatas tat-padārtha-jñānārthaṃ",
    "GE07bhg4c05u:1389": " bhaktiḥ |",
    "GE07bhg4c05u:1390": " tad-uttha-jñānena guṇātītena brahmānubhava ity uktam |",
    "GE07bhg4c05u:1391": " idānīṃ",
    "GE07bhg4c05u:1392": " niṣkāma-karma-yogena śuddhāntaḥkaraṇasyāṣṭāṅga-yogaṃ",
    "GE07bhg4c05u:1393": " brahmānubhava-sādhanaṃ jñāna-yogād apy utkṛṣṭatvena ṣaṣṭhādhyāye vaktuṃ",
    "GE07bhg4c05u:1394": " tat-sūtra-rūpaṃ śloka-trayam āha sparśān iti |",
    "GE07bhg4c05u:1395": " bāhyā eva śabda-sparśa-rūpa-rasa-gandhāḥ sparśa-śabda-vācyāḥ |",
    "GE07bhg4c05u:1396": " manasi praviśya ye vartante tān, tasmān manasaḥ sakāśād bahiṣkṛtya viṣayebhyo manaḥ",
    "GE07bhg4c05u:1397": " pratyāhṛtyety arthaḥ |",
    "GE07bhg4c05u:1398": " cakṣuṣī ca bhruvor antare madhye kṭvā netrayoḥ",
    "GE07bhg4c05u:1399": " sampūrṇa-nimīlane nidrayā mano līyata unmīlanena bahiḥ prasarati |",
    "GE07bhg4c05u:1400": " tad-ubhaya-doṣa-parihārārtham ardha-nimīlanena bhrū-madhye dṛṣṭiṃ",
    "GE07bhg4c05u:1401": " nidhāyocchvāsa-niśvāsa-rūpeṇa nāsikayor abhyantare carantau prāṇāpānāv",
    "GE07bhg4c05u:1402": " ūrdhvādho-gati-nirodhena samau kṛtvā |",
    "GE07bhg4c05u:1403": " yatā vaśīkṛtā indriyādayo yena saḥ ||27-28||",
    "GE07bhg4c05u:1404": " baladevaḥ : atha karmaṇā niṣkāmeṇa viśuddha-manāḥ samuditātma-jñānas",
    "GE07bhg4c05u:1405": " tad-darśanāya samādhiṃ kuryād iti sāṅgaṃ yogaṃ sūcayann āha sparśān iti |",
    "GE07bhg4c05u:1406": " sparśā śabdādayo viṣayās te bāhyā eva smṛtāḥ santo manasi praviśanti |",
    "GE07bhg4c05u:1407": " tāṃs tat-smṛti-parityāgena bahiṣkṛtya viṣayebhyo manaḥ pratyāhṛtyety arthaḥ |",
    "GE07bhg4c05u:1408": " bhruvor antare madhye cakṣuś ca kṭvā netrayoḥ saṃnimīlane nidrayā manaso layaḥ |",
    "GE07bhg4c05u:1409": " pronmīlane ca bahis tasya prasāraḥ syāt |",
    "GE07bhg4c05u:1410": " tad-ubhaya-vinivṛttaye 'rdha-nimīlanena bhrū-madhye dṛṣṭiṃ nidhāyety arthaḥ |",
    "GE07bhg4c05u:1411": " tathā nāsābhyantara-cāriṇau prāṇāpānāv ūrdhvādho-gati-nirodhena",
    "GE07bhg4c05u:1412": " samau tulyau kṛtvā kumbhayitvety arthaḥ |",
    "GE07bhg4c05u:1413": " etenopāyena yatā ātmāvalokanāya sthāpitā indriyādayo yena saḥ |",
    "GE07bhg4c05u:1414": " munir ātma-manana-śīlaḥ |",
    "GE07bhg4c05u:1415": " mokṣa-parāyaṇo",
    "GE07bhg4c05u:1416": " mokṣaika-prayojanaḥ |",
    "GE07bhg4c05u:1417": " ato vigatecchādiḥ |",
    "GE07bhg4c05u:1418": " īdṛśo yaḥ sarvadā phala-kālavat",
    "GE07bhg4c05u:1419": " sādhana-kāle 'pi mukta eva ||27-28||",
    "GE07bhg4c05u:1420": " BhG 5.29",
    "GE07bhg4c05u:1421": " bhoktāraṃ yajña-tapasāṃ sarva-loka-maheśvaram |",
    "GE07bhg4c05u:1422": " suhṛdaṃ sarva-bhūtānāṃ jñātvā māṃ śāntim ṛcchati ||29||",
    "GE07bhg4c05u:1423": " śrīdharaḥ : nanv evam indriyādi-saṃyamana-mātreṇa kathaṃ muktiḥ syāt ? na",
    "GE07bhg4c05u:1424": " tan-mātreṇa, kintu jñāna-dvāreṇety āha bhoktāram iti |",
    "GE07bhg4c05u:1425": " yajñānāṃ tapasāṃ caiva mama bhaktaiḥ samarpitānāṃ yadṛcchayā bhoktāraṃ pālakam iti vā |",
    "GE07bhg4c05u:1426": " sarveṣāṃ lokānāṃ mahāntam īśvaram |",
    "GE07bhg4c05u:1427": " sarva-bhūtānāṃ suhṛdaṃ nirapekṣopakāriṇam |",
    "GE07bhg4c05u:1428": " antaryāmiṇaṃ māṃ jñātvā mat-prasādena śāntiṃ mokṣam ṛcchati prāpnoti ||29||",
    "GE07bhg4c05u:1429": " vikalpa-śaṅkāpohena yenaivaṃ sāṅkhya-yogayoḥ |",
    "GE07bhg4c05u:1430": " samuccayaḥ krameṇoktaḥ sarvajñaṃ naumi taṃ harim ||",
    "GE07bhg4c05u:1431": " iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c05u:1432": " saṃnyāsa-yogo nāma pañcamo 'dhyāyaḥ",
    "GE07bhg4c05u:1433": " madhusūdanaḥ : evaṃ yoga-yuktaḥ kiṃ jñātvā mucyata iti tadāha bhoktāram",
    "GE07bhg4c05u:1434": " iti |",
    "GE07bhg4c05u:1435": " sarveṣāṃ yajñānāṃ tapasāṃ ca kartṛ-rūpeṇa devatā-rūpeṇa ca bhoktāraṃ bhoga-kartāraṃ pālakam iti vā |",
    "GE07bhg4c05u:1436": " bhuja pālanābhyavahārayoḥ iti dhātuḥ |",
    "GE07bhg4c05u:1437": " sarveṣāṃ lokānāṃ mahāntam īśvaraṃ hiraṇyagarbhādīnām api niyantāram |",
    "GE07bhg4c05u:1438": " sarveṣāṃ prāṇināṃ suhṛdaṃ pratyupakāra-nirapekṣatayopakāriṇaṃ",
    "GE07bhg4c05u:1439": " sarvāntgaryāmiṇaṃ sarva-bhāsakaṃ paripūrṇa-sac-cid-ānanadaika-rasaṃ",
    "GE07bhg4c05u:1440": " paramārtha-satyaṃ sarvātmānaṃ nārāyaṇaṃ māṃ jñātvātmatvena sākṣātkṛtya śāntiṃ sarva-saṃsāroparatiṃ muktim ṛcchati prāpnotīty arthaḥ |",
    "GE07bhg4c05u:1441": " tvāṃ paśyann api kathaṃ nāhaṃ mukta ity āśaṅkyānirākaraṇāya viśeṣaṇāni |",
    "GE07bhg4c05u:1442": " ukta-rūpeṇaiva mama jñānaṃ mukti-kāraṇam iti bhāvaḥ ||29||",
    "GE07bhg4c05u:1443": " aneka-sādhanābhyāsa-niṣpannaṃ hariṇeritam |",
    "GE07bhg4c05u:1444": " sva-svarūpa-parijñānaṃ sarveṣāṃ mukti-sādhanam ||5||",
    "GE07bhg4c05u:1445": " iti",
    "GE07bhg4c05u:1446": " śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c05u:1447": " śrīmad-bhagavad-gītā-gūḍhārtha-dīpikāyām sva-svarūpa-parijñānaṃ nāma pañcamo 'dhyāyaḥ ||5||",
    "GE07bhg4c05u:1448": " viśvanāthaḥ : evambhūtasya yogino 'pi jñānina iva bhakty-utthena",
    "GE07bhg4c05u:1449": " paramātma-jñānenaiva mokṣa ity āha bhoktāram iti |",
    "GE07bhg4c05u:1450": " yajñānāṃ karmi-kṛtānāṃ",
    "GE07bhg4c05u:1451": " tapasāṃ ca jñāni-kṛtānāṃ bhoktāraṃ pālayitāram iti karmiṇāṃ jñānināṃ copāsyam |",
    "GE07bhg4c05u:1452": " sarva-lokānāṃ maheśvaraṃ mahā-niyantāram antaryāminaṃ yoginām upāsyam |",
    "GE07bhg4c05u:1453": " sarva-bhūtānāṃ suhṛdaṃ kṛpayā sva-bhakta-dvārā",
    "GE07bhg4c05u:1454": " sva-bhakty-upadeśena hita-kāriṇam iti bhaktānām upāsyaṃ māṃ jñātveti sattva-guṇa-maya-jñānena nirguṇasya mamānubhavāsambhavāt bhaktyāham ekayā grāhyaḥ iti mad-ukteḥ |",
    "GE07bhg4c05u:1455": " nirguṇayā bhaktyaiva yogī svopāsyaṃ paramātmānaṃ mām aparokṣānubhava-gocarīkṛtya śāntiṃ mokṣam ṛcchati prāpnoti ||29||",
    "GE07bhg4c05u:1456": " niṣkāma-karmaṇā jñānī yogī cātra vimucyate |",
    "GE07bhg4c05u:1457": " jñātvātma-paramātmānāv ity adhyāyārtha īritaḥ ||",
    "GE07bhg4c05u:1458": " iti sārārtha-darśinyāṃ harṣiṇyāṃ bhakta-cetasām |",
    "GE07bhg4c05u:1459": " gītāsu pañcamo 'dhyāyaḥ saṃgataḥ saṅgataḥ satām ||5||",
    "GE07bhg4c05u:1460": " baladevaḥ : evaṃ samādhi-sthaḥ kṛta-svātmāvalokanaḥ paramātmānam upāsyam ucyata ity āha bhoktāram iti |",
    "GE07bhg4c05u:1461": " yajñānāṃ tapasāṃ ca bhoktāraṃ pālakam |",
    "GE07bhg4c05u:1462": " sarveṣāṃ lokānāṃ vidhi-rudrādīnām api maheśvaram |",
    "GE07bhg4c05u:1463": " tam īśvarāṇāṃ paramaṃ maheśvaraṃ [ŚvetU 6.7] ity ādi śravaṇāt |",
    "GE07bhg4c05u:1464": " sarva-bhūtānāṃ suhṛdaṃ nirapekṣopakārakam |",
    "GE07bhg4c05u:1465": " īdṛśaṃ māṃ jñātvā svārādhyatayānubhūya śāntiṃ saṃsāra-nivṛttim ṛcchati labhate |",
    "GE07bhg4c05u:1466": " sarveśvarasya suhṛdaś ca samārādhanaṃ khalu sukhāvahaṃ sukha-sādhanam iti ||29||",
    "GE07bhg4c05u:1467": " niṣkāma-karmaṇā yoga-śiraskena vimucyate |",
    "GE07bhg4c05u:1468": " sa-niṣṭho jñāna-garbheṇety eṣa pañcama-nirṇayaḥ ||",
    "GE07bhg4c05u:1469": " iti śrīmad-bhagavad-gītopaniṣad-bhāṣye pañcamo 'dhyāyaḥ",
    "GE07bhg4c05u:1470": " pañcamo 'dhyāyaḥ sannyāsa-yogaḥ"
}