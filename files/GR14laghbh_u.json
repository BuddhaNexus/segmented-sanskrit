{
    "GR14laghbh_u:0": " Laghubhāgavatāmṛta",
    "GR14laghbh_u:1": " pūrva-khaṇḍam śrī-kṛṣṇāmṛtam prathama-paricchedaḥ",
    "GR14laghbh_u:2": " svayaṃrūpa-vilāsa-svāṃśāveśa-prakāśa-lakṣaṇa-bhagavat-tattva-nirūpaṇam |",
    "GR14laghbh_u:3": " oṃ namaḥ śrī-kṛṣṇāya --",
    "GR14laghbh_u:4": " namas tasmai bhagavate kṛṣṇāyākuṇṭha-medhase |",
    "GR14laghbh_u:5": " yo dhatte sarva-bhūtānām abhavāyośatīḥ kalāḥ // Lbh_1,1.1 //",
    "GR14laghbh_u:6": " (BhP 10.87.46)",
    "GR14laghbh_u:7": " kṛṣṇa-varṇaṃ tviṣākṛṣṇaṃ sāṅgopāṅgāstra-pārṣadam |",
    "GR14laghbh_u:8": " yajñaiḥ saṅkīrtana-prāyair yajanti hi su-medhasaḥ // Lbh_1,1.2 //",
    "GR14laghbh_u:9": " (BhP 11.5.32)",
    "GR14laghbh_u:10": " mukhāravinda-nisyanda-maranda-bhara-tundilā |",
    "GR14laghbh_u:11": " mamānandaṃ mukundasya sandugdhāṃ veṇu-kākalī // Lbh_1,1.3 //",
    "GR14laghbh_u:12": " śrī-caitanya-mukhodgīrṇā hare-kṛṣṇeti varṇakāḥ |",
    "GR14laghbh_u:13": " majjayanto jagat premṇi vijayantāṃ tad-āhvayāḥ // Lbh_1,1.4 //",
    "GR14laghbh_u:14": " śrīmat-prabhupādāmbhojaiḥ śrīmad-bhāgavatāmṛtam |",
    "GR14laghbh_u:15": " yad-vyatāni tad evedaṃ saṅkṣepeṇa niṣevyate // Lbh_1,1.5 //",
    "GR14laghbh_u:16": " idaṃ śrī-kṛṣṇa-tad-bhakta-sambandhād amṛtaṃ dvidhā |",
    "GR14laghbh_u:17": " ādau kṛṣṇāmṛtaṃ tatra suhṛdbhyaḥ pariveṣyate // Lbh_1,1.6 //",
    "GR14laghbh_u:18": " nirbandhaṃ yukti-vistāre mayātra parimuñcatā |",
    "GR14laghbh_u:19": " pradhānatvāt parmāṇeṣu śabda eva pramāṇyate // Lbh_1,1.7 //",
    "GR14laghbh_u:20": " yatas taiḥ śāstra-yonitvāt iti nyāya-pradarśanāt |",
    "GR14laghbh_u:21": " śabdasyaiva pramāṇatvaṃ svīkṛtaṃ paramarṣibhiḥ // Lbh_1,1.8 //",
    "GR14laghbh_u:22": " kiṃ ca tarkāpratiṣṭhānāt iti nyāya-vidhānataḥ |",
    "GR14laghbh_u:23": " amībhir eva suvyaktaṃ tarkasyānādaraḥ kṛtaḥ // Lbh_1,1.9 //",
    "GR14laghbh_u:24": " athopāsyeṣu mukhyatvaṃ vaktum utkarṣa-bhūmataḥ |",
    "GR14laghbh_u:25": " kṛṣṇasya tat-svarūpāṇi nirūpyante kramād iha // Lbh_1,1.10 //",
    "GR14laghbh_u:26": " svayaṃ rūpas tad-ekātma-rūpa āveśa-nāmakaḥ |",
    "GR14laghbh_u:27": " ity asau trividhaṃ bhāti prapañcātīta-dhāmasu // Lbh_1,1.11 //",
    "GR14laghbh_u:28": " tatra svayaṃrūpaḥ --",
    "GR14laghbh_u:29": " ananyāpekṣi yad rūpaṃ svayaṃ-rūpaḥ sa ucyate // Lbh_1,1.12 //",
    "GR14laghbh_u:30": " īśvaraḥ paramaḥ kṛṣṇaḥ sac-cid-ānanda-vigrahaḥ |",
    "GR14laghbh_u:31": " anādir ādir govindaḥ sarva-kāraṇa-kāraṇam // Lbh_1,1.13 //",
    "GR14laghbh_u:32": " iti (BrS 5.1)",
    "GR14laghbh_u:33": " atra tad-ekātma-rūpaḥ -",
    "GR14laghbh_u:34": " yad-rūpaṃ tad-abhedena svarūpeṇa virājate |",
    "GR14laghbh_u:35": " ākṛtyādibhir anyādṛk sa tad-ekātma-rūpakaḥ |",
    "GR14laghbh_u:36": " sa vilāsaḥ svāṃśa iti dhatte bheda-dvayaṃ punaḥ // Lbh_1,1.14 //",
    "GR14laghbh_u:37": " tatra vilāsaḥ -",
    "GR14laghbh_u:38": " svarūpam anyākāraṃ yat tasya bhāti vilāsataḥ |",
    "GR14laghbh_u:39": " prāyeṇātma-samaṃ śaktyā sa vilāso nigadyate // Lbh_1,1.15 //",
    "GR14laghbh_u:40": " parama-vyoma-nāthas tu govindasya yathā smṛtaḥ |",
    "GR14laghbh_u:41": " parama-vyoma-nāthasya vāsudevaś ca yādṛśaḥ // Lbh_1,1.16 //",
    "GR14laghbh_u:42": " svāṃśaḥ -",
    "GR14laghbh_u:43": " tādṛśo nyūna-śaktiḥ yo vyanakti svāṃśa īritaḥ |",
    "GR14laghbh_u:44": " saṅkarṣaṇādir matsyādir yathā tat-tat-svadhāmasu // Lbh_1,1.17 //",
    "GR14laghbh_u:45": " tatra āveśaḥ -",
    "GR14laghbh_u:46": " jñāna-śakty-ādi-kalayā yatrāviṣṭo janārdanaḥ |",
    "GR14laghbh_u:47": " ta āveśā nigadyante jīvā eva mahattamāḥ // Lbh_1,1.18 //",
    "GR14laghbh_u:48": " vaikuṇṭhe'pi yathā śeṣo nāradaḥ sanakādayaḥ |",
    "GR14laghbh_u:49": " akrūra-dṛṣṭānte cāmī daśame parikīrtitāḥ // Lbh_1,1.19 //",
    "GR14laghbh_u:50": " iti bheda-trayam |",
    "GR14laghbh_u:51": " prakāśas tu na bhedeṣu gaṇyate sa hi no pṛthak // Lbh_1,1.20 //",
    "GR14laghbh_u:52": " tathā hi -",
    "GR14laghbh_u:53": " anekatra prakaṭatā rūpasyaikasya yaikadā |",
    "GR14laghbh_u:54": " sarvathā tat-svarūpaiva sa prakāśa itīryate // Lbh_1,1.21 //",
    "GR14laghbh_u:55": " dvāravatyāṃ yathā kṛṣṇaḥ pratyakṣaṃ pratimandiram |",
    "GR14laghbh_u:56": " citra bataitad ity ādi-pramāṇena sa setsyati // Lbh_1,1.22 //",
    "GR14laghbh_u:57": " kvacic caturbhujatve'pi na tyajet kṛṣṇa-rūpatām |",
    "GR14laghbh_u:58": " ataḥ prakāśa eva syāt tasyāsau dvibhujasya ca // Lbh_1,1.23 //",
    "GR14laghbh_u:59": " prapañcātīta-dhāmatvam eṣāṃ śāstre pṛthag-vidhe |",
    "GR14laghbh_u:60": " pādmīyottara-khaṇḍādau vyaktam eva virājate // Lbh_1,1.24 //",
    "GR14laghbh_u:61": " iti svayaṃrūpa-vilāsa-svāṃśāveśa-prakāśa-lakṣaṇa-bhagavat-tattva-nirūpaṇam",
    "GR14laghbh_u:62": " dvitīya-paricchedaḥ",
    "GR14laghbh_u:63": " puruṣāvatāra-guṇāvatāra-nirūpaṇam |",
    "GR14laghbh_u:64": " athāvatārāḥ kathyante kṛṣṇo yeṣu ca puṣkalāḥ // Lbh_1,2.1 //",
    "GR14laghbh_u:65": " tal-lakṣaṇam -",
    "GR14laghbh_u:66": " pūrvoktā viśva-kāryārthaṃ apūrvā iva cet svayam |",
    "GR14laghbh_u:67": " dvārāntareṇa vāviḥsyur avatārās tadā smṛtāḥ // Lbh_1,2.2 //",
    "GR14laghbh_u:68": " tac ca dvāraṃ tad-ekātma-rūpas tad-bhakta eva ca |",
    "GR14laghbh_u:69": " śeṣa-śāyy-ādiko yadvad vasudevādiko'pi ca // Lbh_1,2.3 //",
    "GR14laghbh_u:70": " puruṣākhyā guṇātmano līlātmānaś ca te tridhā // Lbh_1,2.4 //",
    "GR14laghbh_u:71": " prāyaḥ svāṃśās tathāveśā avatārā bhavanty amī |",
    "GR14laghbh_u:72": " atra yaḥ syāt svayaṃrūpaḥ so'gre vyaktībhaviṣyati // Lbh_1,2.5 //",
    "GR14laghbh_u:73": " tatra puruṣa-lakṣaṇaṃ, yathā śrī-viṣṇu-purāṇe (6.8.61)",
    "GR14laghbh_u:74": " tasyaiva yo'nuguṇa-bhug bahudhaika eva śuddho'py aśuddha iva mūrti-vibhāga-bhedaiḥ |",
    "GR14laghbh_u:75": " jñānānvitaḥ sakala-sattva-vibhūti-kartā",
    "GR14laghbh_u:76": " tasmai nato'smi puruṣāya sadāvyayāya ||",
    "GR14laghbh_u:77": " iti |",
    "GR14laghbh_u:78": " tasyaivānupūrvoktāt parameśvarāt samanantaram iti svāmī // Lbh_1,2.6 //",
    "GR14laghbh_u:79": " tatra kārikā -",
    "GR14laghbh_u:80": " parameśāṃśa-rūpo yaḥ pradhāna-guṇa-bhāg iva |",
    "GR14laghbh_u:81": " tad-īkṣādi-kṛtir nānāvatāraḥ puruṣaḥ smṛtaḥ // Lbh_1,2.7 //",
    "GR14laghbh_u:82": " asyāvatāratvaṃ ca śrī-bhāgavate dvitīya-skandhe -",
    "GR14laghbh_u:83": " ādyo'vatāraḥ puruṣaḥ parasya // Lbh_1,2.8 //",
    "GR14laghbh_u:84": " iti (BhP 2.6.40)",
    "GR14laghbh_u:85": " tasya ca bhedāḥ, yathā sātvata-tantre -",
    "GR14laghbh_u:86": " viṣṇos tu trīṇi rūpāṇi puruṣākhyāny atho viduḥ |",
    "GR14laghbh_u:87": " ekaṃ tu mahataḥ sraṣṭṛ dvitīyaṃ tantu-saṃsthitam |",
    "GR14laghbh_u:88": " tṛtīyaṃ sarva-bhūtasthaṃ tāni jñātvā vimucyate ||",
    "GR14laghbh_u:89": " iti // Lbh_1,2.9 //",
    "GR14laghbh_u:90": " tatra prathamaṃ, yathaikādaśe [BhP 11.4.3] -",
    "GR14laghbh_u:91": " bhūtair yadā pañcabhir ātma-sṛṣṭaiḥ",
    "GR14laghbh_u:92": " puraṃ virājaṃ viracayya tasmin |",
    "GR14laghbh_u:93": " svāṃśena viṣṭaḥ puruṣābhidhānam avāpa nārāyaṇa ādidevaḥ // Lbh_1,2.10 //",
    "GR14laghbh_u:94": " brahma-saṃhitāyāṃ [5.10-13] ca -",
    "GR14laghbh_u:95": " tasminn āvirabhūl liṅge mahā-viṣṇur jagat-patiḥ ||",
    "GR14laghbh_u:96": " sahasra-śīrṣā puruṣa ity ārabhya",
    "GR14laghbh_u:97": " nārāyaṇaḥ sa bhagavān āpas tasmāt sanātanāt |",
    "GR14laghbh_u:98": " āvirāsan kāraṇārṇonidhiṃ saṅkarṣaṇātmakaḥ |",
    "GR14laghbh_u:99": " yoga-nidrāṃ gatas tasmin sahasrāṃśaḥ svayaṃ mahān ||",
    "GR14laghbh_u:100": " tad-roma-bila-jāleṣu bījaṃ saṅkarṣaṇasya ca |",
    "GR14laghbh_u:101": " haimāny aṇḍāni jātāni mahā-bhūtāvṛtāni tu || īty etad antam // Lbh_1,2.11",
    "GR14laghbh_u:102": " liṅgam atra svayaṃ-rūpasyāṅga-bheda udīritaḥ // Lbh_1,2.12 //",
    "GR14laghbh_u:103": " dvitīyaṃ, yathā tatraiva [BrS 5.14] tad-anantaraṃ -",
    "GR14laghbh_u:104": " pratyaṇḍam evam ekāṃśād viśati svayam // Lbh_1,2.13 //",
    "GR14laghbh_u:105": " iti |",
    "GR14laghbh_u:106": " garbhodaka-śayaḥ padmanābho'sāv aniruddhakaḥ |",
    "GR14laghbh_u:107": " iti nārāyaṇopākhyāna uktaṃ mokṣa-dharmake |",
    "GR14laghbh_u:108": " so'yaṃ hiraṇyagarbhasya pradyumnatve niyāmakaḥ // Lbh_1,2.14 //",
    "GR14laghbh_u:109": " atha yat tu tṛtīyaṃ syād rūpaṃ tac cāpy adṛśyata |",
    "GR14laghbh_u:110": " kecit svadehāntar iti dvitīya-skandha-padyataḥ // Lbh_1,2.15 //",
    "GR14laghbh_u:111": " guṇāvatārās tatrātha kathyante puruṣād iha |",
    "GR14laghbh_u:112": " viṣṇur brahmā ca rudraś ca sthiti-sargādi-karmaṇe // Lbh_1,2.16 //",
    "GR14laghbh_u:113": " yathā prathame (1.2.23) -",
    "GR14laghbh_u:114": " sattvaṃ rajas tama iti prakṛter guṇās tair yuktaḥ parama-puruṣa eka ihāsya dhatte |",
    "GR14laghbh_u:115": " sthity-ādaye hari-viriñci-hareti saṃjñāḥ śreyāṃsi tatra khalu sattva-tanor nṝṇāṃ syuḥ ||",
    "GR14laghbh_u:116": " iti // Lbh_1,2.17 //",
    "GR14laghbh_u:117": " atra kārikā --",
    "GR14laghbh_u:118": " yogo niyāmakatayā guṇaiḥ sambandha ucyate |",
    "GR14laghbh_u:119": " ataḥ sa tair na yujyate tatra svāṃśaḥ parasya yaḥ // Lbh_1,2.18 //",
    "GR14laghbh_u:120": " tatra brahmā --",
    "GR14laghbh_u:121": " hiraṇyagarbhaḥ sūkṣmo'tra sthūlo vairāja-saṃjñakaḥ |",
    "GR14laghbh_u:122": " bhogāya sṛṣṭaye cābhūt padmabhūr iti sa dvidhā // Lbh_1,2.19 //",
    "GR14laghbh_u:123": " vairāja eva prāyaḥ syāt sargādy-arthaṃ caturmukhaḥ |",
    "GR14laghbh_u:124": " kadācid bhagavān viṣṇur brahmā san sṛjati svayam // Lbh_1,2.20 //",
    "GR14laghbh_u:125": " tathā ca pādme -",
    "GR14laghbh_u:126": " bhavet kvacin mahākalpe brahmā jīvo'py upāsanaiḥ |",
    "GR14laghbh_u:127": " kvacid atra mahāviṣṇur brahmatvaṃ pratipadyate // Lbh_1,2.21 //",
    "GR14laghbh_u:128": " iti ||",
    "GR14laghbh_u:129": " viṣṇur yatra mahā-kalpe sraṣṭṛtvaṃ ca prapadyate |",
    "GR14laghbh_u:130": " tatra bhuṅkte taṃ praviśya vairājaḥ saukhya-sampadam |",
    "GR14laghbh_u:131": " ato jīvatvam aiśyaṃ ca brahmaṇaḥ kāla-bhedataḥ // Lbh_1,2.22 //",
    "GR14laghbh_u:132": " īśatvāpekṣayā tasya śāstre proktāvatāratā |",
    "GR14laghbh_u:133": " samaṣṭitvena bhagavat-sannikṛṣṭatayocyate |",
    "GR14laghbh_u:134": " asyāvatāratā kaiścid āveśatvena kaiścana // Lbh_1,2.23 //",
    "GR14laghbh_u:135": " tathā brahma-saṃhitāyāṃ (5.49)",
    "GR14laghbh_u:136": " bhāsvān yathāśma-śakaleṣu nijeṣu tejaḥ svīyam kiyat prakaṭayaty api tadvad atra |",
    "GR14laghbh_u:137": " brahmā ya eṣa jagad-aṇḍa-vidhāna-kartā",
    "GR14laghbh_u:138": " govindam ādi-puruṣaṃ tam ahaṃ bhajāmi // Lbh_1,2.24 //",
    "GR14laghbh_u:139": " iti |",
    "GR14laghbh_u:140": " garbhodaśāyino'syābhūt janma nābhisaroruhāt kadācit śrūyate nīrāt tejovātādikād api // rudra ekādaśa-vyūhas tathāṣṭatanur apy asau |",
    "GR14laghbh_u:141": " prāyaḥ pañcānanas tryakṣo daśa-bāhur udīryate // Lbh_1,2.26 //",
    "GR14laghbh_u:142": " kvacij jīva-viśeṣatvaṃ harasyoktaṃ vidher iva |",
    "GR14laghbh_u:143": " tat tu śeṣavad evāstāṃ tad-aṃśatvena kīrtanāt // Lbh_1,2.27 //",
    "GR14laghbh_u:144": " haraḥ puruṣa-dhāmatvān nirguṇaḥ prāya eva saḥ |",
    "GR14laghbh_u:145": " vikāravān iha tamo-yogāt sarvaiḥ pratīyate ||",
    "GR14laghbh_u:146": " yathā śrī-daśame (10.88.3)",
    "GR14laghbh_u:147": " śivaḥ śakti-yutaḥ śaśvat triliṅgo guṇa-saṃvṛtaḥ // Lbh_1,2.28 //",
    "GR14laghbh_u:148": " iti |",
    "GR14laghbh_u:149": " yathā brahma-saṃhitāyāṃ (5.45) -",
    "GR14laghbh_u:150": " kṣīraṃ yathā dadhi vikāra-viśeṣa-yogāt",
    "GR14laghbh_u:151": " sañjāyate na hi tataḥ pṛthag asti hetoḥ |",
    "GR14laghbh_u:152": " yaḥ śambhutām api tathā samupaiti kāryād govindam ādi-puruṣaṃ tam ahaṃ bhajāmi ||",
    "GR14laghbh_u:153": " iti // Lbh_1,2.29 //",
    "GR14laghbh_u:154": " vidher lalāṭāj janmāsya kadācit kamalāpateḥ |",
    "GR14laghbh_u:155": " kālāgni-rudraḥ kalpānte bhavet saṅkarṣaṇād api // Lbh_1,2.30 //",
    "GR14laghbh_u:156": " sadā-śivākhyā tan-mūrtis tamogandha-vivarjitā |",
    "GR14laghbh_u:157": " sarvakāraṇa-bhūtāsāv aṅga-bhūtā svayaṃ prabhoḥ |",
    "GR14laghbh_u:158": " vāyavyādiṣu saiveyaṃ śiva-loke pradarśitā // Lbh_1,2.31 //",
    "GR14laghbh_u:159": " tathā ca brahma-saṃhitāyām ādi-śiva-kathane (5.8) -",
    "GR14laghbh_u:160": " niyatiḥ sā ramā devi tat-priyā tad-vaśaṃ tadā |",
    "GR14laghbh_u:161": " tal-liṅgaṃ bhagavān śambhur jyoti-rūpaḥ sanātanaḥ |",
    "GR14laghbh_u:162": " yā yoniḥ sāparā śaktiḥ ity ādi // Lbh_1,2.32 //",
    "GR14laghbh_u:163": " śrī-viṣṇuḥ, yathā śrī-tṛtīye (3.8.16)",
    "GR14laghbh_u:164": " tal loka-padmaṃ sa u eva viṣṇuḥ prāvīviśat sarva-guṇāvabhāsam |",
    "GR14laghbh_u:165": " tasmin svayaṃ vedamayo vidhātā svayambhuvaṃ yaṃ sma vadanti so 'bhūt ||",
    "GR14laghbh_u:166": " iti // Lbh_1,2.33 //",
    "GR14laghbh_u:167": " yo viṣṇuḥ paṭhyate so'sau kṣīrāmbudhiśayo mataḥ |",
    "GR14laghbh_u:168": " garbhodaśāyinas tasya vilāsatvān munśvaraiḥ |",
    "GR14laghbh_u:169": " nārāyaṇo virāḍ antaryāmī cāyaṃ nigadyate // Lbh_1,2.34 //",
    "GR14laghbh_u:170": " viṣṇu-dharmottarādy-uktā yāḥ pūryo'jāṇḍa-madhyataḥ |",
    "GR14laghbh_u:171": " santi viṣṇu-prakāśānāṃ tāḥ kathyante samāsataḥ // Lbh_1,2.35 //",
    "GR14laghbh_u:172": " yathā -",
    "GR14laghbh_u:173": " rudropariṣṭād aparaḥ pañcāyuta-pramāṇataḥ |",
    "GR14laghbh_u:174": " agamyaḥ sarva-lokānāṃ viṣṇu-lokaḥ prakīrtitaḥ // Lbh_1,2.36 //",
    "GR14laghbh_u:175": " tasyopariṣṭād brahmāṇḍaḥ kāñcanoddīpti-saṃyutaḥ |",
    "GR14laghbh_u:176": " meros tu pūrva-dig-bhāge madhye tu lavaṇodadheḥ |",
    "GR14laghbh_u:177": " viṣṇuloko mahān proktaḥ salilāntara-saṃsthitaḥ // Lbh_1,2.37 //",
    "GR14laghbh_u:178": " tatra svapiti gharmāmbhe devadevo janārdanaḥ |",
    "GR14laghbh_u:179": " lakṣmī-sahāyaḥ satataṃ śeṣa-paryaṅkam āsthitaḥ // Lbh_1,2.38 //",
    "GR14laghbh_u:180": " meroś ca pūrva-dig-bhāge madhye kṣīrārṇavasya ca |",
    "GR14laghbh_u:181": " kṣīrāmbu-madhyagā śubhrā devasyānyā tathā purī // Lbh_1,2.39 //",
    "GR14laghbh_u:182": " lakṣmī-sahāyas tatrāste śeṣāsana-gataḥ prabhuḥ |",
    "GR14laghbh_u:183": " tatrāpi caturo māsān suptas tiṣṭhati vārṣikān // Lbh_1,2.40 //",
    "GR14laghbh_u:184": " tasminn avāci dig-bhāge madhye kṣīrārṇavasya tu |",
    "GR14laghbh_u:185": " yojanānāṃ sahasrāṇi maṇḍalaḥ pañca-viṃśatiḥ |",
    "GR14laghbh_u:186": " śvetadvīpatayā khyāto dvīpaḥ parama-śobhanaḥ // Lbh_1,2.41 //",
    "GR14laghbh_u:187": " narāḥ sūrya-prabhās tatra śītāṃśu-sama-darśanāḥ |",
    "GR14laghbh_u:188": " tejasā durnirīkṣyāś ca devānām api yādava // Lbh_1,2.42 //",
    "GR14laghbh_u:189": " brahmāṇḍe ca -",
    "GR14laghbh_u:190": " śveto nāma mahān asti dvīpaḥ kṣīrābdhi-veṣṭitaḥ |",
    "GR14laghbh_u:191": " lakṣa-yojana-vistāraḥ suramyaḥ sarva-kāñcanaḥ // Lbh_1,2.43 //",
    "GR14laghbh_u:192": " kundendu-kumuda-prakhyair lola-kallola-rāśibhiḥ |",
    "GR14laghbh_u:193": " dhautām ala-śilopetaḥ samantāt kṣīra-vāridheḥ // Lbh_1,2.44 //",
    "GR14laghbh_u:194": " iti |",
    "GR14laghbh_u:195": " kiṃ ca viṣṇu-purāṇādau mokṣa-dharme ca kīrtitam |",
    "GR14laghbh_u:196": " kṣīrābdher uttare tīre śveta-dvīpo bhaved iti // Lbh_1,2.45 //",
    "GR14laghbh_u:197": " śuddhodād uttare śvetadvīpaṃ syāt pādma-sammatam // Lbh_1,2.46 //",
    "GR14laghbh_u:198": " viṣṇuḥ sattvaṃ tanotīti śāstre sattva-tanuṃ smṛtaḥ |",
    "GR14laghbh_u:199": " avatāra-gaṇaś cāsya bhavet sattva-tanus tathā |",
    "GR14laghbh_u:200": " bahiraṅgam adhiṣṭhānam iti vā tasya tat tanuḥ // Lbh_1,2.47 //",
    "GR14laghbh_u:201": " ato nirguṇatā samyak sarva-śāstre prasidhyati // Lbh_1,2.48 //",
    "GR14laghbh_u:202": " tathā hi śrī-daśame (10.88.4) --",
    "GR14laghbh_u:203": " harir hi nirguṇaḥ sākṣāt puruṣaḥ prakṛteḥ paraḥ |",
    "GR14laghbh_u:204": " sa sarva-dṛg upadraṣṭā taṃ bhajan nirguṇo bhavet ||",
    "GR14laghbh_u:205": " iti // Lbh_1,2.49 //",
    "GR14laghbh_u:206": " tena sattva-tanor asmāt śreyāṃsi syur itīritam // Lbh_1,2.50 //",
    "GR14laghbh_u:207": " ity ato vihitā śāstre tad-bhakter eva nityatā // Lbh_1,2.51 //",
    "GR14laghbh_u:208": " tathā hi pādme -",
    "GR14laghbh_u:209": " smartavyaḥ satataṃ viṣṇur vismartavyo na jātucit |",
    "GR14laghbh_u:210": " sarve vidhi-niṣedhāḥ syur etayor eva kiṅkarāḥ // Lbh_1,2.52 //",
    "GR14laghbh_u:211": " ataeva tatraiva (PadmaP 4.93.26) --",
    "GR14laghbh_u:212": " vyāmohāya carācarasya jagatas te te purāṇāgamās tāṃ tām eva hi devatāṃ paramikāṃ jalpantu kalpāvadhi |",
    "GR14laghbh_u:213": " siddhānte punar eka eva bhagavān viṣṇuḥ samastāgama-",
    "GR14laghbh_u:214": " vyāpāreṣu vivecana-vyatikaraṃ nīteṣu niścīyate // Lbh_1,2.53 //",
    "GR14laghbh_u:215": " śrī-prathama-skandhe (1.2.26)",
    "GR14laghbh_u:216": " mumukṣavo ghora-rūpān hitvā bhūta-patīn atha |",
    "GR14laghbh_u:217": " nārāyaṇa-kalāḥ śāntā bhajanti hy anasūyavaḥ ||",
    "GR14laghbh_u:218": " iti // Lbh_1,2.54 //",
    "GR14laghbh_u:219": " atra svāṃśā harer eva kalā-śabdena kīrtitāḥ // Lbh_1,2.55 //",
    "GR14laghbh_u:220": " ato vidhi-harādīnāṃ nikhilānāṃ suparvaṇām |",
    "GR14laghbh_u:221": " śrī-viṣṇoḥ svāṃśa-vargebhyo nyūnatābhiprakāśitā // Lbh_1,2.56 //",
    "GR14laghbh_u:222": " yathā tatraiva (1.18.21) --",
    "GR14laghbh_u:223": " athāpi yat-pāda-nakhāvasṛṣṭaṃ",
    "GR14laghbh_u:224": " jagad viriñcopahṛtārhaṇāmbhaḥ seśaṃ punāty anyatamo mukundāt ko nāma loke bhagavat-padārthaḥ iti |",
    "GR14laghbh_u:225": " mahā-vārāhe ca -",
    "GR14laghbh_u:226": " matsya-kūrma-varahādyāḥ samā viṣṇor abhedataḥ |",
    "GR14laghbh_u:227": " brahmādyām asamāḥ proktāḥ prakṛtis tu samāsamā // Lbh_1,2.58 //",
    "GR14laghbh_u:228": " iti ||",
    "GR14laghbh_u:229": " atra prakṛti-śabdena cic-chaktir abhidhīyate |",
    "GR14laghbh_u:230": " abhinna-bhinna-rūpatvād asyaivoktā samāsamā // Lbh_1,2.59 //",
    "GR14laghbh_u:231": " iti puruṣāvatāra-guṇāvatāra-nirūpaṇam ||2||",
    "GR14laghbh_u:232": " tṛtīyaḥ paricchedaḥ",
    "GR14laghbh_u:233": " līlāvatāra-nirūpaṇam",
    "GR14laghbh_u:234": " atha līlāvatārāś ca vilikhyante yathā mati |",
    "GR14laghbh_u:235": " śrīmad-bhāgavatasyānusāreṇa prāyaśas tv amī // Lbh_1,3.1 //",
    "GR14laghbh_u:236": " tatra śrī-catuḥsanaḥ śrī-prathame (1.3.6) -",
    "GR14laghbh_u:237": " sa eva prathamaṃ devaḥ kaumāraṃ sargam āśritaḥ |",
    "GR14laghbh_u:238": " cacāra duścaraṃ brahmā brahmacaryam akhaṇḍitam // Lbh_1,3.2 //",
    "GR14laghbh_u:239": " iti |",
    "GR14laghbh_u:240": " caturbhir avatāro'yam eka eva satāṃ mataḥ |",
    "GR14laghbh_u:241": " sama-śabdāt caturṣv eva catuḥsana iti smṛtaḥ // Lbh_1,3.3 //",
    "GR14laghbh_u:242": " śuddha-jñānasya bhakteś ca pracārārtham avātarat |",
    "GR14laghbh_u:243": " pañcaṣābdika-bālābho gauraḥ kamala-yonitaḥ // Lbh_1,3.4 //",
    "GR14laghbh_u:244": " śrī-nāradaḥ |",
    "GR14laghbh_u:245": " tatraiva (1.3.8) -",
    "GR14laghbh_u:246": " tṛtīyam ṛṣi-sargaṃ vai devarṣitvam upetya saḥ |",
    "GR14laghbh_u:247": " tantraṃ sātvatam ācaṣṭa naiṣkarmyaṃ karmaṇāṃ yataḥ // Lbh_1,3.5 //",
    "GR14laghbh_u:248": " pravartanāya loke'smin svabhakter eva sarvataḥ |",
    "GR14laghbh_u:249": " harir devarṣi-rūpeṇa candra-śubhro vidher abhūt // Lbh_1,3.6 //",
    "GR14laghbh_u:250": " āvirbhūyād idme brāhme kalpa eva catuḥsanaḥ |",
    "GR14laghbh_u:251": " nāradaś cānuvartete kalpeṣu sakaleṣv api // Lbh_1,3.7 //",
    "GR14laghbh_u:252": " śrī-varāhaḥ |",
    "GR14laghbh_u:253": " tatraiva (1.3.7) --",
    "GR14laghbh_u:254": " dvitīyaṃ tu bhavāyāsya rasātala-gatāṃ mahīm |",
    "GR14laghbh_u:255": " uddhariṣyann upādatta yajñeśaḥ saukaraṃ vapuḥ // Lbh_1,3.8 //",
    "GR14laghbh_u:256": " śrī-dvitīye ca (2.7.1)",
    "GR14laghbh_u:257": " yatrodyataḥ kṣiti-taloddharaṇāya bibhrat krauḍīṃ tanuṃ sakala-yajña-mayīm anantaḥ |",
    "GR14laghbh_u:258": " antar-mahārṇava upāgatam ādi-daityaṃ",
    "GR14laghbh_u:259": " taṃ daṃṣṭrayādrim iva vajra-dharo dadāra // Lbh_1,3.9 //",
    "GR14laghbh_u:260": " iti |",
    "GR14laghbh_u:261": " dvir āvirāsīt kalpe'sminn ādye svāyambhuvāntare |",
    "GR14laghbh_u:262": " ghrāṇād vidher dharoddhṛtyai cākṣuṣīye tu nīrataḥ // Lbh_1,3.10 //",
    "GR14laghbh_u:263": " hiraṇyākṣaṃ dharoddhāre nihantuṃ daṃṣṭri-puṅgavaḥ |",
    "GR14laghbh_u:264": " catuṣpāt śrī-varāho'sau nṛ-varāhaḥ kvacin mataḥ // Lbh_1,3.11 //",
    "GR14laghbh_u:265": " kadācij jalada-śyāmaḥ kadācic candrapāṇḍaraḥ |",
    "GR14laghbh_u:266": " yajña-mūrtiḥ sthaviṣṭho'yaṃ varṇa-dvaya-yutaḥ smṛtaḥ // Lbh_1,3.12 //",
    "GR14laghbh_u:267": " dakṣāt prācetasāt sṛṣṭiḥ śrūyate cākṣuṣe'ntare |",
    "GR14laghbh_u:268": " atas tatraiva janmāsya hiraṇyākṣasya yujyate // Lbh_1,3.13 //",
    "GR14laghbh_u:269": " tathā hi śrī-caturthe (4.30.49) --",
    "GR14laghbh_u:270": " cākṣuṣe tv antare prāpte prāk-sarge kāla-vidrute |",
    "GR14laghbh_u:271": " yaḥ sasarja prajā iṣṭāḥ sa dakṣo daiva-coditaḥ // Lbh_1,3.14 //",
    "GR14laghbh_u:272": " iti |",
    "GR14laghbh_u:273": " uttānapāda-vaṃśyānāṃ tanayasya pracetasām |",
    "GR14laghbh_u:274": " dakṣasyaiva ditiḥ putrī hiraṇākṣo diteḥ sutaḥ // Lbh_1,3.15 //",
    "GR14laghbh_u:275": " kalpārambhe tadā nāsti sutotpattir manor api |",
    "GR14laghbh_u:276": " kvāsau prācetaso dakṣaḥ kva ditiḥ kva diteḥ // Lbh_1,3.16 //",
    "GR14laghbh_u:277": " ataḥ kāla-dvayodbhūtaṃ śrī-varāhasya ceṣṭitam |",
    "GR14laghbh_u:278": " ekatraivāha maitreyaḥ kṣattuḥ praśnānurodhataḥ // Lbh_1,3.17 //",
    "GR14laghbh_u:279": " madhye manvantarasyaiva muneḥ śāpān manuṃ prati |",
    "GR14laghbh_u:280": " pralayo'sau babhūveti purāṇe kvacid īryate // Lbh_1,3.18 //",
    "GR14laghbh_u:281": " ayam ākasmiko jātaś cākṣuṣasyāntare manoḥ |",
    "GR14laghbh_u:282": " pralayaḥ padmanābhasya līlayeti ca kutracit // Lbh_1,3.19 //",
    "GR14laghbh_u:283": " sarva-manvantarasyānte pralayo niścitaṃ bhavet |",
    "GR14laghbh_u:284": " viṣṇu-dharmottare tv etat mārkaṇḍeyena bhāṣitam // Lbh_1,3.20 //",
    "GR14laghbh_u:285": " tathā hi -",
    "GR14laghbh_u:286": " manvantare parikṣīṇe devā manvantareśvarāḥ |",
    "GR14laghbh_u:287": " maharlokam athāsādya tiṣṭhanti gata-kalmaṣāḥ // Lbh_1,3.21 //",
    "GR14laghbh_u:288": " manuś ca saha śakreṇa devāś ca yadunandana |",
    "GR14laghbh_u:289": " brahma-lokaṃ prapadyante punar āvṛtti-durlabham // Lbh_1,3.22 //",
    "GR14laghbh_u:290": " bhūtalaṃ satalaṃ vajra toya-rūpī maheśvaraḥ |",
    "GR14laghbh_u:291": " ūrmi-mālī mahāvegaḥ sarvam āvṛtya tiṣṭhati // Lbh_1,3.23 //",
    "GR14laghbh_u:292": " bhūrlokam āśritaṃ sarvaṃ tadā naśyati yādava |",
    "GR14laghbh_u:293": " na vinaśyanti rājendra viśrutāḥ kula-parvatāḥ // Lbh_1,3.24 //",
    "GR14laghbh_u:294": " naur bhūtvā tu tadā devī mahī yadu-kulodvaha |",
    "GR14laghbh_u:295": " dhārayaty atha bījāni sarvāṇy evāviśeṣataḥ // Lbh_1,3.25 //",
    "GR14laghbh_u:296": " bhaviṣyaś ca manus tatra bhaviṣyā ṛṣayas tathā |",
    "GR14laghbh_u:297": " tiṣṭhanti rāja-śārdūla sapta te prathitā bhuvi // Lbh_1,3.26 //",
    "GR14laghbh_u:298": " matsya-rūpa-dharo viṣṇuḥ śṛṅgī bhūtvā jagat-patiḥ |",
    "GR14laghbh_u:299": " ākarṣati tu tāṃ nāvaṃ sthānāt sthānaṃ tu līlayā // Lbh_1,3.27 //",
    "GR14laghbh_u:300": " himādri-śikhare nāvaṃ baddhā devo jagat-patiḥ |",
    "GR14laghbh_u:301": " matsyas tv adṛśyo bhavati te ca tiṣṭhanti tatragāḥ // Lbh_1,3.28 //",
    "GR14laghbh_u:302": " kṛta-tulyaṃ tataḥ kālaṃ yāvat prakṣālanaṃ smṛtam |",
    "GR14laghbh_u:303": " āpaḥ śamam atho yānti yathā-pūrvaṃ narādhipa |",
    "GR14laghbh_u:304": " ṛṣayaś ca manuś caiva sarvaṃ kurvanti te tadā // Lbh_1,3.29 //",
    "GR14laghbh_u:305": " iti |",
    "GR14laghbh_u:306": " manor ante layo nāsti manave'darśi māyayā |",
    "GR14laghbh_u:307": " viṣṇuneti bruvāṇais tu svābhir naiṣa manyate // Lbh_1,3.30 //",
    "GR14laghbh_u:308": " śrī-matsyaḥ śrī-prathame (1.3.15) -",
    "GR14laghbh_u:309": " rūpaṃ sa jagṛhe mātsyaṃ cākṣuṣodadhi-samplave |",
    "GR14laghbh_u:310": " nāvy āropya mahī-mayyām apād vaivasvataṃ manum // Lbh_1,3.31 //",
    "GR14laghbh_u:311": " śrī-dvitīye (2.7.22) ca --",
    "GR14laghbh_u:312": " matsyo yugānta-samaye manunopalabdhaḥ kṣoṇīmayo nikhila-jīva-nikāya-ketaḥ |",
    "GR14laghbh_u:313": " visraṃsitān uru-bhaye salile mukhān me",
    "GR14laghbh_u:314": " ādāya tatra vijahāra ha veda-mārgān // Lbh_1,3.32 //",
    "GR14laghbh_u:315": " pādme ca -",
    "GR14laghbh_u:316": " evam ukto hṛṣīkeśo brahmaṇā parameśvaraḥ |",
    "GR14laghbh_u:317": " matsya-rūpaṃ samāsthāya praviveśa mahodadhim // Lbh_1,3.33 //",
    "GR14laghbh_u:318": " matsyo'pi prādurabhavad dviḥ kalpe'smin varāhavat |",
    "GR14laghbh_u:319": " ādau svāyambhuvīyasya daityaṃ ghnann āharac chrutīḥ |",
    "GR14laghbh_u:320": " ante tu cākṣuṣīyasya kṛpāṃ satyavrate'karot // Lbh_1,3.34 //",
    "GR14laghbh_u:321": " antyena sārdha-padyena proktam ādyasya ceṣṭitam |",
    "GR14laghbh_u:322": " pūrva-sārdhena cāntyasya matsyo jñeyo varāhavat // Lbh_1,3.35 //",
    "GR14laghbh_u:323": " upalakṣaṇam evaitat anya-manvantarasya ca |",
    "GR14laghbh_u:324": " viṣṇu-dharmottarāj jñeyāḥ prādurbhāvāś caturdaśa // Lbh_1,3.36 //",
    "GR14laghbh_u:325": " śrī-yajñaḥ śrī-prathame (1.3.22) -",
    "GR14laghbh_u:326": " nara-devatvam āpannaḥ sura-kārya-cikīrṣayā |",
    "GR14laghbh_u:327": " samudra-nigrahādīni cakre vīryāṇy ataḥ param // Lbh_1,3.37 //",
    "GR14laghbh_u:328": " iti |",
    "GR14laghbh_u:329": " trayāṇām eva lokānāṃ mahārti-haraṇād asau |",
    "GR14laghbh_u:330": " mātāmahena manunā harir ity api śabditaḥ // Lbh_1,3.38 //",
    "GR14laghbh_u:331": " śrī-nara-nārāyaṇau tatraiva (1.3.9) --",
    "GR14laghbh_u:332": " turye dharma-kalā-sarge nara-nārāyaṇāv ṛṣī |",
    "GR14laghbh_u:333": " bhūtvātmopaśamopetam akarod duścaraṃ tapaḥ // Lbh_1,3.39 //",
    "GR14laghbh_u:334": " iti |",
    "GR14laghbh_u:335": " śāstre'nyau hari-kṛṣṇākhyāv anayoḥ sodarau smṛtau |",
    "GR14laghbh_u:336": " ebhir eko'vatāraḥ syāt caturbhiḥ sanakādivat // Lbh_1,3.40 //",
    "GR14laghbh_u:337": " śrī-kapilaḥ tatraiva (1.3.10) --",
    "GR14laghbh_u:338": " pañcamaḥ kapilo nāma siddheśaḥ kāla-viplutam |",
    "GR14laghbh_u:339": " provācāsuraye sāṅkhyaṃ tattva-grāma-vinirṇayam // Lbh_1,3.41 //",
    "GR14laghbh_u:340": " iti |",
    "GR14laghbh_u:341": " devahūtyāṃ kardamataḥ prādurbhāvam asau gataḥ |",
    "GR14laghbh_u:342": " proktaḥ kapilavarṇatvāt kapilākhyo viriñcinā // Lbh_1,3.42 //",
    "GR14laghbh_u:343": " pādme -",
    "GR14laghbh_u:344": " kapilo vāsudevāṃśas tattvaṃ sāṅkhyaṃ jagāda ha |",
    "GR14laghbh_u:345": " brahmādibhyaś ca devebhyo bhṛgvādibhyas tathaiva ca |",
    "GR14laghbh_u:346": " tathaivāsurayesarvavedārthair upabṛṃhitam // Lbh_1,3.43 //",
    "GR14laghbh_u:347": " sarva-veda-viruddhaṃ ca kapilo'nyo jagāda ha |",
    "GR14laghbh_u:348": " sāṅkhyam āsuraye'naysami kutarka-paribṛṃhitam // Lbh_1,3.44 //",
    "GR14laghbh_u:349": " śrī-dattaḥ |",
    "GR14laghbh_u:350": " śrī-dvitīye (2.7.4) --",
    "GR14laghbh_u:351": " atrer apatyam abhikāṅkṣata āha tuṣṭo datto mayāham iti yad bhagavān sa dattaḥ |",
    "GR14laghbh_u:352": " yat-pāda-paṅkaja-parāga-pavitra-dehā",
    "GR14laghbh_u:353": " yogarddhim āpur ubhayīṃ yadu-haihayādyāḥ // Lbh_1,3.45 //",
    "GR14laghbh_u:354": " śrī-prathame ca (1.3.11) --",
    "GR14laghbh_u:355": " ṣaṣṭham atrer apatyatvaṃ vṛtaḥ prāpto 'nasūyayā |",
    "GR14laghbh_u:356": " ānvīkṣikīm alarkāya prahlādādibhya ūcivān // Lbh_1,3.46 //",
    "GR14laghbh_u:357": " śrī-brahmāṇḍe tu kathitam atri-patnyānusūyayā |",
    "GR14laghbh_u:358": " prārthito bhagavān atrer apatyatvam upeyivān // Lbh_1,3.47 //",
    "GR14laghbh_u:359": " tathā hi -",
    "GR14laghbh_u:360": " varaṃ dattvānasūyāyai viṣṇuḥ sarva-jaganmayaḥ |",
    "GR14laghbh_u:361": " atreḥ putro'bhavat tasyāṃ svecchā-mānuṣa-vigrahaḥ |",
    "GR14laghbh_u:362": " dattātreya iti khyāto yati-veśa-vibhūṣitaḥ // Lbh_1,3.48 //",
    "GR14laghbh_u:363": " śrī-hayaśīrṣā |",
    "GR14laghbh_u:364": " śrī-dvitīye (2.7.11) --",
    "GR14laghbh_u:365": " satre mamāsa bhagavān haya-śīraṣātho",
    "GR14laghbh_u:366": " sākṣāt sa yajña-puruṣas tapanīya-varṇaḥ |",
    "GR14laghbh_u:367": " chandomayo makhamayo 'khila-devatātmā",
    "GR14laghbh_u:368": " vāco babhūvur uśatīḥ śvasato 'sya nastaḥ // Lbh_1,3.49 //",
    "GR14laghbh_u:369": " iti |",
    "GR14laghbh_u:370": " prādurbhūyaiva yajñāgner dānavau madhu-kaiṭabhau |",
    "GR14laghbh_u:371": " hatvā prayānayad vedān punar vāgīśvarī-patiḥ // Lbh_1,3.50 //",
    "GR14laghbh_u:372": " śrī-haṃsaḥ |",
    "GR14laghbh_u:373": " śrī-dvitīye (2.7.19) --",
    "GR14laghbh_u:374": " tubhyaṃ ca nārada bhṛśaṃ bhagavān vivṛddha-",
    "GR14laghbh_u:375": " bhāvena sādhu parituṣṭa uvāca yogam |",
    "GR14laghbh_u:376": " jñānaṃ ca bhāgavatam ātma-satattva-dīpaṃ",
    "GR14laghbh_u:377": " yad vāsudeva-śaraṇā vidur añjasaiva // Lbh_1,3.51 //",
    "GR14laghbh_u:378": " iti |",
    "GR14laghbh_u:379": " śakto'khila-viveke'haṃ kṣīra-nīra-vibhāgavat |",
    "GR14laghbh_u:380": " iti vyañjann ayaṃ rāja-haṃso vyaktiṃ jalād gataḥ // Lbh_1,3.52 //",
    "GR14laghbh_u:381": " śrī-dhruva-priyaḥ |",
    "GR14laghbh_u:382": " tatraiva (2.7.8) --",
    "GR14laghbh_u:383": " viddhaḥ sapatny-udita-patribhir anti rājño bālo 'pi sann upagatas tapase vanāni |",
    "GR14laghbh_u:384": " tasmā adād dhruva-gatiṃ gṛṇate prasanno divyāḥ stuvanti munayo yad upary-adhastāt // Lbh_1,3.53",
    "GR14laghbh_u:385": " iti |",
    "GR14laghbh_u:386": " svāyambhuve'vatārokter nāmnaś cākathanād iha |",
    "GR14laghbh_u:387": " yajñādīnāṃ ca tatroktyā pāriśeṣya-pramāṇataḥ ||",
    "GR14laghbh_u:388": " prasiddhyā pṛśni-garbheti tad-ākhyāsya nigadyate |",
    "GR14laghbh_u:389": " hantāyam adrir ity ādau padye govardhanādrivat // Lbh_1,3.54 //",
    "GR14laghbh_u:390": " tathā śrī-daśame (10.3.32) --",
    "GR14laghbh_u:391": " tvam eva pūrva-sarge 'bhūḥ pṛśniḥ svāyambhuve sati |",
    "GR14laghbh_u:392": " tadāyaṃ sutapā nāma prajāpatir akalmaṣaḥ |",
    "GR14laghbh_u:393": " ahaṃ suto vām abhavaṃ pṛśnigarbha iti smṛtaḥ // Lbh_1,3.55 //",
    "GR14laghbh_u:394": " iti |",
    "GR14laghbh_u:395": " asyātra caritānuktyā nāmānuktyā ca tatra vai |",
    "GR14laghbh_u:396": " parasparam apekṣitvād yuktā caikatra saṅgatiḥ // Lbh_1,3.56 //",
    "GR14laghbh_u:397": " atrāgamana-mātreṇa yadi syād avatāratā |",
    "GR14laghbh_u:398": " anyatrāpi prasajyeta yatheṣṭaṃ tat-prakalpanā // Lbh_1,3.57 //",
    "GR14laghbh_u:399": " śrī-ṛṣabhaḥ |",
    "GR14laghbh_u:400": " śrī-prathame (1.3.13) --",
    "GR14laghbh_u:401": " aṣṭame merudevyāṃ tu nābher jāta urukramaḥ |",
    "GR14laghbh_u:402": " darśayan vartma dhīrāṇāṃ sarvāśrama-namaskṛtam // Lbh_1,3.58 //",
    "GR14laghbh_u:403": " śuklaḥ paramahaṃsānāṃ dharmaṃ jñāpayituṃ prabhuḥ |",
    "GR14laghbh_u:404": " vyakto guṇair variṣṭhatvād vikhyāta ṛṣabhākhyayā // Lbh_1,3.59 //",
    "GR14laghbh_u:405": " śrī-pṛthuḥ |",
    "GR14laghbh_u:406": " tatraiva (1.3.14) --",
    "GR14laghbh_u:407": " ṛṣibhir yācito bheje navamaṃ pārthivaṃ vapuḥ |",
    "GR14laghbh_u:408": " dugdhemām oṣadhīr viprās tenāyaṃ sa uśattamaḥ // Lbh_1,3.60 //",
    "GR14laghbh_u:409": " iti |",
    "GR14laghbh_u:410": " mathyamānān muni-gaṇair asavyād vaiṇa-bāhutaḥ |",
    "GR14laghbh_u:411": " prādurbhūto mahārājaḥ śuddha-svarṇa-ruciḥ pṛthuḥ // Lbh_1,3.61 //",
    "GR14laghbh_u:412": " ādye vyaktāḥ kumārādyāḥ pṛthv-antāś ca trayodaśa |",
    "GR14laghbh_u:413": " keloamatsyau punar vyaktiṃ cākṣuṣīye tu jagmatuḥ // Lbh_1,3.62 //",
    "GR14laghbh_u:414": " atha śrī-nṛsiṃhaḥ |",
    "GR14laghbh_u:415": " tatraiva (1.3.18) --",
    "GR14laghbh_u:416": " caturdaśaṃ nārasiṃhaṃ bibhrad daityendram ūrjitam |",
    "GR14laghbh_u:417": " dadāra karajair ūrāv erakāṃ kaṭa-kṛd yathā // Lbh_1,3.64 //",
    "GR14laghbh_u:418": " ṣaṣṭhe'ntare'bdhimathanān nṛhareḥ pūrva-bhāvitā |",
    "GR14laghbh_u:419": " ataḥ prāg eṣa kūrmāder vyaktiṃ ṣaṣṭhe'ntare gataḥ // Lbh_1,3.65 //",
    "GR14laghbh_u:420": " śrī-kūrmaḥ |",
    "GR14laghbh_u:421": " tatraiva (1.3.16) --",
    "GR14laghbh_u:422": " surāsurāṇām udadhiṃ mathnatāṃ mandarācalam |",
    "GR14laghbh_u:423": " dadhre kamaṭha-rūpeṇa pṛṣṭha ekādaśe vibhuḥ // Lbh_1,3.66 //",
    "GR14laghbh_u:424": " iti |",
    "GR14laghbh_u:425": " pādme proktaṃ dadhe kṣauṇīmayam evārthitaḥ suraiḥ |",
    "GR14laghbh_u:426": " śāstrāntare tu bhūdhārī kalpādau prakaṭo'bhavat // Lbh_1,3.67 //",
    "GR14laghbh_u:427": " śrī-dhanvantari-mohinyau |",
    "GR14laghbh_u:428": " tatraiva (1.3.17) --",
    "GR14laghbh_u:429": " dhānvantaraṃ dvādaśamaṃ trayodaśamam eva ca |",
    "GR14laghbh_u:430": " apāyayat surān anyān mohinyā mohayan striyā // Lbh_1,3.68 //",
    "GR14laghbh_u:431": " iti |",
    "GR14laghbh_u:432": " tatra śrī-dhanvantariḥ -",
    "GR14laghbh_u:433": " ṣaṣṭhe ca saptame cāyaṃ dvirāvirbhāvam āgataḥ // Lbh_1,3.69 //",
    "GR14laghbh_u:434": " ṣaṣṭhe'ntare'bdhi-mathanād dhṛtāmṛta-kamaṇḍaluḥ |",
    "GR14laghbh_u:435": " udgato dvibhujaḥ śyāmaḥ āyurveda-pravartakaḥ |",
    "GR14laghbh_u:436": " saptame ca tathā-rūpaḥ kāśīrāja-suto'bhavat // Lbh_1,3.70 //",
    "GR14laghbh_u:437": " śrī-mohinī --",
    "GR14laghbh_u:438": " daityānāṃ mohanāyāsau pramodāya ca dhurjaṇḥ |",
    "GR14laghbh_u:439": " ajito mohinī-mūrtyā dvirāvirbhāvam āgataḥ // Lbh_1,3.71 //",
    "GR14laghbh_u:440": " iti ṣaṣṭhe'tra catvāro nṛsiṃhāyāḥ prakīrtitāḥ // Lbh_1,3.72 //",
    "GR14laghbh_u:441": " śrī-vāmanaḥ |",
    "GR14laghbh_u:442": " tatraiva (1.3.19) --",
    "GR14laghbh_u:443": " pañcadaśaṃ vāmanakaṃ kṛtvāgād adhvaraṃ baleḥ |",
    "GR14laghbh_u:444": " pada-trayaṃ yācamānaḥ pratyāditsus tri-piṣṭapam // Lbh_1,3.73 //",
    "GR14laghbh_u:445": " iti |",
    "GR14laghbh_u:446": " vāmanas trir abhivyaktaṃ kalpe'smin pratipedivān |",
    "GR14laghbh_u:447": " tatrādau dānavendrasya vāskaler adhvaraṃ yayau ||",
    "GR14laghbh_u:448": " tato vaivasvatīye'smin dhundhor makham asau gataḥ |",
    "GR14laghbh_u:449": " aditau kaśyapāj jātaḥ saptame'sya caturyuge |",
    "GR14laghbh_u:450": " pratigraha-kṛte jātās traya eva trivikramāḥ // Lbh_1,3.74 //",
    "GR14laghbh_u:451": " śrī-bhārgavaḥ |",
    "GR14laghbh_u:452": " tatraiva (1.3.20) --",
    "GR14laghbh_u:453": " avatāre ṣoḍaśame paśyan brahma-druho nṛpān |",
    "GR14laghbh_u:454": " triḥ-sapta-kṛtvaḥ kupito niḥ-kṣatrām akaron mahīm // Lbh_1,3.75 //",
    "GR14laghbh_u:455": " iti |",
    "GR14laghbh_u:456": " reṇukā-jamadagnibhyāṃ gauro vyaktim asau gataḥ |",
    "GR14laghbh_u:457": " prāhuḥ saptadaśe kecid dvāviṃśe'nye caturyuge // Lbh_1,3.76 //",
    "GR14laghbh_u:458": " śrī-rāghavendraḥ |",
    "GR14laghbh_u:459": " tatraiva (1.3.22) --",
    "GR14laghbh_u:460": " nara-devatvam āpannaḥ sura-kārya-cikīrṣayā |",
    "GR14laghbh_u:461": " samudra-nigrahādīni cakre vīryāṇy ataḥ param // Lbh_1,3.77 //",
    "GR14laghbh_u:462": " iti |",
    "GR14laghbh_u:463": " kauśalyāyāṃ daśarathān navadūrvādala-dyutiḥ |",
    "GR14laghbh_u:464": " tretāyām āvirabhavat caturviṃśe caturyuge |",
    "GR14laghbh_u:465": " bharatena sumitrāyā nandanābhyāṃ ca saṃyutaḥ // Lbh_1,3.78 //",
    "GR14laghbh_u:466": " asya śāstre trayo vyūhā lakṣmaṇaādyā amī smṛtāḥ |",
    "GR14laghbh_u:467": " bharato'tra ghanaśyāmaḥ saumitrī kanaka-prabhau // Lbh_1,3.79 //",
    "GR14laghbh_u:468": " pādme bharata-śatrughnau śaṅkha-cakratayoditau |",
    "GR14laghbh_u:469": " śrī-lakṣmaṇas tu tatraiva śeṣa ity abhiśabditaḥ // Lbh_1,3.80 //",
    "GR14laghbh_u:470": " śrī-vyāsaḥ |",
    "GR14laghbh_u:471": " tatraiva (1.3.21) -",
    "GR14laghbh_u:472": " tataḥ saptadaśe jātaḥ satyavatyāṃ parāśarāt |",
    "GR14laghbh_u:473": " cakre veda-taroḥ śākhā dṛṣṭvā puṃso 'lpa-medhasaḥ // Lbh_1,3.81 //",
    "GR14laghbh_u:474": " iti |",
    "GR14laghbh_u:475": " dvaipāyano'smi vyāsānām iti śaurir yad ūcivān |",
    "GR14laghbh_u:476": " ato viṣṇu-purāṇādau viśeṣeṇaiva varṇitaḥ // Lbh_1,3.82 //",
    "GR14laghbh_u:477": " yathā (ViP 3.4.5; MBh 12.346.11) -",
    "GR14laghbh_u:478": " kṛṣṇa-dvaipāyanaṃ vyāsaṃ viddhi nārāyaṇaṃ svayam |",
    "GR14laghbh_u:479": " ko hy anyaḥ puṇḍarīkākṣān mahābhārata-kṛd bhavet ||",
    "GR14laghbh_u:480": " iti // Lbh_1,3.83 //",
    "GR14laghbh_u:481": " śrūyate'pāntaratamā dvaipāyanyam agād iti |",
    "GR14laghbh_u:482": " kiṃ sāyujyaṃ gataḥ so'tra viṣṇv-aṃśaḥ so'pi vā bhavet |",
    "GR14laghbh_u:483": " tasmād āveśa evāyam iti kecid vadanti ca // Lbh_1,3.84 //",
    "GR14laghbh_u:484": " atha śrī-rāma-kṛṣṇau |",
    "GR14laghbh_u:485": " śrī-prathame (1.3.23) --",
    "GR14laghbh_u:486": " ekonaviṃśe viṃśatime vṛṣṇiṣu prāpya janmanī |",
    "GR14laghbh_u:487": " rāma-kṛṣṇāv iti bhuvo bhagavān aharad bharam // Lbh_1,3.85 //",
    "GR14laghbh_u:488": " iti |",
    "GR14laghbh_u:489": " śrī-rāmaḥ -",
    "GR14laghbh_u:490": " eṣa mātṛdvaye vyakto janakād vasudevataḥ |",
    "GR14laghbh_u:491": " yo navya-ghana-sārābho ghana-śyāmāmbaraḥ sadā // Lbh_1,3.86 //",
    "GR14laghbh_u:492": " saṅkarṣaṇo dvitīyo yo vyūhaḥ rāmaḥ sa eva hi |",
    "GR14laghbh_u:493": " pṛthvī-dhareṇa śeṣeṇa sambhūya vyaktim īyivān // Lbh_1,3.87 //",
    "GR14laghbh_u:494": " śeṣo dvidhā mahīdhārī śyyārūpaś ca śārṅgiṇaḥ |",
    "GR14laghbh_u:495": " tatra saṅkarṣaṇāveśād bhūbhṛt saṅkarṣaṇo mataḥ |",
    "GR14laghbh_u:496": " śayyā-rūpas tathā tasya sakhya-dāsyābhimānavān // Lbh_1,3.88 //",
    "GR14laghbh_u:497": " śrī-kṛṣṇaḥ -",
    "GR14laghbh_u:498": " eṣa mātari devakyāṃ pitur ānaka-dundubheḥ |",
    "GR14laghbh_u:499": " prādurbhūto ghanaśyāmo dvibhujo'pi caturbhujaḥ // Lbh_1,3.89 //",
    "GR14laghbh_u:500": " śrī-buddhaḥ |",
    "GR14laghbh_u:501": " tatraiva (1.3.24) --",
    "GR14laghbh_u:502": " tataḥ kalau sampravṛtte sammohāya sura-dviṣām |",
    "GR14laghbh_u:503": " buddho nāmnāñjana-sutaḥ kīkaṭeṣu bhaviṣyati // Lbh_1,3.90 //",
    "GR14laghbh_u:504": " iti |",
    "GR14laghbh_u:505": " asau vyaktaḥ kaler abda-sahasra-dvitaye gate |",
    "GR14laghbh_u:506": " mūrtiḥ pāṭala-varṇāsya dvibhujā cikurojjhitā // Lbh_1,3.91 //",
    "GR14laghbh_u:507": " yadā sūtaḥ kathām āha tadā buddhasya bhāvitā |",
    "GR14laghbh_u:508": " adhunā vṛtta evāyaṃ dharmāraṇye yad udgataḥ // Lbh_1,3.92 //",
    "GR14laghbh_u:509": " śrī-kalkiḥ |",
    "GR14laghbh_u:510": " tatraiva (1.3.25) --",
    "GR14laghbh_u:511": " athāsau yuga-sandhyāyāṃ dasyu-prāyeṣu rājasu |",
    "GR14laghbh_u:512": " janitā viṣṇu-yaśaso nāmnā kalkir jagat-patiḥ // Lbh_1,3.93 //",
    "GR14laghbh_u:513": " iti |",
    "GR14laghbh_u:514": " pūrvaṃ manur daśaratho vasudevo'py asāv abhūt |",
    "GR14laghbh_u:515": " bhāvī viṣṇu-yaśās cāyam iti pādme prakīrtitam // Lbh_1,3.94 //",
    "GR14laghbh_u:516": " aiśvaryaṃ kalkinas tasya brahmāṇḍe suṣṭhu varṇitam |",
    "GR14laghbh_u:517": " kaiścit kalau kalau buddhaḥ syāt kalkī cety udīryate // Lbh_1,3.95 //",
    "GR14laghbh_u:518": " aṣṭau vaivasvatīye'mī kathitā vāmanādayaḥ // Lbh_1,3.96 //",
    "GR14laghbh_u:519": " kalpāvatārā ity ete kathitāḥ pañca-viṃśatiḥ |",
    "GR14laghbh_u:520": " pratikalpaṃ yataḥ prāyaḥ sakṛt prādurbhvaty amī // Lbh_1,3.97 //",
    "GR14laghbh_u:521": " iti līlāvatāra-nirūpaṇam ||",
    "GR14laghbh_u:522": " caturthaḥ paricchedaḥ atha manvantarāvatārāḥ",
    "GR14laghbh_u:523": " manvantarāvatāro'sau prāyaḥ śakrāri-hatyayā |",
    "GR14laghbh_u:524": " tat-sahāyo mukundasya prādurbhāvaḥ sureṣu yaḥ // Lbh_1,4.1 //",
    "GR14laghbh_u:525": " yukte kalpāvatāratve yajñādīnām api sphuṭam |",
    "GR14laghbh_u:526": " manvatarāvatāratvaṃ tat-tat-paryanta-pālanāt // Lbh_1,4.2 //",
    "GR14laghbh_u:527": " manvantareṣv amī svāyambhuvīyādiṣv anukramāt |",
    "GR14laghbh_u:528": " avatārās tu yajñādyā bṛhad-bhānv-antimā matāḥ // Lbh_1,4.3 //",
    "GR14laghbh_u:529": " prathame svāyambhuvīye yajñaḥ -",
    "GR14laghbh_u:530": " yajñas tu pūrvam evoktas tenātra na vilikhyate // Lbh_1,4.4 //",
    "GR14laghbh_u:531": " yathā aṣṭama-skandhe (8.1.21-22)",
    "GR14laghbh_u:532": " ṛṣes tu vedaśirasas tuṣitā nāma patny abhūt |",
    "GR14laghbh_u:533": " tasyāṃ jajñe tato devo vibhur ity abhiviśrutaḥ // Lbh_1,4.5 //",
    "GR14laghbh_u:534": " aṣṭāśīti-sahasrāṇi munayo ye dhṛta-vratāḥ |",
    "GR14laghbh_u:535": " anvaśikṣan vrataṃ tasya kaumāra-brahmacāriṇaḥ // Lbh_1,4.6 //",
    "GR14laghbh_u:536": " iti |",
    "GR14laghbh_u:537": " tṛtīye auttamīye satyasenaḥ - (8.1.25-26)",
    "GR14laghbh_u:538": " dharmasya sūnṛtāyāṃ tu bhagavān puruṣottamaḥ |",
    "GR14laghbh_u:539": " satyasena iti khyāto jātaḥ satyavrataiḥ saha // Lbh_1,4.7 //",
    "GR14laghbh_u:540": " so 'nṛta-vrata-duḥśīlān asato yakṣa-rākṣasān |",
    "GR14laghbh_u:541": " bhūta-druho bhūta-gaṇāṃś cāvadhīt satyajit-sakhaḥ // Lbh_1,4.8 //",
    "GR14laghbh_u:542": " iti |",
    "GR14laghbh_u:543": " caturthe tāmasīye hariḥ (8.1.30)",
    "GR14laghbh_u:544": " tatrāpi jajñe bhagavān hariṇyāṃ harimedhasaḥ |",
    "GR14laghbh_u:545": " harir ity āhṛto yena gajendro mocito grahāt // Lbh_1,4.9 //",
    "GR14laghbh_u:546": " iti |",
    "GR14laghbh_u:547": " smaryate'sau sadā prātaḥ sadācāra-parāyaṇaiḥ |",
    "GR14laghbh_u:548": " sarvāniṣṭa-vināśāya harir danītndra-mocanaḥ // Lbh_1,4.10 //",
    "GR14laghbh_u:549": " pañcame raivatīye vaikuṇṭhaḥ (8.5.4-5) -",
    "GR14laghbh_u:550": " patnī vikuṇṭhā śubhrasya vaikuṇṭhaiḥ sura-sattamaiḥ |",
    "GR14laghbh_u:551": " tayoḥ sva-kalayā jajñe vaikuṇṭho bhagavān svayam // Lbh_1,4.11 //",
    "GR14laghbh_u:552": " vaikuṇṭhaḥ kalpito yena loko loka-namaskṛtaḥ |",
    "GR14laghbh_u:553": " ramayā prārthyamānena devyā tat-priya-kāmyayā // Lbh_1,4.12 //",
    "GR14laghbh_u:554": " iti |",
    "GR14laghbh_u:555": " mahā-vaikuṇṭha-lokasya vyāpakasyāvyayātmanaḥ |",
    "GR14laghbh_u:556": " prakaṭīkaraṇaṃ satyopari kalpanam ucyate // Lbh_1,4.13 //",
    "GR14laghbh_u:557": " ṣaṣṭhe cākṣuṣīye ajitaḥ (BhP 8.5.9-10)",
    "GR14laghbh_u:558": " tatrāpi devasambhūtyāṃ vairājasyābhavat sutaḥ |",
    "GR14laghbh_u:559": " ajito nāma bhagavān aṃśena jagataḥ patiḥ // Lbh_1,4.14 //",
    "GR14laghbh_u:560": " payodhiṃ yena nirmathya surāṇāṃ sādhitā sudhā |",
    "GR14laghbh_u:561": " bhramamāṇo'mbhasi dhṛtaḥ kūrma-rūpeṇa mandaraḥ // Lbh_1,4.15 //",
    "GR14laghbh_u:562": " iti |",
    "GR14laghbh_u:563": " saptame vaivasvatīye vāmanaḥ -",
    "GR14laghbh_u:564": " vaivasvatāntare vyaktaḥ puraivoktaḥ sa vāmanaḥ |",
    "GR14laghbh_u:565": " bhaviṣyāḥ sapta kathyante te sāvarṇyantarādiṣu // Lbh_1,4.16 //",
    "GR14laghbh_u:566": " aṣṭame sāvarṇanīye sārvabhaumaḥ (BhP 8.13.17) -",
    "GR14laghbh_u:567": " devaguhyāt sarasvatyāṃ sārvabhauma iti prabhuḥ |",
    "GR14laghbh_u:568": " sthānaṃ purandarād dhṛtvā balaye dāsyatīśvaraḥ // Lbh_1,4.17 //",
    "GR14laghbh_u:569": " iti |",
    "GR14laghbh_u:570": " navame dakṣa-sāvarṇanīye ṛṣabhaḥ (8.13.20) --",
    "GR14laghbh_u:571": " āyuṣmato 'mbudhārāyām ṛṣabho bhagavat-kalā |",
    "GR14laghbh_u:572": " bhavitā yena saṃrāddhāṃ tri-lokīṃ bhokṣyate 'dbhutaḥ // Lbh_1,4.18 //",
    "GR14laghbh_u:573": " iti |",
    "GR14laghbh_u:574": " daśame brahma-sāvarṇanīye viṣvaksenaḥ (8.13.23) --",
    "GR14laghbh_u:575": " viṣvakseno viṣūcyāṃ tu śambhoḥ sakhyaṃ kariṣyati |",
    "GR14laghbh_u:576": " jātaḥ svāṃśena bhagavān gṛhe viśvasṛjo vibhuḥ // Lbh_1,4.19 //",
    "GR14laghbh_u:577": " iti |",
    "GR14laghbh_u:578": " ekādaśe dharma-sāvarṇanīye dharmasetuḥ (8.13.26) --",
    "GR14laghbh_u:579": " āryakasya sutas tatra dharmasetur iti smṛtaḥ |",
    "GR14laghbh_u:580": " vaidhṛtāyāṃ harer aṃśas tri-lokīṃ dhārayiṣyati // Lbh_1,4.20 //",
    "GR14laghbh_u:581": " iti |",
    "GR14laghbh_u:582": " dvādaśe rudra-sāvarṇanīye sudhāmā (8.13.29) --",
    "GR14laghbh_u:583": " svadhāmākhyo harer aṃśaḥ sādhayiṣyati tan-manoḥ |",
    "GR14laghbh_u:584": " antaraṃ satya-sahasaḥ sunṛtāyāḥ suto vibhuḥ // Lbh_1,4.21 //",
    "GR14laghbh_u:585": " trayodaśe deva-sāvarṇanīye yogeśvaraḥ (8.13.32) --",
    "GR14laghbh_u:586": " devahotrasya tanaya upahartā divaspateḥ |",
    "GR14laghbh_u:587": " yogeśvaro harer aṃśo bṛhatyāṃ sambhaviṣyati // Lbh_1,4.22 //",
    "GR14laghbh_u:588": " iti |",
    "GR14laghbh_u:589": " caturdaśe indra-sāvarṇanīye bṛhadbhānuḥ (8.13.35) --",
    "GR14laghbh_u:590": " satrāyaṇasya tanayo bṛhadbhānus tadā hariḥ |",
    "GR14laghbh_u:591": " vitānāyāṃ mahārāja kriyā-tantūn vitāyitā // Lbh_1,4.23 //",
    "GR14laghbh_u:592": " yajña-vāmanayos tatra punar uktatayā dvayoḥ |",
    "GR14laghbh_u:593": " manvantarāvatārās tu saṅkhyāyāṃ dvādaśoditāḥ // Lbh_1,4.24 //",
    "GR14laghbh_u:594": " iti manvantarāvatāra-nirūpaṇam |",
    "GR14laghbh_u:595": " atha yugāvatārāḥ -",
    "GR14laghbh_u:596": " kathyante varṇanāmābhyāṃ śuklaḥ satya-yuge hariḥ |",
    "GR14laghbh_u:597": " raktaḥ śyāmaḥ kramāt kṛṣṇas tretāyāṃ dvāpare kalau // Lbh_1,4.25 //",
    "GR14laghbh_u:598": " upāsanāviśeṣārthaṃ satyādiṣu yugeṣv asau |",
    "GR14laghbh_u:599": " manvantarāvatāras tu tathāvatarati kramāt // Lbh_1,4.26 //",
    "GR14laghbh_u:600": " kalpa-manvantara-yuga-prādurbhāva-vidhāyinaḥ |",
    "GR14laghbh_u:601": " avatārā ime tv eka-catvāriṃśad udīritāḥ // Lbh_1,4.27 //",
    "GR14laghbh_u:602": " vṛttā brāhmādayaḥ kalpāḥ pādmāntās te sahasraśaḥ |",
    "GR14laghbh_u:603": " vartamānas tu kalpo'yaṃ śveta-vārāha ucyate // Lbh_1,4.28 //",
    "GR14laghbh_u:604": " brāhma-kalpa-prathama-je vyaktāḥ svāyambhuvāntare |",
    "GR14laghbh_u:605": " kumāra-nāradādyāś ca cākṣuṣīyādiṣūttare // Lbh_1,4.29 //",
    "GR14laghbh_u:606": " prāyaḥ svāyambhuvādyākhyāḥ kalpe kalpe bhavanty amī |",
    "GR14laghbh_u:607": " manavas te'vatārāś ca tathā yajñādi-nāmakāḥ // Lbh_1,4.30 //",
    "GR14laghbh_u:608": " tathā hi śrī-viṣṇu-dharmottare śrī-rudra-praśnaḥ -",
    "GR14laghbh_u:609": " ya ete bhavatā proktā manavaś ca caturdaśa |",
    "GR14laghbh_u:610": " nityaṃ brahma-dine prāpte eta eva kramād dvija |",
    "GR14laghbh_u:611": " bhavanty utānye dharmajña etaṃ me chindhi saṃśayam // Lbh_1,4.31 //",
    "GR14laghbh_u:612": " śrī-mārkaṇḍeyottaram -",
    "GR14laghbh_u:613": " eta eva mahārāja manavaś ca caturdaśa |",
    "GR14laghbh_u:614": " kalpe kalpe tvayā jñeyā nātra kāryā vicāraṇā // Lbh_1,4.32 //",
    "GR14laghbh_u:615": " eka-rūpās tvayā proktā jñātavyāḥ sarva eva hi |",
    "GR14laghbh_u:616": " kecit kiñcid vibhinnāś ca māyayā parameśituḥ // Lbh_1,4.33 //",
    "GR14laghbh_u:617": " iti |",
    "GR14laghbh_u:618": " avatārāś caturdhā syur āveśāḥ prābhavā api |",
    "GR14laghbh_u:619": " athaiva vaibhavāvasthāḥ parāvaasthāś ca tatra te // Lbh_1,4.34 //",
    "GR14laghbh_u:620": " tatrāveśāvatārās tu jñeyāḥ pūrvokta-rītitaḥ |",
    "GR14laghbh_u:621": " yathā kumāra-devarṣi-veṇāṅga-prabhāvādayaḥ // Lbh_1,4.35 //",
    "GR14laghbh_u:622": " yathā pādme -",
    "GR14laghbh_u:623": " āviṣṭo'bhūt kumāreṣu nārade ca harir vibhuḥ // Lbh_1,4.36 //",
    "GR14laghbh_u:624": " yathā tatraiva --",
    "GR14laghbh_u:625": " āviveśa pṛthuṃ devaḥ śaṅkhī cakrī caturbhujaḥ // Lbh_1,4.37 //",
    "GR14laghbh_u:626": " āviṣṭo bhārgave cābhūd iti tatraiva kīrtitam // Lbh_1,4.38 //",
    "GR14laghbh_u:627": " tathā hi -",
    "GR14laghbh_u:628": " etat te kathitaṃ devi jāmadagner mahātmanaḥ |",
    "GR14laghbh_u:629": " śaktyāveśāvatārasya caritaṃ śārṅgiṇaḥ prabhoḥ // Lbh_1,4.39 //",
    "GR14laghbh_u:630": " iti |",
    "GR14laghbh_u:631": " āveśatvaṃ kalkino'pi viṣṇudharme vilokyate // Lbh_1,4.40 //",
    "GR14laghbh_u:632": " yathā -",
    "GR14laghbh_u:633": " pratyakṣa-rūpa-dhṛg-devo dṛśyate na kalau hariḥ |",
    "GR14laghbh_u:634": " kṛtādiṣv iva tenaiva tri-yugaḥ paripaṭhyate // Lbh_1,4.41 //",
    "GR14laghbh_u:635": " kaler ante ca samprāpte kalkinaṃ brahma-vādinam |",
    "GR14laghbh_u:636": " anupraviśya kurute vāsudevo jagatsthitim // Lbh_1,4.42 //",
    "GR14laghbh_u:637": " pūrvotpanneṣ bhūteṣu teṣu teṣu kalau prabhuḥ |",
    "GR14laghbh_u:638": " kṛtvā praveśaṃ kurute yad abhipretam ātmanaḥ // Lbh_1,4.43 //",
    "GR14laghbh_u:639": " iti |",
    "GR14laghbh_u:640": " ato'mīṣvatāratvaṃ paraṃ syād aupacārikam // Lbh_1,4.44 //",
    "GR14laghbh_u:641": " atha prābhava-vaibhavāḥ |",
    "GR14laghbh_u:642": " hari-svarūpa-rūpā ye parāvasthebhya unakāḥ |",
    "GR14laghbh_u:643": " śaktīnāṃ tāratamyena kramāt te tat-tad-ākhyakāḥ // Lbh_1,4.45 //",
    "GR14laghbh_u:644": " prābhavāś ca dvidhā tatra dṛśyante śāstra-cakṣuṣā |",
    "GR14laghbh_u:645": " eke nāticira-vyaktā nātivistṛta-kīrtayaḥ |",
    "GR14laghbh_u:646": " te mohinī ca haṃsaś ca śuklādyāś ca yugānugāḥ // Lbh_1,4.46 //",
    "GR14laghbh_u:647": " apare śāstra-kartāraḥ prāyaḥ syur muni-ceṣṭitāḥ |",
    "GR14laghbh_u:648": " dhanvantary-ṛṣabhau vyāso dattaś ca kapilaś ca te // Lbh_1,4.47 //",
    "GR14laghbh_u:649": " atha syur vaibhavāvasthās te ca kūrmo ṛṣādhipaḥ |",
    "GR14laghbh_u:650": " nārāyaṇo nara-sakhaḥ śrī-varāh-hayānanau // Lbh_1,4.48 //",
    "GR14laghbh_u:651": " pṛśni-garbhaḥ pralambaghno yajñādyāś ca caturdaśa |",
    "GR14laghbh_u:652": " ity amī vaibhavāvasthā ekaviṃśatir īritāḥ // Lbh_1,4.49 //",
    "GR14laghbh_u:653": " te kroḍa-hayagrīvau nava-vyūhāntaroditau |",
    "GR14laghbh_u:654": " manvantarāvatāreṣu catvāraḥ pravarās tathā // Lbh_1,4.50 //",
    "GR14laghbh_u:655": " te tu śrī-hari-vaikuṇṭhau tathaivājita-vāmanau |",
    "GR14laghbh_u:656": " ṣaḍ amī vaibhavāvasthāḥ parāvasthopamā matāḥ // Lbh_1,4.51 //",
    "GR14laghbh_u:657": " keṣāṃcid eṣāṃ sthānāni likhyante śāstra-dṛṣṭitaḥ |",
    "GR14laghbh_u:658": " yatra tatra virājante yāni brahmāṇḍa-madhyataḥ |",
    "GR14laghbh_u:659": " viṣṇudharmottarādīnāṃ vākyaṃ tatra pramāṇyate // Lbh_1,4.52 //",
    "GR14laghbh_u:660": " viṣṇudharmottare -",
    "GR14laghbh_u:661": " tayopariṣṭād aparas tāvān eva pramāṇataḥ |",
    "GR14laghbh_u:662": " mahātaleti vikhyāto rakta-bhaumaś ca pañcamaḥ ||",
    "GR14laghbh_u:663": " sarovaraṃ bhavet tatra yojanānāṃ daśāyutam |",
    "GR14laghbh_u:664": " svayaṃ ca tatra vasati kūrma-rūpa-dharo hariḥ // Lbh_1,4.53 //",
    "GR14laghbh_u:665": " tayopariṣṭād aparas tāvān eva pramāṇataḥ |",
    "GR14laghbh_u:666": " tatrāste sarasī divyā yojanānāṃ śatā̆-trayam |",
    "GR14laghbh_u:667": " tasyāṃ sa vasate devo matsya-rūpa-dharo hariḥ // Lbh_1,4.54 //",
    "GR14laghbh_u:668": " nārāyaṇo narasakho vasate vadarīpade // Lbh_1,4.55 //",
    "GR14laghbh_u:669": " nṛ-varāhasya vasatir mahar-loke prakīrtitā |",
    "GR14laghbh_u:670": " yojanānāṃ pramāṇena ayutānāṃ śata-trayam // Lbh_1,4.56 //",
    "GR14laghbh_u:671": " ayutāni ca pañcāśat śeṣa-sthānaṃ manoharam // Lbh_1,4.57 //",
    "GR14laghbh_u:672": " sa eva loko vārāhaḥ kathitas tu svayaṃ prabhaḥ |",
    "GR14laghbh_u:673": " loko'yam aṇḍa-saṃlagnaḥ sarvādhastān manoharaḥ |",
    "GR14laghbh_u:674": " varāha-rūpo bhagavān śvetarūpadharo'vasat // Lbh_1,4.58 //",
    "GR14laghbh_u:675": " tayopariṣṭād aparas tāvān eva pramāṇataḥ |",
    "GR14laghbh_u:676": " pīta-bhaumaś caturthas tu gabhasti-tala-saṃjñakaḥ |",
    "GR14laghbh_u:677": " tatrāste bhagavān viṣṇur devo hayaśirodharaḥ |",
    "GR14laghbh_u:678": " śaśāṅka-śata-saṅkāśaḥ śātakumbha-vibhūṣaṇaḥ // Lbh_1,4.59 //",
    "GR14laghbh_u:679": " pṛśnigarbhasya vasatir brahmaṇo bhuvanopari // Lbh_1,4.60 //",
    "GR14laghbh_u:680": " vāsas tatra pralambārer yatraivāgharipor bhavet // Lbh_1,4.61 //",
    "GR14laghbh_u:681": " etasyaivāṃśa-bhūto'yaṃ pātāle vasati svayam |",
    "GR14laghbh_u:682": " nityaṃ tāla-dhvajo vāgmī vanamālā-vibhūṣitaḥ ||",
    "GR14laghbh_u:683": " dhārayan śirasā nityaṃ ratna-citrāṃ phaṇāvalīm |",
    "GR14laghbh_u:684": " lāṅgalī muṣalī kaḍgī nīlāmbara-vibhūṣitaḥ // Lbh_1,4.62 //",
    "GR14laghbh_u:685": " brahma-lokopariṣṭāc ca harer loko virājate // Lbh_1,4.63 //",
    "GR14laghbh_u:686": " svar-loke vasatir viṣṇor vaikuṇṭhasya mahātmanaḥ |",
    "GR14laghbh_u:687": " tathā vaikuṇṭha-loke ca svayam āviṣkṛto hi yaḥ // Lbh_1,4.64 //",
    "GR14laghbh_u:688": " ajitasya nivāsas tu dhruva-loke samarthitaḥ |",
    "GR14laghbh_u:689": " bhuvar-loke tu vasatir vāmanasya mahātmanaḥ // Lbh_1,4.65 //",
    "GR14laghbh_u:690": " trivikramasya vasatis tapo-loke prakīrtitā |",
    "GR14laghbh_u:691": " tathāsya brahma-loka-stho divyo nārāyaṇāśrayaḥ |",
    "GR14laghbh_u:692": " brahma-lokopariṣṭāc ca nivāso'nena nirmitaḥ // Lbh_1,4.66 //",
    "GR14laghbh_u:693": " hari-vaṃśe surendreṇa kahtito yaḥ surarṣaye // Lbh_1,4.67 //",
    "GR14laghbh_u:694": " tathā hi harivaṃśe (2.70.37) -",
    "GR14laghbh_u:695": " idaṃ bhuṅktvā mahīyaṃ tu bhagavan viṣṇunā kṛtam |",
    "GR14laghbh_u:696": " upary upari lokānāṃ adhikaṃ bhuvanaṃ mune // Lbh_1,4.68 //",
    "GR14laghbh_u:697": " iti ||",
    "GR14laghbh_u:698": " sarveṣām avatārāṇāṃ para-vyomni cakāsati |",
    "GR14laghbh_u:699": " nivāsāḥ paramāścaryā iti śāstre nirūpyate // Lbh_1,4.69 //",
    "GR14laghbh_u:700": " tathā hi pādme -",
    "GR14laghbh_u:701": " vaikuṇṭha-bhuvane nitye nivasanti mahojjvalāḥ |",
    "GR14laghbh_u:702": " avatārāḥ sadā tatra matsya-kūrmādayo'khilāḥ // Lbh_1,4.70 //",
    "GR14laghbh_u:703": " iti avatāra-tat-sthāna-nirūpaṇam |",
    "GR14laghbh_u:704": " pañcamaḥ paricchedaḥ parāvasthā-nirūpaṇam",
    "GR14laghbh_u:705": " atha kṛṣṇo nara-bhrātur avatāra iti kvacit |",
    "GR14laghbh_u:706": " upendrasyeti ca kvāpi bhrātāsau nātikovidām // Lbh_1,5.1 //",
    "GR14laghbh_u:707": " yathā skānde -",
    "GR14laghbh_u:708": " dharma-putro harer aṃśau nara-nārāyaṇābhidhau |",
    "GR14laghbh_u:709": " candra-vaṃśam anu prāpya jātau kṛṣṇārjunāv ubhau // Lbh_1,5.2 //",
    "GR14laghbh_u:710": " śrī-caturthe ca (4.1.59) -",
    "GR14laghbh_u:711": " tāv imau vai bhagavato harer aṃśāv ihāgatau |",
    "GR14laghbh_u:712": " bhāra-vyayāya ca bhuvaḥ kṛṣṇau yadu-kurūdvahau // Lbh_1,5.3 //",
    "GR14laghbh_u:713": " etad-upodbodhakaṃ śrī-daśame (10.69.16) --",
    "GR14laghbh_u:714": " sampūjya devarṣi-varyam ṛṣiḥ purāṇo nārāyaṇo nara-sakho vidhinoditena |",
    "GR14laghbh_u:715": " vāṇyābhibhāṣya mitayāmṛtam iṣṭayā taṃ prāha prabho bhagavate karavāma he kim // Lbh_1,5.4",
    "GR14laghbh_u:716": " upendrāvatāratvaṃ ca yathā harivaṃśe śakra-vacane (2.70.34) -",
    "GR14laghbh_u:717": " aindraṃ vaiṣṇavam asyaiva mune bhāgam ahaṃ dadau |",
    "GR14laghbh_u:718": " yavīyāṃsam ahaṃ premnā kṛṣṇaṃ praśyāmi nārada // Lbh_1,5.5 //",
    "GR14laghbh_u:719": " iti |",
    "GR14laghbh_u:720": " tad etad ubhayatvaṃ na bhavet kṛṣṇe virodhataḥ |",
    "GR14laghbh_u:721": " aṃśatvaṃ hi tayor uktaṃ parāvasthatvam asya tu // Lbh_1,5.6 //",
    "GR14laghbh_u:722": " nara-bhrātur ihāṃśatvaṃ ete cāṃśeti vakṣyate |",
    "GR14laghbh_u:723": " upendrasya tathātvaṃ ca harivaṃśe'pi dṛśyate // Lbh_1,5.7 //",
    "GR14laghbh_u:724": " tathā hi devarṣi-vacanam (2.71.21-23) -",
    "GR14laghbh_u:725": " adityā tapasā viṣṇur mahātmārādhitaḥ purā |",
    "GR14laghbh_u:726": " vareṇa cchanditā tena parituṣṭena cāditiḥ |",
    "GR14laghbh_u:727": " tayoktas tvādṛśaṃ putram icchāmīti surottama // Lbh_1,5.8 //",
    "GR14laghbh_u:728": " tenoktaṃ bhuvane nāsti mat-samaḥ puruṣo'paraḥ |",
    "GR14laghbh_u:729": " aṃśena tu bhaviṣyāmi putraḥ khalv aham eva te // Lbh_1,5.9 //",
    "GR14laghbh_u:730": " iti |",
    "GR14laghbh_u:731": " atha kṛṣṇe parāvastha-bhāvo'gre vakṣyate sphuṭam |",
    "GR14laghbh_u:732": " parāvasthaśc asampūrṇāvasthaḥ śāstre prakīrtitaḥ ||",
    "GR14laghbh_u:733": " tasmād-aṃśatvam evāsya viruddhaṃ sphuṭam īkṣate // Lbh_1,5.10 //",
    "GR14laghbh_u:734": " arthagatyantaraṃ teṣāṃ vacanānāṃ ca dṛśyate // Lbh_1,5.11 //",
    "GR14laghbh_u:735": " tatra dharma-putrāv ity ādau kārikā -",
    "GR14laghbh_u:736": " nara-nārāyaṇau prāpyety ātma-sātkṛtya tau svayam |",
    "GR14laghbh_u:737": " kṛṣṇārjunau candra-vaṃśam anu prakaṭatāṃ gatau // Lbh_1,5.12 //",
    "GR14laghbh_u:738": " tāv imāv ity ādi kārikā -",
    "GR14laghbh_u:739": " kartārau tau harer aṃśau nara-nārāyaṇāv iha |",
    "GR14laghbh_u:740": " dvāparānte karma-bhūtau āyātau kṛṣṇa-phālgunau // Lbh_1,5.13 //",
    "GR14laghbh_u:741": " sampūjyety ādau kārikāḥ -",
    "GR14laghbh_u:742": " sarvādāv upadeṣṭṛtvād yaḥ purāṇarṣir ucyate |",
    "GR14laghbh_u:743": " nārāṇāṃ puruṣāṇāṃ yas trayāṇām āśrayaḥ sa tu ||",
    "GR14laghbh_u:744": " nareṣ martya-lokeṣu sahacārī bhavan svayam |",
    "GR14laghbh_u:745": " tad-dharmam anukṛtyātra pūjayāmāsa taṃ munim ||",
    "GR14laghbh_u:746": " nārāyaṇākhyenāṃśena kṛṣṇo yadyapi tad-guruḥ |",
    "GR14laghbh_u:747": " nāradaṃ pūjayāmāsa tathāpi kṣatra-līlayā // Lbh_1,5.14 //",
    "GR14laghbh_u:748": " aindram ity ādau kārikā -",
    "GR14laghbh_u:749": " indras tu nātikauvidyānmatsarāc coktavān idam |",
    "GR14laghbh_u:750": " tasmāt kṛṣṇasya no tat-tad-rūpatvaṃ ghaṭate kvacit // Lbh_1,5.15 //",
    "GR14laghbh_u:751": " atha parāvarasthāḥ |",
    "GR14laghbh_u:752": " yathā pādme -",
    "GR14laghbh_u:753": " nṛsiṃha-rāma-kṛṣṇeṣu ṣāḍguṇyaṃ paripūritam |",
    "GR14laghbh_u:754": " parāvasthās tu te tasya dīpād-utpanna-dīpavat // Lbh_1,5.16 //",
    "GR14laghbh_u:755": " tatra śrī-nṛsiṃhaḥ (from Bhāvārtha-dīpikā 1.1.1, 10.87.1) -",
    "GR14laghbh_u:756": " prahlāda-hṛdayāhlādaṃ bhaktāvidyā-vidāraṇam |",
    "GR14laghbh_u:757": " śarad-indu-ruciṃ vande pārīndra-vadanaṃ harim // Lbh_1,5.17 //",
    "GR14laghbh_u:758": " vāgīśā yasya vadane lakṣmīr yasya ca vakṣasi |",
    "GR14laghbh_u:759": " yasyāste hṛdaye saṃvit taṃ nṛsiṃham ahaṃ bhaje // Lbh_1,5.18 //",
    "GR14laghbh_u:760": " gambhīra-garjitārambha-stambhitāmbhoja-sambhavaḥ |",
    "GR14laghbh_u:761": " saṃrambhaḥ stambha-putrasya muninojjṛmbhito nṛpe // Lbh_1,5.19 //",
    "GR14laghbh_u:762": " yathā śrī-saptame (7.8.32-33) --",
    "GR14laghbh_u:763": " saṭāvadhūtā jaladāḥ parāpatan grahāś ca tad-dṛṣṭi-vimuṣṭa-rociṣaḥ |",
    "GR14laghbh_u:764": " ambhodhayaḥ śvāsa-hatā vicukṣubhur",
    "GR14laghbh_u:765": " nirhrāda-bhītā digibhā vicukruśuḥ // Lbh_1,5.20 //",
    "GR14laghbh_u:766": " dyaus tat-saṭotkṣipta-vimāna-saṅkulā",
    "GR14laghbh_u:767": " protsarpata kṣmā ca padābhipīḍitā |",
    "GR14laghbh_u:768": " śailāḥ samutpetur amuṣya raṃhasā",
    "GR14laghbh_u:769": " tat-tejasā khaṃ kakubho na rejire // Lbh_1,5.21 //",
    "GR14laghbh_u:770": " iti |",
    "GR14laghbh_u:771": " ugro'py anugra evāyaṃ svabhaktānāṃ nṛkeśarī |",
    "GR14laghbh_u:772": " keśarīva svapotānām anyeṣām ugra-vigrahaḥ // Lbh_1,5.22 //",
    "GR14laghbh_u:773": " [*From Śrīdhara Svāmī's commentary to 7.9.1.]",
    "GR14laghbh_u:774": " asya śrī-divya-siṃhasya parmānanda-tundilaḥ |",
    "GR14laghbh_u:775": " śrīman-nṛsiṃhatāpanyāṃ mahimā prakaṭīkṛtaḥ // Lbh_1,5.23 //",
    "GR14laghbh_u:776": " nṛsiṃhasya bhaved vāso jana-loke mahātmanaḥ |",
    "GR14laghbh_u:777": " sarvopariṣṭāc ca tathā viṣṇuloke prakīrtitaḥ // Lbh_1,5.24 //",
    "GR14laghbh_u:778": " śrī-rāghavendraḥ -",
    "GR14laghbh_u:779": " pūrvato'py eṣa niḥśeṣa-mādhuryāmṛta-candramāḥ |",
    "GR14laghbh_u:780": " bhāti sad-guṇa-saṅghena tuṅgaḥ śrī-raghu-puṅgavaḥ // Lbh_1,5.25 //",
    "GR14laghbh_u:781": " pādme -",
    "GR14laghbh_u:782": " vandāmahe maheśānaṃ hara-kodaṇḍa-khaṇḍanam |",
    "GR14laghbh_u:783": " jānakī-hṛdayānanda-candanaṃ raghunandanam // Lbh_1,5.26 //",
    "GR14laghbh_u:784": " asya janmotsavaṃ brūte śrī-rāmārcana-candrikā // Lbh_1,5.27 //",
    "GR14laghbh_u:785": " uccasthe graha-pañcake sura-gurau sendau navamyāṃ tithau",
    "GR14laghbh_u:786": " lagne karkaṭake punar vasumate meghaṃ gate pūṣaṇi |",
    "GR14laghbh_u:787": " nirdagdhuṃ nikhilāḥ palāśa-samidho medhyādayodhyāraṇer āvirbhūtam abhūd apūrva-vibhavaṃ yat kiñcid ekaṃ mahaḥ // Lbh_1,5.28 //",
    "GR14laghbh_u:788": " ekādaśe (11.5.34) --",
    "GR14laghbh_u:789": " tyaktvā su-dustyaja-surepsita-rājya-lakṣmīṃ",
    "GR14laghbh_u:790": " dharmiṣṭha ārya-vacasā yad agād araṇyam |",
    "GR14laghbh_u:791": " māyā-mṛgaṃ dayitayepsitam anvadhāvad vande mahā-puruṣa te caraṇāravindam // Lbh_1,5.29",
    "GR14laghbh_u:792": " śrī-navame (9.11.20-21) -",
    "GR14laghbh_u:793": " nedaṃ yaśo raghupateḥ sura-yācñayātta-",
    "GR14laghbh_u:794": " līlā-tanor adhika-sāmya-vimukta-dhāmnaḥ |",
    "GR14laghbh_u:795": " rakṣo-vadho jaladhi-bandhanam astra-pūgaiḥ",
    "GR14laghbh_u:796": " kiṃ tasya śatru-hanane kapayaḥ sahāyāḥ // Lbh_1,5.30 //",
    "GR14laghbh_u:797": " yasyāmalaṃ nṛpa-sadaḥsu yaśo 'dhunāpi",
    "GR14laghbh_u:798": " gāyanty agha-ghnam ṛṣayo dig-ibhendra-paṭṭam",
    "GR14laghbh_u:799": " taṃ nākapāla-vasupāla-kirīṭa-juṣṭa-",
    "GR14laghbh_u:800": " pādāmbujaṃ raghupatiṃ śaraṇaṃ prapadye // Lbh_1,5.31 //",
    "GR14laghbh_u:801": " iti |",
    "GR14laghbh_u:802": " atra kārikā --",
    "GR14laghbh_u:803": " āttā prakaṭitā līlātanurlīlāmayī tanuḥ |",
    "GR14laghbh_u:804": " yena tasyeti sāmyeti svārthe ṣyañ pratyayo mataḥ ||",
    "GR14laghbh_u:805": " dhāma-svarūpaṃ vijñeyam adhikena samena ca |",
    "GR14laghbh_u:806": " vimuktaṃ dhāma yasyeti māhātmyaṃ sarvato'dhikam |",
    "GR14laghbh_u:807": " yasyādhikaḥ samaś cātra kvāpi nāstīti niścayaḥ // Lbh_1,5.32 //",
    "GR14laghbh_u:808": " nāka-pālā mahendrādyā vasupā vasudhādhipāḥ // Lbh_1,5.33 //",
    "GR14laghbh_u:809": " vāsudevādi-rūpāṇām avatārāḥ prakīrtitāḥ |",
    "GR14laghbh_u:810": " viṣṇu-dharmottare rāma-lakṣmaṇādyāḥ kramādamī // Lbh_1,5.34 //",
    "GR14laghbh_u:811": " pādme tu rāmo bhagavān nārāyaṇa itīritaḥ |",
    "GR14laghbh_u:812": " śeṣaś cakraṃ ca śaṅkhaś ca kramāt syur lakṣmaṇādayaḥ // Lbh_1,5.35 //",
    "GR14laghbh_u:813": " madhya-deśa-sthitāyodhyā-pure 'sya vasatiḥ smṛtā |",
    "GR14laghbh_u:814": " mahā-vaikuṇṭhaloke ca rāghavedrasya kīrtitā // Lbh_1,5.36 //",
    "GR14laghbh_u:815": " śrī-kṛṣṇaḥ |",
    "GR14laghbh_u:816": " bilvamaṅgale -",
    "GR14laghbh_u:817": " santv avatārā bahavaḥ puṣkara-nābhasya sarvatobhadrāḥ |",
    "GR14laghbh_u:818": " kṛṣṇād anyaḥ ko vā latāsv api premado bhavati // Lbh_1,5.37 //",
    "GR14laghbh_u:819": " paramaiśvarya-mādhurya-pīyūṣāpūrva-vāridhiḥ |",
    "GR14laghbh_u:820": " devakī-nandanas tv eṣa puraḥ paricariṣyate // Lbh_1,5.38 //",
    "GR14laghbh_u:821": " yasya vāsaḥ purāṇādau khyātaḥ sthāna-catuṣṭaye |",
    "GR14laghbh_u:822": " vraje madhupure dvāra-vatyāṃ goloka eva ca // Lbh_1,5.39 //",
    "GR14laghbh_u:823": " nanu siṃhāsya-rāmābhyāṃ sāmyam asyāgataṃ sphuṭam |",
    "GR14laghbh_u:824": " iti viṣṇupurāṇīya-prakriyātra vilokyate // Lbh_1,5.40 //",
    "GR14laghbh_u:825": " tatra maitreya-praśnaḥ caturthe'ṃśe (4.15.1-2)",
    "GR14laghbh_u:826": " hiraṇyakaśiputve ca rāvaṇatve ca viṣṇunā |",
    "GR14laghbh_u:827": " avāpa nihato bhogān aprāpyān amarair api // Lbh_1,5.41 //",
    "GR14laghbh_u:828": " nālabhat tatra caiveha sāyujyaṃ sa kathaṃ punaḥ |",
    "GR14laghbh_u:829": " samprāptaḥ śiśupālatve sāyujyaṃ śāśvate harau // Lbh_1,5.42 //",
    "GR14laghbh_u:830": " śrī-parāśarottaram (4.15.4-17) -",
    "GR14laghbh_u:831": " daityeśvarasya vadhāyākhila-lokotpatti-sthiti-vināśa-kāriṇā pūrvaṃ",
    "GR14laghbh_u:832": " tanu-grahaṇaṃ",
    "GR14laghbh_u:833": " kurvatā nṛsiṃha-rūpam āviṣkṛtam || tatra ca hiraṇyakaśipor viṣṇur ayam ity",
    "GR14laghbh_u:834": " etan na manasy abhūt || niratiśaya-puṇya-samudbhūtam etat sattva-jātam iti |",
    "GR14laghbh_u:835": " raja-udreka-preritaikāgra-matis tad-bhāvanāyogāt tato'vāpta-vadha-haitukīṃ",
    "GR14laghbh_u:836": " niratiśayām evākhila-trailokyādhikya-dhāriṇīṃ daśānanatve bhoga-sampadam",
    "GR14laghbh_u:837": " avāpa // Lbh_1,5.43 //",
    "GR14laghbh_u:838": " na tu sa tasminn anādi-nidhane para-brahma-bhūte bhagavaty anālambini kṛte",
    "GR14laghbh_u:839": " manasas tal-layam avāpa // Lbh_1,5.44 //",
    "GR14laghbh_u:840": " evaṃ daśānanatve'py anaṅga-parādhīnatayā jānakī-samāsakta-cetasā bhagavatā",
    "GR14laghbh_u:841": " dāśarathi-rūpa-dhāriṇā hatasya tad-rūpa-darśanam evāsīt nāyam acyuta ity āsaktir vipadyato'ntaḥ-karaṇe mānuṣa-buddhir eva kevalam asyābhūt |",
    "GR14laghbh_u:842": " punar apy acutavinipāta-mātra-phalam akhilabhūmaṇḍala-ślāghya-cedi-rāja-kule janma avyāhataiśvaryaṃ śiśupālatve'py avāpa // Lbh_1,5.45 //",
    "GR14laghbh_u:843": " tatra tv akhilānām eva sa bhagavan-nāmnāṃ tvaṅkāra-kāraṇam abhavat |",
    "GR14laghbh_u:844": " tataś ca tat-kāla-kṛtānāṃ teṣām aśeṣāṇām evācyuta-nāmnām anavaratam aneka-janmasu",
    "GR14laghbh_u:845": " vardhita-vidveṣānubandhi-citto vinindana-santarjanādiṣūccāraṇam akarot |",
    "GR14laghbh_u:846": " tac ca rūpam utphulla-padma-dalāmalākṣamaty-ujjvala-pīta-vastra-dhāry",
    "GR14laghbh_u:847": " amala-kirīṭa-keyūra-hāra-kaṭakādi-śobhitam",
    "GR14laghbh_u:848": " udāra-catur-bāhu-śaṅkha-cakra-gadādharam atiprarūḍha-vairānubhāvād",
    "GR14laghbh_u:849": " aṭana-bhojana-snānāsana-śayanādiṣv aśeṣāvasthāntareṣu nānyaatropayayāv asya cetasaḥ // tatas tam evākrośeṣūccārayaṃs tam eva hṛdayena dhārayann ātma-vadhāya",
    "GR14laghbh_u:850": " yāvad-bhagavad-dhasta-cakrāṃśu-mālojjvalam akṣaya-tejaḥ-svarūpaṃ",
    "GR14laghbh_u:851": " brahma-bhūtam apagata-dveṣādi-doṣaṃ bhagavantam adrākṣīt // Lbh_1,5.47 //",
    "GR14laghbh_u:852": " tāvac ca bhagavac-cakreṇāśu vyāpāditas tat-smaraṇa-dagdhākhilāgha-sañcayo",
    "GR14laghbh_u:853": " bhagavatāntam upanītas tasminn eva layam upayayau // Lbh_1,5.48 //",
    "GR14laghbh_u:854": " etat tavākhilaṃ mayābhihitam |",
    "GR14laghbh_u:855": " ayaṃ hi bhagavān kīrtitaś ca saṃsmṛtaś ca dveṣānubandhenāpi akhila-surāsurādi-durlabhaṃ phalaṃ prayacchati kim uta",
    "GR14laghbh_u:856": " samyag-bhaktimatām iti // Lbh_1,5.49 //",
    "GR14laghbh_u:857": " noktaṃ parāśareṇātra sthitau tau pārṣadāv iti |",
    "GR14laghbh_u:858": " kintūbhayos tayor āsīj janma-trayam itīritam // Lbh_1,5.50 //",
    "GR14laghbh_u:859": " ataḥ sarveṣu kalpeṣu na tau pārṣada-jau matau |",
    "GR14laghbh_u:860": " anyathā na tayoḥ pātaḥ prati-kalpaṃ samañjasaḥ // Lbh_1,5.51 //",
    "GR14laghbh_u:861": " parāśareṇa yad gadyaṃ maitreyāyottarīkṛtam |",
    "GR14laghbh_u:862": " ślokīkṛtya tad evedaṃ saṅkṣepeṇa vilikhyate // Lbh_1,5.52 //",
    "GR14laghbh_u:863": " nṛsiṃha-rūpaṃ hariṇā yad āviṣkṛtam adbhutam |",
    "GR14laghbh_u:864": " hiraṇyakaśipor asmin viṣṇu-buddhir na niścitā // Lbh_1,5.53 //",
    "GR14laghbh_u:865": " kintv eṣa puṇya-sampannaḥ ko'pīti kṛta-niścayaḥ |",
    "GR14laghbh_u:866": " raja-udriktatā-nunna-matis tad-bhāva-yogataḥ // Lbh_1,5.54 //",
    "GR14laghbh_u:867": " tato'vāpta vināśaika-hetukām akhilottamām |",
    "GR14laghbh_u:868": " avāpa bhoga-sampattiṃ rāvaṇatve sudurlabhām // Lbh_1,5.55 //",
    "GR14laghbh_u:869": " viṣṇutvān niścayān nātidveṣān nāveśa-santatiḥ |",
    "GR14laghbh_u:870": " tāṃ vinā ca bhavet dveṣo narakāyaiva veṇavat // Lbh_1,5.56 //",
    "GR14laghbh_u:871": " kintv asya sampat-samprāptis tat-kareṇa mṛteḥ param |",
    "GR14laghbh_u:872": " evam āhaiva-śabdena tat-sādguṇyam anusmaran // Lbh_1,5.57 //",
    "GR14laghbh_u:873": " āveśābhāvato doṣānāśāc chuddham apaśyataḥ |",
    "GR14laghbh_u:874": " prakaṭe'pi para-brahma-rūpe tatrāsya no layaḥ // Lbh_1,5.58 //",
    "GR14laghbh_u:875": " rāvaṇatve mahākāma-parādhīnīkṛtātmanaḥ |",
    "GR14laghbh_u:876": " tadvan manuṣya-dhīr asya śrī-rāme'bhūn mṛtāv api // Lbh_1,5.59 //",
    "GR14laghbh_u:877": " ato'sau cedirājatve punar āpottamāṃ śriyam // Lbh_1,5.60 //",
    "GR14laghbh_u:878": " tatra kṛṣṇe samastānām eva nāmnāṃ ramāpateḥ |",
    "GR14laghbh_u:879": " kāraṇāni pravṛttes tu nimittāny abhavaṃs tadā // Lbh_1,5.61 //",
    "GR14laghbh_u:880": " tena niścitya taṃ viṣṇuṃ svasya dvir-maraṇaṃ yataḥ |",
    "GR14laghbh_u:881": " atidveṣān mahāveśāt tāni nāmāni sarvaśaḥ |",
    "GR14laghbh_u:882": " jajalpa satataṃ śaśvan nindā-santarjanādiṣu // Lbh_1,5.62 //",
    "GR14laghbh_u:883": " rūpaṃ ca tādṛśaṃ dṛṣṭvā viṣṇur eveti niścayāt |",
    "GR14laghbh_u:884": " nāmavat tac ca sarvatra sarvadā caiva saṃsmaran ||",
    "GR14laghbh_u:885": " dagdha-tad-dveṣajāghaudhaḥ kṣipte cakre ca tad-rucā |",
    "GR14laghbh_u:886": " apeta-daitya-bhāvo'nte tathā saṃskṛta-dṛṣṭikaḥ |",
    "GR14laghbh_u:887": " tadā tūjjvalam adrākṣīt paraṃ brahma narākṛti // Lbh_1,5.63 //",
    "GR14laghbh_u:888": " tadaiva cakra-ghātena daitya-dehe vināśite |",
    "GR14laghbh_u:889": " tad eva brahma paramam anulīnatvam āyayau // Lbh_1,5.64 //",
    "GR14laghbh_u:890": " ity uktvāpy atra bakyāder mokṣam apy arbha-līlayā |",
    "GR14laghbh_u:891": " amokṣaṃ kālanemyāder anyatrāpīśa-ceṣṭayā |",
    "GR14laghbh_u:892": " muniḥ smṛtvā punaḥ prākhyat ayaṃ hi bhagavān iti // Lbh_1,5.65 //",
    "GR14laghbh_u:893": " [ViP 4.15.17]",
    "GR14laghbh_u:894": " hi prasiddham ayaṃ kṛṣṇo bhagavān svayam eva yat |",
    "GR14laghbh_u:895": " prīṇatāṃ dviṣatāṃ cātaś cetāṃsy ākarṣati drutam |",
    "GR14laghbh_u:896": " tasmāt kīrtita ity ādi māhātmyam citram atra na // Lbh_1,5.66 //",
    "GR14laghbh_u:897": " iti vijñāya gadyānāṃ hārdaṃ sauhārdataḥ sphuñam |",
    "GR14laghbh_u:898": " tasmāt sa eva kaimutyād bhajanīyatayeṣyate // Lbh_1,5.67 //",
    "GR14laghbh_u:899": " athākhilānāṃ nāmnāṃ ca pravṛttau kāraṇaṃ śṛṇu // Lbh_1,5.68 //",
    "GR14laghbh_u:900": " lakṣmīśa-nāmāny evātra pravṛtter hetu-sāmyataḥ |",
    "GR14laghbh_u:901": " tathaiva hetubhedāc ca vartante yadu-puṅgave // Lbh_1,5.69 //",
    "GR14laghbh_u:902": " daityāriḥ puṇḍarīkākṣaḥ śārṅgī garuḍa-vāhanaḥ |",
    "GR14laghbh_u:903": " pītāmbaraś cakra-pāṇiḥ śrīvatsāṅkaś caturbhujaḥ |",
    "GR14laghbh_u:904": " ity ādīny atra nāmāni pravṛtter hetu-sāmyataḥ // Lbh_1,5.70 //",
    "GR14laghbh_u:905": " vasudevasya putratvāt vāsudevo nigadyate |",
    "GR14laghbh_u:906": " madhu-vaṃśe yato jātaḥ kathyate mādhavas tataḥ // Lbh_1,5.71 //",
    "GR14laghbh_u:907": " śrī-hari-vaṃśe'pi (2.7.36)[* According to the critical edition, this is 51.36 or verse",
    "GR14laghbh_u:908": " The GM edition quotes it as 63.36.] -",
    "GR14laghbh_u:909": " sa ca tenaiva nāmnātra kṛṣṇo vai dāma-bandhanāt |",
    "GR14laghbh_u:910": " goṣṭhe dāmodara iti gopībhiḥ parigīyate // Lbh_1,5.72 //",
    "GR14laghbh_u:911": " tatraiva (158.30-32)[* Alternative numbering given in KṛṣṇaS 57 is",
    "GR14laghbh_u:912": " 101.30-32. I haven't",
    "GR14laghbh_u:913": " yet been able to find these verses in the critical or Gita Press",
    "GR14laghbh_u:914": " editions.] -",
    "GR14laghbh_u:915": " adho'nena śayānena śakaṭāntara-cāriṇā |",
    "GR14laghbh_u:916": " rākṣasī nihatā raudrī śakunī-veśa-dhāriṇī ||",
    "GR14laghbh_u:917": " pūtanā-nāma sā ghorā mahākāyā mahābalā |",
    "GR14laghbh_u:918": " viṣa-digdhaṃ stanaṃ kṣudrā prayacchantī janārdane // Lbh_1,5.73 //",
    "GR14laghbh_u:919": " dadṛśur nihatāṃ tatra rākṣasīṃ vana-gocarāḥ |",
    "GR14laghbh_u:920": " punar jāto'yam ity āhur uktas tasmād adhokṣajaḥ ||",
    "GR14laghbh_u:921": " iti // Lbh_1,5.74 //",
    "GR14laghbh_u:922": " eṣo'dhaḥ śakaṭasyākṣe punar jāta ivety ataḥ |",
    "GR14laghbh_u:923": " adhokṣaja iti prāhur iti ṭīkā kṛtoditam // Lbh_1,5.75 //",
    "GR14laghbh_u:924": " tatraiva (2.9.45)[* Alternative numberings HV 62.43 or 4005.] --",
    "GR14laghbh_u:925": " ahaṃ kilendro devānāṃ tvaṃ gavām indratāṃ gataḥ |",
    "GR14laghbh_u:926": " govinda iti lokās tvāṃ gāsyanti bhuvi śāśvatam // Lbh_1,5.76 //",
    "GR14laghbh_u:927": " tatraiva (2.9.46) -",
    "GR14laghbh_u:928": " mamopari yathendratvaṃ sthāpito gobhir īśvaraḥ |",
    "GR14laghbh_u:929": " upendra iti kṛṣṇa tvāṃ gāsyanti divi devatāḥ // Lbh_1,5.77 //",
    "GR14laghbh_u:930": " śrī-viṣṇu-purāṇe (5.16.23) -",
    "GR14laghbh_u:931": " yasmāt tvayaiva duṣṭātmā hataḥ keśī janārdana |",
    "GR14laghbh_u:932": " tasmāt keśava-nāmnā tvaṃ loke jñeyo bhaviṣyasi // Lbh_1,5.78 //",
    "GR14laghbh_u:933": " iti |",
    "GR14laghbh_u:934": " ity ādiny atra nāmāni pravṛtter hetu-bhedataḥ |",
    "GR14laghbh_u:935": " eṣāṃ pravṛtter hetutvam anyad eva ramāpatau // Lbh_1,5.79 //",
    "GR14laghbh_u:936": " kiṃ cāsurāṇāṃ dviṣatāṃ kṛṣṇam aprāpya nānyataḥ |",
    "GR14laghbh_u:937": " kuto'pi muktir ity ākhyād eva-kāra-dvayena saḥ // Lbh_1,5.80 //",
    "GR14laghbh_u:938": " tathā hi śrī-gītāyāṃ (16.19-20)",
    "GR14laghbh_u:939": " tān ahaṃ dviṣataḥ krūrān saṃsāreṣu narādhamān |",
    "GR14laghbh_u:940": " kṣipāmy ajasram aśubhān āsurīṣv eva yoniṣu // Lbh_1,5.81 //",
    "GR14laghbh_u:941": " āsurīṃ yonim āpannā mūḍhā janmani janmani |",
    "GR14laghbh_u:942": " mām aprāpyaiva kaunteya tato yānty adhamāṃ gatim // Lbh_1,5.82 //",
    "GR14laghbh_u:943": " iti |",
    "GR14laghbh_u:944": " māṃ kṛṣṇa-rūpiṇaṃ yāvan nāpnuvanti mama dviṣaḥ |",
    "GR14laghbh_u:945": " tāvad evādhamaṃ yoniṃ prāpnuvantīti hi sphuṭam // Lbh_1,5.83 //",
    "GR14laghbh_u:946": " tasmāt trayāṇām evāyaṃ śreṣṭha ity atra vismayaḥ |",
    "GR14laghbh_u:947": " ko vā syāt na tathā yasmāt svabhāvo'nyatra dṛśyate // Lbh_1,5.84 //",
    "GR14laghbh_u:948": " ato manvakṣara-manoḥ kalpe svāyambhuvāgame |",
    "GR14laghbh_u:949": " pūjyante'syāvṛtitvena rāma-siṃhānanādayaḥ // Lbh_1,5.85 //",
    "GR14laghbh_u:950": " nanv idaṃ śrūyate śāstre mahā-vārāha-vākyataḥ |",
    "GR14laghbh_u:951": " sarve nityāḥ śāśvatāś ca dahās tasya parātmanaḥ |",
    "GR14laghbh_u:952": " hānopādāna-rahitā naiva prakṛtijāḥ kvacit ||",
    "GR14laghbh_u:953": " paramānanda-sandohā jñāna-mātrāś ca sarvataḥ |",
    "GR14laghbh_u:954": " sarve sarva-guṇaiḥ pūrṇā sarva-doṣa-vivarjitāḥ // Lbh_1,5.86 //",
    "GR14laghbh_u:955": " kiṃ ca nārada-pañcarātre -",
    "GR14laghbh_u:956": " maṇir yathā vibhāgena nīla-pītādibhir yutaḥ |",
    "GR14laghbh_u:957": " rūpa-bhedam avāpnoti dhyāna-bhedāt tathā vibhuḥ // Lbh_1,5.87 //",
    "GR14laghbh_u:958": " iti |",
    "GR14laghbh_u:959": " tasmāt kathaṃ tāratamyaṃ teṣāṃ vyākhyāyate |",
    "GR14laghbh_u:960": " atrocyate pareśvatvāt pūrṇā yadyapi te'khilāḥ |",
    "GR14laghbh_u:961": " tathāpy akhila-śaktīnāṃ prākaṭyaṃ tatra no bhavet // Lbh_1,5.88 //",
    "GR14laghbh_u:962": " aṃśatvaṃ nāma śaktīnāṃ sadālpāṃśa-prakāśitā |",
    "GR14laghbh_u:963": " pūrṇatvaṃ ca svacchayaiva nānā-śakti-prakāśitā // Lbh_1,5.89 //",
    "GR14laghbh_u:964": " śaktir aiśvarya-mādhurya-kṛpā-tejo-mukhā guṇāḥ |",
    "GR14laghbh_u:965": " śakter vyaktis tathāvyaktis tāratamyasya kāraṇam // Lbh_1,5.90 //",
    "GR14laghbh_u:966": " śaktiḥ samāpi pūryādi-dāhe dīpāgni-puñjayoḥ |",
    "GR14laghbh_u:967": " śītādy-ārti-kṣayenāgni-puñjād eva sukhaṃ bhavet // Lbh_1,5.91 //",
    "GR14laghbh_u:968": " evam eva guṇādīnām āviṣkārānusārataḥ |",
    "GR14laghbh_u:969": " bhava-dhvaṃsena saukhyaṃ syāt bhaktādīnāṃ yathāyatham // Lbh_1,5.92 //",
    "GR14laghbh_u:970": " ekatvaṃ ca pṛthaktvaṃ ca tathāṃśatvam utāṃśitā |",
    "GR14laghbh_u:971": " tasminn ekatra nāyuktam acintyānanta-śaktitaḥ // Lbh_1,5.93 //",
    "GR14laghbh_u:972": " tatraikatve'pi pṛthak prakāśitā, yathā śrī-daśame (10.69.2)--",
    "GR14laghbh_u:973": " citraṃ bataitad ekena vapuṣā yugapat pṛthak |",
    "GR14laghbh_u:974": " gṛheṣu dvy-aṣṭa-sāhasraṃ striya eka udāvahat // Lbh_1,5.94 //",
    "GR14laghbh_u:975": " pṛthaktve'py ekarūpatāpattiḥ, yathā pādme -",
    "GR14laghbh_u:976": " sa devo bahudhā bhūtvā nirguṇaḥ puruṣottamaḥ |",
    "GR14laghbh_u:977": " ekībhūya punaḥ śete nirdoṣo harir ādikṛt // Lbh_1,5.95 //",
    "GR14laghbh_u:978": " iti |",
    "GR14laghbh_u:979": " yathā śrī-daśame (10.40.7) -",
    "GR14laghbh_u:980": " yajanti tva-mayās tvāṃ vai bahu-mūrty-eka-mūrtikam // Lbh_1,5.96 //",
    "GR14laghbh_u:981": " iti |",
    "GR14laghbh_u:982": " kaurme ca --",
    "GR14laghbh_u:983": " asthūlaś cānaṇuś caiva sthūlo'ṇuś caiva sarvataḥ |",
    "GR14laghbh_u:984": " avarṇaḥ sarvataḥ proktaḥ śyāmo raktākta-locanaḥ |",
    "GR14laghbh_u:985": " aiśvarya-yogād bhagavān viruddhārtho'bhidhīyate // Lbh_1,5.97 //",
    "GR14laghbh_u:986": " tathāpi doṣāḥ parame naivāhāryaḥ kathañcana |",
    "GR14laghbh_u:987": " guṇā viruddhā apy ete samāhāryāḥ samantataḥ // Lbh_1,5.98 //",
    "GR14laghbh_u:988": " śrī-ṣaṣṭha-skandhe [6.9.33-35] ca mitho viruddhācintya-śaktitvaṃ yathā gadyeṣu -",
    "GR14laghbh_u:989": " duravabodha ivāyaṃ tava vihāra-yogo yad aśaraṇo'śarīra idam",
    "GR14laghbh_u:990": " anavekṣitāsmat-samavāya ātmanaivāvikriyamāṇena sa-guṇam aguṇaḥ sṛjasi harasi pāsi // Lbh_1,5.99",
    "GR14laghbh_u:991": " atha tatra bhavān kiṃ deva-dattavad iha guṇa-visarga-patitaḥ pāratantryeṇa",
    "GR14laghbh_u:992": " svakṛta-kuśalākuśalaṃ phalam upādadāti |",
    "GR14laghbh_u:993": " aho svid ātmārāma upaśama-śīlaḥ",
    "GR14laghbh_u:994": " samañjasa-darśana upāste iti ha vāva na vidāmaḥ // Lbh_1,5.100 //",
    "GR14laghbh_u:995": " na hi virodha ubhayaṃ bhagavaty aparigaṇita-guṇa-gaṇe īśvare",
    "GR14laghbh_u:996": " anavagāhya-māhātmye'rvācīna-vikalpa-vitarka-vicāra-pramāṇābhāsa-kutarka-ś",
    "GR14laghbh_u:997": " āstra-kalitāntaḥ-karaṇāśaya-duravagraha-vādināṃ vivādānavasare",
    "GR14laghbh_u:998": " uparata-samasta-māyā-maye kevala evātma-māyām antardhāya ko nv artho durghaṭa iva bhavati svarūpa-dvayābhāvāt sama-viṣama-matīnāṃ matam anusarasi yathā rajju-khaṇḍaḥ sarpādi-dhiyām vinā śarīra-ceṣṭatvaṃ vinā bhūmyādi-saṃśrayam |",
    "GR14laghbh_u:999": " vinā sahāyāṃs te karmāvikriyasya sudurgamam // Lbh_1,5.102 //",
    "GR14laghbh_u:1000": " ukto guṇa-visargeṇa devāsura-raṇādikaḥ |",
    "GR14laghbh_u:1001": " tasmin patita āsaktaḥ pāratantryas tu tad bhavet |",
    "GR14laghbh_u:1002": " yadāśriteṣu deveṣu pāravaśyaṃ kṛpākṛtam // Lbh_1,5.103 //",
    "GR14laghbh_u:1003": " tena svakṛtam ātmīya-kṛtaṃ śubha-śubhetarat |",
    "GR14laghbh_u:1004": " sukha-duḥkhādi-rūpaṃ kiṃ phalaṃ svīkurute bhavān // Lbh_1,5.104 //",
    "GR14laghbh_u:1005": " ātmārāmatayā kiṃvā tatrodāstetarām iti |",
    "GR14laghbh_u:1006": " na vidmaḥ kintu naivedaṃ viruddham ubhayaṃ tvayi // Lbh_1,5.105 //",
    "GR14laghbh_u:1007": " tatra hetur bhagavatīty ādi proktaṃ pada-dvayam |",
    "GR14laghbh_u:1008": " tathaiveśvara ity ādi-padānāṃ pañcakaṃ matam // Lbh_1,5.106 //",
    "GR14laghbh_u:1009": " bhagavattvena sārvajñaṃ sad-guṇatvaṃ tathānyataḥ |",
    "GR14laghbh_u:1010": " brahmatvaṃ kevalatvena labhyate tatra ca sphuṭam // Lbh_1,5.107 //",
    "GR14laghbh_u:1011": " yadyapi brahmatā-hetoḥ sarvatra syāt taṭasthatā |",
    "GR14laghbh_u:1012": " tathāpy ādi-guṇa-dvayyā bhaved bhatānukūlatā // Lbh_1,5.108 //",
    "GR14laghbh_u:1013": " nanv ekasya svarūpasya dvairūpyaṃ katham ekadā |",
    "GR14laghbh_u:1014": " tatrāha arvācīneti tādṛśānāṃ hi vādinām |",
    "GR14laghbh_u:1015": " vivādasyānavasare tasya tāvad agocare // Lbh_1,5.109 //",
    "GR14laghbh_u:1016": " ato'cintyātma-śaktiṃ tāṃ madhyekṛtyātra durghaṭaḥ |",
    "GR14laghbh_u:1017": " ko nv arthaḥ syād viruddho'pi tathaivāsyā hy acintyatā |",
    "GR14laghbh_u:1018": " sā ca nānāviruddhānāṃ kāryāṇām āśrayān matā // Lbh_1,5.110 //",
    "GR14laghbh_u:1019": " śrutes tu śabda-mūlatvād iti ca brahma-sūtra-kṛt |",
    "GR14laghbh_u:1020": " acintyāḥ khalu ye bhāvā na tāṃs tarkeṇa yojayet |",
    "GR14laghbh_u:1021": " iti skānda-vacas tac ca maṇyādiṣv api dṛśyate // Lbh_1,5.111 //",
    "GR14laghbh_u:1022": " tādṛśīṃ ca vinā śaktiṃ na sidhyet parameśatā |",
    "GR14laghbh_u:1023": " yataś cānavagāhyatvenāsya māhātmyam ucyate // Lbh_1,5.112 //",
    "GR14laghbh_u:1024": " ajñānam indra-jālaṃ vā vīkṣyate yatra kutracit |",
    "GR14laghbh_u:1025": " ato na pāramaiśvaryaṃ tena tasya prasidhyati // Lbh_1,5.113 //",
    "GR14laghbh_u:1026": " tac ca tasya na hīty āha sphuṭaṃ coparatety adaḥ |",
    "GR14laghbh_u:1027": " tathā bhagavatīty ādi-padānāṃ ṣaṭ-tayasya ca |",
    "GR14laghbh_u:1028": " bhavet prayoga-tātparyam atra niṣphalam eva hi // Lbh_1,5.114 //",
    "GR14laghbh_u:1029": " tasmān na śāstra-yuktibhyām ubhayaṃ tad virudhyate |",
    "GR14laghbh_u:1030": " tathāpy uccāvaca-dhiyām anevaṃ-tattva-vedinām |",
    "GR14laghbh_u:1031": " matānusārato bhāsi rajjūvat tvaṃ tathā tathā // Lbh_1,5.115 //",
    "GR14laghbh_u:1032": " nanu bhoḥ kevalaṃ jñānaṃ brahma syād bhagavān punaḥ |",
    "GR14laghbh_u:1033": " nānādharmeti tatrāpi svarūpa-dvaym īkṣyate ||",
    "GR14laghbh_u:1034": " iti prāha svarūpeti tat-svarūpasya naiva hi |",
    "GR14laghbh_u:1035": " kadāpi dvaitam ekasya dharma-dvayam idaṃ dhruvam // Lbh_1,5.116 //",
    "GR14laghbh_u:1036": " tato virodhas tac-chakti-vilāsānāṃ yad īkṣyate |",
    "GR14laghbh_u:1037": " tad evācintyam aiśvaryaṃ bh”ṣaṇaṃ na tu dūṣaṇam // Lbh_1,5.117 //",
    "GR14laghbh_u:1038": " iyam eva virodhoktis tṛtīye'pi ca dṛśyate ||",
    "GR14laghbh_u:1039": " karmāṇy anīhasya bhavo 'bhavasya te durgāśrayo 'thāri-bhayāt palāyanam |",
    "GR14laghbh_u:1040": " kālātmano yat pramadā-yutāśramaḥ",
    "GR14laghbh_u:1041": " svātman-rateḥ khidyati dhīr vidām iha // Lbh_1,5.118 //",
    "GR14laghbh_u:1042": " iti |",
    "GR14laghbh_u:1043": " tat tan na vāstavaṃ cet syāt vidyāṃ buddhi-bhramas tadā |",
    "GR14laghbh_u:1044": " na syād evety acintyaiva śaktir līlāsu kāraṇam ||",
    "GR14laghbh_u:1045": " yathā yathā ca tasyecchā sā vyanakti tathā tathā // Lbh_1,5.119 //",
    "GR14laghbh_u:1046": " evaṃ prāsaṅgikaṃ procya prakṛtārtho nirūpyate |",
    "GR14laghbh_u:1047": " nanu yaḥ prakṛti-svāmī yo'ntaryāmī ca puruṣaḥ |",
    "GR14laghbh_u:1048": " tābhyām adhikatā nāsya kaṃsārer upapadyate // Lbh_1,5.120 //",
    "GR14laghbh_u:1049": " tathā hi śrī-prathame (1.3.1-5) --",
    "GR14laghbh_u:1050": " jagṛhe pauruṣaṃ rūpaṃ bhagavān mahad-ādibhiḥ |",
    "GR14laghbh_u:1051": " sambhūtaṃ ṣoḍaśa-kalam ādau loka-sisṛkṣayā // Lbh_1,5.121 //",
    "GR14laghbh_u:1052": " yasyāmbhasi śayānasya yoga-nidrāṃ vitanvataḥ |",
    "GR14laghbh_u:1053": " nābhi-hradāmbujād āsīd brahmā viśva-sṛjāṃ patiḥ // Lbh_1,5.122 //",
    "GR14laghbh_u:1054": " yasyāvayava-saṃsthānaiḥ kalpito loka-vistaraḥ |",
    "GR14laghbh_u:1055": " tad vai bhagavato rūpaṃ viśuddhaṃ sattvam ūrjitam // Lbh_1,5.123 //",
    "GR14laghbh_u:1056": " paśyanty ado rūpam adabhra-cakṣuṣā",
    "GR14laghbh_u:1057": " sahasra-pādoru-bhujānanādbhutam |",
    "GR14laghbh_u:1058": " sahasra-mūrdha-śravaṇākṣi-nāsikaṃ",
    "GR14laghbh_u:1059": " sahasra-mauly-ambara-kuṇḍalollasat // Lbh_1,5.124 //",
    "GR14laghbh_u:1060": " etan nānāvatārāṇāṃ nidhānaṃ bījam avyayam |",
    "GR14laghbh_u:1061": " yasyāṃśāṃśena sṛjyante deva-tiryaṅ-narādayaḥ // Lbh_1,5.125 //",
    "GR14laghbh_u:1062": " iti |",
    "GR14laghbh_u:1063": " atra kārikāḥ -",
    "GR14laghbh_u:1064": " ādau sarvāvatārāgre bhagavān puruṣottamaḥ |",
    "GR14laghbh_u:1065": " mahat-tattvādibhiḥ kṛtvā bhuvanānāṃ sisṛkṣayā // Lbh_1,5.125 //",
    "GR14laghbh_u:1066": " pauruṣaṃ puruṣākāram athavā puruṣābhidham |",
    "GR14laghbh_u:1067": " rūpam ānanda-cin-mūrtiṃ jagṛhe prādurācarat // Lbh_1,5.126 //",
    "GR14laghbh_u:1068": " arthaḥ sambhūta-śabdasya samyak satyam itīratiḥ |",
    "GR14laghbh_u:1069": " sambhūtaṃ yuktam iti vā bhuvanānāṃ sisṛkṣayā |",
    "GR14laghbh_u:1070": " ṣoḍaśaiva kalā yasmiṃs tat ṣoḍaśa-kalaṃ matam // Lbh_1,5.127 //",
    "GR14laghbh_u:1071": " tāḥ ṣoḍaśa-kalāḥ proktā vaiṣṇavaiḥ śāstra-darśanāt |",
    "GR14laghbh_u:1072": " śaktitvena ca tā bhakti-vivekādiṣu sammatāḥ // Lbh_1,5.128 //",
    "GR14laghbh_u:1073": " śrīr bhūḥ kīrtir ilā līlā kāntir vidyeti saptakam |",
    "GR14laghbh_u:1074": " vimalādyā navety etā mukhyāḥ ṣoḍaśa śaktayaḥ // Lbh_1,5.129 //",
    "GR14laghbh_u:1075": " iti |",
    "GR14laghbh_u:1076": " tad idaṃ pauruṣaṃ rūpaṃ trividhaṃ pūrvam īritam |",
    "GR14laghbh_u:1077": " tatra procya mahat-sraṣṭṛ-rūpam aṇḍa-stham ucyate // Lbh_1,5.130 //",
    "GR14laghbh_u:1078": " yasyājāṇḍa-praveśena śayānasya tad ambhasi |",
    "GR14laghbh_u:1079": " nābhihradāmbujād āsīd iti suvyaktam eva hi // Lbh_1,5.131 //",
    "GR14laghbh_u:1080": " yasya nābhi-hradābjasyāvayavāḥ karṇikādayaḥ |",
    "GR14laghbh_u:1081": " saṃsthānāny atra vidyā-sa-viśeṣās tais tu kalpitaḥ |",
    "GR14laghbh_u:1082": " lokānāṃ sarva-jagatāṃ vistāro vitatiḥ kila // Lbh_1,5.132 //",
    "GR14laghbh_u:1083": " sa śete yena rūpeṇa tac chuddhaṃ sattvam ūrjitam // Lbh_1,5.133 //",
    "GR14laghbh_u:1084": " paśyantīty-ādi-padyena tad evedaṃ viśiṣyate |",
    "GR14laghbh_u:1085": " etad-rūpaṃ tu nānāvatārāṇām udayāspadam // Lbh_1,5.134 //",
    "GR14laghbh_u:1086": " yathaikādaśe (11.4.3) --",
    "GR14laghbh_u:1087": " bhūtair yadā pañcabhir ātma-sṛṣṭaiḥ",
    "GR14laghbh_u:1088": " puraṃ virājaṃ viracayya tasmin |",
    "GR14laghbh_u:1089": " svāṃśena viṣṭaḥ puruṣābhidhānam avāpa nārāyaṇa ādidevaḥ // Lbh_1,5.135 //",
    "GR14laghbh_u:1090": " atra sārdha-kārikā -",
    "GR14laghbh_u:1091": " nārāyaṇo'tra parama-vyomeśānaḥ sa ātmanā |",
    "GR14laghbh_u:1092": " puṃsvarūpeṇa sṛṣṭais tair bhūtaiḥ sṛṣṭvā virāṭ-tanum |",
    "GR14laghbh_u:1093": " viṣṭaḥ svāṃśena tenaiva samprāptaḥ puruṣābhidhām // Lbh_1,5.136 //",
    "GR14laghbh_u:1094": " prastute tu kim āyātam ity āśaṅkya nigadyate |",
    "GR14laghbh_u:1095": " so'sya garbhodaśayyasya vilāso yaś caturbhujaḥ |",
    "GR14laghbh_u:1096": " śete praviśya lokābjaṃ viṣṇv-ākhyaḥ kṣīra-vāridhau // Lbh_1,5.137 //",
    "GR14laghbh_u:1097": " ayaṃ ca sthāvarāntānāṃ syrādīnāṃ śarīriṇām |",
    "GR14laghbh_u:1098": " hṛdy-antaryāmitāṃ prāpto nānā-rūpa iva sthitaḥ // Lbh_1,5.138 //",
    "GR14laghbh_u:1099": " tṛtīyaṃ sarva-bhūta-stham iti viṣṇor yad ucyate |",
    "GR14laghbh_u:1100": " rūpaṃ sātvata-tantre tad-vilāso'syaiva sammataḥ // Lbh_1,5.139 //",
    "GR14laghbh_u:1101": " [* See above 1.2.9, quote from Sātvata-tantra.]",
    "GR14laghbh_u:1102": " ataḥ kṣīrāmbudhes tīre kṛtopasthānakaḥ suraiḥ |",
    "GR14laghbh_u:1103": " eṣa evāvatīrṇo'bhūt kṛṣṇākhya iti yujyate // Lbh_1,5.140 //",
    "GR14laghbh_u:1104": " athātra pūrva-pakṣe vaḥ siddhāntaḥ pratipadyate |",
    "GR14laghbh_u:1105": " yathā śrī-daśame teṣu sureṣv evāśarīragīḥ // Lbh_1,5.141 //",
    "GR14laghbh_u:1106": " vasudeva-gṛhe sākṣād bhagavān puruṣaḥ paraḥ |",
    "GR14laghbh_u:1107": " janiṣyate tat-priyārthaṃ sambhavantu sura-striyaḥ // Lbh_1,5.142 //",
    "GR14laghbh_u:1108": " iti (BhP 10.1.23)",
    "GR14laghbh_u:1109": " atra kārikāḥ -",
    "GR14laghbh_u:1110": " puruṣasya paratvena sākṣāc ca bhagavān iti |",
    "GR14laghbh_u:1111": " etasyaiva mahat-sraṣṭā so'ṃśa ity abhiviśrutaḥ // Lbh_1,5.143 //",
    "GR14laghbh_u:1112": " atra śrī-svāmi-pādānām api sammatir īkṣyate |",
    "GR14laghbh_u:1113": " yad aṃśabhāgenety asya vyākhyāṃ kurvadbhir eva taiḥ ||",
    "GR14laghbh_u:1114": " aṃśena bhāgo māyāyā yenety aṃśo'sya puruṣaḥ |",
    "GR14laghbh_u:1115": " bhāgo bhajanam ity evaṃ pūrṇatāsya sphuṭīkṛtā // Lbh_1,5.144 //",
    "GR14laghbh_u:1116": " kiṃ ca tatraiva devakyā kṛte stotre nirūpitam // Lbh_1,5.145 //",
    "GR14laghbh_u:1117": " yathā (10.85.31) --",
    "GR14laghbh_u:1118": " yasyāṃśāṃśāṃśa-bhāgena",
    "GR14laghbh_u:1119": " viśvotpatti-layodayāḥ |",
    "GR14laghbh_u:1120": " bhavanti kila viśvātmaṃs taṃ tv ādyāhaṃ gatiṃ gatā // Lbh_1,5.146 //",
    "GR14laghbh_u:1121": " atra kārikā -",
    "GR14laghbh_u:1122": " yasyāṃśaḥ puruṣasya syād aṃśaḥ prakṛtis tu sā |",
    "GR14laghbh_u:1123": " tasyā aṃśā guṇās teṣāṃ bhāgenāsyodbhavādayaḥ // Lbh_1,5.147 //",
    "GR14laghbh_u:1124": " kiṃ ca tatraiva (10.14.14)",
    "GR14laghbh_u:1125": " nārāyaṇas tvaṃ na hi sarva-dehinām",
    "GR14laghbh_u:1126": " ātmāsy adhīśākhila-loka-sākṣī |",
    "GR14laghbh_u:1127": " nārāyaṇo'ṅgaṃ nara-bhū-jalāyanāt",
    "GR14laghbh_u:1128": " tac cāpi satyaṃ na tavaiva māyā // Lbh_1,5.148 //",
    "GR14laghbh_u:1129": " iti |",
    "GR14laghbh_u:1130": " atra kārikāḥ -",
    "GR14laghbh_u:1131": " jagat-trayeti padyena śrī-nārāyaṇatāṃ vadan |",
    "GR14laghbh_u:1132": " kṛṣṇasyātha svayaṃ dṛṣṭvā paramaiśvaryam adbhutam ||",
    "GR14laghbh_u:1133": " paryāptyājāṇḍa-niyutaṃ svayaṃ bhītibharākulaḥ |",
    "GR14laghbh_u:1134": " nārāyaṇas tvaṃ nety āha sāparādha ivātmabhūḥ // Lbh_1,5.149 //",
    "GR14laghbh_u:1135": " he adhīśety ajāṇḍaugha-sthitāntaryāmi-puruṣāḥ |",
    "GR14laghbh_u:1136": " īśās tebhyo'dhiko'dhīśo hi yataḥ sarva-dehinām ||",
    "GR14laghbh_u:1137": " samaṣṭīnāṃ savikuṇṭha-jīvānāṃ tvaṃ prakāśakaḥ |",
    "GR14laghbh_u:1138": " teṣām akhila-lokānāṃ sākṣī draṣṭāpy asi svayam // Lbh_1,5.150 //",
    "GR14laghbh_u:1139": " ato yo narabhū-nīrāyaṇān nārāyaṇaḥ smṛtaḥ |",
    "GR14laghbh_u:1140": " sa te'ṅgam aṃśaḥ pūrṇasya cini-māyā-śakti-vaibhavaiḥ |",
    "GR14laghbh_u:1141": " cātuṣpādikam aiśvaryaṃ tava tasya tu pādikam // Lbh_1,5.151 //",
    "GR14laghbh_u:1142": " viṣṭabhyāham idaṃ kṛtsnam ekāṃśeneti te vacaḥ |",
    "GR14laghbh_u:1143": " tac cāṃśatvaṃ bhavet satyaṃ virāḍvan na tu māyikam // Lbh_1,5.152 //",
    "GR14laghbh_u:1144": " śrī-brahma-saṃhitāyāṃ (5.48) -",
    "GR14laghbh_u:1145": " yasyaika-niśvasita-kālam athāvalambya jīvanti loma-vilajā jagad-aṇḍa-nāthāḥ |",
    "GR14laghbh_u:1146": " viṣṇur mahān sa iha yasya kalā-viśeṣo",
    "GR14laghbh_u:1147": " govindam ādi-puruṣaṃ tam ahaṃ bhajāmi // Lbh_1,5.153 //",
    "GR14laghbh_u:1148": " ataḥ puruṣa evāsya kṛṣṇasyāṃśo bhaved yadi |",
    "GR14laghbh_u:1149": " tad-vilāsas tu nitarāṃ bhavet kṣīrābdhi-nāyakaḥ // Lbh_1,5.154 //",
    "GR14laghbh_u:1150": " nanu dvitīya-skandhe tu yo'vatīrṇo yadoḥ kule |",
    "GR14laghbh_u:1151": " kiṃ vidhātrā sa hi sita-kṛṣṇa-keśatayoditaḥ // Lbh_1,5.155 //",
    "GR14laghbh_u:1152": " tathā hi (2.7.26)",
    "GR14laghbh_u:1153": " bhūmeḥ suretara-varūtha-vimarditāyāḥ",
    "GR14laghbh_u:1154": " kleśa-vyayāya kalayā sita-kṛṣṇa-keśaḥ |",
    "GR14laghbh_u:1155": " jātaḥ kariṣyati janānupalakṣya-mārgaḥ",
    "GR14laghbh_u:1156": " karmāṇi cātma-mahimopanibandhanāni // Lbh_1,5.156 //",
    "GR14laghbh_u:1157": " iti |",
    "GR14laghbh_u:1158": " maivaṃ bhoḥ śrūyatām asya padyasārtho vidhīyate |",
    "GR14laghbh_u:1159": " kalayā śilpa-naipuṇya-viśeṣa-vidhinā sitāḥ |",
    "GR14laghbh_u:1160": " baddhāḥ kṛṣṇā atiśyāmāḥ keśā yeneti vigrahaḥ |",
    "GR14laghbh_u:1161": " sa evetyasya vaidagdhī-viśeṣotkarṣa īritaḥ // Lbh_1,5.157 //",
    "GR14laghbh_u:1162": " kiṃvā yaḥ kalayāṃśena syāt sita-śyāma-keśakaḥ |",
    "GR14laghbh_u:1163": " sa evātrāvatīrṇo'bhūt śrī-līlā-puruṣottamaḥ // Lbh_1,5.158 //",
    "GR14laghbh_u:1164": " kiṃ ca -",
    "GR14laghbh_u:1165": " mārkaṇḍeyena vajrāya viṣṇudharmottare sphuṭam |",
    "GR14laghbh_u:1166": " layābdhistho'niruddho'yaṃ pitā te iti kīrtitam // Lbh_1,5.159 //",
    "GR14laghbh_u:1167": " tatra vajra-praśnaḥ - (1.79.1)",
    "GR14laghbh_u:1168": " kas tv asau bāla-rūpeṇa kalpānteṣu punaḥ punaḥ |",
    "GR14laghbh_u:1169": " dṛṣṭo yo na tvayā jñātas tatra kautūhalaṃ mama // Lbh_1,5.160 //",
    "GR14laghbh_u:1170": " mārakaṇḍeyottaram - (1.79.2-3)",
    "GR14laghbh_u:1171": " bhūyo bhūyas tva asau dṛṣṭo mayā devo jagat-patiḥ |",
    "GR14laghbh_u:1172": " kalpa-kṣaye na vijñātaḥ sa mayā mohitena vai // Lbh_1,5.161 //",
    "GR14laghbh_u:1173": " kalpa-kṣaye vyatīte tu taṃ tu devaṃ pitāmahāt |",
    "GR14laghbh_u:1174": " aniruddhaṃ vijānāmi pitaraṃ te jagat-patim // Lbh_1,5.162 //",
    "GR14laghbh_u:1175": " iti |",
    "GR14laghbh_u:1176": " atra kārikā --",
    "GR14laghbh_u:1177": " anyathā munivarṣe'yam avadiṣyad idaṃ tadā |",
    "GR14laghbh_u:1178": " taṃ śrī-kṛṣṇaṃ vijānāmi prapitāmaham eva te // Lbh_1,5.163 //",
    "GR14laghbh_u:1179": " ataḥ keśāvatāratva-bhramo'py ārāt parāhataḥ // Lbh_1,5.164 //",
    "GR14laghbh_u:1180": " nanv astu puruṣādibhyaḥ śraiṣṭhyaṃ tasyāgha-vidviṣaḥ |",
    "GR14laghbh_u:1181": " kintu śrī-vāsudevo'tra sarvaiśvarya-niṣevitaḥ |",
    "GR14laghbh_u:1182": " tripāt-pāda-vibhūtyoś ca nānā-rūpa iva sthitaḥ ||",
    "GR14laghbh_u:1183": " unmīlad-bāla-mārtaṇḍa-parārdha-madhura-dyutiḥ |",
    "GR14laghbh_u:1184": " kvacin nava-ghana-śyāmaḥ kvacij jāmbunada-prabhaḥ ||",
    "GR14laghbh_u:1185": " mahā-vaikuṇṭha-nāthasya vilāsatvena viśrutaḥ |",
    "GR14laghbh_u:1186": " paramātmā bala-jñāna-vīrya-tejobhir anvitaḥ // Lbh_1,5.165 //",
    "GR14laghbh_u:1187": " mahāvasthākhyayā khyātaṃ yad-vyūhānāṃ catuṣṭayam |",
    "GR14laghbh_u:1188": " tasyādyo'yam tathopāsyaś citte tad-adhidaivatam |",
    "GR14laghbh_u:1189": " tathā viśuddha-sattvasya yaś cādhiṣṭhānam ucyate // Lbh_1,5.166 //",
    "GR14laghbh_u:1190": " nijāṃśo yasya bhagavān śrī-saṅkarṣaṇa īṣyate |",
    "GR14laghbh_u:1191": " yasya saṅkarṣaṇo vyūho dvitīya iti sammataḥ |",
    "GR14laghbh_u:1192": " jīvaś ca syāt sarva-jīva-prādurbhāvāspadatvataḥ // Lbh_1,5.167 //",
    "GR14laghbh_u:1193": " pūrṇa-śārada-śubhrāṃśu-parārdha-madhura-dyutiḥ |",
    "GR14laghbh_u:1194": " upāsyo'yam ahaṅkāre śeṣa-nyasta-nijāṃśakaḥ ||",
    "GR14laghbh_u:1195": " smarārāter adharmasya sarpāntaka-sura-dviṣām |",
    "GR14laghbh_u:1196": " antaryāmitvam āsthāya jagat-saṃhāra-kārakaḥ // Lbh_1,5.168 //",
    "GR14laghbh_u:1197": " vyūhas tṛtīyaḥ pradyumno vilāso yasya viśrutaḥ |",
    "GR14laghbh_u:1198": " yaḥ pradyumno buddhi-tattve buddhimadbhir upāsyate ||",
    "GR14laghbh_u:1199": " stuvatyā ca śriyā devyā niṣevyate ilāvṛte |",
    "GR14laghbh_u:1200": " śuddha-jāmbunada-prakhyaḥ kvacin nīla-ghana-cchaviḥ ||",
    "GR14laghbh_u:1201": " nidānaṃ viśva-sargasya kāma-nyasya-nijāṃśakaḥ |",
    "GR14laghbh_u:1202": " vidheḥ prajāpatīnāṃ rāgināṃ ca smarasya ca |",
    "GR14laghbh_u:1203": " antaryāmitvam āpannaḥ sargaṃ samyak karoty asau // Lbh_1,5.169 //",
    "GR14laghbh_u:1204": " vyūhas turyo'niruddhākhyo vilāso yasya śasyate |",
    "GR14laghbh_u:1205": " yo'niruddho manas-tattve manīṣibhir upāsyate ||",
    "GR14laghbh_u:1206": " nīla-jīmūta-saṅkāśo viśva-rakṣaṇa-tatparaḥ |",
    "GR14laghbh_u:1207": " dharmasyāyaṃ manūnāṃ ca devānāṃ bhūbhujāṃ tathā |",
    "GR14laghbh_u:1208": " antaryāmitvam āsthāya kurute jagataḥ sthitim // Lbh_1,5.170 //",
    "GR14laghbh_u:1209": " mokṣadharme tu manasaḥ syāt pradyumno'dhidaivatam |",
    "GR14laghbh_u:1210": " aniruddhas tv ahaṅkārasyeti tatraiva kīrtitam // Lbh_1,5.171 //",
    "GR14laghbh_u:1211": " sarveṣāṃ pañcarātrāṇām apy eṣā prakriyā matā // Lbh_1,5.172 //",
    "GR14laghbh_u:1212": " pādme tu parama-vyomnaḥ pūrvādye dik-catuṣṭaye |",
    "GR14laghbh_u:1213": " vāsudevādayo vyūhaś catvāraḥ kathitāḥ kramāt // Lbh_1,5.173 //",
    "GR14laghbh_u:1214": " tathā pāda-vibhūtau ca nivasanti kramādi me |",
    "GR14laghbh_u:1215": " jalāvṛti-stha-vaikuṇṭha-sthita vedavatī-pure ||",
    "GR14laghbh_u:1216": " satyordhve vaiṣṇave loke nityākhye dvārakā-pure |",
    "GR14laghbh_u:1217": " śuddhodād uttare śveta-dvīpe cairāvatī-pure |",
    "GR14laghbh_u:1218": " kṣīrāmbudhi-sthitānte kroḍa-paryaṅka-dhāmani // Lbh_1,5.174 //",
    "GR14laghbh_u:1219": " sātvatīye kvacit tantre nava vyūhāḥ prakīrtitāḥ |",
    "GR14laghbh_u:1220": " catvāro vāsudevādyā nārāyaṇa-nṛsiṃhakau ||",
    "GR14laghbh_u:1221": " hayagrīvo mahā-kroḍo brahmā ceti navoditāḥ |",
    "GR14laghbh_u:1222": " tatra brahmā tu vijñeyaḥ pūrvokta-vidhayā hariḥ // Lbh_1,5.175 //",
    "GR14laghbh_u:1223": " kintu vyūhās tu catvāro rājad-bhuja-catuṣṭayāḥ |",
    "GR14laghbh_u:1224": " ajasra-paramaiśvaryam arṣādāpairbhūṣitāḥ // Lbh_1,5.176 //",
    "GR14laghbh_u:1225": " atrāpi vāsudevo'yaṃ sampūrṇānanda-samplavaḥ |",
    "GR14laghbh_u:1226": " aiśvaryādau nirviśeṣaḥ parama-vyoma-nāyakāt |",
    "GR14laghbh_u:1227": " ādyānām api sarveṣām ādibhūtaḥ suparvaṇām // Lbh_1,5.177 //",
    "GR14laghbh_u:1228": " ity āśaṅke sa evāyaṃ kṛṣṇākhyaḥ sann avātarat |",
    "GR14laghbh_u:1229": " vāsudevatayā yasmāt sarvatraiṣa suviśrutaḥ // Lbh_1,5.178 //",
    "GR14laghbh_u:1230": " naivaṃ yuktaṃ śṛṇu tataḥ samādhānaṃ vidhīyate |",
    "GR14laghbh_u:1231": " ādya-vyūhād api śreṣṭhaḥ kathyate devakī-sutaḥ // Lbh_1,5.179 //",
    "GR14laghbh_u:1232": " tathā śrī-daśame -",
    "GR14laghbh_u:1233": " ete cāṃśakalāḥ puṃsaḥ kṛṣṇas tu bhagavān svayam // Lbh_1,5.180 //",
    "GR14laghbh_u:1234": " atra kārike -",
    "GR14laghbh_u:1235": " puṃ-nāmnaḥ puruṣasyaite śrī-varāha-ṛṣādayaḥ |",
    "GR14laghbh_u:1236": " aṃśāḥ atrāvatārāḥ syuḥ kumārādyāḥ kalā matāḥ ||",
    "GR14laghbh_u:1237": " tu-bhinnopakrame kṛṣṇo bhagavān puruṣottamaḥ |",
    "GR14laghbh_u:1238": " svayam ity apayātāsya vāsudevāvatāratā // Lbh_1,5.181 //",
    "GR14laghbh_u:1239": " śrī-daśame caivam evoktam (10.14.2) -",
    "GR14laghbh_u:1240": " asyāpi deva vapuṣo mad-anugrahāya",
    "GR14laghbh_u:1241": " svecchāmayasya na tu bhūtamayasya ko'pi |",
    "GR14laghbh_u:1242": " neśe mahi tv avasituṃ manasā'ntareṇa",
    "GR14laghbh_u:1243": " sākṣāt tavaiva kim utātma-sukhānubhūteḥ // Lbh_1,5.182 //",
    "GR14laghbh_u:1244": " iti |",
    "GR14laghbh_u:1245": " atra kārikāḥ -",
    "GR14laghbh_u:1246": " devaḥ sva-nāmni deveti khyātaṃ yasya vapuḥ sa hi |",
    "GR14laghbh_u:1247": " vyūhānām ādimo vāsudevo deva-vapur mataḥ ||",
    "GR14laghbh_u:1248": " tato'pi mahi māhātmyaṃ sākṣād evātra te sataḥ |",
    "GR14laghbh_u:1249": " ko vidhātāpy avasituṃ jñātuṃ neśe'smi na kṣamaḥ |",
    "GR14laghbh_u:1250": " kim utāho ātma-sukhānubhūter brahma-rūpataḥ // Lbh_1,5.183 //",
    "GR14laghbh_u:1251": " evam artho'sya padyasya kaimutya-nyāya-saṃsthitaḥ // Lbh_1,5.184 //",
    "GR14laghbh_u:1252": " nyūne'dhike ca kaimutyaṃ tatra nyūne bhaved yathā |",
    "GR14laghbh_u:1253": " kaustubhas tu mahā-tejāḥ sūrya-koṭi-śatād api |",
    "GR14laghbh_u:1254": " ayaṃ kim uta vaktavyaṃ pradīpād dīptimān iti // Lbh_1,5.185 //",
    "GR14laghbh_u:1255": " athādhike yathā dhvāntaiḥ śakyo dīpo'pi nārditum |",
    "GR14laghbh_u:1256": " sa tu mārtaṇḍa-koṭībhiḥ sama`y kim uta kaustubhaḥ // Lbh_1,5.186 //",
    "GR14laghbh_u:1257": " ato nyūnād api nyūne kaimutyam iha tu sthitam // Lbh_1,5.187 //",
    "GR14laghbh_u:1258": " mayy evānugraho yasyety anugraha-bharo yataḥ |",
    "GR14laghbh_u:1259": " mayy eva vihito bhūyān apūrvāścarya-darśanāt // Lbh_1,5.188 //",
    "GR14laghbh_u:1260": " svecchāmayasya bhaktānāṃ kāmāyākhila-karmaṇaḥ |",
    "GR14laghbh_u:1261": " na tu bhūtamayasyeti puruṣatvaṃ ca khaṇḍitam |",
    "GR14laghbh_u:1262": " yad eṣa sarva-jīvānāṃ puruṣaḥ paramāśrayaḥ // Lbh_1,5.189 //",
    "GR14laghbh_u:1263": " āntareṇa niruddhena manasety ekatānatā |",
    "GR14laghbh_u:1264": " jñātuṃ syān mahimā śakyo yadyapy ebhir viśeṣaṇaiḥ |",
    "GR14laghbh_u:1265": " jñātuṃ tathāpi neśe'smīty acintyaiśvaryatoditā // Lbh_1,5.190 //",
    "GR14laghbh_u:1266": " jānatā vāsudevāc ca brahmataś cādhikādhikam |",
    "GR14laghbh_u:1267": " māhātmyaṃ kṛṣṇa-candrasya viriñcena samarthitam // Lbh_1,5.191 //",
    "GR14laghbh_u:1268": " ato manv-akṣara-manor dhyāne svāyambhuvāgame |",
    "GR14laghbh_u:1269": " catvāro vāsudevādyāḥ kṛṣṇasyāvṛtir īritāḥ // Lbh_1,5.192 //",
    "GR14laghbh_u:1270": " kramādi-dīpikāyāṃ ca vasv-akṣara-manor vidhau |",
    "GR14laghbh_u:1271": " gokuleśāvṛtitvena vāsudevādayo matāḥ // Lbh_1,5.193 //",
    "GR14laghbh_u:1272": " nanu śraiṣṭhyaṃ mukundasya brahmato yujyate katham |",
    "GR14laghbh_u:1273": " yad brahma śrībhāgaator aikyam eva prasidhyate // Lbh_1,5.194 //",
    "GR14laghbh_u:1274": " puruṣaṃ paramātmā ca brahma ca jñānam ity api |",
    "GR14laghbh_u:1275": " sa eko bhagavān eva śāstreṣu bahudhocyate // Lbh_1,5.195 //",
    "GR14laghbh_u:1276": " tathā ca skānde --",
    "GR14laghbh_u:1277": " bhagavān paramātmeti procyate'ṣṭāṅga-yogibhiḥ |",
    "GR14laghbh_u:1278": " brahmety upaniṣan-niṣṭhair jñānaṃ ca jñāna-yogibhiḥ // Lbh_1,5.196 //",
    "GR14laghbh_u:1279": " śrī-prathame ca (1.2.11) -",
    "GR14laghbh_u:1280": " vadanti tat tattva-vidas tattvaṃ yaj jñānam advayam |",
    "GR14laghbh_u:1281": " brahmeti paramātmeti bhagavān iti śabdyate // Lbh_1,5.197 //",
    "GR14laghbh_u:1282": " iti |",
    "GR14laghbh_u:1283": " satyam uktaṃ śṛṇu tatas tṛtīye kāpilaṃ vacaḥ // Lbh_1,5.198 //",
    "GR14laghbh_u:1284": " yathā (3.32.33) -",
    "GR14laghbh_u:1285": " yathendriyaiḥ pṛthag-dvārair artho bahu-guṇāśrayaḥ |",
    "GR14laghbh_u:1286": " eko nāneyate tadvad bhagavān śāstra-vartmabhiḥ // Lbh_1,5.199 //",
    "GR14laghbh_u:1287": " iti |",
    "GR14laghbh_u:1288": " atra kārikāḥ -",
    "GR14laghbh_u:1289": " tat tat śrī-bhagavaty eva svarūpaṃ bhuvi vidyate |",
    "GR14laghbh_u:1290": " upāsanānusāreṇa bhāti tat-tad-upāsake // Lbh_1,5.200 //",
    "GR14laghbh_u:1291": " yathā rūpa-rasādīnāṃ guṇānām āśrayaḥ sadā |",
    "GR14laghbh_u:1292": " kṣīrādir eka evārtho jñāyate bahudhendriyaiḥ // Lbh_1,5.201 //",
    "GR14laghbh_u:1293": " dṛśā śuklo rasanayā madhuro bhagavāṃs tathā |",
    "GR14laghbh_u:1294": " upāsanābhir bahudhā sa eko'pi pratīyate // Lbh_1,5.202 //",
    "GR14laghbh_u:1295": " jihvayaiva yathā grāhyaṃ mādhuryaṃ tasya nāparaiḥ |",
    "GR14laghbh_u:1296": " yathā cakṣur-ādīni gṛhṇanty arthaṃ nijaṃ nijam // Lbh_1,5.203 //",
    "GR14laghbh_u:1297": " tathānyā bāhya-karaṇa-sthānīyopāsanākhilā |",
    "GR14laghbh_u:1298": " bhaktis tu cetaḥ sthānīyā tat tat sarvārhta-lābhataḥ // Lbh_1,5.204 //",
    "GR14laghbh_u:1299": " iti pravara-śāstreṣu tasya brahma-svarūpataḥ |",
    "GR14laghbh_u:1300": " mādhuryādi-guṇādhikyāt kṛṣṇasya śreṣṭhatocyate // Lbh_1,5.205 //",
    "GR14laghbh_u:1301": " tathā ca śrī-daśame (10.14.6-7)",
    "GR14laghbh_u:1302": " tathāpi bhūman mahimā-guṇasya te viboddhum arhaty amalāntar-ātmabhiḥ",
    "GR14laghbh_u:1303": " avikriyā svānubhavād arūpato hy ananya-bodhyātmatayā na cānyathā // Lbh_1,5.206 //",
    "GR14laghbh_u:1304": " guṇātmanas te 'pi guṇān vimātuṃ;",
    "GR14laghbh_u:1305": " hitāvatīrṇasya ka īśire 'sya |",
    "GR14laghbh_u:1306": " kālena yair vā vimitāḥ sukalpair;",
    "GR14laghbh_u:1307": " bhū-pāṃśavaḥ khe mihikā dyubhāsaḥ // Lbh_1,5.207 //",
    "GR14laghbh_u:1308": " iti |",
    "GR14laghbh_u:1309": " nanu prākṛta-rūpatvān mṛga-tṛṣṇopamā-juṣām |",
    "GR14laghbh_u:1310": " guṇānāṃ gaṇanā na syād iti kātra vicitratā // Lbh_1,5.208 //",
    "GR14laghbh_u:1311": " maivaṃ guṇānām etasya prākṛtatvaṃ na vidyate |",
    "GR14laghbh_u:1312": " teṣāṃ svarūpa-bhūtatvāt sukharūpatvam eva hi // Lbh_1,5.209 //",
    "GR14laghbh_u:1313": " tathā ca brahma-tarke -",
    "GR14laghbh_u:1314": " guṇaiḥ svarūpa-bhūtais tu guṇy asau harir īśvaraḥ |",
    "GR14laghbh_u:1315": " na viṣṇor na ca muktānāṃ kvāpi bhinno guṇo mataḥ // Lbh_1,5.210 //",
    "GR14laghbh_u:1316": " śrī-viṣṇu-purāṇe (1.9.43)",
    "GR14laghbh_u:1317": " sattvādayo na santīśe yatra ca prākṛtā guṇāḥ |",
    "GR14laghbh_u:1318": " sa śuddhaḥ sarva-śuddhebhyaḥ pumān ādyaḥ prasīdatu // Lbh_1,5.211 //",
    "GR14laghbh_u:1319": " tathā ca tatraiva (6.5.79)",
    "GR14laghbh_u:1320": " jñāna-śakti-balaiśvarya-vīrya-tejāṃsy aśeṣataḥ |",
    "GR14laghbh_u:1321": " bhagavac-chabda-vācyāni vinā heyair guṇādibhiḥ // Lbh_1,5.212 //",
    "GR14laghbh_u:1322": " pādme ca (6.255.39-40) -",
    "GR14laghbh_u:1323": " yo'sau nirguṇa ity uktaḥ śāstreṣu jagad-īśvaraḥ |",
    "GR14laghbh_u:1324": " prākṛtair heya-saṃyuktair guṇair hīnatvam ucyate // Lbh_1,5.213 //",
    "GR14laghbh_u:1325": " prathame ca (1.16.30) --",
    "GR14laghbh_u:1326": " ete cānye ca bhagavan nityā yatra mahā-guṇāḥ |",
    "GR14laghbh_u:1327": " prārthyā mahattvam icchadbhir na viyanti sma karhicit // Lbh_1,5.214 //",
    "GR14laghbh_u:1328": " iti |",
    "GR14laghbh_u:1329": " ataḥ kṛṣṇo'prākṛtānāṃ guṇānāṃ niyutāyutaiḥ |",
    "GR14laghbh_u:1330": " viśiṣṭo'yaṃ mahāśaktiḥ pūrṇānanda-ghanākṛtiḥ // Lbh_1,5.215 //",
    "GR14laghbh_u:1331": " brahma-nidharmakaṃ vastu nirviśeṣam amūrtikam |",
    "GR14laghbh_u:1332": " iti sūryopamasyāsya kathyate tat prabhopamam // Lbh_1,5.216 //",
    "GR14laghbh_u:1333": " tathā ca śrī-gītāsu (14.26-27) -",
    "GR14laghbh_u:1334": " māṃ ca yo 'vyabhicāreṇa bhaktiyogena sevate |",
    "GR14laghbh_u:1335": " sa guṇān samatītyaitān brahmabhūyāya kalpate // Lbh_1,5.217 //",
    "GR14laghbh_u:1336": " brahmaṇo hi pratiṣṭhāham amṛtasyāvyayasya ca |",
    "GR14laghbh_u:1337": " śāśvatasya ca dharmasya sukhasyaikāntikasya ca // Lbh_1,5.218 //",
    "GR14laghbh_u:1338": " iti |",
    "GR14laghbh_u:1339": " atra kārikāḥ -",
    "GR14laghbh_u:1340": " sa brahma-bhāvam āsādya līlāvigraham āśrayam |",
    "GR14laghbh_u:1341": " mānānanda-ghanaṃ premṇā bhajed ity ayam āśrayaḥ // Lbh_1,5.219 //",
    "GR14laghbh_u:1342": " bhakter avyabhicārāyāḥ prema-sevaiva yat phalam |",
    "GR14laghbh_u:1343": " kevalaṃ brahma-bhāvas tu vidveṣeṇāpi labhyate // Lbh_1,5.220 //",
    "GR14laghbh_u:1344": " nanu te yādavasyāsya bhajanād brahmatā katham |",
    "GR14laghbh_u:1345": " ity āha brahmaṇo hīti hi yato'haṃ puras tava ||",
    "GR14laghbh_u:1346": " sthito'yaṃ vividhānanda-pūrṇa-cid-ghana-vigrahaḥ |",
    "GR14laghbh_u:1347": " brahmaṇaś cit-svarūpasya pratiṣṭhā paramāśrayaḥ |",
    "GR14laghbh_u:1348": " ravis tejo-ghanākāraḥ karaughasya yathā bhavet // Lbh_1,5.221 //",
    "GR14laghbh_u:1349": " avyayenāmṛteneha nitya-muktir udīryate |",
    "GR14laghbh_u:1350": " śāśvatena tu dharmeṇa bhagavad-dharma ucyate // Lbh_1,5.222 //",
    "GR14laghbh_u:1351": " aikāntika-sukhenātra prema-bhakti-rasotsavaḥ |",
    "GR14laghbh_u:1352": " yena mokṣa-sukhasyāpi tiraskāro vidhīyate // Lbh_1,5.223 //",
    "GR14laghbh_u:1353": " kiṃ ca brahma-saṃhitāyām (5.40) -",
    "GR14laghbh_u:1354": " yasya prabhā prabhavato jagad-aṇḍa-koṭi-",
    "GR14laghbh_u:1355": " koṭiṣv aśeṣa-vasudhādi vibhūti-bhinnam |",
    "GR14laghbh_u:1356": " tad brahma niṣkalam anantam aśeṣa-bhūtaṃ",
    "GR14laghbh_u:1357": " govindam ādi-puruṣaṃ tam ahaṃ bhajāmi // Lbh_1,5.224 //",
    "GR14laghbh_u:1358": " iti |",
    "GR14laghbh_u:1359": " atra kārike -",
    "GR14laghbh_u:1360": " niṣkalādi-svarūpaṃ tat brahmāṇḍārbuda-koṭiṣu |",
    "GR14laghbh_u:1361": " vibhūtibhir dharādyābhir bhinnaṃ bhedam upāgatam ||",
    "GR14laghbh_u:1362": " sadā prabhāva-yuktasya brahma yasya prabhā bhavet |",
    "GR14laghbh_u:1363": " taṃ govindaṃ bhajāmīti padyasyārthaḥ sphuṭīkṛtaḥ // Lbh_1,5.225 //",
    "GR14laghbh_u:1364": " nanu bhos tava bhāvo'yaṃ jñāta eva mayā dhruvam |",
    "GR14laghbh_u:1365": " paravyoma-pateḥ śaurir avatāras tayocyate // Lbh_1,5.226 //",
    "GR14laghbh_u:1366": " janmādi-līlā-prākaṭyāt avatāratayāpy asau |",
    "GR14laghbh_u:1367": " prokto vilāsa eva syāt sarvotkarṣātibhūmataḥ // Lbh_1,5.227 //",
    "GR14laghbh_u:1368": " yaḥ para-vyoma-nāthaḥ syād asamānordha-vaibhavaḥ |",
    "GR14laghbh_u:1369": " śruti-smṛti-mahātantra-varṇitotkarṣa-sauṣṭhavaḥ |",
    "GR14laghbh_u:1370": " loka-sṛṣṭeḥ purā brāhme kalpe yaḥ parameṣṭhine |",
    "GR14laghbh_u:1371": " mahāvaikuṇṭha-lokasthaṃ svam ātmānam adarśayat // Lbh_1,5.228 //",
    "GR14laghbh_u:1372": " tathā hi śrī-dvitīya-skandhe (2.9.9-16) --",
    "GR14laghbh_u:1373": " tasmai sva-lokaṃ bhagavān sabhājitaḥ sandarśayām āsa paraṃ na yat-param",
    "GR14laghbh_u:1374": " vyapeta-saṅkleśa-vimoha-sādhvasaṃ",
    "GR14laghbh_u:1375": " sva-dṛṣṭavadbhir puruṣair abhiṣṭutam // Lbh_1,5.229 //",
    "GR14laghbh_u:1376": " pravartate yatra rajas tamas tayoḥ sattvaṃ ca miśraṃ na ca kāla-vikramaḥ |",
    "GR14laghbh_u:1377": " na yatra māyā kim utāpare harer anuvratā yatra surāsurārcitāḥ // Lbh_1,5.230 //",
    "GR14laghbh_u:1378": " śyāmāvadātāḥ śata-patra-locanāḥ",
    "GR14laghbh_u:1379": " piśaṅga-vastrāḥ surucaḥ supeśasaḥ |",
    "GR14laghbh_u:1380": " sarve catur-bāhava unmiṣan-maṇi-",
    "GR14laghbh_u:1381": " praveka-niṣkābharaṇāḥ suvarcasaḥ |",
    "GR14laghbh_u:1382": " pravāla-vaidūrya-mṛṇāla-varcasaḥ",
    "GR14laghbh_u:1383": " parisphurat-kuṇḍala-mauli-mālinaḥ // Lbh_1,5.231 //",
    "GR14laghbh_u:1384": " bhrājiṣṇubhir yaḥ parito virājate",
    "GR14laghbh_u:1385": " lasad-vimānāvalibhir mahātmanām |",
    "GR14laghbh_u:1386": " vidyotamānaḥ pramadottamādyubhiḥ savidyud abhrāvalibhir yathā nabhaḥ // Lbh_1,5.232 //",
    "GR14laghbh_u:1387": " śrīr yatra rūpiṇy urugāya-pādayoḥ",
    "GR14laghbh_u:1388": " karoti mānaṃ bahudhā vibhūtibhiḥ |",
    "GR14laghbh_u:1389": " preṅkhaṃ śritā yā kusumākarānugair vigīyamānā priya-karma gāyatī // Lbh_1,5.233 //",
    "GR14laghbh_u:1390": " dadarśa tatrākhila-sātvatāṃ patiṃ śriyaḥ patiṃ yajña-patiṃ jagat-patim |",
    "GR14laghbh_u:1391": " sunanda-nanda-prabalārhaṇādibhiḥ",
    "GR14laghbh_u:1392": " sva-pārṣadāgraiḥ parisevitaṃ vibhum ||",
    "GR14laghbh_u:1393": " bhṛtya-prasādābhimukhaṃ dṛg-āsavaṃ",
    "GR14laghbh_u:1394": " prasanna-hāsāruṇa-locanānanam |",
    "GR14laghbh_u:1395": " kirīṭinaṃ kuṇḍalinaṃ catur-bhujaṃ",
    "GR14laghbh_u:1396": " pītāṃśukaṃ vakṣasi lakṣitaṃ śriyā ||",
    "GR14laghbh_u:1397": " adhyarhaṇīyāsanam āsthitaṃ paraṃ vṛtaṃ catuḥ-ṣoḍaśa-pañca-śaktibhiḥ |",
    "GR14laghbh_u:1398": " yuktaṃ bhagaiḥ svair itaratra cādhruvaiḥ sva eva dhāman ramamāṇam īśvaram // Lbh_1,5.234 //",
    "GR14laghbh_u:1399": " iti |",
    "GR14laghbh_u:1400": " atra kārikāḥ -",
    "GR14laghbh_u:1401": " yad yataḥ param utkṛṣṭaṃ padam anyan na hi kvacit |",
    "GR14laghbh_u:1402": " saṅkleśāḥ pañcavidyādyā vimoho nirvivekatā ||",
    "GR14laghbh_u:1403": " sādhvasaṃ pātato bhītir na santy etāni yatra tam |",
    "GR14laghbh_u:1404": " sva-dṛṣṭam ātmanaḥ sākṣāt kāras tadvadbhir īḍitam // Lbh_1,5.235 //",
    "GR14laghbh_u:1405": " rajas tamaś ca no yatra sattvaṃ sadhryak tayor na ca |",
    "GR14laghbh_u:1406": " guṇā yatra prakṛtijā na satnīti pradarśitam ||",
    "GR14laghbh_u:1407": " na kāla-vikramo yatra sarva-vidhvaṃsa-kāritā |",
    "GR14laghbh_u:1408": " paraṃ mūlam anarthānāṃ yatra māyaiva nāsti hi ||",
    "GR14laghbh_u:1409": " apare tatra kim uta vikārā mahad-ādayaḥ |",
    "GR14laghbh_u:1410": " ato vaikuṇṭha-lokasya kathitā nitya-siddhatā // Lbh_1,5.236 //",
    "GR14laghbh_u:1411": " harer anuvratā yatra śyāmāruṇa-harit-sitāḥ |",
    "GR14laghbh_u:1412": " tat-tad-varṇam upāsyeśaṃ tat-sārūpyam upāgatāḥ |",
    "GR14laghbh_u:1413": " athavā nitya-siddhatvāt tad-rucām apy anāditā // Lbh_1,5.237 //",
    "GR14laghbh_u:1414": " śrīḥ sampad-rūpiṇī mūrtā yatra padmāṃśa-sambhavā |",
    "GR14laghbh_u:1415": " mānaṃ sevāṃ racayati vividhābhir vibhūtibhiḥ ||",
    "GR14laghbh_u:1416": " kusumākāra-śabdena ṛtūnām adhipo mataḥ |",
    "GR14laghbh_u:1417": " tena tasyānugair grīṣma-varṣādyair ṛtubhiś ca yā ||",
    "GR14laghbh_u:1418": " viśeṣād gīyamānāpi priyakarmaiva gāyatī |",
    "GR14laghbh_u:1419": " śatrantena padenātra tiṅ-antā lakṣitā kriyā // Lbh_1,5.238 //",
    "GR14laghbh_u:1420": " tatreśvaraṃ dadarśāsau kathambhūtaṃ dṛg-āsavam |",
    "GR14laghbh_u:1421": " sāndrānandair dṛśāṃ suṣṭhu mādakatvāt sa āsavaḥ // Lbh_1,5.239 //",
    "GR14laghbh_u:1422": " pītāṃśuka-padenāsya dhvanyate śyāma-varṇatā // Lbh_1,5.240 //",
    "GR14laghbh_u:1423": " adhyarhaṇīya-śabdena mahā-yogākhya-pīṭhakam |",
    "GR14laghbh_u:1424": " śrī-pādmottara-khaṇḍoktam atraivāgre pravakṣyate // Lbh_1,5.241 //",
    "GR14laghbh_u:1425": " catasro hlādinī-kīrti-karuṇā-tuṣṭayaḥ smṛtāḥ |",
    "GR14laghbh_u:1426": " śaktayaḥ ṣoḍaśātraiva pūryam eva pradarśitāḥ // Lbh_1,5.242 //",
    "GR14laghbh_u:1427": " vidyāyāḥ pañca-parvāṇi sāṅkhyādīny atra pañca ca // Lbh_1,5.243 //",
    "GR14laghbh_u:1428": " tāni pañcarātre --",
    "GR14laghbh_u:1429": " sāṅkhya-yogau tu vairāgyaṃ tapo bhaktiś ca keśave |",
    "GR14laghbh_u:1430": " pañca-parveti vidyeyaṃ yayā vidvān hariṃ viśet // Lbh_1,5.244 //",
    "GR14laghbh_u:1431": " iti |",
    "GR14laghbh_u:1432": " ity etābhir vṛtaṃ pañca-viṃśatyā śaktibhiḥ sadā |",
    "GR14laghbh_u:1433": " bhagair aiśvarya-dharmādyaiḥ svaira-sādhāraṇodayaiḥ ||",
    "GR14laghbh_u:1434": " itaratra viriñcy-ādāv adhruvair assthiraiḥ kṛśaiḥ |",
    "GR14laghbh_u:1435": " sva eva dhāmni vaikuṇṭhe ratiṃ vidadhataṃ sadā |",
    "GR14laghbh_u:1436": " kiṃ vā svarūpa-bhūtatvāt śriyas tasyāḥ svadhāmatā // Lbh_1,5.245 //",
    "GR14laghbh_u:1437": " tathā ca bhārgava-tantre -",
    "GR14laghbh_u:1438": " śakti-śaktimatoś cāpi na vibhedaḥ kathañcana |",
    "GR14laghbh_u:1439": " avibhinnāpi svecchādi-śabdair api vibhāṣyate ||",
    "GR14laghbh_u:1440": " iti // Lbh_1,5.246 //",
    "GR14laghbh_u:1441": " kiṃ ca pādmottara-khaṇḍe (6.255.57-64)",
    "GR14laghbh_u:1442": " pradhāna-parama-vyomnor antare virajā nadī |",
    "GR14laghbh_u:1443": " vedāṅgasvedajanita-toyaiḥ prasrāvitā śubhā // Lbh_1,5.247 //",
    "GR14laghbh_u:1444": " tasyāḥ pāre para-vyomni tripād-bhūtaṃ sanātanam |",
    "GR14laghbh_u:1445": " amṛtaṃ śāśvataṃ nityam anantaṃ paraṃ padam ||",
    "GR14laghbh_u:1446": " śuddha-sattva-mayaṃ divyam akṣaraṃ brahmaṇaḥ padam ||",
    "GR14laghbh_u:1447": " aneka-koṭi-sūryāgni-tulya-varcasam avyayam ||",
    "GR14laghbh_u:1448": " sarva-vedamayaṃ śubhraṃ sarva-pralaya-varjitam |",
    "GR14laghbh_u:1449": " hiraṇmayaṃ mokṣapadaṃ brahmānanda-sukhāhvayam ||",
    "GR14laghbh_u:1450": " samānādhikya-rahitam ādy-anta-rahitaṃ śubham ||",
    "GR14laghbh_u:1451": " tejasāty-adbhutaṃ ramyaṃ nityam ānanda-sāgaram |",
    "GR14laghbh_u:1452": " evam ādi-guṇopetaṃ tad viṣṇoḥ paramaṃ padam ||",
    "GR14laghbh_u:1453": " na tad bhāsayate sūryo na śaśāṅko na pāvakaḥ |",
    "GR14laghbh_u:1454": " yad gatvā na nivartante tad dhāma paramaṃ hareḥ // Lbh_1,5.248 //",
    "GR14laghbh_u:1455": " tad viṣṇoḥ paramaṃ dhāma śāśvataṃ nityam acyutam |",
    "GR14laghbh_u:1456": " na hi varṇayituṃ śakyaṃ kalpa-koṭi-śatair api // Lbh_1,5.249 //",
    "GR14laghbh_u:1457": " tatraivāgre (6.256.9-21) -",
    "GR14laghbh_u:1458": " śrī-śārṅgi-bhakti-sevaika-rasabhoga-vivardhitāḥ |",
    "GR14laghbh_u:1459": " mahātmano mahābhāgā bhagavat-pāda-sevakāḥ // Lbh_1,5.250 //",
    "GR14laghbh_u:1460": " tad viṣṇoḥ paramaṃ dhāma yānti prema-sukha-pradam |",
    "GR14laghbh_u:1461": " nānā-janapadākīrṇaṃ vaikuṇṭhaṃ tad dhareḥ padam |",
    "GR14laghbh_u:1462": " prakāraiś ca vimānaiś ca saudhai ratnamayair vṛtam // Lbh_1,5.251 //",
    "GR14laghbh_u:1463": " tan madhye nagarī divyā sāyondhyeti prakīrtitā |",
    "GR14laghbh_u:1464": " maṇi-kāñcana-citrāḍhya-prākārais toraṇair vṛtā |",
    "GR14laghbh_u:1465": " caturdvāra-samāyuktā ratna-gopura-saṃvṛtā // Lbh_1,5.252 //",
    "GR14laghbh_u:1466": " caṇḍādi-dvāra-pālaiś ca kumudādyaiḥ surakṣitā |",
    "GR14laghbh_u:1467": " caṇḍa-pracaṇḍau prāg-dvāre yāmye bhadra-subhadrakau |",
    "GR14laghbh_u:1468": " vāruṇyāṃ jaya-vijayau saumye dhātṛ-vidhātarau // Lbh_1,5.253 //",
    "GR14laghbh_u:1469": " kumudaḥ kumudākṣaś ca puṇḍarīko'tha vāmanaḥ |",
    "GR14laghbh_u:1470": " śaṅku-karṇaḥ sarva-netraḥ sumukhaḥ supratiṣṭhitaḥ |",
    "GR14laghbh_u:1471": " ete dik-patayaḥ proktāḥ pūryām atra śubhānane // Lbh_1,5.254 //",
    "GR14laghbh_u:1472": " koṭi-vaiśvānara-prakhya-gṛha-paṅktirbhir āvṛtā |",
    "GR14laghbh_u:1473": " ārūḍha-yauvanair nityair divya-nārī-narair yutā // Lbh_1,5.255 //",
    "GR14laghbh_u:1474": " antaḥpuras tu devasya madhye pūryā manoharam |",
    "GR14laghbh_u:1475": " maṇi-prākāra-saṃyuktaṃ vara-toraṇa-śobhitam |",
    "GR14laghbh_u:1476": " vimānair gṛhamukhyaiś ca prāsādair bahubhir vṛtam |",
    "GR14laghbh_u:1477": " divyāpasarogaṇaiḥ strībhiḥ sarvataḥ samalaṅkṛtam // Lbh_1,5.256 //",
    "GR14laghbh_u:1478": " madhye tu maṇḍapaṃ divyaṃ rājasthānaṃ mahotsavam |",
    "GR14laghbh_u:1479": " māṇikya-stambha-sahasra-juṣṭaṃ ratna-mayaṃ śubham |",
    "GR14laghbh_u:1480": " nitya-muktaiḥ samākīrṇaṃ sāma-gānopaśobhitam // Lbh_1,5.257 //",
    "GR14laghbh_u:1481": " madhye siṃhāsanaṃ ramyaṃ sarva-veda-mayaṃ śubham |",
    "GR14laghbh_u:1482": " dharmādidaivatair nityair vṛtaṃ vedamayātmakaiḥ |",
    "GR14laghbh_u:1483": " dharma-jñāna-mahaiśvarya-vairāgyaiḥ pāda-vigrahaiḥ // Lbh_1,5.258 //",
    "GR14laghbh_u:1484": " tatraiva (6.256.23-54) -",
    "GR14laghbh_u:1485": " vasanti madhyame tatra vahni-sūrya-sudhāṃśavaḥ |",
    "GR14laghbh_u:1486": " kūrmaś ca nāgarājaś ca vainateyas trayīśvaraḥ ||",
    "GR14laghbh_u:1487": " chandāṃsi sarva-mantrāś ca pīṭha-rūpatvam āsthitāḥ |",
    "GR14laghbh_u:1488": " sarvākṣaramayaṃ divyaṃ yoga-pīṭham iti smṛtam // Lbh_1,5.259 //",
    "GR14laghbh_u:1489": " tan-madhye'ṣṭa-dalaṃ padmam udayārka-sama-prabham |",
    "GR14laghbh_u:1490": " tan-madhye karṇikāyāṃ tu sāvitryāṃ śubha-darśane |",
    "GR14laghbh_u:1491": " īśvaryā saha deveśas tatrāsīnaḥ paraḥ pumān // Lbh_1,5.260 //",
    "GR14laghbh_u:1492": " indīvara-dala-śyāmaṃ sūrya-koṭi-sama-prabhaḥ |",
    "GR14laghbh_u:1493": " yuvā kumāraḥ snigdhāṅgaḥ komalāvayavair yutaḥ // Lbh_1,5.261 //",
    "GR14laghbh_u:1494": " phulla-raktāmbuja-nibha-komalāṅghri-karābjavān |",
    "GR14laghbh_u:1495": " prabuddha-puṇḍarīkākṣaḥ subhrū-latāyugāṅkitaḥ // Lbh_1,5.262 //",
    "GR14laghbh_u:1496": " sunāsaḥ sukapolāḍhyaḥ suśobha-mukha-paṅkajaḥ |",
    "GR14laghbh_u:1497": " muktāphalābhadastāḍhyaḥ susmitādhara-vidrumaḥ // Lbh_1,5.263 //",
    "GR14laghbh_u:1498": " paripūrṇendu-saṅkāśa-susmitānana-paṅkajaḥ |",
    "GR14laghbh_u:1499": " taruṇāditya-varṇābhyāṃ kuṇḍalābhyāṃ virājitaḥ // Lbh_1,5.264 //",
    "GR14laghbh_u:1500": " susnigdha-nīla-kuṭila-kuntalair upaśobhitaḥ |",
    "GR14laghbh_u:1501": " mandāra-pārijātāḍhyaḥ -kavarī-kṛta-keśavān // Lbh_1,5.265 //",
    "GR14laghbh_u:1502": " prātar udyat-sahasrāṃśu-nibha-kaustubha-śobhitaḥ |",
    "GR14laghbh_u:1503": " hāra-svarṇa-sragāsakta-kambu-grīva-virājitaḥ // Lbh_1,5.266 //",
    "GR14laghbh_u:1504": " siṃha-skandha-nibhaiḥ proccaiḥ pīnair aṃsair virājitaḥ |",
    "GR14laghbh_u:1505": " pīna-vṛttāyata-bhujaiś caturbhir upaśobhitaḥ // Lbh_1,5.267 //",
    "GR14laghbh_u:1506": " aṅgulīyaiś ca kaṭakaiḥ keyūrair upaśobhitaḥ |",
    "GR14laghbh_u:1507": " bālārka-koṭi-saṅkāśaiḥ kaustubhādyaiḥ subhūṣaṇaiḥ |",
    "GR14laghbh_u:1508": " virājita-mahā-vakṣā vana-mālā-vibhūṣitaḥ // Lbh_1,5.268 //",
    "GR14laghbh_u:1509": " vidhātur janana-sthāna-nābhi-paṅkaja-śobhitaḥ |",
    "GR14laghbh_u:1510": " bālātapa-nibha-ślakṣṇa-pīta-vastra-samanvitaḥ // Lbh_1,5.269 //",
    "GR14laghbh_u:1511": " nānā-ratna-vicitrāṅghri-kaṭakābhyāṃ virājitaḥ |",
    "GR14laghbh_u:1512": " sajyotsna-candra-pratima-nakha-paṅktibhir āvṛtaḥ // Lbh_1,5.270 //",
    "GR14laghbh_u:1513": " koṭi-kandarpa-lāvaṇyaḥ saundarya-nidhir acyutaḥ |",
    "GR14laghbh_u:1514": " divya-candana-liptāṅgo vana-mālā-vibhūṣitaḥ ||",
    "GR14laghbh_u:1515": " śaṅkha-cakra-gṛhītābhyām udbāhubhyāṃ virājitaḥ |",
    "GR14laghbh_u:1516": " varadābhaya-hastābhyām itarābhyāṃ tathaiva ca // Lbh_1,5.271 //",
    "GR14laghbh_u:1517": " vāmāṅka-saṃsthitā devī mahā-lakṣmīr maheśvarī |",
    "GR14laghbh_u:1518": " hiraṇya-varṇā hariṇī suvarṇa-rajata-srajā // Lbh_1,5.272 //",
    "GR14laghbh_u:1519": " sarva-lakṣaṇa-sampannā yauvanārambha-vigrahā |",
    "GR14laghbh_u:1520": " ratna-kuṇḍala-saṃyuktā nīlākuñcita-śīrṣajā // Lbh_1,5.273 //",
    "GR14laghbh_u:1521": " divya-candana-liptāṅgī divya-puṣpopaśobhitā |",
    "GR14laghbh_u:1522": " mandāra-ketakī-jātī-puṣpāñcita-sukuntalā // Lbh_1,5.274 //",
    "GR14laghbh_u:1523": " subhrūḥ sunāsā suśroṇī pīnonnata-payodharā |",
    "GR14laghbh_u:1524": " paripūrṇendu-saṅkāśa-susmitānana-paṅkajā // Lbh_1,5.275 //",
    "GR14laghbh_u:1525": " taruṇāditya-varṇābhyāṃ kuṇḍalābhyāṃ virājitā |",
    "GR14laghbh_u:1526": " tapta-kāñcana-varṇābhā tapta-kāñcana-bhūṣaṇā // Lbh_1,5.276 //",
    "GR14laghbh_u:1527": " hastaiś caturbhiḥ saṃyuktā kanakāmbuja-bhūṣitā |",
    "GR14laghbh_u:1528": " nānā-ratna-vicitrāḍhya-kanakāmbuja-mālayā |",
    "GR14laghbh_u:1529": " hāra-keyūra-kaṭakair aṅgurīyaiś ca bhūṣitā // Lbh_1,5.277 //",
    "GR14laghbh_u:1530": " bhuja-yugma-dhṛtodagra-padma-yugma-virājitā |",
    "GR14laghbh_u:1531": " gṛhīta-mātuluṅgākhya-jāmbūnada-karāñcitā // Lbh_1,5.278 //",
    "GR14laghbh_u:1532": " evaṃ nityānapāyinyā mahālakṣmyā maheśvaraḥ |",
    "GR14laghbh_u:1533": " modate parama-vyomni śāśvate sarvadā prabhuḥ // Lbh_1,5.279 //",
    "GR14laghbh_u:1534": " pārśvayor avanī-līle samāsīne śubhānane |",
    "GR14laghbh_u:1535": " aṣṭa-dikṣu dalāgreṣu vimalādyāś ca śaktayaḥ // Lbh_1,5.280 //",
    "GR14laghbh_u:1536": " vimalotkarṣiṇī jñānā kriyā yogā tathaiva ca |",
    "GR14laghbh_u:1537": " prahvī satyā tatheśānā mahiṣyaḥ paramātmanaḥ ||",
    "GR14laghbh_u:1538": " gṛhītvā cāmarān divyān sudhākara-sama-prabhān |",
    "GR14laghbh_u:1539": " sarva-lakṣaṇa-sampannā modante patim acyutam // Lbh_1,5.281 //",
    "GR14laghbh_u:1540": " divyāpsarogaṇāḥ pañca-śata-saṅkhyāś ca yoṣitaḥ |",
    "GR14laghbh_u:1541": " antaḥpura-nivāsinyaḥ sarvābharaṇa-bhūṣitāḥ ||",
    "GR14laghbh_u:1542": " padma-hastāś ca tāḥ sarvāḥ koṭi-vaiśvānara-prabhāḥ |",
    "GR14laghbh_u:1543": " sarva-lakṣaṇa-sampannāḥ śītāṃśu-sadṛśānanāḥ |",
    "GR14laghbh_u:1544": " tābhiḥ parivṛto rājā śuśubhe paramaḥ pumān // Lbh_1,5.282 //",
    "GR14laghbh_u:1545": " ananta-vihagādhīśa-senāny-ādyaiḥ sureśvaraiḥ |",
    "GR14laghbh_u:1546": " anyaiḥ parijanair nityair muktaiś ca parisaṃvṛtaḥ |",
    "GR14laghbh_u:1547": " modate ramayā sārdhaṃ bhogaiśvaryaiḥ paraḥ pumān // Lbh_1,5.283 //",
    "GR14laghbh_u:1548": " atra kārikāḥ -",
    "GR14laghbh_u:1549": " arthataḥ śabdataś cātra yat punaḥ punar ucyate |",
    "GR14laghbh_u:1550": " tad-asambhāya-vastutvāt pratītyai hetuvādinām // Lbh_1,5.284 //",
    "GR14laghbh_u:1551": " śrīśa-niśvāsa-rūpāṇāṃ vedānāṃ tatra mūrtatā |",
    "GR14laghbh_u:1552": " tatas tad-aṅgato jātāḥ svedāḥ parama-pāvanāḥ // Lbh_1,5.285 //",
    "GR14laghbh_u:1553": " tripād-vibhūter dhāmatvāt tripādbhūtaṃ tu tat padam |",
    "GR14laghbh_u:1554": " vibhūtir māyikī sarvā proktā pādātmikā yataḥ // Lbh_1,5.286 //",
    "GR14laghbh_u:1555": " amṛtaṃ suṣṭhu madhuraṃ śāśvatas tu muhur navam |",
    "GR14laghbh_u:1556": " śuddha-sattvas tu tat proktaṃ sattvam aprākṛtaṃ tu tat |",
    "GR14laghbh_u:1557": " nityākṣarādi-śabdais tu ṣaḍ-bhāva-parivarjanam // Lbh_1,5.287 //",
    "GR14laghbh_u:1558": " kiṃ cānutthāpitānām api kārikāḥ -",
    "GR14laghbh_u:1559": " ādyam āvaraṇaṃ dikṣu pūrvādiṣu kilāṣṭasu |",
    "GR14laghbh_u:1560": " vyūhair lakṣmyādi-sahitair vāsudevādibhir matam // Lbh_1,5.288 //",
    "GR14laghbh_u:1561": " pūryo lakṣmyāḥ sarasvatyā rateḥ kānter anukramāt |",
    "GR14laghbh_u:1562": " vidikṣu parama-vyomna āgneyyādiṣu kīrtitāḥ // Lbh_1,5.289 //",
    "GR14laghbh_u:1563": " keśavādyair iha caturviṃśatyā tu dvitīyakam |",
    "GR14laghbh_u:1564": " aṣṭāsu kila kāṣṭhāsu teṣāṃ jñeyaṃ trayaṃ trayam // Lbh_1,5.290 //",
    "GR14laghbh_u:1565": " daśabhir matsya-kūrmādyair daśa-dikṣu tṛtīyakam // Lbh_1,5.291 //",
    "GR14laghbh_u:1566": " satyācyutānanta-durgā-viṣvaksena-gajānanaiḥ |",
    "GR14laghbh_u:1567": " śaṅkha-padma-nidhibhyāṃ ca turyam aṣṭāsu dikṣv idam // Lbh_1,5.292 //",
    "GR14laghbh_u:1568": " ṛg-vedādi-catuṣkeṇa sāvitryā garuḍena ca |",
    "GR14laghbh_u:1569": " tathādharma-sakhābhyāṃ ca pañcamaṃ pūrvavan matam // Lbh_1,5.293 //",
    "GR14laghbh_u:1570": " śaṅkha-cakra-gadā-padma-khaḍga-śārṅga-halais tathā |",
    "GR14laghbh_u:1571": " mūṣaleṇa ca ṣaṣṭhaṃ syād indrādyai saptamaṃ tathā // Lbh_1,5.294 //",
    "GR14laghbh_u:1572": " sādhyā marud-gaṇais caiva viśvadevās tathaiva ca |",
    "GR14laghbh_u:1573": " nityāḥ sarve pare dhāmni ye cānye tridivaukasaḥ |",
    "GR14laghbh_u:1574": " te vai prākṛtanāke'smin na nityās tridiveśvarāḥ // Lbh_1,5.295 //",
    "GR14laghbh_u:1575": " vāsudevādi-mūrtīnāṃ saptates tu caturyujaḥ |",
    "GR14laghbh_u:1576": " lokās tu tāvat-saṅkhyākāḥ pare dhāmni cakāsati // Lbh_1,5.296 //",
    "GR14laghbh_u:1577": " triṣu puṃso'vatāreṣu rudrāt padmabhavāt tathā |",
    "GR14laghbh_u:1578": " bhṛgvādikṛtanirdhārād viṣṇur eva mahattamaḥ ||",
    "GR14laghbh_u:1579": " kiṃ punaḥ puruṣas tatra vāsudevo'tra kintarām |",
    "GR14laghbh_u:1580": " tatrāpi kintamāṃ so'yaṃ mahā-vaikuṇṭhanāyakaḥ // Lbh_1,5.297 //",
    "GR14laghbh_u:1581": " sadāśivākhyo yaḥ śambhuḥ sa caiśānyāvṛtir matā // Lbh_1,5.298 //",
    "GR14laghbh_u:1582": " ato bruve'nayoḥ prāyo vailakṣaṇyaṃ dvayor na hi |",
    "GR14laghbh_u:1583": " dīpottha-dīpa-tulyatvāt syād vilāsa-vilāsinoḥ // Lbh_1,5.299 //",
    "GR14laghbh_u:1584": " maivaṃ vādīr mahāvādin adhunā tvam apeśalaḥ |",
    "GR14laghbh_u:1585": " gahanaiśvarya-vijñāna-rasāsvādayor asi // Lbh_1,5.300 //",
    "GR14laghbh_u:1586": " sarva-vedāntataḥ sāraṃ veda-kalpataroḥ phalam |",
    "GR14laghbh_u:1587": " śrī-bhāgavatam evātra pramāṇaṃ sarvato varam // Lbh_1,5.301 //",
    "GR14laghbh_u:1588": " tathā hi śrī-tṛtīye (3.2.21)",
    "GR14laghbh_u:1589": " svayaṃ tv asāmyātiśayas tryadhīśaḥ",
    "GR14laghbh_u:1590": " svārājya-lakṣmy-āpta-samasta-kāmaḥ |",
    "GR14laghbh_u:1591": " baliṃ haradbhiś cira-loka-pālaiḥ",
    "GR14laghbh_u:1592": " kirīṭa-koṭy-eḍita-pāda-pīṭhaḥ // Lbh_1,5.302 //",
    "GR14laghbh_u:1593": " iti |",
    "GR14laghbh_u:1594": " atra kārikāḥ -",
    "GR14laghbh_u:1595": " vidyete nānyasāmyātiśayau yatreti vigrahe |",
    "GR14laghbh_u:1596": " sarvebhyas tat-svarūpebhyaḥ kṛṣṇotkarṣa-nirūpaṇāt |",
    "GR14laghbh_u:1597": " ādhikyaṃ parama-vyoma-nāthād apy asya darśitam // Lbh_1,5.303 //",
    "GR14laghbh_u:1598": " svayaṃ-padena cāsyānya-nairapekṣam udīritam // Lbh_1,5.304 //",
    "GR14laghbh_u:1599": " rāmo'py adhika-sāmyābhyāṃ mukta-dhāmety avādi yat |",
    "GR14laghbh_u:1600": " tatra svayaṃ-padābhāvāt kṛṣeenaikyena tasya tat |",
    "GR14laghbh_u:1601": " nara-līlādi-sādharmyāt preṣṭhaṃ rūpaṃ tad asya yat // Lbh_1,5.305 //",
    "GR14laghbh_u:1602": " tathā hi brahmāṇḍe śrī-kṛṣṇa-vākyam -",
    "GR14laghbh_u:1603": " antaraṅga-svarūpā me matsya-kūrmādayas tv amī |",
    "GR14laghbh_u:1604": " sarvātmanāyam atrāpi śrīmad-daśarathātmajaḥ // Lbh_1,5.306 //",
    "GR14laghbh_u:1605": " iti |",
    "GR14laghbh_u:1606": " svayaṃ tv asāmyātiśayaḥ kṛṣṇas tu bhagavān svayam |",
    "GR14laghbh_u:1607": " ity asya paramaiśvarya-viśeṣasyānuvarṇane |",
    "GR14laghbh_u:1608": " padasya svayam ity asya dviruktir bodhayaty asau |",
    "GR14laghbh_u:1609": " kṛṣṇasyānya-svarūpaikyāt ādhikyaṃ neti sarvathā // Lbh_1,5.307 //",
    "GR14laghbh_u:1610": " try-adhīśa iti goloka-mathurā-dvārakābhidham |",
    "GR14laghbh_u:1611": " yat pada-tritayaṃ tasya so'dhipatvād adhīśvaraḥ |",
    "GR14laghbh_u:1612": " prakṛtīśa-virāḍ-antaryāmi-kṣīrābdhi-śāyinām |",
    "GR14laghbh_u:1613": " trayāṇām uparīśo'yaṃ try-adhīśa iti vā smṛtaḥ // Lbh_1,5.308 //",
    "GR14laghbh_u:1614": " svārājya-lakṣmyā tatrāpi prāpta-sarva-samīhitaḥ |",
    "GR14laghbh_u:1615": " svenātmanā svayā vāṅ-bhūtayā śakti-varyayā |",
    "GR14laghbh_u:1616": " rājatīti svarāṭ tasya bhāvaḥ svārājyam ucyate ||",
    "GR14laghbh_u:1617": " tad eva lakṣmīḥ sarvātiśāyinī sampad etayā |",
    "GR14laghbh_u:1618": " āptāḥ samastāḥ kāmā yaṃ kāmāḥ preṣṭhārtha-siddhayaḥ // Lbh_1,5.309 //",
    "GR14laghbh_u:1619": " cireti tu cirāyuṣkā lokapāḥ padmajādayaḥ |",
    "GR14laghbh_u:1620": " teṣāṃ kirīṭa-koṭībhir mukuṭānāṃ śatārbudhaiḥ |",
    "GR14laghbh_u:1621": " īḍite saṃstute pāda-pīṭhe yasyeti vigrahaḥ // Lbh_1,5.310 //",
    "GR14laghbh_u:1622": " hīrādi-ratna-mukuṭaiḥ pāda-pīṭābhighaṭanāt |",
    "GR14laghbh_u:1623": " janitena svanaughena bāḍham utprekṣitā stutiḥ // Lbh_1,5.311 //",
    "GR14laghbh_u:1624": " sva-sva-karmaṇy avasthityā tais tair brahmādi-lokapaiḥ |",
    "GR14laghbh_u:1625": " ājñāpālanam evāsya baler haraṇam ucyate // Lbh_1,5.312 //",
    "GR14laghbh_u:1626": " athātra prakriyā khyātā paruāṇy eṣā vilikhyate // Lbh_1,5.313 //",
    "GR14laghbh_u:1627": " brahmāṇḍānām anantānāṃ prāyo nānāvidhātmanām |",
    "GR14laghbh_u:1628": " vṛndāni bhagavac-chaktau vicitrāṇi cakāsati // Lbh_1,5.314 //",
    "GR14laghbh_u:1629": " śata-koṭi-pramāṇāni yojanānāṃ tu kānicit |",
    "GR14laghbh_u:1630": " ajāṇḍāni virājante śakti-vaicitryato hareḥ // Lbh_1,5.315 //",
    "GR14laghbh_u:1631": " kānicic ca nikharveṇa teṣāṃ padmāyutena ca |",
    "GR14laghbh_u:1632": " tat-parārdha-śatenāpi vistṛtāni tu kānicit // Lbh_1,5.316 //",
    "GR14laghbh_u:1633": " madhye teṣām ajāṇḍeṣu keṣucid viṃśatiḥ kṛtā |",
    "GR14laghbh_u:1634": " bhuvanānāṃ ca pañcāśat kutracit sapatatis tathā |",
    "GR14laghbh_u:1635": " śataṃ sahasram ayutaṃ lakṣaṃ kvacana rājati // Lbh_1,5.317 //",
    "GR14laghbh_u:1636": " brahmādyā lokapās teṣu nānā-rūpāś cakāsati |",
    "GR14laghbh_u:1637": " paramardhi-sahasreṇa sevyamānāḥ samantataḥ ||",
    "GR14laghbh_u:1638": " kvacid indrādayas teṣu mahākalpa-śatāyuṣaḥ |",
    "GR14laghbh_u:1639": " mahākalpa-parārdhāyur-bhājo brahmādayas tathā // Lbh_1,5.318 //",
    "GR14laghbh_u:1640": " te te brahma-sureśādyāḥ kathitāś ciralokapāḥ |",
    "GR14laghbh_u:1641": " stutāṅghri-pīṭhaḥ kṛṣṇo'yaṃ teṣāṃ mukuṭa-koṭibhiḥ // Lbh_1,5.319 //",
    "GR14laghbh_u:1642": " ekadā dvārakā-puryāṃ sudharmāyāṃ murāntake |",
    "GR14laghbh_u:1643": " virājati tam āgatya dvārādhyakṣo nyavedayat |",
    "GR14laghbh_u:1644": " didṛkṣr deva-pādābjaṃ brahmā dvāre'vatiṣṭhate // Lbh_1,5.320 //",
    "GR14laghbh_u:1645": " āgataḥ katamo brahmā dvārīti paripṛccha tam |",
    "GR14laghbh_u:1646": " ity acyuta-giraṃ śṛṇvan etya dvārādhipaḥ punaḥ ||",
    "GR14laghbh_u:1647": " pṛṣṭvā brahmānam āgatya kṛṣṇāgre ca tam abravīt |",
    "GR14laghbh_u:1648": " āgataḥ sanakādīnāṃ janakaś caturānanaḥ // Lbh_1,5.321 //",
    "GR14laghbh_u:1649": " ānayeti harer vācā tena brahmā praveśitaḥ |",
    "GR14laghbh_u:1650": " praṇaman daṇḍavat pṛṣṭaḥ kṛṣṇena kim ihāgataḥ |",
    "GR14laghbh_u:1651": " tvam iti prāha taṃ brahmā devāgamana-kāraṇam |",
    "GR14laghbh_u:1652": " vakṣye paścād yadātthādya brahmā karama ity adaḥ |",
    "GR14laghbh_u:1653": " jñātum icchāmi tan nātha brahmā nānyo'sti mad yataḥ // Lbh_1,5.322 //",
    "GR14laghbh_u:1654": " atha smitvā mukundena dvāravatyāṃ drutaṃ tadā |",
    "GR14laghbh_u:1655": " smṛtvā brahmāṇḍa-koṭibhyo loka-pālāḥ samāgatāḥ |",
    "GR14laghbh_u:1656": " aṣṭavakrāś catuḥṣaṣṭhi-vaktrāḥ śata-mukhās tathā |",
    "GR14laghbh_u:1657": " sahasra-vaktrā lakṣāsyāḥ koṭi-vaktrā viriñcayaḥ |",
    "GR14laghbh_u:1658": " rudrāś ca viṃśati-mukhās tathā pañcāśad-ānanāḥ |",
    "GR14laghbh_u:1659": " śata-vaktrāḥ sahasrāsyā lakṣa-bāhu-śiro-bhṛtaḥ ||",
    "GR14laghbh_u:1660": " purandarāś ca lakṣālakṣā niyutākṣās tathāpare |",
    "GR14laghbh_u:1661": " apare loka-pālāś ca vividhākṛti-bhūṣaṇāḥ ||",
    "GR14laghbh_u:1662": " kṛṣṇasya purataḥ prāptāḥ pāda-pĪṭham avānaman |",
    "GR14laghbh_u:1663": " tān dṛṣṭvā vismayāt tasmin unmamāda caturmukhaḥ // Lbh_1,5.323 //",
    "GR14laghbh_u:1664": " kiṃ ca -",
    "GR14laghbh_u:1665": " viṣṇu-dharmottare proktaṃ sarve brahmāṇḍa-maṇḍalāḥ |",
    "GR14laghbh_u:1666": " deśato jīvataś cāpi tulya-rūpa bhavanty amī // Lbh_1,5.324 //",
    "GR14laghbh_u:1667": " tathā hi -",
    "GR14laghbh_u:1668": " eka-rūpās tathaivāṇḍāḥ sarva eva nareśvara |",
    "GR14laghbh_u:1669": " tulya-deśa-vibhāgāś ca tulyajantava eva ca // Lbh_1,5.325 //",
    "GR14laghbh_u:1670": " iti |",
    "GR14laghbh_u:1671": " virodhe'tra samutpanne samādhānaṃ vidhīyate // Lbh_1,5.326 //",
    "GR14laghbh_u:1672": " yataḥ śrī-kaurme -",
    "GR14laghbh_u:1673": " virodho vākyayor yatra nāprāmāṇyaṃ tad iṣyate |",
    "GR14laghbh_u:1674": " yathāviruddhatā ca syāt tathārthaḥ kalpyate tayoḥ // Lbh_1,5.327 //",
    "GR14laghbh_u:1675": " iti |",
    "GR14laghbh_u:1676": " yugapat sakalāṇḍāni jātu saṃharate hariḥ // Lbh_1,5.328 //",
    "GR14laghbh_u:1677": " tathā hi śrī-viṣṇu-dharmottare (1.77.9) -",
    "GR14laghbh_u:1678": " anantāni tavoktāni yāny aṇḍāni mayā purā |",
    "GR14laghbh_u:1679": " sarvāṇi tāni saṃhṛtya sama-kālaṃ jagat-patiḥ |",
    "GR14laghbh_u:1680": " prakṛtau tiṣṭhati tadā sā rātris tasya kīrtitā // Lbh_1,5.329 //",
    "GR14laghbh_u:1681": " iti |",
    "GR14laghbh_u:1682": " ataḥ saṃhṛtya sarvāṇi punar aṇḍāny asau sṛjan |",
    "GR14laghbh_u:1683": " viṣamāṇi sṛjej jātu kadācic ca samāny api // Lbh_1,5.330 //",
    "GR14laghbh_u:1684": " ity aupodghātikaṃ procya prakṛtaṃ parilikhyate // Lbh_1,5.331 //",
    "GR14laghbh_u:1685": " kiṃ ca tatraiva (3.2.12) -",
    "GR14laghbh_u:1686": " yan martya-līlaupayikaṃ sva-yoga-",
    "GR14laghbh_u:1687": " māyā-balaṃ darśayatā gṛhītam |",
    "GR14laghbh_u:1688": " vismāpanaṃ svasya ca saubhagarddheḥ paraṃ padaṃ bhūṣaṇa-bhūṣaṇāṅgam // Lbh_1,5.332 //",
    "GR14laghbh_u:1689": " iti |",
    "GR14laghbh_u:1690": " atra kārikāḥ -",
    "GR14laghbh_u:1691": " yad bimbaṃ martya-līlānāṃ bhaved aupāyikaṃ param |",
    "GR14laghbh_u:1692": " pūrva-padya-sthitaṃ bimbaṃ yat-padenānukṛṣyate // Lbh_1,5.333 //",
    "GR14laghbh_u:1693": " vividhāścarya-mādhurya-vīryaiśvaryādi-sambhavāt |",
    "GR14laghbh_u:1694": " svasya devādi-līlābhyo martya-līlā manoharāḥ // Lbh_1,5.334 //",
    "GR14laghbh_u:1695": " dhvanyate bimba-śabdena sad-guṇāvali-śālinām |",
    "GR14laghbh_u:1696": " sakala-sva-sva-rūpāṇāṃ mūlatvaṃ tasya sarvathā // Lbh_1,5.335 //",
    "GR14laghbh_u:1697": " atas tad eva niḥśeṣa-guṇa-rūpāspadatvaḥ |",
    "GR14laghbh_u:1698": " vicitra-nara-līlānām atiyogyam udīryate // Lbh_1,5.336 //",
    "GR14laghbh_u:1699": " svayogamāyā cic-chaktir balaṃ tasyāḥ samarthatā |",
    "GR14laghbh_u:1700": " etad-darśayatā sākṣāt-kurvatā prakaṭīkṛtam ||",
    "GR14laghbh_u:1701": " aho madīya-cic-chakteḥ prabhāvaṃ paśyatādbhutam |",
    "GR14laghbh_u:1702": " divyātidivya-lokeṣu yad-gandho'pi na sambhavet |",
    "GR14laghbh_u:1703": " taj-jagan-mohanaṃ rūpaṃ yayāviṣkṛtam īdṛśam |",
    "GR14laghbh_u:1704": " sva-yoga-māyety ādyasya bhāvo'yam iti gamyate // Lbh_1,5.337 //",
    "GR14laghbh_u:1705": " svasyātmano'pi parama-vyomeśādyātma-darśinaḥ |",
    "GR14laghbh_u:1706": " vismāpanaṃ naavoddāma-camatkṛtikaraṃ param // Lbh_1,5.338 //",
    "GR14laghbh_u:1707": " saubhagardhir mahāścarya-saundarya-paramāvadhiḥ |",
    "GR14laghbh_u:1708": " tasyāḥ paraṃ padaṃ nityotkarṣa-sampad-varāspadam // Lbh_1,5.339 //",
    "GR14laghbh_u:1709": " yat tu kaustubha-mīnendra-kuṇḍalādyaṃ hi bhūṣaṇam |",
    "GR14laghbh_u:1710": " tasyāpi bhūṣaṇāny aṅgāny asyeti sati vigrahe |",
    "GR14laghbh_u:1711": " tasya śrī-vigrahasyedam asamordhatvam īritam // Lbh_1,5.340 //",
    "GR14laghbh_u:1712": " sac-cid-ānanda-sāndratvāt dvayor evāviśeṣataḥ |",
    "GR14laghbh_u:1713": " aupacārika evātra bhedo'yaṃ deha-dehinoḥ // Lbh_1,5.341 //",
    "GR14laghbh_u:1714": " tathā ca śrī-kaurme -",
    "GR14laghbh_u:1715": " deha-dehi-bhidā cātra neśvare vidyate kvacit // Lbh_1,5.342 //",
    "GR14laghbh_u:1716": " iti |",
    "GR14laghbh_u:1717": " kiṃ ca śrī-daśame śrī-pura-strīṇām uktau (10.44.14) -",
    "GR14laghbh_u:1718": " gopyas tapaḥ kim acaran yad amuṣya rūpaṃ",
    "GR14laghbh_u:1719": " lāvaṇya-sāram asamordham ananya-siddham |",
    "GR14laghbh_u:1720": " dṛgbhiḥ pibanty anusavābhinavaṃ durāpam",
    "GR14laghbh_u:1721": " ekānta-dhāma yaśasaḥ śriya aiśvarasya // Lbh_1,5.343 //",
    "GR14laghbh_u:1722": " iti |",
    "GR14laghbh_u:1723": " tathā hi śrī-baladevaṃ prati śrī-kṛṣṇoktau (10.15.8) -",
    "GR14laghbh_u:1724": " dhanyeyam adya dharaṇī tṛṇa-vīrudhas tvat-",
    "GR14laghbh_u:1725": " pāda-spṛśo drumalatāḥ karajābhimṛṣṭāḥ |",
    "GR14laghbh_u:1726": " nadyo'drayaḥ khaga-mṛgāḥ sadayāvalokair",
    "GR14laghbh_u:1727": " gopyo'ntareṇa bhujayor api yat-spṛhā śrīḥ // Lbh_1,5.344 //",
    "GR14laghbh_u:1728": " iti |",
    "GR14laghbh_u:1729": " atra kārikāḥ --",
    "GR14laghbh_u:1730": " śrī-vṛndāvana-tad-vāsi-mādhuryollola-cetasā |",
    "GR14laghbh_u:1731": " tat-stave hariṇārabdhe nijokarṣāvasāyinam |",
    "GR14laghbh_u:1732": " tam ālocya tato rāmam apadiśya vyadhāyi saḥ // Lbh_1,5.345 //",
    "GR14laghbh_u:1733": " ato'tra naiva tātparyaṃ rāmotkarṣānuvarṇane |",
    "GR14laghbh_u:1734": " sakhya-bhāvāt tadā rāme narmaṇaivedam īritam // Lbh_1,5.346 //",
    "GR14laghbh_u:1735": " bhujāntaraṃ tu vakṣas te tena dhanyā vrajāñganāḥ |",
    "GR14laghbh_u:1736": " yat-spṛhā vakṣase yasmai śrīr apy ācarati spṛhām // Lbh_1,5.347 //",
    "GR14laghbh_u:1737": " yat-spṛhaiva paraṃ tasyā na tu tat-prāpti-yogyatā // Lbh_1,5.348 //",
    "GR14laghbh_u:1738": " sadā vakṣaḥ-sthalasthāpi vaikuṇṭeśitur indirā |",
    "GR14laghbh_u:1739": " kṛṣṇoraḥ-spṛhayāsyaiva rūpaṃ vivṛṇute'dhikam // Lbh_1,5.349 //",
    "GR14laghbh_u:1740": " paurāṇikam upākhyānam atra saṅkṣipya likhyate // Lbh_1,5.350 //",
    "GR14laghbh_u:1741": " śrīḥ prekṣya kṛṣṇa-saundaryaṃ tatra lubdhā tatas tapaḥ |",
    "GR14laghbh_u:1742": " kurvatīṃ prāha tāṃ kṛṣṇaḥ kiṃ te tapasi kāraṇam ||",
    "GR14laghbh_u:1743": " vijihīrṣe tvayā goṣṭhe gopī-rūpeti sābravīt |",
    "GR14laghbh_u:1744": " tad durlabham iti proktā lakṣmīs taṃ punar abravīt ||",
    "GR14laghbh_u:1745": " svarṇa-rekheva te nātha vastum icchāmi vakṣasi |",
    "GR14laghbh_u:1746": " evam astv iti sā tasya tad-rūpā vakṣasi sthitā // Lbh_1,5.351 //",
    "GR14laghbh_u:1747": " yathoktaṃ śrī-daśame nāgapatnībhiḥ (10.16.36) -",
    "GR14laghbh_u:1748": " yad-vāñchayā śrīr lalanācarat tapo",
    "GR14laghbh_u:1749": " vihāya kāmān suciraṃ dhṛta-vratā // Lbh_1,5.352 //",
    "GR14laghbh_u:1750": " iti |",
    "GR14laghbh_u:1751": " nāmno'pi mahimetasya sarvato'dhika īryate // Lbh_1,5.353 //",
    "GR14laghbh_u:1752": " yathā śrī-brahmāṇḍe -",
    "GR14laghbh_u:1753": " sahasra-nāmnāṃ puṇyānāṃ trir āvṛtya tu yat phalam |",
    "GR14laghbh_u:1754": " ekāvṛttyā tu kṛṣṇasya nāmaikaṃ tat prayacchati // Lbh_1,5.354 //",
    "GR14laghbh_u:1755": " skānde ca -",
    "GR14laghbh_u:1756": " madhura-madhuram etan maṅgalaṃ maṅgalānāṃ",
    "GR14laghbh_u:1757": " sakala-nigama-vallī-sat-phalaṃ cit-svarūpam |",
    "GR14laghbh_u:1758": " sakṛd api parigītaṃ śraddhayā helayā vā",
    "GR14laghbh_u:1759": " bhṛgu-vara nara-mātraṃ tārayet kṛṣṇa-nāma ||",
    "GR14laghbh_u:1760": " iti // Lbh_1,5.355 //",
    "GR14laghbh_u:1761": " ataḥ svayaṃ-padādibhyo bhagavān kṛṣṇa eva hi |",
    "GR14laghbh_u:1762": " svayaṃ-rūpa iti vyaktaṃ śrīmad-bhāgavatādiṣu // Lbh_1,5.356 //",
    "GR14laghbh_u:1763": " yathoktaṃ śrī-brahma-saṃhitāyāṃ (5.1, 5.39)",
    "GR14laghbh_u:1764": " īśvaraḥ paramaḥ kṛṣṇaḥ saccidānanda-vigrahaḥ |",
    "GR14laghbh_u:1765": " anādir ādir govindaḥ sarva-kāraṇa-kāraṇam // Lbh_1,5.357 //",
    "GR14laghbh_u:1766": " rāmādi-mūrtiṣu kalā-niyamena tiṣṭhan nānāvatāram akarod bhuvaneṣu kintu kṛṣṇaḥ svayaṃ samabhavat paramaḥ pumān yo",
    "GR14laghbh_u:1767": " govindam ādi-puruṣaṃ tam ahaṃ bhajāmi // Lbh_1,5.358 //",
    "GR14laghbh_u:1768": " iti |",
    "GR14laghbh_u:1769": " tasmāt parama-vaikuṇṭha-nātho'py asya vilāsakaḥ // Lbh_1,5.359 //",
    "GR14laghbh_u:1770": " ato militvā śrutibhiḥ sva-sāro yaḥ stavaḥ kṛtaḥ |",
    "GR14laghbh_u:1771": " tat tātparya-kṛtī kṛṣṇam eva devarṣir ānamat // Lbh_1,5.360 //",
    "GR14laghbh_u:1772": " namas tasmai bhagavate kṛṣṇāya ityādi // Lbh_1,5.361 //",
    "GR14laghbh_u:1773": " nanv eṣa dvāparasyānte prādurbhūto yadūdvahaḥ |",
    "GR14laghbh_u:1774": " sa vaikuṇṭheśvaro'hādis tad-vilāsaḥ kathaṃ bhavet // Lbh_1,5.362 //",
    "GR14laghbh_u:1775": " maivam asyādi-śūnyasya janma-līlāpy anādikā |",
    "GR14laghbh_u:1776": " svacchandato mukundena prākaṭyaṃ nīyate muhuḥ // Lbh_1,5.363 //",
    "GR14laghbh_u:1777": " tathā ca śrī-tṛtīye (3.2.15)",
    "GR14laghbh_u:1778": " sva-śānta-rūpeṣv itaraiḥ sva-rūpair",
    "GR14laghbh_u:1779": " abhyardyamāneṣv anukampitātmā |",
    "GR14laghbh_u:1780": " parāvareśo mahad-aṃśa-yukto",
    "GR14laghbh_u:1781": " hy ajo 'pi jāto bhagavān yathāgniḥ // Lbh_1,5.364 //",
    "GR14laghbh_u:1782": " iti |",
    "GR14laghbh_u:1783": " atra kārikāḥ -",
    "GR14laghbh_u:1784": " sve bhaktāḥ sve ca te śānta-rūpāś cety atra vigrahaḥ |",
    "GR14laghbh_u:1785": " śāntis tan-niṣṭhatā buddheḥ śāntās tan-niṣṭha-buddhayaḥ // Lbh_1,5.365 //",
    "GR14laghbh_u:1786": " teṣu sūra-sutādyeṣu nandādiṣu ca sādhuṣu |",
    "GR14laghbh_u:1787": " itarais tad-viruddhais tu kaṃsādyair asurādibhiḥ ||",
    "GR14laghbh_u:1788": " svarūpaiḥ suṣṭhv arūpair ity arūpatvaṃ virūpatā |",
    "GR14laghbh_u:1789": " ghorātivikaṭākārair ity arthaḥ sphuṭam īritaḥ // Lbh_1,5.366 //",
    "GR14laghbh_u:1790": " abhyardyamāneṣv abhitaḥ kriyamāṇamahāritṣu |",
    "GR14laghbh_u:1791": " anukampāyutamanāḥ pare māyānvayojjhitāḥ |",
    "GR14laghbh_u:1792": " golokamukhyā avare māyikājāṇḍa-maṇḍalāḥ |",
    "GR14laghbh_u:1793": " pareṣām avareṣāṃ ca teṣām īśo'dhināyakaḥ // Lbh_1,5.367 //",
    "GR14laghbh_u:1794": " syur mahānto'tiparama-mahattamatayā smṛtāḥ |",
    "GR14laghbh_u:1795": " te paravyoma-nāthaś ca vyūhāś ca vasu-saṅkhyakāḥ // Lbh_1,5.368 //",
    "GR14laghbh_u:1796": " vāsudevādayo vyūhāḥ paravyomeśvarasya ye |",
    "GR14laghbh_u:1797": " tebhyo'py utkarṣabhājo'mī kṛṣṇa-vyūhāḥ satāṃ matāḥ ||",
    "GR14laghbh_u:1798": " ity ete parama-vyoma-nātha-vyūhaiḥ sahaikatām |",
    "GR14laghbh_u:1799": " svavilāsair ihābhyetya prādurbhāvam upāgatāḥ // Lbh_1,5.369 //",
    "GR14laghbh_u:1800": " aṃśās tasyāvatārā ye prasiddhāḥ puruṣādayaḥ |",
    "GR14laghbh_u:1801": " tathā śrī-jānakī-nātha-nṛṣiṃha-kroḍa-vāmanāḥ |",
    "GR14laghbh_u:1802": " nārāyaṇo nara-sakhā hayaśīrṣājitādayaḥ // Lbh_1,5.370 //",
    "GR14laghbh_u:1803": " ebhir yuktaḥ sadā yogam avāpyayan avasthitaḥ // Lbh_1,5.371 //",
    "GR14laghbh_u:1804": " ato vṛndāvane tat-tal-līlā-prakaṭatekṣate // Lbh_1,5.372 //",
    "GR14laghbh_u:1805": " vaikuṇṭheśvara-līlātra darśitā yā viriñcaye |",
    "GR14laghbh_u:1806": " seśvarāṇām ajāṇḍānāṃ koṭir vṛndāvane'dbhutā |",
    "GR14laghbh_u:1807": " saiva jñeyā yataḥ svāṃśa-dvāraivāsau prakāśitā // Lbh_1,5.373 //",
    "GR14laghbh_u:1808": " vāsudevādi-līlās tu mathurā dvārakādiṣu |",
    "GR14laghbh_u:1809": " tat-tad-rūpair vrajāntas tu bālyehābhiś ca darśitāḥ |",
    "GR14laghbh_u:1810": " yathā śrī-dāmni tārkṣyatvaṃ prāpte so'pi caturbhujaḥ |",
    "GR14laghbh_u:1811": " ādityeṣv atha labdheṣu babhau dvādaśabhir bhujaiḥ // Lbh_1,5.374 //",
    "GR14laghbh_u:1812": " tathā sāṅkarṣaṇī līlā daitya-saṃhārakāpi ca |",
    "GR14laghbh_u:1813": " mūrtayo māthure bhānti śrī-pradyumnī̀aniruddhayoḥ |",
    "GR14laghbh_u:1814": " yāḥ śrī-gopāla-tāpanyāṃ vārāhādiṣu ca śrutaḥ // Lbh_1,5.375 //",
    "GR14laghbh_u:1815": " evaṃ puruṣa-līlānāṃ prākaṭyam iha māthure |",
    "GR14laghbh_u:1816": " ananta-śāyi-rūpābhiḥ kriyate suṣṭhu mūrtibhiḥ // Lbh_1,5.376 //",
    "GR14laghbh_u:1817": " yadā yadā ca sā līlā kṛṣṇena prakaṭīkṛtā |",
    "GR14laghbh_u:1818": " bhavvet tat-tad-upākhyānaṃ purāṇeṣv iti viśrutam // Lbh_1,5.377 //",
    "GR14laghbh_u:1819": " yāni rāmādi-rūpāṇi prāduścakre svakeliṣu |",
    "GR14laghbh_u:1820": " tāny ādhiṣṭhāna-rūpeṇa rājante'dyāpi māthure // Lbh_1,5.378 //",
    "GR14laghbh_u:1821": " go-parārdha-payaḥ-pūrair janitaḥ kṣīra-vāridhiḥ |",
    "GR14laghbh_u:1822": " mamanthājitarūpas taṃ gopair devāsurīkṛtaiḥ // Lbh_1,5.379 //",
    "GR14laghbh_u:1823": " ateva brahmāṇḍe -",
    "GR14laghbh_u:1824": " yo vaikuṇṭhe caturbāhur bhagavān puruṣottamaḥ ya eva śvetadvīpeśo naro nārāyaṇaś ca yaḥ |",
    "GR14laghbh_u:1825": " sa eva vṛndāvana-bhū-vihārī nanda-nandanaḥ // Lbh_1,5.380 //",
    "GR14laghbh_u:1826": " etasyaivāpare'nantā avatārā manoharāḥ |",
    "GR14laghbh_u:1827": " mahāgner iha yadvat syur ulkāḥ śata-sahasraśaḥ |",
    "GR14laghbh_u:1828": " tatraiva līnā ekatvaṃ vrajeyus te harau tathā // Lbh_1,5.381 //",
    "GR14laghbh_u:1829": " iti |",
    "GR14laghbh_u:1830": " iti siddhā prabhor asya mahad-aṃśais tu yuktatā // Lbh_1,5.382 //",
    "GR14laghbh_u:1831": " ateva purāṇādau kecin nara-sakhyātmatām |",
    "GR14laghbh_u:1832": " mahendrānujatāṃ kecit kecit kṣīrābdhi-śāyitām |",
    "GR14laghbh_u:1833": " sahasra-śīrṣatāṃ kecit kecid vaikuṇṭha-nāthatām |",
    "GR14laghbh_u:1834": " brūyuḥ kṛṣṇasya munayas tat-tad-vṛttānta-gāminaḥ // Lbh_1,5.383 //",
    "GR14laghbh_u:1835": " upodghātaṃ samāpyātha prakṛtaṃ likhyate punaḥ // Lbh_1,5.384 //",
    "GR14laghbh_u:1836": " ajo janma-vihīno'pi jāto janmāvirācarat // Lbh_1,5.385 //",
    "GR14laghbh_u:1837": " nanv ekasya kilājatvaṃ janmitvaṃ ca virudhyate |",
    "GR14laghbh_u:1838": " ity āśaṅkyāha bhagavān acintyaiśvarya-vaibhavaḥ // Lbh_1,5.386 //",
    "GR14laghbh_u:1839": " tatra tatra yathā vahnis tejo-rūpeṇa sann api |",
    "GR14laghbh_u:1840": " jāyate maṇi-kāṣṭhāder hetuṃ kañcid avāpya saḥ ||",
    "GR14laghbh_u:1841": " anādim eva janmādi-līlām eva tathādbhutam |",
    "GR14laghbh_u:1842": " hetunā kenacit kṛṣṇaḥ prāduṣkuryāt kadācana // Lbh_1,5.387 //",
    "GR14laghbh_u:1843": " sva-līlā-kīrti-vistārāt lokeṣv anujighṛkṣutā |",
    "GR14laghbh_u:1844": " asya janmādi-līlānāṃ prākaṭye hetur uttamaḥ // Lbh_1,5.388 //",
    "GR14laghbh_u:1845": " tathā bhayaṅkarataraiḥ pīḍyamāneṣu dānavaiḥ |",
    "GR14laghbh_u:1846": " priyeṣu karuṇāpy atra hetur ity uttameva hi // Lbh_1,5.389 //",
    "GR14laghbh_u:1847": " bhūmi-bhāāpahārāya brahmādyais tridaśeśvaraiḥ |",
    "GR14laghbh_u:1848": " abhyarthanaṃ tu yat tasya tad bhaved ānuṣaṅgikam // Lbh_1,5.390 //",
    "GR14laghbh_u:1849": " ced adyāpi didṛkṣeran utkaṇṭhārtā nija-priyāḥ |",
    "GR14laghbh_u:1850": " tāṃ tāṃ līlāṃ tataḥ kṛṣṇo darśayet tān kṛpā-nidhiḥ // Lbh_1,5.391 //",
    "GR14laghbh_u:1851": " kair api prema-vaivaśya-bhāgbhir bhāgavatottamaiḥ |",
    "GR14laghbh_u:1852": " adyāpi dṛśyate kṛṣṇaḥ krīḍan vṛndāvanāntare // Lbh_1,5.392 //",
    "GR14laghbh_u:1853": " kiṃ cāsya pārṣadādīnām apy uktā nitya-mūrtitā |",
    "GR14laghbh_u:1854": " tasyeśvareśitur nity-mūrtitve kā vicitratā // Lbh_1,5.393 //",
    "GR14laghbh_u:1855": " tathāpi śuṣka-vādaika-niṣṭhānāṃ hetu-vādinām |",
    "GR14laghbh_u:1856": " tuṣṇīmbhāvāya vacanaṃ purāṇāder vilikhyate // Lbh_1,5.394 //",
    "GR14laghbh_u:1857": " tathā hi, śrī-bhāgavate brahma-stutau (10.14.22) -",
    "GR14laghbh_u:1858": " tvayy eva nitya-sukha-bodha-tanāv anante māyāt udyad api yat sad ivāvabhāti // Lbh_1,5.395",
    "GR14laghbh_u:1859": " śrī-brahmāṇḍe ca -",
    "GR14laghbh_u:1860": " anādeyam aheyaṃ ca rūpaṃ bhagavato hareḥ |",
    "GR14laghbh_u:1861": " āvirbhāva-tirobhāvāv asyokte graha-mocane // Lbh_1,5.396 //",
    "GR14laghbh_u:1862": " śrī-bṛhad-vaiṣṇave -",
    "GR14laghbh_u:1863": " nityāvatāro bhagavān nity-mūrtir jagat-patiḥ |",
    "GR14laghbh_u:1864": " nitya-rūpo nitya-gandho nityaiśvarya-sukhānubhūḥ // Lbh_1,5.397 //",
    "GR14laghbh_u:1865": " pādme śrī-vyāsāmbarīṣa-saṃvāde śrī-kṛṣṇaṃ prati śrī-vyāsa-vacanam",
    "GR14laghbh_u:1866": " tvām ahaṃ draṣṭum icchāmi cakṣurbhyāṃ madhusūdana |",
    "GR14laghbh_u:1867": " yat tat satyaṃ paraṃ brahma jagad-yoniṃ jagat-patim |",
    "GR14laghbh_u:1868": " vadanti veda-śirasaś cakṣuṣaṃ nātha me'stu tat // Lbh_1,5.398 //",
    "GR14laghbh_u:1869": " śrī-kṛṣṇa-vākyam - (PadmaP 4.73.17-19) -",
    "GR14laghbh_u:1870": " paśya tvaṃ darśayiṣyāmi svarūpaṃ veda-gopitam |",
    "GR14laghbh_u:1871": " tato'paśyam ahaṃ bhūpa bālaṃ kālāmbuda-prabham |",
    "GR14laghbh_u:1872": " gopa-kanyāvṛtaṃ gopaṃ hasantaṃ gopa-bālakaiḥ |",
    "GR14laghbh_u:1873": " kadamba-mūla āsīnaṃ pīta-vāsasam acyutam // Lbh_1,5.399 //",
    "GR14laghbh_u:1874": " tatraivāgre (4.73.23-25) -",
    "GR14laghbh_u:1875": " tato mām āha bhagavān vṛndāvana-caraḥ svayam |",
    "GR14laghbh_u:1876": " yad idaṃ me tvayā dṛṣṭaṃ rūpaṃ divyaṃ sanātanam |",
    "GR14laghbh_u:1877": " niṣkalaṃ niṣkriyaṃ śāntaṃ sac-cid-ānanda-vigraham |",
    "GR14laghbh_u:1878": " pūrṇaṃ padma-palāśākṣaṃ nātaḥ parataraṃ mama // Lbh_1,5.400 //",
    "GR14laghbh_u:1879": " idam eva vadany ete vedāḥ kāraṇa-kāraṇam |",
    "GR14laghbh_u:1880": " satyaṃ vyāpi parānandaṃ cid-ghanaṃ śāśvataṃ śivam // Lbh_1,5.401 //",
    "GR14laghbh_u:1881": " śrī-vāsudevopaniṣadi (3.5) -",
    "GR14laghbh_u:1882": " mad-rūpam advayaṃ brahma madhyādy-anta-vivarjitam |",
    "GR14laghbh_u:1883": " sva-prabhaṃ sac-cid-ānandaṃ bhaktyā jānāti cāvyayam // Lbh_1,5.402 //",
    "GR14laghbh_u:1884": " iti |",
    "GR14laghbh_u:1885": " nanv arūpaḥ kṛṣṇo dṛśyo māyika-rūpataḥ // Lbh_1,5.403 //",
    "GR14laghbh_u:1886": " tathāpi mokṣa-dharme śrī-bhagavad-vacanaṃ yathā (MBh 12.326.42-3)",
    "GR14laghbh_u:1887": " etat tvayā na vijñeyaṃ rūpavān iti dṛśyate |",
    "GR14laghbh_u:1888": " icchan muhūrtān naśyeyam īśo 'haṃ jagato guruḥ // Lbh_1,5.404 //",
    "GR14laghbh_u:1889": " māyā hy eṣā mayā sṛṣṭā yan māṃ paśyasi nārada |",
    "GR14laghbh_u:1890": " sarvabhūtaguṇair yuktaṃ naivaṃ tvaṃ jñātum arhasi // Lbh_1,5.405 //",
    "GR14laghbh_u:1891": " iti |",
    "GR14laghbh_u:1892": " tathā ca pādme -",
    "GR14laghbh_u:1893": " anāma-rūpa evāyaṃ bhagavān harir īśvaraḥ |",
    "GR14laghbh_u:1894": " akarteti ca yo vedaiḥ smṛtibhiś cābhidhīyate // Lbh_1,5.406 //",
    "GR14laghbh_u:1895": " iti |",
    "GR14laghbh_u:1896": " atra samādhānaṃ yathā śrī-vāsudevādhyātme -",
    "GR14laghbh_u:1897": " aprasiddhes tad-guṇānām anāmāsau prakīrtitaḥ |",
    "GR14laghbh_u:1898": " aprākṛtatvād arūpasyāpy arūpo'sāv udīryate ||",
    "GR14laghbh_u:1899": " sambandhena pradhānasya harer nāsty eva kartṛtā |",
    "GR14laghbh_u:1900": " akartāram ataḥ prāhuḥ purāṇaṃ taṃ purāvidaḥ // Lbh_1,5.407 //",
    "GR14laghbh_u:1901": " iti |",
    "GR14laghbh_u:1902": " ataś ca mokṣadharmīya-vacanaṃ yogyam eva tat // Lbh_1,5.408 //",
    "GR14laghbh_u:1903": " tathā hi -",
    "GR14laghbh_u:1904": " rūpīti hetor dṛśyeta yathaiva prākṛto janaḥ |",
    "GR14laghbh_u:1905": " tathāsau dṛśyata iti tvayā mā sma vicāryatām // Lbh_1,5.409 //",
    "GR14laghbh_u:1906": " ity uktvā svasya rūpitve'py adṛśyatvam udīritam |",
    "GR14laghbh_u:1907": " tato nija-svarūpasyāprākṛtatvaṃ ca darśitam // Lbh_1,5.410 //",
    "GR14laghbh_u:1908": " tad-darśane tv akuṇṭhātmā mamecchaiva ca kāraṇam |",
    "GR14laghbh_u:1909": " ity āhecchan muhūrtād ity ardha-padyaṃ svayaṃ punaḥ |",
    "GR14laghbh_u:1910": " naśyeyam ity adṛśyaḥ syāṃ yato naśira-darśane // Lbh_1,5.411 //",
    "GR14laghbh_u:1911": " tathāpi bhūta-guṇavattvena māṃ tvaṃ yad-īkṣase |",
    "GR14laghbh_u:1912": " eṣā māyā mayā sṛṣṭā naivaṃ tvaṃ jñātum arhasi // Lbh_1,5.412 //",
    "GR14laghbh_u:1913": " māyā-śabdena kutrāpi cic-chaktir abhidhīyate // Lbh_1,5.423 //",
    "GR14laghbh_u:1914": " caturveda-śikhāyāṃ -",
    "GR14laghbh_u:1915": " svarūpa-bhūtayā nitya-śaktyā māyākhyayā yutaḥ |",
    "GR14laghbh_u:1916": " ato māyāmayaṃ viṣṇuṃ pravadanti sanātanam ||",
    "GR14laghbh_u:1917": " ity eṣā darśitā madhvācāryair bhāṣye nije śrutiḥ // Lbh_1,5.414 //",
    "GR14laghbh_u:1918": " tatra svecchaika-prakāśatvaṃ mokṣa-dharme (MBh 12.323.11, 13, 15-16, 18)",
    "GR14laghbh_u:1919": " [* Alternative numbering. 12.338.13-20.]",
    "GR14laghbh_u:1920": " eva prītas tato 'sya bhagavān devadevaḥ purātanaḥ |",
    "GR14laghbh_u:1921": " sākṣāt taṃ darśayām āsa so 'dṛśyo 'nyena kena cit // Lbh_1,5.415 //",
    "GR14laghbh_u:1922": " bṛhaspatis tataḥ kruddhaḥ sruvam udyamya vegitaḥ ākāśaṃ ghnan sruvaḥ pātai roṣād aśrūṇy avartayat udyatā yajñabhāgā hi sākṣāt prāptāḥ surair iha |",
    "GR14laghbh_u:1923": " kimartham iha na prāpto darśanaṃ sa harir vibhuḥ // Lbh_1,5.417 //",
    "GR14laghbh_u:1924": " tataḥ sa taṃ samuddhūtaṃ bhūmipālo mahān vibhuḥ |",
    "GR14laghbh_u:1925": " prasādayām āsa muniṃ sadasyās te ca sarvaśaḥ // Lbh_1,5.418 //",
    "GR14laghbh_u:1926": " aroṣaṇo hy asau devo yasya bhāgo 'yam udyataḥ |",
    "GR14laghbh_u:1927": " na sa śakyas tvayā draṣṭum asmābhir vā bṛhaspate |",
    "GR14laghbh_u:1928": " yasya prasādaṃ kurute sa vai taṃ draṣṭum arhati // Lbh_1,5.419 //",
    "GR14laghbh_u:1929": " tatraikatadvita-trita-vākyaṃ (Mbh 12.338.25-27 or 323.23) --",
    "GR14laghbh_u:1930": " atha vratasyāvabhṛte vāg uvācāśarīriṇī |",
    "GR14laghbh_u:1931": " snigdha-gambhīrayā vācā praharṣaṇa-karī vibhoḥ ||",
    "GR14laghbh_u:1932": " [* Alternative reading --",
    "GR14laghbh_u:1933": " tato vratasyāvabhṛthe vāg uvācāśarīriṇī |",
    "GR14laghbh_u:1934": " sutaptaṃ vas tapasviprāḥ prasannenāntar ātmanā ||]",
    "GR14laghbh_u:1935": " yūyaṃ jijñāsavo bhaktāḥ kathaṃ drakṣyatha taṃ prabhum // Lbh_1,5.420 //",
    "GR14laghbh_u:1936": " tataḥ svayaṃ prakāśatva-śaktyā svecchā-prakāśayā |",
    "GR14laghbh_u:1937": " so'bhivyakto bhavet netre na netra-viṣayatvataḥ // Lbh_1,5.421 //",
    "GR14laghbh_u:1938": " yathā, śrī-nārāyaṇādhyātme -",
    "GR14laghbh_u:1939": " nityāvyakto'pi bhagavān īkṣyate nija-śaktitaḥ |",
    "GR14laghbh_u:1940": " tām ṛte paramātmānaṃ kaḥ paśyetām itaṃ prabhum // Lbh_1,5.422 //",
    "GR14laghbh_u:1941": " pādme ca -",
    "GR14laghbh_u:1942": " saccidānanda-rūpatvāt syāt kṛṣṇo'dhokṣajo'py asau |",
    "GR14laghbh_u:1943": " nija-śakteḥ prabhāvena svaṃ bhaktān darśayet prabhuḥ // Lbh_1,5.423 //",
    "GR14laghbh_u:1944": " ya eva vigraho vyāpī paricchinnaḥ sa eva hi |",
    "GR14laghbh_u:1945": " ekasyaivaikadā cāsya dvirūpatvaṃ virājate // Lbh_1,5.424 //",
    "GR14laghbh_u:1946": " yathā śrī-daśame (10.9.13-14) -",
    "GR14laghbh_u:1947": " na cāntar na bahir yasya na pūrvaṃ nāpi cāparam |",
    "GR14laghbh_u:1948": " pūrvāparaṃ bahiś cāntar jagato yo jagac ca yaḥ ||",
    "GR14laghbh_u:1949": " taṃ matvātmajam avyaktaṃ martya-liṅgam adhokṣajam |",
    "GR14laghbh_u:1950": " gopikolūkhale dāmnā babandha prākṛtaṃ yathā // Lbh_1,5.425 //",
    "GR14laghbh_u:1951": " anena padya-yugmena vraja-rāja-sutasya hi |",
    "GR14laghbh_u:1952": " dāma-bandhana-belāyām eva vyaktā dvirūpatā // Lbh_1,5.426 //",
    "GR14laghbh_u:1953": " tathaiva ca purāṇeṣu śrīmad-bhāgavatādiṣu |",
    "GR14laghbh_u:1954": " śrūyate kṛṣṇa-līlānāṃ nityatā sphuṭam eva hi // Lbh_1,5.427 //",
    "GR14laghbh_u:1955": " yathā ca, śrī-prathame śrī-dvārakā-vāsi-vacanam (1.10.26) -",
    "GR14laghbh_u:1956": " aho alaṃ ślāghyatamaṃ yadoḥ kulam aho alaṃ puṇyatamaṃ madhor vanam |",
    "GR14laghbh_u:1957": " yad eṣa puṃsām ṛṣabhaḥ śriyaḥ patiḥ",
    "GR14laghbh_u:1958": " sva-janmanā caṅkramaṇena cāñcati // Lbh_1,5.428 //",
    "GR14laghbh_u:1959": " añcatīti padaṃ vartamāna-kālopapādakam |",
    "GR14laghbh_u:1960": " dvārakā-vāsinām uktau līlānāṃ vakti nityatām // Lbh_1,5.429 //",
    "GR14laghbh_u:1961": " śrī-daśame śrī-śukoktau (10.90.48) -",
    "GR14laghbh_u:1962": " jayati jananivāso devakī-janma-vādo",
    "GR14laghbh_u:1963": " yadu-vara-pariṣat svair dorbhir asyann adharmam |",
    "GR14laghbh_u:1964": " sthira-cara-vṛjina-ghnaḥ susmita-śrī-mukhena",
    "GR14laghbh_u:1965": " vraja-pura-vanitānāṃ vardhayan kāma-devam // Lbh_1,5.430 //",
    "GR14laghbh_u:1966": " śrī-skānde śrī-mathurā-khaṇḍe śrī-yudhiṣṭhiraṃ prati śrī-nārada-vākyam -",
    "GR14laghbh_u:1967": " vatsair vatsatarībhiś ca sākaṃ krīḍati mādhavaḥ |",
    "GR14laghbh_u:1968": " vṛndāvanāntaragataḥ sarāmo bālakair vṛtaḥ // Lbh_1,5.431 //",
    "GR14laghbh_u:1969": " yad-ānayos tu saṃvādo dvāravatyāṃ haris tadā |",
    "GR14laghbh_u:1970": " tathāpi vartamānatvenoktis tan naity avācikā // Lbh_1,5.432 //",
    "GR14laghbh_u:1971": " pādme pātāla-khaṇḍe śrī-pārvatīṃ prati śrī-rudra-vākyam -",
    "GR14laghbh_u:1972": " aho madhu-purī dhanyā yatra tiṣṭhati kaṃsahā |",
    "GR14laghbh_u:1973": " tatra devā muniḥ sarve vāsam icchanti sarvadā // Lbh_1,5.433 //",
    "GR14laghbh_u:1974": " līlā-parikarā goṣṭha-janāḥ syur yādavās tathā |",
    "GR14laghbh_u:1975": " devāś ca brahma-jambhāri-kuvera-tanayādayaḥ |",
    "GR14laghbh_u:1976": " nāradādyāś ca danuja-nāga-yakṣādayaś ca te // Lbh_1,5.434 //",
    "GR14laghbh_u:1977": " prakaṭāprakaṭā ceti līlā seyaṃ dvidhocyate // Lbh_1,5.435 //",
    "GR14laghbh_u:1978": " tathā hi-",
    "GR14laghbh_u:1979": " sadānantaiḥ prakāśaiḥ svair līlābhiś ca sa dīvyati |",
    "GR14laghbh_u:1980": " tatraikena prakāśena kadācit jagad-antare |",
    "GR14laghbh_u:1981": " sahaiva sva-parīvārair janmādi kurute hariḥ // Lbh_1,5.436 //",
    "GR14laghbh_u:1982": " kṛṣṇa-bhāvānusāreṇa līlākhyā śaktir eva sā |",
    "GR14laghbh_u:1983": " teṣāṃ parikarāṇāṃ ca taṃ taṃ bhāvaṃ vibhāvayet // Lbh_1,5.437 //",
    "GR14laghbh_u:1984": " prapañca-gocaratvena sā līlā prakaṭā smṛtā |",
    "GR14laghbh_u:1985": " anyās tv aprakaṭā bhānti tādṛśyas tad-agocarāḥ // Lbh_1,5.438 //",
    "GR14laghbh_u:1986": " tatra prakaṭa-līlāyām eva syātāṃ gamāgamau |",
    "GR14laghbh_u:1987": " gokule mathurāyāṃ ca dvāravatyāṃ ca śārṅgiṇaḥ // Lbh_1,5.439 //",
    "GR14laghbh_u:1988": " yās tatra tatrāprakaṭās tatra tatraiva santi tāḥ |",
    "GR14laghbh_u:1989": " ity āha jayatīty-ādi-padyādikam abhīkṣṇaśaḥ // Lbh_1,5.440 //",
    "GR14laghbh_u:1990": " devādy-aṃśāvataraṇe pravṛtte padmajājñayā |",
    "GR14laghbh_u:1991": " vasudevādikānāṃ ye svarge'ṃśāḥ kaśyapādayaḥ ||",
    "GR14laghbh_u:1992": " nitya-līlāntara-sthais te vasudevādibhir gatāḥ |",
    "GR14laghbh_u:1993": " sāyujyam aṃśibhis tatra jāyante śūra-mukhyataḥ // Lbh_1,5.441 //",
    "GR14laghbh_u:1994": " yad-vilāso mahā-śrīśaḥ sa līlā-puruṣottamaḥ |",
    "GR14laghbh_u:1995": " āvirbubhūṣur atrāviṣkṛtya saṅkarṣaṇaṃ puraḥ |",
    "GR14laghbh_u:1996": " antasthitāviṣkartavya-tad-anya-vyūha īśvaraḥ |",
    "GR14laghbh_u:1997": " hṛdaye prakaṭas tasya bhavaty ānakadundubheḥ // Lbh_1,5.442 //",
    "GR14laghbh_u:1998": " bhūmi-bhāra-nirāsāya devānām abhiyācñayā |",
    "GR14laghbh_u:1999": " dvārapasyāvasāne'smin aṣṭāviṃśe caturyuge |",
    "GR14laghbh_u:2000": " kṣīrābdhi-śāyi-yad-rūpam aniruddhatayā smṛtam |",
    "GR14laghbh_u:2001": " tad idaṃ hṛdayasthena rūpeṇānakadundubheḥ |",
    "GR14laghbh_u:2002": " aikyaṃ prāpya tato gacchet prākaṭyaṃ devakī-hṛdi // Lbh_1,5.443 //",
    "GR14laghbh_u:2003": " premānandāmṛtais tasyā vātsalyaika-svarūpibhiḥ |",
    "GR14laghbh_u:2004": " lālyamāno haris tatra vadhate candramā iva // Lbh_1,5.444 //",
    "GR14laghbh_u:2005": " atha bhādrapadāṣṭamyām asitāyāṃ mahā-niśi |",
    "GR14laghbh_u:2006": " tasyā hṛdas tirobhūyaḥ kārāyāṃ sūti-sadmani |",
    "GR14laghbh_u:2007": " devakī-śayane tatra kṛṣṇaḥ prādurbhavaty asau // Lbh_1,5.445 //",
    "GR14laghbh_u:2008": " janayitrī-prabhṛtibhis tābhir ity avagamyate |",
    "GR14laghbh_u:2009": " laukikena prakāreṇa sukhaṃ śiśur ajāyata // Lbh_1,5.446 //",
    "GR14laghbh_u:2010": " ayaṃ caturbhujatve'pi dvibhujatve'pi kṛṣṇatām |",
    "GR14laghbh_u:2011": " na tyajaty eva tad-bhāva-guṇa-rūpātma-vṛttitaḥ // Lbh_1,5.447 //",
    "GR14laghbh_u:2012": " tathāpi dvibhujatvasya kṛṣṇe prādhānyam ucyate |",
    "GR14laghbh_u:2013": " gūḍhatvād eva ca kvāpi gauṇatvam iva kīrtyate |",
    "GR14laghbh_u:2014": " gūḍhaṃ paraṃ brahma manuṣya-liṅgam iti hi prathā // Lbh_1,5.448 //",
    "GR14laghbh_u:2015": " atha vrajeśvarī-gehe viśann ānakadumdubhiḥ |",
    "GR14laghbh_u:2016": " tatra nyasya sutaṃ tasyāḥ sutām ādāya niḥsaret // Lbh_1,5.449 //",
    "GR14laghbh_u:2017": " so'yaṃ nitya-sutatvena tasyā rājay anāditaḥ |",
    "GR14laghbh_u:2018": " kṛṣṇaḥ prakaṭa-līlāyāṃ tad-dvāreṇāpy abhūt tathā // Lbh_1,5.450 //",
    "GR14laghbh_u:2019": " atha prakaṭatāṃ labdhe vrajendra-vihite mahe |",
    "GR14laghbh_u:2020": " tatra prakaṭayaty eṣa līlā bālyādikā kramāt |",
    "GR14laghbh_u:2021": " karoti yāḥ prakāśeṣu koṭiśo'prakaṭeṣv api // Lbh_1,5.451 //",
    "GR14laghbh_u:2022": " preṣṭhānandair vraje tais tair ātmano'pi vimohanaiḥ |",
    "GR14laghbh_u:2023": " līlollāsair vilasati śrī-līlā-puruṣottamaḥ // Lbh_1,5.452 //",
    "GR14laghbh_u:2024": " asamordhena bhagavān vātsalyena vrajeśayoḥ |",
    "GR14laghbh_u:2025": " sutatvenaiva sa tayor ātmānaṃ vetti sarvadā // Lbh_1,5.453 //",
    "GR14laghbh_u:2026": " kecid bhāgavatāḥ prāhur evam atra purātanāḥ |",
    "GR14laghbh_u:2027": " vyūhaḥ prādurbhaved ādyo gṛheṣv ānakadundubheḥ |",
    "GR14laghbh_u:2028": " goṣṭhe tu māyayā sārdhaṃ śrī-līlā-puruṣottamaḥ // Lbh_1,5.454 //",
    "GR14laghbh_u:2029": " gatvā yaduvaro goṣṭhaṃ tatra sūtī-gṛhaṃ viśan |",
    "GR14laghbh_u:2030": " kanyām eva paraṃ vīkṣya tām ādāyāvrajat puram |",
    "GR14laghbh_u:2031": " prāviśad vāsudevas tu śrī-līlā-puruṣottamam // Lbh_1,5.455 //",
    "GR14laghbh_u:2032": " etac cātirahasyatvāt noktaṃ tatra kathā-krame |",
    "GR14laghbh_u:2033": " kintu kvacit prasaṅgena sūcyate śrī-śukādibhiḥ // Lbh_1,5.456 //",
    "GR14laghbh_u:2034": " yathā śrī-daśame (10.5.1) --",
    "GR14laghbh_u:2035": " nandas tv ātmaja utpanne jātāhlādo mahā-manāḥ // Lbh_1,5.457 //",
    "GR14laghbh_u:2036": " yathā tatraiva (10.6.43) -",
    "GR14laghbh_u:2037": " nandaḥ sva-putram ādāya pretyāgatam udāra-dhīḥ // Lbh_1,5.458 //",
    "GR14laghbh_u:2038": " tathā ca - (10.9.21)",
    "GR14laghbh_u:2039": " nāyaṃ sukhāpo bhagavān dehināṃ gopikā-sutaḥ // Lbh_1,5.459 //",
    "GR14laghbh_u:2040": " tathā ca tatra śrī-brahma-stave (10.14.1) -",
    "GR14laghbh_u:2041": " vanya-sraje kavala-vetra-viṣāṇa-veṇu-",
    "GR14laghbh_u:2042": " lakṣma-śriye mṛdu-pade paśupāṅgajāya // Lbh_1,5.460 //",
    "GR14laghbh_u:2043": " tathā śrī-yāmala-vacanaṃ samudāharanti -",
    "GR14laghbh_u:2044": " kṛṣṇo'nyo yadu-sambhūto yaḥ pūrṇaḥ so'sty ataḥ param |",
    "GR14laghbh_u:2045": " vṛndāvanaṃ parityajya sa kvacit naiva gacchati // Lbh_1,5.461 //",
    "GR14laghbh_u:2046": " dvibhujaṃ sarvadā so'tra na kadācit caturbhujaḥ |",
    "GR14laghbh_u:2047": " gopyaikayā yutas tatra parikrīḍati nityadā // Lbh_1,5.462 //",
    "GR14laghbh_u:2048": " iti |",
    "GR14laghbh_u:2049": " atha prakaṭa-rūpeṇa kṛṣṇo yadu-purīṃ vrajet |",
    "GR14laghbh_u:2050": " vrajeśajatvam ācchādya svāṃ vyañjan vāsudevatām |",
    "GR14laghbh_u:2051": " yo vāsudevo dvibhujas tathā bhāti caturbhujaḥ // Lbh_1,5.463 //",
    "GR14laghbh_u:2052": " sva-vacaḥ, yathā śrī-daśame (10.39.35) --",
    "GR14laghbh_u:2053": " tās tathā tapyatīr vīkṣya sva-prasthāne yadūttamaḥ |",
    "GR14laghbh_u:2054": " sāntvayāmāsa sapremair āyāsya iti dyautakaiḥ // Lbh_1,5.474 //",
    "GR14laghbh_u:2055": " tathā (10.45.23) -",
    "GR14laghbh_u:2056": " yāta yūyaṃ vrajaṃ tāta vayaṃ ca sneha-duḥkhitān |",
    "GR14laghbh_u:2057": " jñātīn vo draṣṭum eṣyāmo vidhāya suhṛdāṃ sukham // Lbh_1,5.475 //",
    "GR14laghbh_u:2058": " iti |",
    "GR14laghbh_u:2059": " niija-priyatamasyāpi vacasā yadu-mantriṇaḥ |",
    "GR14laghbh_u:2060": " etade eva vacaḥ svīyaṃ punas tanojjvalīkṛtam // Lbh_1,5.476 //",
    "GR14laghbh_u:2061": " yathā tatraiva (10.46.35) -",
    "GR14laghbh_u:2062": " hatvā kaṃsaṃ raṅga-madhye pratīpaṃ sarva-sātvatām |",
    "GR14laghbh_u:2063": " yad āha vaḥ samāgatya kṛṣṇaḥ satyaṃ karoti tat // Lbh_1,5.477 //",
    "GR14laghbh_u:2064": " yathā śrī-prathame - (1.11.9)",
    "GR14laghbh_u:2065": " yarhy ambujākṣāpasasāra bho bhavān kurūn madhūn vātha suhṛd-didṛkṣayā |",
    "GR14laghbh_u:2066": " tatrābda-koṭi-pratimaḥ kṣaṇo bhaved raviṃ vinākṣṇor iva nas tavācyuta // Lbh_1,5.479 //",
    "GR14laghbh_u:2067": " atra kārike -",
    "GR14laghbh_u:2068": " bho ambujākṣa suhṛdāṃ nandādīnāṃ didṛkṣayā |",
    "GR14laghbh_u:2069": " bhavān apasasārāsmān apahāya gato madhūn |",
    "GR14laghbh_u:2070": " mathurām iti vispaṣṭaṃ mathurā-maṇḍale vrajam |",
    "GR14laghbh_u:2071": " tadānīṃ suhṛdāṃ tatra madhupuryām abhāvataḥ // Lbh_1,5.480 //",
    "GR14laghbh_u:2072": " kiṃ ca -",
    "GR14laghbh_u:2073": " rathena mathurāṃ gatvā dantavakraṃ nihatya ca spaṣṭaṃ pādme purāṇe'sya kṛṣṇasyoktā vrajāgatiḥ tad-gadyaṃ padyaṃ ca yathā (PadmaP 6.279.24-26) -",
    "GR14laghbh_u:2074": " kṛṣṇo'pi taṃ hatvā yamunām uttīrya nanda-vrajaṃ gatvā sotkaṇṭhau pitarāv",
    "GR14laghbh_u:2075": " abhivādyāśvāsya tābhyāṃ sāśru-sekam āliṅgitaḥ sakala-gopa-vṛddhān praṇamy āśvāsya bahu-ratna-vajrābharaṇādibhis tatrasthān sarvān santarāyāmāsa // Lbh_1,5.482 //",
    "GR14laghbh_u:2076": " kālindyāḥ puline ramye puṇya-vṛkṣa-samācite |",
    "GR14laghbh_u:2077": " gopa-nārībhir aniśaṃ krīḍayāmāsa keśavaḥ ||",
    "GR14laghbh_u:2078": " ramya-keli-sukhenaiva gopa-veśa-dharaḥ prabhuḥ |",
    "GR14laghbh_u:2079": " bahu-prema-rasenātra māsa-dvayam uvāsa ha ||",
    "GR14laghbh_u:2080": " iti // Lbh_1,5.483 //",
    "GR14laghbh_u:2081": " atra kārikāḥ -",
    "GR14laghbh_u:2082": " yad uttīryety uttaraṇaṃ tad-āplavanam ucyate |",
    "GR14laghbh_u:2083": " duṣṭaṃ hatvā vraje yānaṃ snāna-pūrvam ihocitam // Lbh_1,5.484 //",
    "GR14laghbh_u:2084": " ataḥ prakaṭa-līlāyām apy ayogo'lpa eva hi |",
    "GR14laghbh_u:2085": " iti dhāma-traye kṛṣṇo viharaty eva sarvadā // Lbh_1,5.485 //",
    "GR14laghbh_u:2086": " vrajāgamana-kāle ca pādmokte'nyac ca vartate // Lbh_1,5.486 //",
    "GR14laghbh_u:2087": " yathā (PadmaP 6.279.27) -",
    "GR14laghbh_u:2088": " atha tatrasthā nanda-gopādayaḥ sarve janāḥ putra-dārādi-sahitāḥ",
    "GR14laghbh_u:2089": " paśu-pakṣi-mṛgādayaś ca vāsudeva-prasādena divya-rūpadharā vimānam ārūḍhāḥ paramaṃ vaikuṇṭha-lokam avāpuḥ ||",
    "GR14laghbh_u:2090": " iti // Lbh_1,5.487 //",
    "GR14laghbh_u:2091": " atra kārike -",
    "GR14laghbh_u:2092": " vrajeśāder aṃśa-bhūtā ye droṇādyā avātaran |",
    "GR14laghbh_u:2093": " kṛṣṇas tān eva vaikuṇṭhe prāhiṇod iti sāmpratam // Lbh_1,5.488 //",
    "GR14laghbh_u:2094": " preṣṭhebhyo'pi priayatamair janair gokula-vāsibhiḥ |",
    "GR14laghbh_u:2095": " vṛndāraṇye sadaivāsau vihāraṃ kurute hariḥ // Lbh_1,5.489 //",
    "GR14laghbh_u:2096": " skāndāyodhyā-mahimani saumitreḥ śrūyate yathā // Lbh_1,5.490 //",
    "GR14laghbh_u:2097": " tathā hi -",
    "GR14laghbh_u:2098": " tataḥ śeṣātmatāṃ yātaṃ lakṣmaṇaṃ satya-saṅgaram |",
    "GR14laghbh_u:2099": " uvāca madhuraṃ śakraḥ sarvasvaṃ ca sa paśyataḥ // Lbh_1,5.491 //",
    "GR14laghbh_u:2100": " indra uvāca -",
    "GR14laghbh_u:2101": " lakṣmaṇottiṣṭha śīghraṃ tvam ārohasva padaṃ svakam |",
    "GR14laghbh_u:2102": " deva-kāryaṃ kṛtaṃ vīra tvayā ripu-nisūdana |",
    "GR14laghbh_u:2103": " vaiṣṇavaṃ paramaṃ sthānaṃ prāpnuhi svaṃ sanātanam |",
    "GR14laghbh_u:2104": " bhavan-mūrtiḥ samāyātā śeṣo'pi vilasat-phaṇaḥ // Lbh_1,5.492 //",
    "GR14laghbh_u:2105": " tataś ca -",
    "GR14laghbh_u:2106": " ity uktvā sura-rājendro lakṣmaṇaṃ sura-saṅgataḥ |",
    "GR14laghbh_u:2107": " śeṣaṃ prasthāpya pātāle bhū-bhāra-dharaṇa-kṣamam |",
    "GR14laghbh_u:2108": " lakṣmaṇaṃ yānam āropya pratasthe divam ādarāt // Lbh_1,5.493 //",
    "GR14laghbh_u:2109": " iti |",
    "GR14laghbh_u:2110": " līlāṃ cāprakaṭāṃ tatra dvāravatyāṃ cikīrṣuṇā |",
    "GR14laghbh_u:2111": " svayaṃ prakāśyate tena muni-śāpādi-kaitavam // Lbh_1,5.494 //",
    "GR14laghbh_u:2112": " devādy-aṃśāvataraṇe ye tu vṛṣṇiṣv avātaran |",
    "GR14laghbh_u:2113": " kṣīrābdhi-śāyi-rūpas taiḥ sārdhaṃ svapadam āpnuyāt // Lbh_1,5.495 //",
    "GR14laghbh_u:2114": " nitya-līlā-parikarā ye syur yaduvarādayaḥ |",
    "GR14laghbh_u:2115": " taiḥ sārdhaṃ bhagavān kṛṣṇo dvārvatyām eva dīvyati // Lbh_1,5.496 //",
    "GR14laghbh_u:2116": " dhāmāsya dvividhaṃ proktaṃ māthuraṃ dvārvatī tathā |",
    "GR14laghbh_u:2117": " māthuraṃ ca dvidhā prāhur gokulaṃ puram eva ca // Lbh_1,5.497 //",
    "GR14laghbh_u:2118": " yat tu goloka-nāma syāt tac ca gokula-vaibhavam |",
    "GR14laghbh_u:2119": " sa goloko yathā brahma-saṃhitāyām iha śrutaḥ // Lbh_1,5.498 //",
    "GR14laghbh_u:2120": " goloka-nāmni nija-dhāmni tale ca tasya",
    "GR14laghbh_u:2121": " devi maheśa-hari-dhāmasu teṣu teṣu |",
    "GR14laghbh_u:2122": " te te prabhāva-nicayā vihitāś ca yena",
    "GR14laghbh_u:2123": " govindam ādi-puruṣaṃ tam ahaṃ bhajāmi // Lbh_1,5.499 //",
    "GR14laghbh_u:2124": " [BrahmaS 5.43]",
    "GR14laghbh_u:2125": " tathā cāgre (BrahmaS 5.56)",
    "GR14laghbh_u:2126": " śriyaḥ kāntāḥ kāntaḥ parama-puruṣaḥ kalpa-taravo",
    "GR14laghbh_u:2127": " drumā bhūmiś cintāmaṇi-gaṇa-mayi toyam amṛtam |",
    "GR14laghbh_u:2128": " kathā gānaṃ nāṭyaṃ gamanam api vaṃśī priya-sakhi",
    "GR14laghbh_u:2129": " cid-ānandaṃ jyotiḥ param api tad āsvādyam api ca // Lbh_1,5.500 //",
    "GR14laghbh_u:2130": " sa yatra kṣīrābdhiḥ sravati surabhībhyaś ca su-mahān",
    "GR14laghbh_u:2131": " nimeṣārdhākhyo vā vrajati na hi yatrāpi samayaḥ |",
    "GR14laghbh_u:2132": " bhaje śvetadvīpaṃ tam aham iha golokam iti yaṃ vidantas te santaḥ kṣiti-virala-cārāḥ katipaye iti |",
    "GR14laghbh_u:2133": " tad-ātma-vaibhavatvaṃ ca tasya tan-mahimonnateḥ // Lbh_1,5.502 //",
    "GR14laghbh_u:2134": " yathā pātāla-khaṇḍe -",
    "GR14laghbh_u:2135": " aho madhupurī dhanyā vaikuṇṭhāc ca garīyasī |",
    "GR14laghbh_u:2136": " dinam ekaṃ nivāsena harau bhaktiḥ prajāyate // Lbh_1,5.503 //",
    "GR14laghbh_u:2137": " ayodhyā mathurā māyā kāśī kāñcī avantikā |",
    "GR14laghbh_u:2138": " purī dvāravatī caiva saptaitā mokṣa-dāyikāḥ // Lbh_1,5.504 //",
    "GR14laghbh_u:2139": " evaṃ sapta-purīṇāṃ tu sarvotkṛṣṭaṃ tu māthuram |",
    "GR14laghbh_u:2140": " śrūyatāṃ mahimā devi vaikuṇṭha-bhuvanottamaḥ // Lbh_1,5.505 //",
    "GR14laghbh_u:2141": " iti |",
    "GR14laghbh_u:2142": " nitya-līlāspadatvaṃ ca pūrvam eva pradarśitam |",
    "GR14laghbh_u:2143": " atevāsya pādme ca śrūyate nitya-rūpatā // Lbh_1,5.506 //",
    "GR14laghbh_u:2144": " nityāṃ me mathurāṃ viddhi vanaṃ vṛndāvanaṃ tathā yamunāṃ gopa-kanyāś ca tathā gopāla-bālakān iti |",
    "GR14laghbh_u:2145": " sa tu mathurā-bhū-rūpaḥ paricchanno'py athādbhutaḥ |",
    "GR14laghbh_u:2146": " sphāraḥ saṅkucitaś ca syāt kṛṣṇa-līlānusārataḥ // Lbh_1,5.508 //",
    "GR14laghbh_u:2147": " atraivājāṇḍamālāpi paryāptim upagacchati |",
    "GR14laghbh_u:2148": " vṛndāvana-pratīke'pi yānubhūtaiva vedhasā // Lbh_1,5.509 //",
    "GR14laghbh_u:2149": " ity ato rāsa-līlāyāṃ puline tatra yāmune |",
    "GR14laghbh_u:2150": " pradaāśata-koṭyo'pi mamūr yat tat kim adbhutam // Lbh_1,5.510 //",
    "GR14laghbh_u:2151": " svaiḥ svair līlā-parikarair janair dṛśyāni nāparaiḥ |",
    "GR14laghbh_u:2152": " tat-tal-līlādy-avasare prādurbhāvocitāni hi // Lbh_1,5.511 //",
    "GR14laghbh_u:2153": " āścaryam ekadaikatra vartamānāny api dhruvam |",
    "GR14laghbh_u:2154": " paramparam asaṃpṛkta-svarūpāṇy eva sarvathā // Lbh_1,5.512 //",
    "GR14laghbh_u:2155": " kṛṣṇa-bālyādi-līlābhir bhūṣitāni samantataḥ |",
    "GR14laghbh_u:2156": " śaila-goṣṭha-vanādīnāṃ santi rūpāṇy anekaśaḥ // Lbh_1,5.513 //",
    "GR14laghbh_u:2157": " līlāḍhyo'pi pradeśo'sya kadācit kila kaiścana |",
    "GR14laghbh_u:2158": " śūnya evekṣate dṛṣṭi-yogyair apy aparair api // Lbh_1,5.514 //",
    "GR14laghbh_u:2159": " ataḥ prabhoḥ priyāṇāṃ ca dhāmnaś ca samayasya ca |",
    "GR14laghbh_u:2160": " avicintya-prabhāvatvād atra kiṃ ca na durghaṭam // Lbh_1,5.515 //",
    "GR14laghbh_u:2161": " evam eva dvārakāyāṃ jñeyaṃ sarvaṃ vicakṣaṇaiḥ // Lbh_1,5.516 //",
    "GR14laghbh_u:2162": " yathaikādaśānte (11.31.23-24)",
    "GR14laghbh_u:2163": " dvārakāṃ hariṇā tyaktāṃ samudro'plāvayat kṣaṇāt |",
    "GR14laghbh_u:2164": " varjayitvā mahārāja śrīmad-bhagavad-ālayam ||",
    "GR14laghbh_u:2165": " smṛtyāśeṣāśubha-haraṃ sarva-maṅgala-maṅgalam |",
    "GR14laghbh_u:2166": " nityaṃ sannihitas tatra bhagavān madhusūdanaḥ // Lbh_1,5.517 //",
    "GR14laghbh_u:2167": " iti |",
    "GR14laghbh_u:2168": " athānyad vaibhavaṃ tasya vyaktaṃ śrī-nāradekṣayā |",
    "GR14laghbh_u:2169": " yatraikatraikadā nānā-rūpāvasara-citratā // Lbh_1,5.518 //",
    "GR14laghbh_u:2170": " tathā ca sammohana-tantre -",
    "GR14laghbh_u:2171": " santi tasya mahā-bhāgā avatārāḥ sahasraśaḥ |",
    "GR14laghbh_u:2172": " teṣāṃ madhye'vatārāṇāṃ bālatvam ati-durlabham // Lbh_1,5.521 //",
    "GR14laghbh_u:2173": " iti |",
    "GR14laghbh_u:2174": " atra kārikā -",
    "GR14laghbh_u:2175": " tridhā bhaved vayo bālyaṃ yauvanaṃ vṛddhatety api |",
    "GR14laghbh_u:2176": " varṣād ā-ṣoḍaśād bālyam iti loke mahāntaram // Lbh_1,5.522 //",
    "GR14laghbh_u:2177": " tathā ca brahmāṇḍe -",
    "GR14laghbh_u:2178": " santi bhūrīṇi rūpāṇi mama pūrṇāni ṣaḍ-guṇaiḥ |",
    "GR14laghbh_u:2179": " bhaveyus tāni tulyāni na mayā gopa-rūpiṇā // Lbh_1,5.523 //",
    "GR14laghbh_u:2180": " iti |",
    "GR14laghbh_u:2181": " ity atraiva mahāmantrāḥ mahā-māhātmya-maṇḍitāḥ |",
    "GR14laghbh_u:2182": " daśārṇāṣṭādaśārṇādyā bahutantreṣu kīrtitāḥ // Lbh_1,5.524 //",
    "GR14laghbh_u:2183": " sarva-pramāṇataḥ śreṣṭhā tathā gopāla-tāpanī |",
    "GR14laghbh_u:2184": " svayam ādau vidhātre yā proktā gopāla-rūpiṇā // Lbh_1,5.525 //",
    "GR14laghbh_u:2185": " caturdhā mādhurī tasya vraja eva virājate |",
    "GR14laghbh_u:2186": " aiśvarya-krīḍayor veṇos tathā śrī-vigrahasya ca // Lbh_1,5.526 //",
    "GR14laghbh_u:2187": " tatra aiśvaryasya -",
    "GR14laghbh_u:2188": " kutrāpy aśruta-pūrveṇa madhuraiśvarya-rāśinā |",
    "GR14laghbh_u:2189": " sevyamāno haris tatra vihāraṃ kurute vraje // Lbh_1,5.527 //",
    "GR14laghbh_u:2190": " yatra padmaja-rudraādyaiḥ stūyamāno'pi sādhvasāt |",
    "GR14laghbh_u:2191": " dṛg-anta-pātam apy eṣu kurute na tu keśavaḥ // Lbh_1,5.528 //",
    "GR14laghbh_u:2192": " yathā śrī-brahmāṇḍe śrī-nārada-vākyam --",
    "GR14laghbh_u:2193": " ye daityā duḥśakaṃ hantuṃ cakreṇāpi rathāṅginā |",
    "GR14laghbh_u:2194": " te tvayā nihatāḥ kṛṣṇa navyayā bālya-līlayā ||",
    "GR14laghbh_u:2195": " sārdhaṃ mitrair hare krīḍan bhrū-bhaṅgaṃ kuruṣe yadi |",
    "GR14laghbh_u:2196": " sa-śaṅkā brahma-rudrādyāḥ kampate kha-sthitās tadā // Lbh_1,5.529 //",
    "GR14laghbh_u:2197": " iti |",
    "GR14laghbh_u:2198": " yathā śrī-daśame (10.35.14) -",
    "GR14laghbh_u:2199": " vividha-gopa-caraṇeṣu vidagdho",
    "GR14laghbh_u:2200": " veṇu-vādya urudhā nija-śikṣāḥ |",
    "GR14laghbh_u:2201": " tava sutaḥ sati yadādhara-bimbe",
    "GR14laghbh_u:2202": " datta-veṇur anayat svara-jātīḥ // Lbh_1,5.530 //",
    "GR14laghbh_u:2203": " krīḍāyāḥ, yathā pādme -",
    "GR14laghbh_u:2204": " caritaṃ kṛṣṇa-devasya sarvam evādbhutaṃ bhavet |",
    "GR14laghbh_u:2205": " gopāla-līlā tatrāpi sarvato'timanoharā // Lbh_1,5.531 //",
    "GR14laghbh_u:2206": " śrī-bṛhad-vāmane -",
    "GR14laghbh_u:2207": " santi yadyapi me prājyā līlās tās tā manoharāḥ |",
    "GR14laghbh_u:2208": " na hi jāne smṛte rāse mano me kīdṛśaṃ bhavet // Lbh_1,5.532 //",
    "GR14laghbh_u:2209": " iti |",
    "GR14laghbh_u:2210": " veṇoḥ yathā -",
    "GR14laghbh_u:2211": " yāvatī nikhile loke nādānām asti mādhurī |",
    "GR14laghbh_u:2212": " tāvatī vaṃśikā-nāda-paramānau nimajjati",
    "GR14laghbh_u:2213": " cara-sthāvarayoḥ sāndra-paramānanda-magnayoḥ |",
    "GR14laghbh_u:2214": " bhaved dharma-viparyāso yasmin dhvanati mohane // Lbh_1,5.533 //",
    "GR14laghbh_u:2215": " mohanaḥ ko'pi mantro vā padārtho vādbhutaḥ paraḥ |",
    "GR14laghbh_u:2216": " śruti-peyo'yam ity uktvā yatrāmuhyan śivādayaḥ // Lbh_1,5.534 //",
    "GR14laghbh_u:2217": " savanaśas tad-upadhārya sureśāḥ",
    "GR14laghbh_u:2218": " śakra-śarva-parameṣṭhi-purogāḥ |",
    "GR14laghbh_u:2219": " kavaya ānata-kandhara-cittāḥ",
    "GR14laghbh_u:2220": " kaśmalaṃ yayur aniścita-tattvāḥ // Lbh_1,5.536 //",
    "GR14laghbh_u:2222": " (BhP 10.35.15)",
    "GR14laghbh_u:2223": " ekaviṃśe tathā pañcatriṃśe cādhyāya īḍitā |",
    "GR14laghbh_u:2224": " mādhurī vraja-devībhir veṇor eva mahādbhutā // Lbh_1,5.537 //",
    "GR14laghbh_u:2225": " śrī-vigrahasya, yathā -",
    "GR14laghbh_u:2226": " asamānordha-mādhurya-taraṅgāmṛta-vāridhiḥ |",
    "GR14laghbh_u:2227": " jaṅgama-sthāvarollāsi-rūpo gopendra-nandanaḥ // Lbh_1,5.538 //",
    "GR14laghbh_u:2228": " yathā tantre -",
    "GR14laghbh_u:2229": " kandarpa-koṭy-arbuda-rūpa-śobhā-",
    "GR14laghbh_u:2230": " nīrājya-pādābja-nakhāñcalasya |",
    "GR14laghbh_u:2231": " kutrāpy adṛṣṭa-śruta-ramya-kānter",
    "GR14laghbh_u:2232": " dhyānaṃ paraṃ nandasutasya vakṣye // Lbh_1,5.539 //",
    "GR14laghbh_u:2233": " śrī-daśame ca (10.29.40) -",
    "GR14laghbh_u:2234": " kā stry aṅga te kala-padāyata-mūrcchitena",
    "GR14laghbh_u:2235": " sammohitā 'ryapadavīṃ na calet trilokyām |",
    "GR14laghbh_u:2236": " trailokya-saubhagam idaṃ ca nirīkṣya rūpaṃ yad go-dvija-druma-mṛgān pulakāny abibhrat // Lbh_1,5.540",
    "GR14laghbh_u:2237": " iti śrī-rūpa-gosvāmi-pāda-kṛte śrī-laghu-bhāgavatāmṛte",
    "GR14laghbh_u:2238": " śrī-kṛṣṇāmṛta-nāma pūrva-khaṇḍaṃ samāptam ||",
    "GR14laghbh_u:2239": " Laghu-bhāgavatāmṛta",
    "GR14laghbh_u:2240": " Uttara-khaṇḍam",
    "GR14laghbh_u:2241": " oṃ namaḥ śrī-kṛṣṇa-rasa-rasikebhyaḥ",
    "GR14laghbh_u:2242": " atha śrī-bhaktāmṛtam",
    "GR14laghbh_u:2243": " ārādhanaṃ mukundasya bhaved āvaśyakaṃ yathā |",
    "GR14laghbh_u:2244": " tathā tadīya-bhaktānāṃ no ced doṣo'sti dustaraḥ // Lbh_2,1.1 //",
    "GR14laghbh_u:2245": " tathā hi pādme -",
    "GR14laghbh_u:2246": " mārkaṇḍeyo'mbarīṣasya vasur vyāso vibhīṣaṇaḥ |",
    "GR14laghbh_u:2247": " puṇḍarīko baliḥ śambhuḥ prahlādo viduro dhruvaḥ ||",
    "GR14laghbh_u:2248": " dālbhyaḥ parāśaro bhīṣmo nāradādyāś ca vaiṣṇavaiḥ |",
    "GR14laghbh_u:2249": " sevyā hariṃ niṣevyāmī no ced āgaḥ paraṃ bhavet // Lbh_2,1.2 //",
    "GR14laghbh_u:2250": " tathā ca hari-bhakti-sudhodaye (16.76) -",
    "GR14laghbh_u:2251": " arcayitvā tu govindaṃ tadīyān nārcayanti ye |",
    "GR14laghbh_u:2252": " na te viṣṇoḥ prasādasya bhājanaṃ dāmbhikā janāḥ // Lbh_2,1.3 //",
    "GR14laghbh_u:2253": " pādmottara-khaṇḍe -",
    "GR14laghbh_u:2254": " ārādhanānāṃ sarveṣāṃ viṣṇor ārādhanaṃ param |",
    "GR14laghbh_u:2255": " tasmāt parataraṃ devi tadīyānāṃ samarcanam // Lbh_2,1.4 //",
    "GR14laghbh_u:2256": " tatraiva ca --",
    "GR14laghbh_u:2257": " arcayitvā tu govindaṃ tadīyān nārcayet tu yaḥ |",
    "GR14laghbh_u:2258": " na sa bhāgavato jñeyaḥ kevalaṃ dāmbhikaḥ smṛtaḥ // Lbh_2,1.5 //",
    "GR14laghbh_u:2259": " iti |",
    "GR14laghbh_u:2260": " ādi-purāṇe -",
    "GR14laghbh_u:2261": " mama bhaktā hi ye pārtha na me bhaktās tu te matāḥ |",
    "GR14laghbh_u:2262": " mad-bhaktasya tu ye bhaktās te me yuktatamā matāḥ // Lbh_2,1.6 //",
    "GR14laghbh_u:2263": " śrīmad-bhāgavate ca (11.19.21) --",
    "GR14laghbh_u:2264": " mad-bhakta-pūjābhyadhikā |",
    "GR14laghbh_u:2265": " iti // Lbh_2,1.7 //",
    "GR14laghbh_u:2266": " eteṣām api sarveṣāṃ prahlādaḥ pravaro mataḥ |",
    "GR14laghbh_u:2267": " sarveṣu hari-bhakteṣu prahlādo hi mahattamaḥ // Lbh_2,1.8 //",
    "GR14laghbh_u:2268": " yathā skānde śrī-rudra-vākyam -",
    "GR14laghbh_u:2269": " bhakta eva hi tattvena kṛṣṇaṃ jānāti na tv aham |",
    "GR14laghbh_u:2270": " sarveṣu hari-bhakteṣu prahlādo'timahattamaḥ // Lbh_2,1.9 //",
    "GR14laghbh_u:2271": " śrī-saptama-skandhe śrī-prahlādasyaiva vākyam (7.9.26) -",
    "GR14laghbh_u:2272": " kvāhaṃ rajaḥ-prabhava īśa tamo 'dhike 'smin",
    "GR14laghbh_u:2273": " jātaḥ suretara-kule kva tavānukampā |",
    "GR14laghbh_u:2274": " na brahmaṇo na tu bhavasya na vai ramāyā yan me 'rpitaḥ śirasi padma-karaḥ prasādaḥ // Lbh_2,1.10",
    "GR14laghbh_u:2275": " tatraiva śrī-nṛsiṃha-vākyam - (7.10.21)",
    "GR14laghbh_u:2276": " bhavanti puruṣā loke mad-bhaktās tvām anuvratāḥ |",
    "GR14laghbh_u:2277": " bhavān me khalu bhaktānāṃ sarveṣāṃ pratirūpa-dhṛk // Lbh_2,1.11 //",
    "GR14laghbh_u:2278": " pāṇḍavāḥ sarvataḥ śreṣṭhāḥ prahlādād īdṛśād api |",
    "GR14laghbh_u:2279": " śrī-bhāgavatam evātra pramāṇaṃ sphuṭam īkṣyate // Lbh_2,1.12 //",
    "GR14laghbh_u:2280": " tathā hi śrī-saptama-skandhe śrī-nārada-vākyaṃ (7.10.48-50, 7.15.75-77)",
    "GR14laghbh_u:2281": " yūyaṃ nṛ-loke bata bhūri-bhāgā",
    "GR14laghbh_u:2282": " lokaṃ punānā munayo 'bhiyanti |",
    "GR14laghbh_u:2283": " yeṣāṃ gṛhān āvasatīti sākṣād gūḍhaṃ paraṃ brahma manuṣya-liṅgam // Lbh_2,1.13 //",
    "GR14laghbh_u:2284": " sa vā ayaṃ brahma mahad-vimṛgya-",
    "GR14laghbh_u:2285": " kaivalya-nirvāṇa-sukhānubhūtiḥ |",
    "GR14laghbh_u:2286": " priyaḥ suhṛd vaḥ khalu mātuleya ātmārhaṇīyo vidhi-kṛd guruś ca // Lbh_2,1.14 //",
    "GR14laghbh_u:2287": " na yasya sākṣād bhava-padmajādibhī",
    "GR14laghbh_u:2288": " rūpaṃ dhiyā vastutayopavarṇitam |",
    "GR14laghbh_u:2289": " maunena bhaktyopaśamena pūjitaḥ prasīdatām eṣa sa sātvatāṃ patiḥ // Lbh_2,1.15 //",
    "GR14laghbh_u:2290": " iti |",
    "GR14laghbh_u:2291": " vyākhyātaṃ ca śrī-svāmi-pādaiḥ -",
    "GR14laghbh_u:2292": " aho prahlādasya bhāgyaṃ yena devo dṛṣṭaḥ |",
    "GR14laghbh_u:2293": " vayaṃ tu manda-bhāgyāḥ iti viṣīdantaṃ rājānaṃ praty āha yūyam iti tribhiḥ // Lbh_2,1.16 //",
    "GR14laghbh_u:2294": " na tu prahlādasya gṛhe paraṃ brahma vasati, na ca tad-darśanārthaṃ munayas",
    "GR14laghbh_u:2295": " tad-gṛhān abhiyanti |",
    "GR14laghbh_u:2296": " na ca tasya brahma mātuleyādi-rūpeā vartate |",
    "GR14laghbh_u:2297": " na ca svayam eva prasannaṃ |",
    "GR14laghbh_u:2298": " ato yūyam eva tato'py asmatto'pi bhūri-bhāgāḥ iti bhāvaḥ // Lbh_2,1.17 //",
    "GR14laghbh_u:2299": " sadātisannikṛṣṭatvāt mamatādhikyato hareḥ |",
    "GR14laghbh_u:2300": " pāṇḍavebhyo'pi yadavaḥ kecit śreṣṭhatamā matāḥ // Lbh_2,1.18 //",
    "GR14laghbh_u:2301": " tathā hi śrī-daśame (10.82.28,30) -",
    "GR14laghbh_u:2302": " aho bhoja-pate yūyaṃ janma-bhājo nṝṇām iha |",
    "GR14laghbh_u:2303": " yat paśyathāsakṛt kṛṣṇaṃ durdarśam api yoginām // Lbh_2,1.19 //",
    "GR14laghbh_u:2304": " tad-darśana-sparśanānupatha-prajalpa-",
    "GR14laghbh_u:2305": " śayyāsanāśana-sayauna-sapiṇḍa-bandhaḥ |",
    "GR14laghbh_u:2306": " yeṣāṃ gṛhe niraya-vartmani vartatāṃ vaḥ svargāpavarga-viramaḥ svayam āsa viṣṭuḥ // Lbh_2,1.20",
    "GR14laghbh_u:2307": " tathā - (10.90.46)",
    "GR14laghbh_u:2308": " śayyāsanāṭanālāpa-krīḍā-snānāśanādiṣu |",
    "GR14laghbh_u:2309": " na viduḥ santam ātmānaṃ vṛṣṇayaḥ kṛṣṇa-cetasaḥ // Lbh_2,1.21 //",
    "GR14laghbh_u:2310": " yadubhyo'pi variṣṭho'sau sarvebhyaḥ śrīmad-uddhavaḥ |",
    "GR14laghbh_u:2311": " śrīmad-bhāgavate yasya śrūyate mahimādbhutaḥ // Lbh_2,1.22 //",
    "GR14laghbh_u:2312": " tathā hi ekādaśe śrīmad-bhagavad-vākyam ((SB 11.14.15)",
    "GR14laghbh_u:2313": " na tathā me priyatama ātma-yonir na śaṅkaraḥ na ca saṅkarṣaṇo na śrīr naivātmā ca yathā bhavān // Lbh_2,1.23 //",
    "GR14laghbh_u:2314": " tathā (11.16.29)",
    "GR14laghbh_u:2315": " tvaṃ tu bhāgavateṣv aham // Lbh_2,1.24 //",
    "GR14laghbh_u:2316": " iti |",
    "GR14laghbh_u:2317": " ābālyād eva govinde bhaktir asyākhilottamā // Lbh_2,1.25 //",
    "GR14laghbh_u:2318": " tathā ca śrī-tṛtīye (3.2.2) --",
    "GR14laghbh_u:2319": " yaḥ pañca-hāyano mātrā prātar-āśāya yācitaḥ |",
    "GR14laghbh_u:2320": " tan naicchad racayan yasya saparyāṃ bāla-līlayā // Lbh_2,1.26 //",
    "GR14laghbh_u:2321": " ataeva tatraiva śrībhagavad-vacanam (3.4.31) -",
    "GR14laghbh_u:2322": " noddhavo 'ṇv api man-nyūno",
    "GR14laghbh_u:2323": " yad guṇair nārditaḥ prabhuḥ // Lbh_2,1.27 //",
    "GR14laghbh_u:2324": " iti |",
    "GR14laghbh_u:2325": " asyārthaḥ |",
    "GR14laghbh_u:2326": " yad-guṇaiḥ yasya uddhavasya guṇaiḥ, prabhur apy ahaṃ na arditaḥ |",
    "GR14laghbh_u:2327": " na yācitaḥ |",
    "GR14laghbh_u:2328": " yad vā yat yasmāt |",
    "GR14laghbh_u:2329": " uddhavaḥ guṇaiḥ sattvādibhiḥ |",
    "GR14laghbh_u:2330": " na arditaḥ na",
    "GR14laghbh_u:2331": " pīḍitaḥ",
    "GR14laghbh_u:2332": " | guṇātīta ity arthaḥ |",
    "GR14laghbh_u:2333": " tatra hetuḥ prabhuḥ bhaktir asāṃvāde prabhaviṣṇuḥ // Lbh_2,1.28 //",
    "GR14laghbh_u:2334": " vraja-devyo varīyasya īdṛśād uddhavād api |",
    "GR14laghbh_u:2335": " yad āsāṃ prema-mādhuryaṃ sa eṣo'py abhiyācate // Lbh_2,1.29 //",
    "GR14laghbh_u:2336": " tathā hi śrī-daśame (10.47.58)",
    "GR14laghbh_u:2337": " etāḥ paraṃ tanu-bhṛto bhuvi gopa-vadhvo",
    "GR14laghbh_u:2338": " govinda evam akhilātmani rūḍha-bhāvāḥ |",
    "GR14laghbh_u:2339": " vāñchanti yad bhava-bhiyo munayo vayaṃ ca",
    "GR14laghbh_u:2340": " kiṃ brahma-janmabhir ananta-kathā-rasasya // Lbh_2,1.30 //",
    "GR14laghbh_u:2341": " śrī-bṛhad-vāmane ca bhṛgv-ādīn prati śrī-brahma-vākyam -",
    "GR14laghbh_u:2342": " ṣaṣṭhi-varṣa-sahasrāṇi mayā taptaṃ tapaḥ purā |",
    "GR14laghbh_u:2343": " nanda-gopa-vraja-strīṇāṃ pāda-reṇūpalabdhaye |",
    "GR14laghbh_u:2344": " tathāpi na mayā prāptās tāsāṃ vai pāda-reṇavaḥ // Lbh_2,1.31 //",
    "GR14laghbh_u:2345": " bhṛgv-ādi-vākyam -",
    "GR14laghbh_u:2346": " vaiṣṇavānāṃ pāda-rajo gṛhyate tvad-vidhair api |",
    "GR14laghbh_u:2347": " santi te bahavo loke vaiṣṇavā nāradādayaḥ ||",
    "GR14laghbh_u:2348": " teṣāṃ vihāya gopīnāṃ pāda-reṇus tvayāpi yat |",
    "GR14laghbh_u:2349": " gṛhyate saṃśayo me'tra ko hetus tadvat prabho // Lbh_2,1.32 //",
    "GR14laghbh_u:2350": " śrī-brahma-vākyam -",
    "GR14laghbh_u:2351": " na striyo vraja-sundaryaḥ putra śreṣṭhāḥ śriyo'pi tāḥ |",
    "GR14laghbh_u:2352": " nāhaṃ śivaś ca śeṣaś ca śrīś ca tābhiḥ samāḥ kvacit // Lbh_2,1.33 //",
    "GR14laghbh_u:2353": " ādi-purāṇe ca śrīmad-arjuna-vākyaṃ -",
    "GR14laghbh_u:2354": " trailokye bhagavad-bhaktāḥ ke tvāṃ jānanti marmaṇi |",
    "GR14laghbh_u:2355": " keṣu vā tvaṃ sadā tuṣṭaḥ keṣu prema tavātulam // Lbh_2,1.34 //",
    "GR14laghbh_u:2356": " śrī-bhagavad-vākyam -",
    "GR14laghbh_u:2357": " na tathā me priyatamo brahmā-rudraś ca pārthiva |",
    "GR14laghbh_u:2358": " na ca lakṣmīr na cātmā ca yathā gopījano mam // Lbh_2,1.35 //",
    "GR14laghbh_u:2359": " bhaktā mamānuraktāś ca kati santi na bhūtale |",
    "GR14laghbh_u:2360": " kintu gopījanaḥ prāṇā-dhika-priyatamo mama // Lbh_2,1.36 //",
    "GR14laghbh_u:2361": " na māṃ jānanti munayo yoginaś ca parantapa |",
    "GR14laghbh_u:2362": " na ca rudrādayo devā yathā gopyo vidanti mām // Lbh_2,1.37 //",
    "GR14laghbh_u:2363": " na tapobhir na vedaiś ca nācārair na ca vidyayā |",
    "GR14laghbh_u:2364": " vaśo'smi kevalaṃ premṇā premāṇaṃ tatra gopikā // Lbh_2,1.38 //",
    "GR14laghbh_u:2365": " man-māhātmyaṃ mat-saparyāṃ mac-chraddāṃ man-manogatam |",
    "GR14laghbh_u:2366": " jānanti gopikāḥ pārtha nānye jānanti marmaṇi // Lbh_2,1.39 //",
    "GR14laghbh_u:2367": " nijāṅgam api yā gopyo mameti samupāsate |",
    "GR14laghbh_u:2368": " tābhyaḥ paraṃ na me pārtha nigūḍha-prema-bhājanam // Lbh_2,1.40 //",
    "GR14laghbh_u:2369": " iti ||",
    "GR14laghbh_u:2370": " na citraṃ prema-mādhuryam āsāṃ vāñched yad uddhavaḥ |",
    "GR14laghbh_u:2371": " pāda-reṇūkṣitaṃ yena tṛṇa-janmāpi yācate // Lbh_2,1.41 //",
    "GR14laghbh_u:2372": " tathā hi śrī-daśame (BhP 10.47.61) --",
    "GR14laghbh_u:2373": " āsām aho caraṇa-reṇu-juṣām ahaṃ syām vṛndāvane kim api gulma-latauṣadhīnām |",
    "GR14laghbh_u:2374": " yā dustyajaṃ sva-janam ārya-pathaṃ ca hitvā bhejur mukunda-padavīṃ śrutibhir vimṛgyām // iti kṛṣṇaṃ niṣevyāgre kṛṣṇasyopāsakair janaiḥ |",
    "GR14laghbh_u:2375": " sevyāḥ prasāda-puṣpādyair avaśyaṃ vraja-subhruvaḥ // Lbh_2,1.43 //",
    "GR14laghbh_u:2376": " tatrāpi sarva-gopīnāṃ rādhikāti-varīyasī |",
    "GR14laghbh_u:2377": " sarvādhikyena kathitā yat purāṇāgamādiṣu // Lbh_2,1.44 //",
    "GR14laghbh_u:2378": " yathā pādme --",
    "GR14laghbh_u:2379": " yathā rādhā priyā viṣṇos tasyāḥ kuṇḍaṃ priyaṃ tathā |",
    "GR14laghbh_u:2380": " sarva-gopīṣu saivaikā viṣṇor atyanta-vallabhā // Lbh_2,1.45 //",
    "GR14laghbh_u:2381": " ādi-purāṇe ca --",
    "GR14laghbh_u:2382": " trailokye pṛthivī dhanyā yatra vṛndāvanaṃ purī |",
    "GR14laghbh_u:2383": " tatrāpi gopikāḥ pārtha tatra rādhābhidhā mama // Lbh_2,1.46 //",
    "GR14laghbh_u:2384": " iti śrī-laghu-bhāgavatāmṛte śrī-bhaktāmṛtaṃ nāmottara-khaṇḍaṃ samāptam |",
    "GR14laghbh_u:2385": " iti śrī-laghu-bhāgavatāmṛtaṃ sampūrṇam |"
}