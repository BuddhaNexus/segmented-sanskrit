{
    "GR12hsasvrau:0": " PADA MARKERS For a four-pada verse:",
    "GR12hsasvrau:1": " For a six-pada verse:",
    "GR12hsasvrau:2": " Viṣayasūcī by K.K. Dixit (verse numbers bracketed)",
    "GR12hsasvrau:3": " ===pahalā stabaka===",
    "GR12hsasvrau:4": " graṃtha prastāvanā 1.1 mokṣasādhanarūpa se dharma kī upādeyatā (1-29)",
    "GR12hsasvrau:5": " 1.2 bhūtacaitanyavādakhaṃḍana (30-78)",
    "GR12hsasvrau:6": " 1.3 maiṃ viṣayaka pratyakṣa anubhava se ātmā kī siddhi (79-87)",
    "GR12hsasvrau:7": " 1.4 ātmā tathā karma ke saṃbaṃdha meṃ matamatāntara (88-109)",
    "GR12hsasvrau:8": " 1.5 bhūtacaitanyavādakhaṃḍana kā upasaṃhāra (110-112)",
    "GR12hsasvrau:9": " ===dūsarā stabaka===",
    "GR12hsasvrau:10": " 2.1 puṇya, pāpa tathā mokṣa se saṃbaṃdhita kuccha praśna (113-163)",
    "GR12hsasvrau:11": " 2.2 kālavāda, svabhāvavāda, niyativāda, karmavāda, kālādisāmagrīvāda",
    "GR12hsasvrau:12": " ===tīsarā stabaka===",
    "GR12hsasvrau:13": " 3.1 īśvaravādakhaṃḍana (194-210)",
    "GR12hsasvrau:14": " 3.2 prakṛtipuruṣavādakhaṃḍana (211-237)",
    "GR12hsasvrau:15": " ===chauthā stabaka===",
    "GR12hsasvrau:16": " 4.1 kṣaṇikavādakhaṃḍana kī prastāvanā (238-247)",
    "GR12hsasvrau:17": " 4.2 bhāva abhāva bana jātā hai isa mata kā khaṃḍana (248-275)",
    "GR12hsasvrau:18": " 4.3 abhāva bhāva bana jātā hai isa mata kā khaṃḍana (276-302)",
    "GR12hsasvrau:19": " 4.4 kṣaṇikavāda meṃ sāmagrīkāraṇatāvāda kī anupapatti (303-323)",
    "GR12hsasvrau:20": " 4.5 kṣaṇikavāda meṃ vāsyavāsakabhāva kī anupapatti (324-329)",
    "GR12hsasvrau:21": " 4.6 kṣaṇikavāda meṃ kāryakāraṇajñāna kī anupapatti (330-359)",
    "GR12hsasvrau:22": " 4.7 buddhavacanoṃ kī sahāyatā se kṣaṇikavāda kā khaṃḍana (360-374)",
    "GR12hsasvrau:23": " ===pāṃcavāṃ stabaka===",
    "GR12hsasvrau:24": " 5.1 bāhyārthakhaṃḍana (375-402)",
    "GR12hsasvrau:25": " 5.2 vijñānadvaitavāda meṃ mokṣa kī anupapatti (403-413)",
    "GR12hsasvrau:26": " ===chaṭṭhā stabaka===",
    "GR12hsasvrau:27": " 6.1 nirhetuka vināśa se kṣaṇikavāda kī siddhi nahīṃ (414-436)",
    "GR12hsasvrau:28": " 6.2 arthakriyākāritva se kṣaṇikavāda kī siddhi nahīṃ (437-443)",
    "GR12hsasvrau:29": " 6.3 rūparūpāntaraṇa se kṣaṇikavāda kī siddhi nārthīṃ (444-450)",
    "GR12hsasvrau:30": " 6.4 antatogāmī nāśa se kṣaṇikavāda kī siddhi nahīṃ (451-463)",
    "GR12hsasvrau:31": " 6.5 kṣaṇikavāda tathā vijñānadvaitavāda ke pratipādana kā eka āśayaviśeṣa (464-466)",
    "GR12hsasvrau:32": " 6.6 śūnyavādakhaṃḍana (467-476)",
    "GR12hsasvrau:33": " ===sātavāṃ stabaka===",
    "GR12hsasvrau:34": " 7.1 jainasammata nityānityatvavāda kā samarthana (477-542)",
    "GR12hsasvrau:35": " ===āṭhavāṃ stabaka",
    "GR12hsasvrau:36": " 8.1 brahmadvaitavādakhaṃḍana (543-552)",
    "GR12hsasvrau:37": " ===navāṃ stabaka===",
    "GR12hsasvrau:38": " 9.1 mokṣa kī saṃbhāvanā tathā mokṣa ke sādhana (553-579)",
    "GR12hsasvrau:39": " ===daśavāṃ stabaka===",
    "GR12hsasvrau:40": " 10.1 mīmāṃsaka ke sarvajñatākhaṃḍana kā khaṃḍana (580-626)",
    "GR12hsasvrau:41": " 10.2 bauddha ke sarvajñatākhaṃḍana kā khaṃḍana (627-643)",
    "GR12hsasvrau:42": " ===gyārahavāṃ stabaka===",
    "GR12hsasvrau:43": " 11.1 śabdārthasaṃbaṃdhakhaṃḍana kā khaṃḍana (644-672)",
    "GR12hsasvrau:44": " 11.2 jñāna tathā kiryā ke bīca prādhānya-aprādhānya kā praśna (673-691)",
    "GR12hsasvrau:45": " 11.3 mokṣa kā svarūpa (692-697)",
    "GR12hsasvrau:46": " 11.4 graṃtha-upasaṃhāra (698-701)",
    "GR12hsasvrau:47": " granthaprastāvanā: mokṣa-sādhanarūpa se dharma kī upādeyatā praṇamya paramātmānaṃ $ vakṣyāmi hitakāmyayā &",
    "GR12hsasvrau:48": " sattvānām alpabuddhīnāṃ % śāstravārttāsamuccayam // HSvs_[1.1]1 //",
    "GR12hsasvrau:49": " yaṃ śrutvā sarvaśāstreṣu $ prāyas tattvaviniścayaḥ &",
    "GR12hsasvrau:50": " jāyate dveṣaśamanaḥ % svargasiddhisukhāvahaḥ // HSvs_[1.1]2 //",
    "GR12hsasvrau:51": " duḥkhaṃ pāpāt sukhaṃ dharmāt $ sarvaśāstreṣu saṃsthitiḥ &",
    "GR12hsasvrau:52": " na kartavyam ataḥ pāpaṃ % kartavyo dharmasaṃcayaḥ // HSvs_[1.1]3 //",
    "GR12hsasvrau:53": " hiṃsānṛtādayaḥ pañca $ tattvāśraddhānam eva ca &",
    "GR12hsasvrau:54": " krodhādayaś ca catvāra % iti pāpasya hetavaḥ // HSvs_[1.1]4 //",
    "GR12hsasvrau:55": " viparītāstu dharmasya $ eta evoditā buddhaiḥ &",
    "GR12hsasvrau:56": " eteṣu satataṃ yatnaḥ % samyak kāryaḥ sukhaiṣiṇā // HSvs_[1.1]5 //",
    "GR12hsasvrau:57": " sādhusevā sadā bhaktyā $ maitrī sattveṣu bhāvataḥ &",
    "GR12hsasvrau:58": " ātmīyagrahamokṣaś ca % dharmahetuprasādhanam // HSvs_[1.1]6 //",
    "GR12hsasvrau:59": " upadeśaḥ śubho nityaṃ $ darśanaṃ dharmacāriṇām &",
    "GR12hsasvrau:60": " sthāne vinaya ityetat % sādhusevāphalaṃ mahat // HSvs_[1.1]7 //",
    "GR12hsasvrau:61": " maitrīṃ bhāvayato nityaṃ $ śubho bhāvaḥ prajāyate &",
    "GR12hsasvrau:62": " tato bhāvodayājjantor % dveṣāgnir upaśāmyati // HSvs_[1.1]8 //",
    "GR12hsasvrau:63": " aśeṣadoṣajananī $ niḥśeṣaguṇaghātinī &",
    "GR12hsasvrau:64": " ātmīyagrahamokṣeṇa % tṛṣṇāpi vinivarttate // HSvs_[1.1]9 //",
    "GR12hsasvrau:65": " evaṃ guṇagaṇopeto $ viśuddhātmā sthirāśayaḥ &",
    "GR12hsasvrau:66": " tattvaviddhiḥ samākhyātaḥ % samyag dharmasya sādhakaḥ // HSvs_[1.1]10 //",
    "GR12hsasvrau:67": " upādeyaś ca saṃsāre $ dharma eva buddhaiḥ sadā &",
    "GR12hsasvrau:68": " viśuddho muktaye sarvaṃ % yato 'nyad duḥkhakāraṇam // HSvs_[1.1]11 //",
    "GR12hsasvrau:69": " anityaḥ priyasaṃyoga $ iherṣyāśokavatsalaḥ &",
    "GR12hsasvrau:70": " anityaṃ yauvanaṃ cāpi % kutsitācaraṇāspadam // HSvs_[1.1]12 //",
    "GR12hsasvrau:71": " anityāḥ sampadas tīvra- $ kleśavargasamudbhavāḥ &",
    "GR12hsasvrau:72": " anityaṃ jīvitaṃ ceha % sarvabhāvanibandhanam // HSvs_[1.1]13 //",
    "GR12hsasvrau:73": " punarjanma punarmṛtyur $ hīnādisthānasaṃśrayaḥ &",
    "GR12hsasvrau:74": " punaḥ punaś ca yad ataḥ % sukham atra na vidyate // HSvs_[1.1]14 //",
    "GR12hsasvrau:75": " prakṛtyasundaraṃ hy evaṃ $ saṃsāre sarvam eva yat &",
    "GR12hsasvrau:76": " ato 'tra vada kiṃ yuktā % kvacidāsthā vivekinām // HSvs_[1.1]15 //",
    "GR12hsasvrau:77": " muktvā dharmaṃ jagad vandyam $ akalaṅkaṃ sanātanam &",
    "GR12hsasvrau:78": " parārthasādhakaṃ dhīraiḥ % sevitaṃ śīlaśālibhiḥ // HSvs_[1.1]16 //",
    "GR12hsasvrau:79": " āha tatrāpi no yuktā $ yadi samyag nirūpyate &",
    "GR12hsasvrau:80": " dharmasyāpi śubho yasmād % bandha eva phalaṃ matam // HSvs_[1.1]17 //",
    "GR12hsasvrau:81": " na cāyasasya bandhasya $ tadā hemamayasya ca &",
    "GR12hsasvrau:82": " phale kaścid viśeṣo 'sti % pāratantryāviśeṣataḥ // HSvs_[1.1]18 //",
    "GR12hsasvrau:83": " tasmād adharmavat tvājyo $ dharmo 'py evaṃ mumukṣubhiḥ &",
    "GR12hsasvrau:84": " dharmādharmakṣayānm uktir % munibhir varṇitā yataḥ // HSvs_[1.1]19 //",
    "GR12hsasvrau:85": " ucyate evam evaitat $ kintu dharmo dvidhā mataḥ &",
    "GR12hsasvrau:86": " saṃjñānayoga evaikas % tathānyaḥ puṇyalakṣaṇaḥ // HSvs_[1.1]20 //",
    "GR12hsasvrau:87": " jñānayogas tapaḥ śuddham $ āśaṃsādoṣavarjitam &",
    "GR12hsasvrau:88": " abhyāsātiśayād uktaṃ % tad vimukteḥ prasādhanam // HSvs_[1.1]21 //",
    "GR12hsasvrau:89": " dharmas tadapi cet satyaṃ $ kiṃ na bandhaphalaḥ sa yat &",
    "GR12hsasvrau:90": " āśaṃsā varjito 'nyo 'pi % kiṃ naivaṃ ced na yat tathā // HSvs_[1.1]22 //",
    "GR12hsasvrau:91": " bhogamuktiphalo dharmaḥ $ sa pravṛttītarātmakaḥ &",
    "GR12hsasvrau:92": " samyagmithyādirūpaś ca % gatis tantrāntareṣv api // HSvs_[1.1]23 //",
    "GR12hsasvrau:93": " tam antareṇa tu tayoḥ $ kṣayaḥ kena prasādhyate &",
    "GR12hsasvrau:94": " sadā syān na kadācid vā % yady ahetuka eva saḥ // HSvs_[1.1]24 //",
    "GR12hsasvrau:95": " tasmād avaśyam eṣṭavyaḥ $ kaścid hetus tayoḥ kṣayeṃ &",
    "GR12hsasvrau:96": " sa eva dharmo vijñeyaḥ % śuddho muktiphalapradaḥ // HSvs_[1.1]25 //",
    "GR12hsasvrau:97": " dharmādharmakṣayān muktir $ yac coktaṃ puṇyalakṣaṇam &",
    "GR12hsasvrau:98": " heyaṃ dharmaṃ tadāśritya % na tu saṃjñānayogakam // HSvs_[1.1]26 //",
    "GR12hsasvrau:99": " atas tatraiva yuktāsthā $ yadi samyag nirūpyate &",
    "GR12hsasvrau:100": " saṃsāre sarvam evānyat % darśitaṃ duḥkhakāraṇam // HSvs_[1.1]27 //",
    "GR12hsasvrau:101": " tasmāc ca jāyate muktir $ yathā mṛtyādivarjitā &",
    "GR12hsasvrau:102": " tathopariṣṭād vakṣyāmaḥ % samyakśāstrānusārataḥ // HSvs_[1.1]28 //",
    "GR12hsasvrau:103": " idānīṃ tu samāsena $ śāstrasamyaktvam ucyate &",
    "GR12hsasvrau:104": " kuvādiyuktyapavyākhyā- % nirāsenāvirodhataḥ // HSvs_[1.1]29 //",
    "GR12hsasvrau:105": " (2) bhūtacaitanyavāda-khaṇḍana",
    "GR12hsasvrau:106": " pṛthivyādimahābhūta- $ kāryamātram idaṃ jagat &",
    "GR12hsasvrau:107": " na cātmadṛṣṭasadbhāvaṃ % manyante bhūtavādinaḥ // HSvs_[1.2]30 //",
    "GR12hsasvrau:108": " acetanāni bhūtāni $ na taddharmo na tatphalam &",
    "GR12hsasvrau:109": " cetanāsti ca yasyeyaṃ % sa evātmeti cāpare // HSvs_[1.2]31 //",
    "GR12hsasvrau:110": " yadīyaṃ bhūtadharmaḥ syāt $ pratyekaṃ teṣu sarvadā &",
    "GR12hsasvrau:111": " upalambhyeta sattvādi- % kāṭhinatvādayo yathā // HSvs_[1.2]32 //",
    "GR12hsasvrau:112": " śaktirūpeṇā sā teṣu $ sadāto nopalabhyate &",
    "GR12hsasvrau:113": " na ca tenāpi rūpeṇa % satyasaty eva cen na tat // HSvs_[1.2]33 //",
    "GR12hsasvrau:114": " śaktivetanayoraivyaṃ $ nānātvaṃ vātha sarvathā &",
    "GR12hsasvrau:115": " aikye sā cetaneveti % nānātve 'nyasya sā yataḥ // HSvs_[1.2]34 //",
    "GR12hsasvrau:116": " anabhivyaktir apy asyā $ nyāyato nopapadyate &",
    "GR12hsasvrau:117": " āvṛtir na yad anyena % tattvasaṃkhyāvirodhataḥ // HSvs_[1.2]35 //",
    "GR12hsasvrau:118": " na cāsau tatsvarūpeṇa $ teṣām anyatareṇa vā &",
    "GR12hsasvrau:119": " vyañjakatvapratijñānāt % nāvṛtir vyañjakaṃ yataḥ // HSvs_[1.2]36 //",
    "GR12hsasvrau:120": " viśiṣṭapariṇāmabhā- $ -ve 'pi hy atrāvṛtir na vai &",
    "GR12hsasvrau:121": " bhāvatāptestathā nāma- % vyañjakatvaprasaṅgataḥ // HSvs_[1.2]37 //",
    "GR12hsasvrau:122": " na cāsau bhūtabhinno yat $ tato vyaktiḥ sadā bhavet &",
    "GR12hsasvrau:123": " bhede tvadhikabhāvena % tattvasaṃkhyā na yujyate // HSvs_[1.2]38 //",
    "GR12hsasvrau:124": " svakāle 'bhinna ity evaṃ $ kālābhāve na saṅgatam &",
    "GR12hsasvrau:125": " lokasiddhāśraye tv ātmā % hanta ! nāśrīyate katham // HSvs_[1.2]39 //",
    "GR12hsasvrau:126": " nātmāpi loke no siddho $ jātismaraṇasaṃśrayāt &",
    "GR12hsasvrau:127": " sarveṣāṃ tadabhāvaś ca % citrakarmavipākataḥ // HSvs_[1.2]40 //",
    "GR12hsasvrau:128": " loke 'pi naikataḥ sthānād $ āgatānāṃ tathekṣyate &",
    "GR12hsasvrau:129": " aviśeṣeṇa sarveṣām % anubhūtārthasaṃsmṛtiḥ // HSvs_[1.2]41 //",
    "GR12hsasvrau:130": " divyadarśanataś caiva $ tacchiṣṭāvyabhicārataḥ &",
    "GR12hsasvrau:131": " pitṛkarmādisiddheś ca % hanta ! nātmāpy alaukikaḥ // HSvs_[1.2]42 //",
    "GR12hsasvrau:132": " kāṭhinyābodharūpāṇi $ bhūtāny adhyakṣasiddhitaḥ &",
    "GR12hsasvrau:133": " cetanā tu na tadrūpā % sā kathaṃ tatphalaṃ bhavet ? // HSvs_[1.2]43 //",
    "GR12hsasvrau:134": " pratyekam asatī teṣu $ na ca syād reṇutailavat &",
    "GR12hsasvrau:135": " satī ced upalabhyeta % bhinnarūpeṣu sarvadā // HSvs_[1.2]44 //",
    "GR12hsasvrau:136": " asat sthūlatvam aṇvādau $ ghaṭādau dṛśyate yathā &",
    "GR12hsasvrau:137": " tathāsatyeva bhūteṣu % cetanāpīti cen matiḥ // HSvs_[1.2]45 //",
    "GR12hsasvrau:138": " nāsat sthūlatvam aṇvādau $ tebhya eva tadudbhavāt &",
    "GR12hsasvrau:139": " asatastatsamutpādo % na yukto 'tiprasaṅgataḥ // HSvs_[1.2]46 //",
    "GR12hsasvrau:140": " pañcamasyāpi bhūtasya $ tebhyo 'sattvāviśeṣataḥ &",
    "GR12hsasvrau:141": " bhaved utpattir evaṃ ca % tattvasaṃkhyā na yujyate // HSvs_[1.2]47 //",
    "GR12hsasvrau:142": " na tajjananasvabhāvāś cet $ te 'tra mānaṃ na vidyate &",
    "GR12hsasvrau:143": " sthūlatvotpāda iṣṭaś cet % tatsadbhāve 'py asau samaḥ // HSvs_[1.2]48 //",
    "GR12hsasvrau:144": " na ca mūrttāṇusaṅghāta- $ bhinnaṃ sthūlatvam ity adaḥ &",
    "GR12hsasvrau:145": " teṣām eva tathābhāvo % nyāyyaṃ mānāvirodhataḥ // HSvs_[1.2]49 //",
    "GR12hsasvrau:146": " bhede tadadalaṃ yasmāt $ kathaṃ sadbhāvam aśnute &",
    "GR12hsasvrau:147": " tadabhāve 'pi tadbhāve % sadā sarvatra vā bhavet // HSvs_[1.2]50 //",
    "GR12hsasvrau:148": " na caivaṃ bhūtasaṅghāta- $ mātraṃ caitanyam iṣyate &",
    "GR12hsasvrau:149": " aviśeṣeṇa sarvatra % tadvat tadbhāvasaṅgateḥ // HSvs_[1.2]51 //",
    "GR12hsasvrau:150": " evaṃ sati ghaṭādīnāṃ $ vyaktacaitanyabhāvataḥ &",
    "GR12hsasvrau:151": " puruṣān na viśeṣaḥ syāt % sa ca pratyakṣabādhitaḥ // HSvs_[1.2]52 //",
    "GR12hsasvrau:152": " atha bhinnasvabhāvāni $ bhūtāny eva yatastataḥ &",
    "GR12hsasvrau:153": " tatsaṃghāteṣu caitanyaṃ % na sarveṣv etad apy asat // HSvs_[1.2]53 //",
    "GR12hsasvrau:154": " svabhāvo bhūtamātratve $ sati nyāyān na bhidyate &",
    "GR12hsasvrau:155": " viśeṣaṇaṃ vinā yasmān % na tulyānāṃ viśiṣṭatā // HSvs_[1.2]54 //",
    "GR12hsasvrau:156": " svarūpamātrabhede ca $ bhedo bhūtetarātmakaḥ &",
    "GR12hsasvrau:157": " anyabhedakabhāve tu % sa evātmā prasajyate // HSvs_[1.2]55 //",
    "GR12hsasvrau:158": " havir guḍakaṇikkādi- $ dravyasaṅghātajāny api &",
    "GR12hsasvrau:159": " yathā bhinnasvabhāvāni % khādyakāni tatheti cet // HSvs_[1.2]56 //",
    "GR12hsasvrau:160": " vyaktimātrata evaiṣāṃ $ nanu bhinnasvabhāvatā &",
    "GR12hsasvrau:161": " rasavīryavipākādi- % kāryabhedo na vidyate // HSvs_[1.2]57 //",
    "GR12hsasvrau:162": " tadātmakatvamātratve $ saṃsthānādivilakṣaṇā &",
    "GR12hsasvrau:163": " yatheyam asti bhūtānāṃ % tathā sāpi kathaṃ na cet // HSvs_[1.2]58 //",
    "GR12hsasvrau:164": " kartrabhāvāt tathā deśa- $ kālabhedādyayogataḥ &",
    "GR12hsasvrau:165": " na cāsiddhamado bhūta- % mātratve tadasaṃbhavāt // HSvs_[1.2]59 //",
    "GR12hsasvrau:166": " tathā ca bhūtamātratve $ na tatsaṅghātabhedayoḥ &",
    "GR12hsasvrau:167": " bhedakābhāvato bhedo % yuktaḥ samyag vicintyatām // HSvs_[1.2]60 //",
    "GR12hsasvrau:168": " ekas tathāparo neti $ tanmātratve tathāvidhaḥ &",
    "GR12hsasvrau:169": " yatas tad api no bhinnaṃ % tatas tulyaṃ ca tat tayoḥ // HSvs_[1.2]61 //",
    "GR12hsasvrau:170": " syādetad bhūtajatve 'pi $ grāvādīnāṃ vicitratā &",
    "GR12hsasvrau:171": " lokasiddheti siddhaiva % na sā tanmātrajā nanu // HSvs_[1.2]62 //",
    "GR12hsasvrau:172": " adṛṣṭākāśakālādi- $ sāmagrītaḥ samudbhavāt &",
    "GR12hsasvrau:173": " tathaiva lokasaṃvitter % anyathā tadabhāvataḥ // HSvs_[1.2]63 //",
    "GR12hsasvrau:174": " na ceha laukiko mārgaḥ $ sthito 'smābhir vicāryate &",
    "GR12hsasvrau:175": " kiṃ tv ayaṃ yujyate kveti % tvannītau coktavan na saḥ // HSvs_[1.2]64 //",
    "GR12hsasvrau:176": " mṛtadehe ca caitanyam $ upalabhyeta sarvathā &",
    "GR12hsasvrau:177": " dehadharmādibhāvena % tat taddharmādi nānyathā // HSvs_[1.2]65 //",
    "GR12hsasvrau:178": " na ca lāvaṇyakārkaśya- $ śyāmatvair vyabhicāritā &",
    "GR12hsasvrau:179": " mṛtadehe 'pi sadbhāvād % adhyakṣeṇaiva saṃgateḥ // HSvs_[1.2]66 //",
    "GR12hsasvrau:180": " na cel lāvaṇyasadbhāvo $ na sa tanmātrahetukaḥ &",
    "GR12hsasvrau:181": " ata evānyasadbhāvād % asty ātmeti vyavasthitam // HSvs_[1.2]67 //",
    "GR12hsasvrau:182": " na prāṇādir asau mānaṃ $ kiṃ tadbhāve 'pi tulyatā &",
    "GR12hsasvrau:183": " tadabhāvād abhāvaś ced % ātmābhāve na kā pramā // HSvs_[1.2]68 //",
    "GR12hsasvrau:184": " tena tadbhāvabhāvitvaṃ $ na bhūyo nalikādinā &",
    "GR12hsasvrau:185": " saṃpādite 'py etat siddheḥ % so 'nya eveti ced na tat // HSvs_[1.2]69 //",
    "GR12hsasvrau:186": " vāyusāmānyasaṃsiddhes $ tatsvabhāvaḥ sa neti cet &",
    "GR12hsasvrau:187": " atrāpi na pramāṇaṃ vaś % caitanyotpattir eva cet // HSvs_[1.2]70 //",
    "GR12hsasvrau:188": " na tasyām eva saṃdehāt $ tavāyaṃ kena neti cet &",
    "GR12hsasvrau:189": " tattatsvarūpabhāvena % tadabhāvaḥ kathaṃ nu cet // HSvs_[1.2]71 //",
    "GR12hsasvrau:190": " tadvailakṣaṇyasaṃvitteḥ $ mātṛcaitanyaje hy ayam &",
    "GR12hsasvrau:191": " sute tasmin na doṣaḥ syān % na na bhāve 'sya mātari // HSvs_[1.2]72 //",
    "GR12hsasvrau:192": " na ca saṃsvedajādyeṣu $ mātrabhāvena tad bhavet &",
    "GR12hsasvrau:193": " pradīpajñātam apy atra % nimittatvān na bādhakam // HSvs_[1.2]73 //",
    "GR12hsasvrau:194": " itthaṃ na tadupādānaṃ $ yujyate tat kathaṃcana &",
    "GR12hsasvrau:195": " anyopādānabhāve ca % tad evātmā prasajyate // HSvs_[1.2]74 //",
    "GR12hsasvrau:196": " na tathābhāvinaṃ hetum $ antareṇopajāyate &",
    "GR12hsasvrau:197": " kiñcin naśyati naikāntād % yathāha vyāsamaharṣiḥ // HSvs_[1.2]75 //",
    "GR12hsasvrau:198": " nāsato vidyate bhāvo $ nābhāvo vidyate sataḥ &",
    "GR12hsasvrau:199": " abhayor api dṛṣṭo 'ntas tv % anayos tattvadarśibhiḥ // HSvs_[1.2]76 //",
    "GR12hsasvrau:200": " nābhāvo bhāvam āpnoti $ śaśaśṛṅge tathāgateḥ &",
    "GR12hsasvrau:201": " bhāvo nābhāvam etīha % dīpaś cen na sa sarvathā // HSvs_[1.2]77 //",
    "GR12hsasvrau:202": " evaṃ caitanyavān ātmā $ siddhaḥ satatabhāvataḥ &",
    "GR12hsasvrau:203": " paraloky api vijñeyo % yuktimārgānusāribhiḥ // HSvs_[1.2]78 //",
    "GR12hsasvrau:204": " (3)maiṃ viṣayaka pratyakṣa anubhava se ātmā kī siddhi sato 'sya kiṃ ghaṭasyeva $ pratyakṣeṇa na darśanam &",
    "GR12hsasvrau:205": " asty eva darśanaṃ spaṣṭam % ahaṃpratyayavedanāt // HSvs_[1.3]79 //",
    "GR12hsasvrau:206": " bhrānto 'haṃ gurur ity eṣaḥ $ satyam anyas tv asau mataḥ &",
    "GR12hsasvrau:207": " vyabhicāritvato nāsya % gamakatvam athocyate // HSvs_[1.3]80 //",
    "GR12hsasvrau:208": " pratyakṣasyāpi tat tyājyaṃ $ tatsadbhāvāviśeṣataḥ &",
    "GR12hsasvrau:209": " pratyakṣābhāsam anyac ced % vyabhicāri na sādhu tat // HSvs_[1.3]81 //",
    "GR12hsasvrau:210": " ahaṃpratyayapakṣe 'pi $ nanu sarvam idaṃ samam &",
    "GR12hsasvrau:211": " atas tadvad asau mukhyaḥ % samyak pratyakṣam iṣyatām // HSvs_[1.3]82 //",
    "GR12hsasvrau:212": " gurvī me tanur ity ādau $ bhedapratyayadarśanāt &",
    "GR12hsasvrau:213": " bhrāntatābhimatasyaiva % sā yuktā netarasya tu // HSvs_[1.3]83 //",
    "GR12hsasvrau:214": " ātmanātmagraho 'py asya $ tathānubhavasiddhitaḥ &",
    "GR12hsasvrau:215": " tasyaiva tatsvabhāvatvāt % na tu yuktyā na yujyate // HSvs_[1.3]84 //",
    "GR12hsasvrau:216": " na ca buddhiviśeṣo 'yam $ ahaṃkāraḥ prakalpyate &",
    "GR12hsasvrau:217": " dānādibuddhikāle 'pi % tathāhaṃkāravedanāt // HSvs_[1.3]85 //",
    "GR12hsasvrau:218": " ātmanātmagrahe tasya $ tatsvabhāvatvayogataḥ &",
    "GR12hsasvrau:219": " sadaivāgrahaṇaṃ hy evaṃ % vijñeyaṃ karmadoṣataḥ // HSvs_[1.3]86 //",
    "GR12hsasvrau:220": " ataḥ pratyakṣasaṃsiddhaḥ $ sarvaprāṇabhṛtām ayam &",
    "GR12hsasvrau:221": " svayaṃjyotiḥ sadaivātmā % tathā vede 'pi paṭhyate // HSvs_[1.3]87 //",
    "GR12hsasvrau:222": " (4) ātmā tathā karma ke sambandha meṃ matamatāntara atrāpi varṇayantyeke $ saugatāḥ kṛtabuddhayaḥ",
    "GR12hsasvrau:223": " kliṣṭaṃ mano 'sti yan nityaṃ % tad yathoktātmalakṣaṇam // HSvs_[1.4]88 //",
    "GR12hsasvrau:224": " yadi nityaṃ tadātmaiva $ saṃjñābhedo 'tra kevalam &",
    "GR12hsasvrau:225": " athānityaṃ tataś cedaṃ % na yathoktātmalakṣaṇam // HSvs_[1.4]89 //",
    "GR12hsasvrau:226": " yaḥ kartā karmabhedānāṃ $ bhoktā karmaphalasya ca &",
    "GR12hsasvrau:227": " saṃsarttā parinirvātā % sa hy ātmā nānyalakṣaṇaḥ // HSvs_[1.4]90 //",
    "GR12hsasvrau:228": " ātmatvenāviśiṣṭasya $ vaicitryaṃ tasya yadvaśāt &",
    "GR12hsasvrau:229": " narādirūpaṃ taccitram % adṛṣṭaṃ karmasaṃjñitam // HSvs_[1.4]91 //",
    "GR12hsasvrau:230": " tathā tulye 'pi cārambhe $ sadupāye 'pi yo nṛṇām &",
    "GR12hsasvrau:231": " phalabhedaḥ sa no yukto % yuktyā hetvantaraṃ vinā // HSvs_[1.4]92 //",
    "GR12hsasvrau:232": " tasmādavaśyameṣṭavyaṃ $ tatra hetvantaraṃ paraiḥ &",
    "GR12hsasvrau:233": " tadevādṛṣṭamityāhur % anye śāstrakṛtaśramāḥ // HSvs_[1.4]93 //",
    "GR12hsasvrau:234": " bhūtānāṃ tatsvabhāvatvād $ ayam ity apy anuttaram &",
    "GR12hsasvrau:235": " na bhūtātmaka evātmety % etad atra nidarśitam // HSvs_[1.4]94 //",
    "GR12hsasvrau:236": " karmaṇo bhautikatvena $ yad vaitad api sāmpratam &",
    "GR12hsasvrau:237": " ātmano vyatiriktaṃ tat % citrabhāvaṃ yato matam // HSvs_[1.4]95 //",
    "GR12hsasvrau:238": " śaktirūpaṃ tad anye tu $ sūrayaḥ saṃpracakṣate &",
    "GR12hsasvrau:239": " anye tu vāsanārūpaṃ % vicitraphaladaṃ matam // HSvs_[1.4]96 //",
    "GR12hsasvrau:240": " anye tv abhidadhaty atra $ svarūpaniyatasya vai &",
    "GR12hsasvrau:241": " kartur vinānyasaṃbandhaṃ % śaktir ākasmikī kutaḥ // HSvs_[1.4]97 //",
    "GR12hsasvrau:242": " tatkriyāyogataḥ sā cet $ tadapuṣṭau na yujyate &",
    "GR12hsasvrau:243": " tadanyayogābhāve ca % puṣṭir asya kathaṃ bhavet // HSvs_[1.4]98 //",
    "GR12hsasvrau:244": " asty eva sā sadā kantu $ kriyayā vyajyate param &",
    "GR12hsasvrau:245": " ātmamātrasthitāyā na % tasyā vyaktiḥ kadācana // HSvs_[1.4]99 //",
    "GR12hsasvrau:246": " tadanyāvaraṇābhāvād $ bhāve vāsyaiva karmatā &",
    "GR12hsasvrau:247": " tannirākaraṇād vyaktir % iti tadbhedasaṃsthitiḥ // HSvs_[1.4]100 //",
    "GR12hsasvrau:248": " pāpaṃ tadbhinnam evāstu $ kriyāntaranibandhanam &",
    "GR12hsasvrau:249": " evam iṣṭakriyājanyaṃ % puṇyaṃ kim iti nekṣyate // HSvs_[1.4]101 //",
    "GR12hsasvrau:250": " vāsanāpy anyasaṃbandhaṃ $ vinā naivopapadyate &",
    "GR12hsasvrau:251": " puṣpādigandhavaikalye % tilādau nekṣyate yataḥ // HSvs_[1.4]102 //",
    "GR12hsasvrau:252": " bodhamātrātiriktaṃ tad $ vāsakaṃ kiñcid iṣyatām &",
    "GR12hsasvrau:253": " mukhyaṃ tad eva vaḥ karma % na yuktā vāsanānyathā // HSvs_[1.4]103 //",
    "GR12hsasvrau:254": " bodhamātrasya tadbhāve $ nāsti jñānam avāsitam &",
    "GR12hsasvrau:255": " tato 'muktiḥ sadaiva syād % vaiśiṣṭyaṃ kevalasya na // HSvs_[1.4]104 //",
    "GR12hsasvrau:256": " evaṃ śaktyādipakṣo 'yaṃ $ ghaṭate nāpapattitaḥ &",
    "GR12hsasvrau:257": " bandhān nyūnātiriktatve % tadbhāvān upapattitaḥ // HSvs_[1.4]105 //",
    "GR12hsasvrau:258": " tasmāt tadātmano bhinnaṃ $ saccitraṃ cātmayogi ca &",
    "GR12hsasvrau:259": " adṛṣṭam avagantavyaṃ % tasya śaktyādisādhakam // HSvs_[1.4]106 //",
    "GR12hsasvrau:260": " adṛṣṭaṃ karma saṃskārāḥ $ puṇyāpuṇye śubhāśubhe &",
    "GR12hsasvrau:261": " dharmādharmau tathā pāśaḥ % paryāyās tasya kīrttitāḥ // HSvs_[1.4]107 //",
    "GR12hsasvrau:262": " hetavo 'sya samākhyātāḥ $ pūrvaṃ hiṃsānṛtādayaḥ &",
    "GR12hsasvrau:263": " tadvān saṃyujyate tena % vicitraphaladāyinā // HSvs_[1.4]108 //",
    "GR12hsasvrau:264": " naivaṃ dṛṣṭeṣṭabādhā yat $ siddhiś cāsyānivāritā &",
    "GR12hsasvrau:265": " tad enam eva vidvāṃsas % tattvavādaṃ pracakṣate // HSvs_[1.4]109 //",
    "GR12hsasvrau:266": " (5) bhūtacaitanyavādakhaṃḍana kā upasaṃhāra",
    "GR12hsasvrau:267": " lokāyatamataṃ prājñair $ jñeyaṃ pāpaughakāraṇam &",
    "GR12hsasvrau:268": " itthaṃ tattvavilomaṃ yat % tan na jñānavivardhanam // HSvs_[1.5]110 //",
    "GR12hsasvrau:269": " indrapratāraṇāyedaṃ $ cakre kila bṛhaspatiḥ &",
    "GR12hsasvrau:270": " ado 'pi yuktiśūnyaṃ yan % nettham indraḥ pratāryate // HSvs_[1.5]111 //",
    "GR12hsasvrau:271": " tasmād duṣṭāśayakaraṃ $ kliṣṭasattvavicintitam &",
    "GR12hsasvrau:272": " pāpaśrutaṃ sadā dhīrair % varjyaṃ nāstikadarśanam // HSvs_[1.5]112 //",
    "GR12hsasvrau:273": " dūsarā stabaka (2)puṇya, pāpa tathā mokṣa se saṃbaṃdhita kuccha praśna hiṃsādibhyo 'śubhaṃ karma $ tadanyebhyaś ca tacchubham &",
    "GR12hsasvrau:274": " jāyate niyamo mānāt % kuto 'yam iti nāpare // HSvs_[2.1]113 //",
    "GR12hsasvrau:275": " āgamākhyāt tadanye tu $ tac ca dṛṣṭādyabādhitam &",
    "GR12hsasvrau:276": " sarvārthaviṣayaṃ nityaṃ % vyaktārthaṃ paramātmanā // HSvs_[2.1]114 //",
    "GR12hsasvrau:277": " candrasūryoparāgādes $ tataḥ saṃvādadarśanāt &",
    "GR12hsasvrau:278": " tasyāpratyakṣe 'pi pāpādau % na prāmāṇyaṃ na yujyate // HSvs_[2.1]115 //",
    "GR12hsasvrau:279": " yadi nāma kvacid dṛṣṭaḥ $ saṃvādo 'nyatra vastuni &",
    "GR12hsasvrau:280": " tadbhāvas tasya tattvaṃ vā % kathaṃ samavasīyate ? // HSvs_[2.1]116 //",
    "GR12hsasvrau:281": " āgamaikatvatas tac ca $ vākyādes tulyatādinā &",
    "GR12hsasvrau:282": " suvṛddhasaṃpradāyena % tathā pāpakṣayeṇa ca // HSvs_[2.1]117 //",
    "GR12hsasvrau:283": " anyathā vastutattvasya $ parīkṣaiva na yujyate &",
    "GR12hsasvrau:284": " āśaṅkā sarvagā yasmāt % chadmasthasyopajāyate // HSvs_[2.1]118 //",
    "GR12hsasvrau:285": " aparīkṣāpi no yuktā $ guṇadoṣāvivekataḥ &",
    "GR12hsasvrau:286": " mahat saṃkaṭamāyātam % āśaṅke nyāyavādinaḥ // HSvs_[2.1]119 //",
    "GR12hsasvrau:287": " tasmād yathoditāt samyag $ āgamakhyāt pramāṇataḥ &",
    "GR12hsasvrau:288": " hiṃsādibhyo 'śubhādīni % niyamo 'yaṃ vyavasthitaḥ // HSvs_[2.1]120 //",
    "GR12hsasvrau:289": " kliṣṭād hiṃsādyanuṣṭhānāt $ prāptiḥ kliṣṭasya karmaṇaḥ &",
    "GR12hsasvrau:290": " yathāpathyabhujo vyādher % akliṣṭasya viparyayāt // HSvs_[2.1]121 //",
    "GR12hsasvrau:291": " svabhāva eṣa jīvasya $ yat tathāpariṇāmabhāk &",
    "GR12hsasvrau:292": " badhyate puṇyapāpābhyāṃ % mādhyasthyāt tu vimucyate // HSvs_[2.1]122 //",
    "GR12hsasvrau:293": " sudūram api gatveha $ vihitāsūpapattiṣu &",
    "GR12hsasvrau:294": " kaḥ svabhāvāgamāvante % śaraṇaṃ na prapadyate // HSvs_[2.1]123 //",
    "GR12hsasvrau:295": " pratipakṣasvabhāvena $ pratipakṣāgamena ca &",
    "GR12hsasvrau:296": " bādhitvāt kathaṃ hy etau % śaraṇaṃ yuktivādinām // HSvs_[2.1]124 //",
    "GR12hsasvrau:297": " pratītyā bādhyate yo yat $ svabhāvo na sa yujyate &",
    "GR12hsasvrau:298": " vastunaḥ kalpyamāno 'pi % vahnyādeḥ śītatādivat // HSvs_[2.1]125 //",
    "GR12hsasvrau:299": " vahneḥ śītatvam asty eva $ tatkāryaṃ kiṃ na dṛśyate &",
    "GR12hsasvrau:300": " dṛśyate hi himāsanne % katham itthaṃ svabhāvataḥ // HSvs_[2.1]126 //",
    "GR12hsasvrau:301": " himasyāpi svabhāvo 'yaṃ $ niyamād vahnisaṃnidhau &",
    "GR12hsasvrau:302": " karoti dāham ity evaṃ % vahnyādeḥ śītatā na kim // HSvs_[2.1]127 //",
    "GR12hsasvrau:303": " vyavasthābhāvato hy evaṃ $ yā tvadbuddhir ihedṛśī &",
    "GR12hsasvrau:304": " sā loṣṭād asya yat kāryaṃ % tat tvattas tatsvabhāvataḥ // HSvs_[2.1]128 //",
    "GR12hsasvrau:305": " evaṃ subuddhiśūnyatvaṃ $ bhavato 'pi prasajyate &",
    "GR12hsasvrau:306": " astu cet ko vivādo no % buddhiśūnyena sarvathā // HSvs_[2.1]129 //",
    "GR12hsasvrau:307": " anyastvāheha siddhe 'pi $ hiṃsādibhyo 'śubhādike &",
    "GR12hsasvrau:308": " śubhāder eva saukhyādi % kena mānena gamyate // HSvs_[2.1]130 //",
    "GR12hsasvrau:309": " atrāpi bruvate kecit $ sarvathā yuktivādinaḥ &",
    "GR12hsasvrau:310": " pratītigarbhayā yuktyā % kilaitad avasīyate // HSvs_[2.1]131 //",
    "GR12hsasvrau:311": " tayāhur nāśubhāt saukhyaṃ $ tadbāhulyaprasaṃgataḥ &",
    "GR12hsasvrau:312": " bahavaḥ pāpakarmāṇo % viralāḥ śubhakāriṇaḥ // HSvs_[2.1]132 //",
    "GR12hsasvrau:313": " na caitad dṛśyate loke $ duḥkhabāhulyadarśanāt &",
    "GR12hsasvrau:314": " śubhāt saukhyaṃ tataḥ siddham % ato 'nyac cāpy ato 'nyataḥ //",
    "GR12hsasvrau:315": " anye punar idaṃ śrāddhā $ bruvate āgamena vai &",
    "GR12hsasvrau:316": " śubhāder eva saukhyādi % gamyate nānyataḥ kvacit // HSvs_[2.1]134 //",
    "GR12hsasvrau:317": " atīndriyeṣu bhāveṣu $ prāyaḥ evaṃvidheṣu yat &",
    "GR12hsasvrau:318": " chadmasthasyāvisaṃvādi % mānam atra na vidyate // HSvs_[2.1]135 //",
    "GR12hsasvrau:319": " yac coktaṃ duḥkhabāhulya- $ darśanaṃ tan na sādhakam &",
    "GR12hsasvrau:320": " kvacit tathopalambhe 'pi % sarvatrādarśanād iti // HSvs_[2.1]136 //",
    "GR12hsasvrau:321": " sarvatra darśanaṃ yasya $ tadvākyāt kiṃ na sādhanam &",
    "GR12hsasvrau:322": " sādhanaṃ tad bhavaty evam % āgamāt tu na bhidyate // HSvs_[2.1]137 //",
    "GR12hsasvrau:323": " aśubhād apy anuṣṭhānāt $ saukhyaprāptiś ca yā kvacit &",
    "GR12hsasvrau:324": " phalaṃ vipākavirasā % sā tathāvidhakarmaṇaḥ // HSvs_[2.1]138 //",
    "GR12hsasvrau:325": " brahmahatyānideśānu- $ -ṣṭhānād grāmādilābhavat &",
    "GR12hsasvrau:326": " na punas tata evaitad % āgamād eva gamyate // HSvs_[2.1]139 //",
    "GR12hsasvrau:327": " pratipakṣāgamānāṃ ca $ dṛṣṭeṣṭābhyāṃ virodhataḥ &",
    "GR12hsasvrau:328": " tathānāptapraṇītatvād % āgamatvaṃ na yujyate // HSvs_[2.1]140 //",
    "GR12hsasvrau:329": " dṛṣṭeṣṭābhyāṃ virodhāc ca $ teṣāṃ nāptapraṇītatā &",
    "GR12hsasvrau:330": " niyamād gamyate yasmāt % tad asāv eva darśyate // HSvs_[2.1]141 //",
    "GR12hsasvrau:331": " agamyagamanādīnāṃ $ dharmasādhanatā kvacit &",
    "GR12hsasvrau:332": " uktā lokaprasiddhena % pratyakṣeṇa viruddhyate // HSvs_[2.1]142 //",
    "GR12hsasvrau:333": " svadharmotkarṣād eva $ tathā muktir apīṣyate &",
    "GR12hsasvrau:334": " hetvabhāvena tadbhāvo % nitya iṣṭena bādhyate // HSvs_[2.1]143 //",
    "GR12hsasvrau:335": " mādhyasthyam eva taddhetur $ agamyagamanādinā &",
    "GR12hsasvrau:336": " sādhyate tat paraṃ yena % tena doṣo na kaścana // HSvs_[2.1]144 //",
    "GR12hsasvrau:337": " etad apy uktimātraṃ yad $ agamyagamanādiṣu &",
    "GR12hsasvrau:338": " tathāpravṛttito yuktyā % mādhyasthyaṃ nopapadyate // HSvs_[2.1]145 //",
    "GR12hsasvrau:339": " apravṛttyaiva sarvatra $ yathāsāmarthyabhāvataḥ &",
    "GR12hsasvrau:340": " viśuddhabhāvanābhyāsāt % tanmādhyasthyaṃ paraṃ yataḥ // HSvs_[2.1]146 //",
    "GR12hsasvrau:341": " yāvad evaṃvidhaṃ naivaṃ $ pravṛttis tāvad eva yā &",
    "GR12hsasvrau:342": " sāviśeṣeṇa sādhvīti % tasyotkarṣaprasādhanāt // HSvs_[2.1]147 //",
    "GR12hsasvrau:343": " nāpravṛtter iyaṃ hetuḥ $ kutaścid anivarttanāt &",
    "GR12hsasvrau:344": " sarvatra bhāvāvicchedād % anyathāgamyasaṃsthitiḥ // HSvs_[2.1]148 //",
    "GR12hsasvrau:345": " tac cāstu lokaśāstroktaṃ $ tatraudāsīnyayogataḥ &",
    "GR12hsasvrau:346": " saṃbhāvyate paraṃ hy etad % bhāvaśuddher mahātmanām // HSvs_[2.1]149 //",
    "GR12hsasvrau:347": " saṃsāramocakasyāpi $ hiṃsā yad dharmasādhanam &",
    "GR12hsasvrau:348": " muktiś cāsti tatas tasyāpy % eṣa doṣo 'nivāritaḥ // HSvs_[2.1]150 //",
    "GR12hsasvrau:349": " muktikarmakṣayād eva $ jāyate nānyataḥ kvacit &",
    "GR12hsasvrau:350": " janmādirahitā yat tat % sa evātra nirūpyate // HSvs_[2.1]151 //",
    "GR12hsasvrau:351": " hiṃsādyutkarṣasādhyo vā $ tadviparyayajo 'pi vā &",
    "GR12hsasvrau:352": " anyahetur ahetur vā % sa vai karmakṣayo nanu // HSvs_[2.1]152 //",
    "GR12hsasvrau:353": " hiṃsādyutkarṣasādhyatve $ tadabhāve na tatsthitiḥ &",
    "GR12hsasvrau:354": " karmakṣayāsthitau ca syān % muktānāṃ muktatākṣitiḥ // HSvs_[2.1]153 //",
    "GR12hsasvrau:355": " tadviparyayasādhyatve $ parasiddhāntasaṃsthitiḥ &",
    "GR12hsasvrau:356": " karmakṣayaḥ satāṃ yasmād % ahiṃsādiprasādhanaḥ // HSvs_[2.1]154 //",
    "GR12hsasvrau:357": " tadanyahetusādhyatve $ tatsvarūpam asaṃsthitam &",
    "GR12hsasvrau:358": " ahetutve sadā bhāvo % 'bhāvo vā syāt sadaiva hi // HSvs_[2.1]155 //",
    "GR12hsasvrau:359": " muktiḥ karmakṣayād iṣṭā $ jñānayogaphalaṃ ca saḥ &",
    "GR12hsasvrau:360": " ahiṃsādi ca taddhetur % iti nyāyaḥ satāṃ mataḥ // HSvs_[2.1]156 //",
    "GR12hsasvrau:361": " evaṃ vedavihitāpi $ hiṃsāpāyāya tattvataḥ &",
    "GR12hsasvrau:362": " śāstracoditabhāve 'pi % vacanāntarabādhanāt // HSvs_[2.1]157 //",
    "GR12hsasvrau:363": " na hiṃsyād iha bhūtāni $ hiṃsanaṃ doṣakṛn matam &",
    "GR12hsasvrau:364": " dāhavad vaidyake spaṣṭam % utsargapratiṣedhataḥ // HSvs_[2.1]158 //",
    "GR12hsasvrau:365": " tato vyādhinivṛttyarthaṃ $ dāhaḥ kāryas tu codite &",
    "GR12hsasvrau:366": " na tato 'pi na doṣaḥ syāt % phaloddeśena codanāt // HSvs_[2.1]159 //",
    "GR12hsasvrau:367": " evaṃ tatphalabhāve 'pi $ codanāto 'pi sarvathā &",
    "GR12hsasvrau:368": " dhruvam autsargiko doṣo % jāyate phalacodanāt // HSvs_[2.1]160 //",
    "GR12hsasvrau:369": " anyeṣām api buddhyaivaṃ $ dṛṣṭeṣṭābhyāṃ viruddhatā &",
    "GR12hsasvrau:370": " darśanīyā kuśāstrāṇāṃ % tataś ca sthitamityadaḥ // HSvs_[2.1]161 //",
    "GR12hsasvrau:371": " kliṣṭaṃ hiṃsādyanuṣṭhānaṃ $ na yat tasyānyato bhavet &",
    "GR12hsasvrau:372": " tataḥ kartā sa eva syāt % sarvasyaiva hi karmaṇaḥ // HSvs_[2.1]162 //",
    "GR12hsasvrau:373": " anādikarmayuktatvāt $ tanmohāt saṃpravartate &",
    "GR12hsasvrau:374": " ahite 'py ātmanaḥ prāyo % vyādhipīḍitacittavat // HSvs_[2.1]163 //",
    "GR12hsasvrau:375": " (1)kālavāda, svabhāvavāda, niyativāda, karmavāda, kālādisāmagrīvāda kālādīnāṃ ca kartṛtvaṃ $ manyante 'nye pravādinaḥ &",
    "GR12hsasvrau:376": " kevalānāṃ tadanye tu % mithaḥ sāmagryapekṣayā // HSvs_[2.2]164 //",
    "GR12hsasvrau:377": " na kālavyatirekeṇa $ garbhabālaśubhādikam &",
    "GR12hsasvrau:378": " yat kiñcij jāyate loke % tad asau kāraṇaṃ kila // HSvs_[2.2]165 //",
    "GR12hsasvrau:379": " kālaḥ pacati bhūtāni $ kālaḥ saṃharati prajāḥ &",
    "GR12hsasvrau:380": " kālaḥ supteṣu jāgartti % kālo hi duratikramaḥ // HSvs_[2.2]166 //",
    "GR12hsasvrau:381": " kiñca kālādṛte naiva $ mudgapaktir apīṣyate &",
    "GR12hsasvrau:382": " sthālyādisaṃnidhāne 'pi % tataḥ kālād asau matā // HSvs_[2.2]167 //",
    "GR12hsasvrau:383": " kālābhāve ca garbhādi $ sarvaṃ syād avyavasthayā &",
    "GR12hsasvrau:384": " pareṣṭahetusadbhāva- % mātrād eva tadudbhavāt // HSvs_[2.2]168 //",
    "GR12hsasvrau:385": " na svabhāvātirekeṇa $ garbhabālaśubhādikam &",
    "GR12hsasvrau:386": " yat kiñcij jāyate loke % tad asau kāraṇaṃ kila // HSvs_[2.2]169 //",
    "GR12hsasvrau:387": " sarvabhāvāḥ svabhāvena $ svasvabhāve tathā tathā &",
    "GR12hsasvrau:388": " varttante 'tha nivarttante % kāmacāraparāṅmukhāḥ // HSvs_[2.2]170 //",
    "GR12hsasvrau:389": " na vineha svabhāvena $ mudgapaktir apīṣyate &",
    "GR12hsasvrau:390": " tathākālādibhāve 'pi % nāśvamāṣasya sā yataḥ // HSvs_[2.2]171 //",
    "GR12hsasvrau:391": " atatsvabhāvāt tadbhāve- $ 'tiprasaṃgo 'nivāritaḥ &",
    "GR12hsasvrau:392": " tulye tatra mṛdaḥ kumbho % na paṭādītyayuktimat // HSvs_[2.2]172 //",
    "GR12hsasvrau:393": " niyatenaiva rūpeṇa $ sarve bhāvā bhavanti yat &",
    "GR12hsasvrau:394": " tato niyatijā hy ete % tatsvarūpānuvedhataḥ // HSvs_[2.2]173 //",
    "GR12hsasvrau:395": " yad yadaiva yato yāvat $ tat tadaiva tatas tathā &",
    "GR12hsasvrau:396": " niyataṃ jāyate nyāyāt % ka etāṃ bādhituṃ kṣamaḥ // HSvs_[2.2]174 //",
    "GR12hsasvrau:397": " na carte niyatiṃ loke $ mudgapaktir apīkṣyate &",
    "GR12hsasvrau:398": " tatsvabhāvādibhāve 'pi % nāsāvaniyatā yataḥ // HSvs_[2.2]175 //",
    "GR12hsasvrau:399": " anyathāniyatatvena $ sarvabhāvaḥ prasajyate &",
    "GR12hsasvrau:400": " anyonyātmakatāpatteḥ % kriyāvaiphalyam eva ca // HSvs_[2.2]176 //",
    "GR12hsasvrau:401": " na bhoktṛvyatirekeṇa $ bhogyaṃ jagati vidyate &",
    "GR12hsasvrau:402": " na cākṛtasya bhogaḥ syān % muktānāṃ bhogabhāvataḥ // HSvs_[2.2]177 //",
    "GR12hsasvrau:403": " bhogyaṃ ca viśvaṃ sattvānāṃ $ vidhinā tena tena yat &",
    "GR12hsasvrau:404": " dṛśyate 'dhyakṣam evedaṃ % tasmāt tat karmajaṃ hi tat // HSvs_[2.2]178 //",
    "GR12hsasvrau:405": " na ca tat karmavaidhurye $ mudgapaktir apīkṣyate &",
    "GR12hsasvrau:406": " sthālyādibhaṅgabhāvena % yat kvacin nopapadyate // HSvs_[2.2]179 //",
    "GR12hsasvrau:407": " citraṃ bhogyaṃ tathā citrāt $ karmaṇo 'hetutānyathā &",
    "GR12hsasvrau:408": " tasya yasmād vicitratvaṃ % niyatyāder na yujyate // HSvs_[2.2]180 //",
    "GR12hsasvrau:409": " niyater niyatātmatvān $ niyatānāṃ samānatā &",
    "GR12hsasvrau:410": " tathāniyatabhāve ca % balāt syāt tadvicitratā // HSvs_[2.2]181 //",
    "GR12hsasvrau:411": " na ca tanmātrabhāvāder $ yujyate 'syā vicitratā &",
    "GR12hsasvrau:412": " tadanyabhedakaṃ muktvā % samyag nyāyāvirodhataḥ // HSvs_[2.2]182 //",
    "GR12hsasvrau:413": " na jalasyaikarūpasya $ viyatpātād vicitratā &",
    "GR12hsasvrau:414": " ūṣarādidharābhedam % antareṇopajāyate // HSvs_[2.2]183 //",
    "GR12hsasvrau:415": " tadbhinnabhedakatve ca $ tatra tasyā na kartṛtā &",
    "GR12hsasvrau:416": " tatkartṛtve ca citratvaṃ % tadvat tasyāpyasaṃgatam // HSvs_[2.2]184 //",
    "GR12hsasvrau:417": " tasyā eva tathābhūtaḥ $ svabhāvo yadi ceṣyate &",
    "GR12hsasvrau:418": " tyaktaḥ niyativādaḥ syāt % svabhāvāśrayaṇān nanu // HSvs_[2.2]185 //",
    "GR12hsasvrau:419": " svo bhāvaś ca svabhāvo 'pi $ svasattaiva hi bhāvataḥ &",
    "GR12hsasvrau:420": " tasyāpi bhedakābhāve % vaicitryaṃ nopapadyate // HSvs_[2.2]186 //",
    "GR12hsasvrau:421": " tatas tasyāviśiṣṭatvād $ yugapad viśvasaṃbhavaḥ &",
    "GR12hsasvrau:422": " na cāsāv iti sadyuktyā % tadvādo 'ip na saṃgataḥ // HSvs_[2.2]187 //",
    "GR12hsasvrau:423": " tattatkālādisāpekṣo $ viśvahetuḥ sa cen nanu &",
    "GR12hsasvrau:424": " muktaḥ svabhāvavādaḥ syāt % kālavādaparigrahāt // HSvs_[2.2]188 //",
    "GR12hsasvrau:425": " kālo 'pi samayādir yat $ kevalaṃ so 'pi kāraṇam &",
    "GR12hsasvrau:426": " tata eva hy asaṃbhūteḥ % kasyacin nopapadyate // HSvs_[2.2]189 //",
    "GR12hsasvrau:427": " ataś ca kāle tulye 'pi $ sarvatraiva na tatphalam &",
    "GR12hsasvrau:428": " ato hetvantarāpekṣaṃ % vijñeyaṃ tad vicakṣaṇaiḥ // HSvs_[2.2]190 //",
    "GR12hsasvrau:429": " ataḥ kālādayaḥ sarve $ samudāyena kāraṇam &",
    "GR12hsasvrau:430": " garbhādeḥ kāryajātasya % vijñeyā nyāyavādibhiḥ // HSvs_[2.2]191 //",
    "GR12hsasvrau:431": " na caikaikata eveha $ kvacit kiñcid apīkṣyate &",
    "GR12hsasvrau:432": " tasmāt sarvasya kāryasya % sāmagrī janikā matā // HSvs_[2.2]192 //",
    "GR12hsasvrau:433": " svabhāvo niyatiś caiva $ karmaṇo 'nye pracakṣate &",
    "GR12hsasvrau:434": " dharmāvanye tu sarvasya % sāmānyenaiva vastunaḥ // HSvs_[2.2]193 //",
    "GR12hsasvrau:435": " tīsarā stabaka (1) īśvaravādakhaṃḍana īśvaraḥ prerakatvena $ kartā kaiścid iheṣyate &",
    "GR12hsasvrau:436": " acintyacic chaktiyukto % 'nādiśuddhaś ca sūribhiḥ // HSvs_[3.1]194 //",
    "GR12hsasvrau:437": " jñānam apratighaṃ yasya $ vairāgyaṃ ca jagatpateḥ &",
    "GR12hsasvrau:438": " aiśvaryaṃ caiva dharmaś ca % sahasiddhaṃ catuṣṭayam // HSvs_[3.1]195 //",
    "GR12hsasvrau:439": " ajño jantur anīśo 'yam $ ātmanaḥ sukhaduḥkhayoḥ &",
    "GR12hsasvrau:440": " īśvaraprerito gacchet % svargaṃ vā śvabhram eva vā // HSvs_[3.1]196 //",
    "GR12hsasvrau:441": " anye tv abhidadhaty atra $ vītarāgasya bhāvataḥ &",
    "GR12hsasvrau:442": " itthaṃ prayojanābhāvāt % kartṛtvaṃ yujyate katham ? // HSvs_[3.1]197 //",
    "GR12hsasvrau:443": " narakādiphale kāṃścit $ kāṃścit svargādisādhane &",
    "GR12hsasvrau:444": " karmaṇi prerayaty āśu % sa jantūn kena hetunā ? // HSvs_[3.1]198 //",
    "GR12hsasvrau:445": " svayam eva pravartante $ sattvāś cet citrakarmaṇi &",
    "GR12hsasvrau:446": " nirarthakam iheśasya % kartṛtvaṃ gīyate katham ? // HSvs_[3.1]199 //",
    "GR12hsasvrau:447": " phalaṃ dadāti cet sarvaṃ $ tat teneha pracoditam &",
    "GR12hsasvrau:448": " aphale pūrvadoṣaḥ syāt % saphale bhaktimātratā // HSvs_[3.1]200 //",
    "GR12hsasvrau:449": " ādisarge 'pi na hetuḥ $ kṛtakṛtyasya vidyate &",
    "GR12hsasvrau:450": " pratijñātavirodhitvāt % svabhāvo 'py apramāṇakaḥ // HSvs_[3.1]201 //",
    "GR12hsasvrau:451": " karmādes tatsvabhāvatve $ na kiñcid bādhyate vibhoḥ &",
    "GR12hsasvrau:452": " vibhos tu tatsvabhāvatve % kṛtakṛtyatvabādhanam // HSvs_[3.1]202 //",
    "GR12hsasvrau:453": " tataś ceśvarakartṛtva- $ vādo 'yaṃ yujyate param &",
    "GR12hsasvrau:454": " samyag nyāyāvirodhena % yathāhuḥ śuddhabuddhayaḥ // HSvs_[3.1]203 //",
    "GR12hsasvrau:455": " īśvaraḥ paramātmaiva $ taduktavratasevanāt &",
    "GR12hsasvrau:456": " yato muktis tatas tasyāḥ % kartā syād guṇabhāvataḥ // HSvs_[3.1]204 //",
    "GR12hsasvrau:457": " tadanāsevanād eva $ yat saṃsāro 'pi tattvataḥ &",
    "GR12hsasvrau:458": " tena tasyāpi kartṛtvaṃ % kalpyamānaṃ na duṣyati // HSvs_[3.1]205 //",
    "GR12hsasvrau:459": " kartāyam iti tadvākye $ yataḥ keṣāṃcid ādaraḥ &",
    "GR12hsasvrau:460": " atas tadānuguṇyena % tasya kartṛtvadeśanā // HSvs_[3.1]206 //",
    "GR12hsasvrau:461": " paramaiśvaryayuktatvān $ mata ātmaiva ceśvaraḥ &",
    "GR12hsasvrau:462": " sa ca karteti nirdoṣaḥ % kartṛvādo vyavasthitaḥ // HSvs_[3.1]207 //",
    "GR12hsasvrau:463": " śāstrakārā mahātmānaḥ $ prāyo vītaspṛhā bhave &",
    "GR12hsasvrau:464": " sattvārthasaṃpravṛttāś ca % kathaṃ te 'yuktabhāṣiṇaḥ // HSvs_[3.1]208 //",
    "GR12hsasvrau:465": " abhiprāyas tatas teṣāṃ $ samyag mṛgyo hitaiṣiṇā &",
    "GR12hsasvrau:466": " nyāyaśāstrāvirodhena % yathāha manur apyadaḥ // HSvs_[3.1]209 //",
    "GR12hsasvrau:467": " ārṣaṃ ca dharmaśāstraṃ ca $ vedaśāstrāvirodhinā &",
    "GR12hsasvrau:468": " yas tarkeṇānusaṃdhatte % sa dharmaṃ veda netaraḥ // HSvs_[3.1]210 //",
    "GR12hsasvrau:469": " (2) prakṛtipuruṣavāda khaṇḍana",
    "GR12hsasvrau:470": " pradhānodbhavam anye tu $ manyante sarvam eva hi &",
    "GR12hsasvrau:471": " mahad ādikrameṇeha % kāryajātaṃ vipaścitaḥ // HSvs_[3.2]211 //",
    "GR12hsasvrau:472": " pradhānād mahato bhāvo $ 'haṃkārasya tato 'pi ca &",
    "GR12hsasvrau:473": " akṣatanmātravargasya % tanmātrād bhūtasaṃhateḥ // HSvs_[3.2]212 //",
    "GR12hsasvrau:474": " ghaṭādy api pṛthivyādi- $ pariṇāmasamudbhavam &",
    "GR12hsasvrau:475": " nātmavyāpārajaṃ kiñcit % teṣāṃ loke 'pi vidyate // HSvs_[3.2]213 //",
    "GR12hsasvrau:476": " anye tu bruvate hy etat $ prakriyāmātravarṇanam &",
    "GR12hsasvrau:477": " avicāryaiva tad yuktyā % śraddhayā gamyate param // HSvs_[3.2]214 //",
    "GR12hsasvrau:478": " yuktyā tu bādhyate yasmāt $ pradhānaṃ nityam iṣyate &",
    "GR12hsasvrau:479": " tathātvāpracyutau cāsya % mahadādi kathaṃ bhavet ? // HSvs_[3.2]215 //",
    "GR12hsasvrau:480": " tasyaiva tatsvabhāvatvād $ iti cet kiṃ na sarvadā &",
    "GR12hsasvrau:481": " ata eveti cet tasya % tathātve nanu tat kutaḥ ? // HSvs_[3.2]216 //",
    "GR12hsasvrau:482": " nānupādānam anyasya $ bhāve 'nyaj jātucid bhavet &",
    "GR12hsasvrau:483": " tadupādānatāyāṃ ca % na tasyaikāntanityatā // HSvs_[3.2]217 //",
    "GR12hsasvrau:484": " ghaṭādyapi kulālādi- $ sāpekṣaṃ dṛśyate bhavat &",
    "GR12hsasvrau:485": " ato na tat pṛthivyādi- % pariṇāmasamudbhavam // HSvs_[3.2]218 //",
    "GR12hsasvrau:486": " tatrāpi dehaḥ kartā cen $ naivāsāv ātmanaḥ pṛthak &",
    "GR12hsasvrau:487": " pṛthag eveti ced bhoga % ātmano yujyate katham ? // HSvs_[3.2]219 //",
    "GR12hsasvrau:488": " dehabhogena naivāsya $ bhāvato bhoga iṣyate &",
    "GR12hsasvrau:489": " pratibimbodayāt kintu % yathoktaṃ pūrvasūribhiḥ // HSvs_[3.2]220 //",
    "GR12hsasvrau:490": " \"puruṣo 'vikṛtātmaiva $ svanirbhāsam acetanam &",
    "GR12hsasvrau:491": " manaḥ karoti sānnidhyād % upādhiḥ sphaṭikaṃ yathā // HSvs_[3.2]221 //",
    "GR12hsasvrau:492": " vibhaktedṛkpariṇatau $ buddhau bhogo 'sya kathyate &",
    "GR12hsasvrau:493": " pratibimbodayaḥ svacche % yathā candramaso 'mbhasi\" // HSvs_[3.2]222 //",
    "GR12hsasvrau:494": " pratibimbodayo 'py asya $ nāmūrtatvena yujyate &",
    "GR12hsasvrau:495": " muktair atiprasaṃgāc ca % na vai bhogaḥ kadācana // HSvs_[3.2]223 //",
    "GR12hsasvrau:496": " na ca pūrvasvabhāvatvāt $ sa muktānām asaṃgataḥ &",
    "GR12hsasvrau:497": " svabhāvāntarabhāve ca % pariṇāmo 'nivāritaḥ // HSvs_[3.2]224 //",
    "GR12hsasvrau:498": " dehāt pṛthaktva evāsya $ na ca hiṃsādayaḥ kvacit &",
    "GR12hsasvrau:499": " tadabhāve 'nimittatvāt % kathaṃ bandhaḥ śubhāśubhaḥ // HSvs_[3.2]225 //",
    "GR12hsasvrau:500": " bandhādṛte na saṃsāro $ muktir vāsyopapadyate &",
    "GR12hsasvrau:501": " yamādi tadabhāve ca % sarvam eva hy apārthakam // HSvs_[3.2]226 //",
    "GR12hsasvrau:502": " ātmā na badhyate nāpi $ mucyate 'sau kadācana &",
    "GR12hsasvrau:503": " badhyate mucyate cāpi % prakṛtiḥ svātmaneti cet // HSvs_[3.2]227 //",
    "GR12hsasvrau:504": " ekāntenaikarūpāyā $ nityāyāś ca na sarvathā &",
    "GR12hsasvrau:505": " tasyāḥ kriyāntarābhāvād % bandhamokṣau tu yujtitaḥ // HSvs_[3.2]228 //",
    "GR12hsasvrau:506": " mokṣaḥ prakṛtyayogo yad $ ato 'syaḥ sa kathaṃ bhavet &",
    "GR12hsasvrau:507": " svarūpavigamāpattes % tathā tantravirodhataḥ // HSvs_[3.2]229 //",
    "GR12hsasvrau:508": " pañcaviṃśatitattvajño $ yatra tatrāśrame rataḥ &",
    "GR12hsasvrau:509": " jaṭī muṇḍī śikhī vāpi % mucyate nātra saṃśayaḥ // HSvs_[3.2]230 //",
    "GR12hsasvrau:510": " puruṣasyoditā muktir $ iti tantre cirantanaiḥ &",
    "GR12hsasvrau:511": " itthaṃ na ghaṭate ceyam % iti sarvamayuktimat // HSvs_[3.2]231 //",
    "GR12hsasvrau:512": " atrāpi puruṣasyānye $ muktim icchanti vādinaḥ &",
    "GR12hsasvrau:513": " prakṛtiṃ cāpi sannyāyāt % karmaprakṛtim eva ca // HSvs_[3.2]232 //",
    "GR12hsasvrau:514": " tasyāś cānekarūpatvāt $ pariṇāmitvayogataḥ &",
    "GR12hsasvrau:515": " ātmano bandhanatvāc ca % noktadoṣasamudbhavaḥ // HSvs_[3.2]233 //",
    "GR12hsasvrau:516": " nāmūrtaṃ mūrtatāṃ yāti $ mūrtaṃ na yāty amūrtatām &",
    "GR12hsasvrau:517": " yato bandhād yato nyāyād % ātmano 'saṃgataṃ tayā // HSvs_[3.2]234 //",
    "GR12hsasvrau:518": " dehasparśādisaṃvittyā $ na yāty evety atyuktimat &",
    "GR12hsasvrau:519": " anyonyavyāptijā ceyam % iti bandhādi saṃgatam // HSvs_[3.2]235 //",
    "GR12hsasvrau:520": " mūrtayāpyātmano yogo $ ghaṭate nabhaso yathā &",
    "GR12hsasvrau:521": " upaghātādibhāvaś ca % jñānasyeva surādinā // HSvs_[3.2]236 //",
    "GR12hsasvrau:522": " evaṃ prakṛtivādo 'pi $ vijñeyaḥ satya eva hi &",
    "GR12hsasvrau:523": " kapiloktatvataś caiva % divyo hi sa mahāmuniḥ // HSvs_[3.2]237 //",
    "GR12hsasvrau:524": " caithā stabaka (1) kṣaṇikavāda khaṃḍana kī prastāvanā manyante 'nye jagat sarvaṃ $ kleśakarmanibandhanam",
    "GR12hsasvrau:525": " kṣaṇakṣayi mahāprajñā % jñānamātraṃ tathāpare // HSvs_[4.1]238 //",
    "GR12hsasvrau:526": " ta āhuḥ kṣaṇikaṃ sarvaṃ $ nāśahetor ayogataḥ &",
    "GR12hsasvrau:527": " arthakriyāsamarthatvāt % pariṇāmāt kṣayekṣaṇāt // HSvs_[4.1]239 //",
    "GR12hsasvrau:528": " jñānamātraṃ ca yal loke $ jñānam evānubhūyate &",
    "GR12hsasvrau:529": " nārthas tadvyatirekeṇa % tato 'sau naiva vidyate // HSvs_[4.1]240 //",
    "GR12hsasvrau:530": " atrāpy abhidadhaty anye $ smaraṇāder asaṃbhavāt &",
    "GR12hsasvrau:531": " bāhyārthavedanāc caiva % sarvam etad apārthakam // HSvs_[4.1]241 //",
    "GR12hsasvrau:532": " anubhūtārthaviṣayaṃ $ smaraṇaṃ laukikaṃ yataḥ &",
    "GR12hsasvrau:533": " kālāntare tathānitye % mukhyam etan na yujyate // HSvs_[4.1]242 //",
    "GR12hsasvrau:534": " so 'ntevāsī guruḥ so 'yaṃ $ pratyabhijñāpyasaṃgatā &",
    "GR12hsasvrau:535": " dṛṣṭakautukam udvegaḥ % pravṛttiḥ prāptir eva ca // HSvs_[4.1]243 //",
    "GR12hsasvrau:536": " svakṛtasyopabhogas tu $ dūrotsārita eva hi &",
    "GR12hsasvrau:537": " śīlānuṣṭhānahetur yaḥ % sa naśyati tadaiva yat // HSvs_[4.1]244 //",
    "GR12hsasvrau:538": " saṃtānāpekṣayāsmākaṃ $ vyavahāro 'khilo mataḥ &",
    "GR12hsasvrau:539": " sa caika eva tasmiṃś ca % sati kasmān na yujyate // HSvs_[4.1]245 //",
    "GR12hsasvrau:540": " yasminn eva tu saṃtāne $ āhitā karmavāsanā &",
    "GR12hsasvrau:541": " phalaṃ tatraiva saṃdhatte % karpāse raktatā yathā // HSvs_[4.1]246 //",
    "GR12hsasvrau:542": " etad apy uktimātraṃ yan $ na hetuphalabhāvataḥ &",
    "GR12hsasvrau:543": " santāno 'nyaḥ sa cāyukta % evāsatkāryavādinaḥ // HSvs_[4.1]247 //",
    "GR12hsasvrau:544": " (2) bhāva abhāva bana jātā hai isa mata kā khaṃḍana",
    "GR12hsasvrau:545": " nābhāvo bhāvatāṃ yāti $ śaśaśṛṅge tathāgateḥ &",
    "GR12hsasvrau:546": " bhāvo nābhāvam etīha % tadutpattyādidoṣataḥ // HSvs_[4.2]248 //",
    "GR12hsasvrau:547": " sato 'sattve tadutpādas $ tato nāśo 'pi tasya yat &",
    "GR12hsasvrau:548": " tannaṣṭasya punarbhāvaḥ % sadā nāśo na tatsthitiḥ // HSvs_[4.2]249 //",
    "GR12hsasvrau:549": " sa kṣaṇasthitidharmā ced $ dvitīyādikṣaṇasthitau &",
    "GR12hsasvrau:550": " yujyate hy etad apy asya % tathā coktānatikramaḥ // HSvs_[4.2]250 //",
    "GR12hsasvrau:551": " kṣaṇasthitau tadaivāsya $ nāsthitir yuktyasaṃgateḥ &",
    "GR12hsasvrau:552": " na paścād api sā neti % sato 'sattvaṃ vyavasthitam // HSvs_[4.2]251 //",
    "GR12hsasvrau:553": " na tad bhavati cet kiṃ na $ sadā sattva tad eva yat &",
    "GR12hsasvrau:554": " na bhavaty etad evāsya % bhavanaṃ sūrayo viduḥ // HSvs_[4.2]252 //",
    "GR12hsasvrau:555": " kādācitkamado yasmād $ utpādyasya tad dhruvam &",
    "GR12hsasvrau:556": " tucchatvān nety atucchasyāpy % atucchatvāt kathaṃ nanu ? // HSvs_[4.2]253",
    "GR12hsasvrau:557": " tadā bhūter iyaṃ tulyā $ tannivṛtter na tasya kim &",
    "GR12hsasvrau:558": " tucchatāpterna bhāvo 'stu % nāsat sat sadasat katham ? // HSvs_[4.2]254 //",
    "GR12hsasvrau:559": " svahetor eva tajjātaṃ $ tatsvabhāvaṃ yato nanu &",
    "GR12hsasvrau:560": " tadanantarabhāvitvād % itaratrāpy adaḥ samam // HSvs_[4.2]255 //",
    "GR12hsasvrau:561": " nāhetorasya bhavanaṃ $ na tucche tatsvabhāvatā &",
    "GR12hsasvrau:562": " tataḥ kathaṃ nu tadbhāva % iti yuktyā kathaṃ samam ? // HSvs_[4.2]256 //",
    "GR12hsasvrau:563": " sa eva bhāvas taddhetus $ tasyaiva tathāsthiteḥ &",
    "GR12hsasvrau:564": " svanivṛttiḥ svabhāvo 'sya % bhāvasyeva tato na kim ? // HSvs_[4.2]257 //",
    "GR12hsasvrau:565": " jñeyatvavat svabhāvo 'pi $ na cāyukto 'sya tadvidhaḥ &",
    "GR12hsasvrau:566": " tadabhāve na tajjñānaṃ % tannivṛtter gatiḥ katham ? // HSvs_[4.2]258 //",
    "GR12hsasvrau:567": " tat tadvidhasvabhāvaṃ yat $ pratyakṣeṇa tathaiva hi &",
    "GR12hsasvrau:568": " gṛhyate tadgatis tena % naitat kvacid aniścayāt // HSvs_[4.2]259 //",
    "GR12hsasvrau:569": " samāropādasau neti $ gṛhītaṃ tattvatas tu tat &",
    "GR12hsasvrau:570": " yathābhāvagrahāt tasyā- % tiprasaṃgādado 'pyasat // HSvs_[4.2]260 //",
    "GR12hsasvrau:571": " gṛhītaṃ sarvam etena $ tattvato niścayaḥ punaḥ &",
    "GR12hsasvrau:572": " mitagrahasamāropād % iti tattvavyavasthiteḥ // HSvs_[4.2]261 //",
    "GR12hsasvrau:573": " ekatra niścayo 'nyatra $ niraṃśānubhavād api &",
    "GR12hsasvrau:574": " na tathā pāṭavābhāvād % ity apūrvam idaṃ tamaḥ // HSvs_[4.2]262 //",
    "GR12hsasvrau:575": " svabhāvakṣaṇato hy ūrdhvaṃ $ tucchatā tannivṛttitaḥ &",
    "GR12hsasvrau:576": " nāsāv ekakṣaṇagrāhi- % jñānāt samyag vibhāvyate // HSvs_[4.2]263 //",
    "GR12hsasvrau:577": " tasyāṃ ca nāgṛhītāyāṃ $ tat tatheti viniścayaḥ &",
    "GR12hsasvrau:578": " na hīndriyam atītādi- % grāhakaṃ sadbhir iṣyate // HSvs_[4.2]264 //",
    "GR12hsasvrau:579": " ante 'pi darśanaṃ nāsya $ kapālādigateḥ kvacit &",
    "GR12hsasvrau:580": " na tad eva ghaṭābhāvo % bhāvatvena pratītitaḥ // HSvs_[4.2]265 //",
    "GR12hsasvrau:581": " na tadgater gatis tasya $ pratibandhavivekataḥ &",
    "GR12hsasvrau:582": " tasyaivābhavanatve tu % bhāvāvicchedato 'nvayaḥ // HSvs_[4.2]266 //",
    "GR12hsasvrau:583": " tasmād avaśyam eṣṭavyaṃ $ tad ūrdhvaṃ tuccham eva tat &",
    "GR12hsasvrau:584": " jñeyaṃ sad jñāyate hy etad % apareṇāpi yuktimat // HSvs_[4.2]267 //",
    "GR12hsasvrau:585": " notpattyādes tayor aikyaṃ $ tucchetaraviśeṣataḥ &",
    "GR12hsasvrau:586": " nivṛttibhedataś caiva % buddhibhedāc ca bhāvyatām // HSvs_[4.2]268 //",
    "GR12hsasvrau:587": " etenaitat pratikṣiptaṃ $ yad uktaṃ nyāyamāninā &",
    "GR12hsasvrau:588": " na tatra kiñcid bhavati % na bhavaty eva kevalam // HSvs_[4.2]269 //",
    "GR12hsasvrau:589": " bhāve hy eṣa vikalpaḥ syād $ vidher vastvanurodhataḥ &",
    "GR12hsasvrau:590": " na bhāvo bhavatīty uktam % abhāvo bhavatīty api // HSvs_[4.2]270 //",
    "GR12hsasvrau:591": " etenāhetukatve 'pi hy $ abhūtvā nāśabhāvataḥ &",
    "GR12hsasvrau:592": " sattānāśitvadoṣasya % pratyākhyātaṃ prasañjanam // HSvs_[4.2]271 //",
    "GR12hsasvrau:593": " pratikṣiptaṃ ca yat sattā- $ 'nāśitvāgo 'nivāritam &",
    "GR12hsasvrau:594": " tuccharūpā tadāsattā % bhāvāpternāśitoditā // HSvs_[4.2]272 //",
    "GR12hsasvrau:595": " bhāvasyābhavanaṃ yat tad $ abhāvabhavanaṃ tu yat &",
    "GR12hsasvrau:596": " tattathādharmake hy ukta- % vikalpo na virudhyate // HSvs_[4.2]273 //",
    "GR12hsasvrau:597": " tad eva na bhavatyetad $ viruddhamiva lakṣyate &",
    "GR12hsasvrau:598": " tad eva vastusaṃsparśād % bhavanapratiṣedhataḥ // HSvs_[4.2]274 //",
    "GR12hsasvrau:599": " sato 'sattvaṃ yataś caivaṃ $ sarvathā nopapadyate &",
    "GR12hsasvrau:600": " bhāvo nābhāvametīha % tataś caitad vyavasthitam // HSvs_[4.2]275 //",
    "GR12hsasvrau:601": " (3) abhāva bhāva bana jātā hai isa mata kā khaṃḍana asataḥ sattvayoge tu $ tattathāśaktiyogataḥ",
    "GR12hsasvrau:602": " nāsattvaṃ tadabhāve tu % na tatsattvaṃ tadanyavat // HSvs_[4.3]276 //",
    "GR12hsasvrau:603": " asadutpadyate taddhi $ vidyate yasya kāraṇam &",
    "GR12hsasvrau:604": " viśiṣṭaśaktimat tac ca % tatastatsattvasaṃsthitiḥ // HSvs_[4.3]277 //",
    "GR12hsasvrau:605": " atyantāsati sarvasmin $ kāraṇasya na yuktitaḥ &",
    "GR12hsasvrau:606": " viśiṣṭaśaktimattvaṃ hi % kalpyamānaṃ virājate // HSvs_[4.3]278 //",
    "GR12hsasvrau:607": " tatsattvasādhakaṃ tan na $ tad eva hi tadā na yat &",
    "GR12hsasvrau:608": " ata evedamicchantu % na vai tasyetyayogataḥ // HSvs_[4.3]279 //",
    "GR12hsasvrau:609": " vastusthityā tathā tadyat $ tadanantarabhāvi tat &",
    "GR12hsasvrau:610": " nānyat tataś ca nāmneha % na tathāsti prayojanam // HSvs_[4.3]280 //",
    "GR12hsasvrau:611": " nāmnā vināpi tattvena $ viśiṣṭāvidhinā vinā &",
    "GR12hsasvrau:612": " cintyatāṃ yadi sannyāyād % vastusthityāpi tattathā // HSvs_[4.3]281 //",
    "GR12hsasvrau:613": " sādhakatve tu sarvasya $ tato bhāvaḥ prasajyate &",
    "GR12hsasvrau:614": " kāraṇāśrayaṇo 'py evaṃ % na tatsattvaṃ tadanyavat // HSvs_[4.3]282 //",
    "GR12hsasvrau:615": " kiñca tat kāraṇaṃ kārya- $ bhūtikāle na vidyate &",
    "GR12hsasvrau:616": " tato na janakaṃ tasya % tadāsattvāt paraṃ yathā // HSvs_[4.3]283 //",
    "GR12hsasvrau:617": " anantaraṃ ca tadbhāvas $ tattvād eva nirarthakaḥ &",
    "GR12hsasvrau:618": " samaṃ ca hetuphalayor % nāśotpādavasaṅgatau // HSvs_[4.3]284 //",
    "GR12hsasvrau:619": " stastau bhinnāvabhinnau vā $ tābhyāṃ bede tayoḥ kutaḥ &",
    "GR12hsasvrau:620": " nāśotpādāvabhede tu % tayorvai tulyakālatā // HSvs_[4.3]285 //",
    "GR12hsasvrau:621": " na hetuphalabhāvaś ca $ tasyāṃ satyāṃ hi yujyate &",
    "GR12hsasvrau:622": " tannibandhanabhāvasya % dvayor api viyogataḥ // HSvs_[4.3]286 //",
    "GR12hsasvrau:623": " kalpitaś ced ayaṃ dharma- $ dharmibhāvo hi bhāvataḥ &",
    "GR12hsasvrau:624": " na hetuphalabhāvaḥ syāt % sarvathā tadabhāvataḥ // HSvs_[4.3]287 //",
    "GR12hsasvrau:625": " na dharmī kalpito dharma- $ dharmibhāvas tu kalpitaḥ &",
    "GR12hsasvrau:626": " pūrvo hetur niraṃśaḥ sa % uttaraḥ phalam ucyate // HSvs_[4.3]288 //",
    "GR12hsasvrau:627": " pūrvasyaiva tathābhāvā- $ bhāve hantottaraṃ kutaḥ &",
    "GR12hsasvrau:628": " tasyaiva tu tathābhāve % 'sataḥ sattvamado na sat // HSvs_[4.3]289 //",
    "GR12hsasvrau:629": " taṃ pratītya tadutpāda $ iti tuccham idaṃ vacaḥ &",
    "GR12hsasvrau:630": " atiprasaṃgataś caiva % tathā cāha mahāmatiḥ // HSvs_[4.3]290 //",
    "GR12hsasvrau:631": " sarvathaiva tathābhāvi- $ vastubhāvādṛte na yat &",
    "GR12hsasvrau:632": " kāraṇānantaraṃ kāryaṃ % drāg nabhastas tato na tat // HSvs_[4.3]291 //",
    "GR12hsasvrau:633": " tasyaiva tatsvabhāvatva- $ kalpanāsampad apy alam &",
    "GR12hsasvrau:634": " na yuktā yuktivaikalya- % rāhuṇā janmapīḍanāt // HSvs_[4.3]292 //",
    "GR12hsasvrau:635": " tadanantarabhāvitva- $ mātratas tadvyavasthiteḥ &",
    "GR12hsasvrau:636": " viśvasya viśvakāryatvaṃ % syāt tadbhāvāviśeṣataḥ // HSvs_[4.3]293 //",
    "GR12hsasvrau:637": " abhinnadeśatādīnām $ asiddhatvād ananvayāt &",
    "GR12hsasvrau:638": " sarveṣām aviśiṣṭatvān % na tanniyamahetutā // HSvs_[4.3]294 //",
    "GR12hsasvrau:639": " yo 'py ekasyānyato bhāvaḥ $ santāne dṛśyate 'nyadā &",
    "GR12hsasvrau:640": " tata eva videśasthāt % so 'pi yat tan na bādhakam // HSvs_[4.3]295 //",
    "GR12hsasvrau:641": " etenaitat pratikṣiptaṃ $ yad uktaṃ sūkṣmabuddhinā &",
    "GR12hsasvrau:642": " nāsato bhāvakartṛtvaṃ % tadavasthāntaraṃ na saḥ // HSvs_[4.3]296 //",
    "GR12hsasvrau:643": " vastuno 'nantaraṃ sattā $ kasyacid yā niyogataḥ &",
    "GR12hsasvrau:644": " sā tatphalaṃ matā saiva % bhāvotpattis tadātmikā // HSvs_[4.3]297 //",
    "GR12hsasvrau:645": " asadutpattir apy asya $ prāgasattvāt prakīrtitā &",
    "GR12hsasvrau:646": " nāsataḥ sattvayogena % kāraṇāt kāryabhāvataḥ // HSvs_[4.3]298 //",
    "GR12hsasvrau:647": " pratikṣiptaṃ ca tad hetoḥ $ prāpnoti phalatāṃ vinā &",
    "GR12hsasvrau:648": " asato bhāvakartṛtvaṃ % tadavasthāntaraṃ ca saḥ // HSvs_[4.3]299 //",
    "GR12hsasvrau:649": " vastuno 'nantaraṃ sattā $ tattathātāṃ vinā bhavet &",
    "GR12hsasvrau:650": " nabhaḥpātād asatsattva- % yogād veti na tatphalam // HSvs_[4.3]300 //",
    "GR12hsasvrau:651": " asadutpattir apy eva $ nāsyaiva prāg asattvataḥ &",
    "GR12hsasvrau:652": " kiṃ tv asat sad bhavaty evam % iti samyag vicāryatām // HSvs_[4.3]301 //",
    "GR12hsasvrau:653": " etac ca noktavad yuktyā $ sarvathā yujyate yataḥ &",
    "GR12hsasvrau:654": " nābhāvo bhāvatāṃ yāti % vyavasthitam idaṃ tataḥ // HSvs_[4.3]302 //",
    "GR12hsasvrau:655": " (4) kṣaṇikavāda meṃ sāmagrīkāraṇatāvāda kī anupapatti",
    "GR12hsasvrau:656": " yāpi rūpādisāmagrī $ viśiṣṭapratyayodbhavā &",
    "GR12hsasvrau:657": " janakatvena buddhyādeḥ % kalpyate sāpy anarthikā // HSvs_[4.4]303 //",
    "GR12hsasvrau:658": " sarveṣāṃ buddhijanane $ yadi sāmarthyam iṣyate &",
    "GR12hsasvrau:659": " rūpādīnāṃ tataḥ kārya- % bhedas tebhyo na yujyate // HSvs_[4.4]304 //",
    "GR12hsasvrau:660": " rūpālokādikaṃ kāryam $ anekaṃ copajāyate &",
    "GR12hsasvrau:661": " tebhyas tāvadbhya eveti % tad etac cintyatāṃ katham // HSvs_[4.4]305 //",
    "GR12hsasvrau:662": " prabhūtānāṃ ca naikatra $ sādhvī sāmarthyakalpanā &",
    "GR12hsasvrau:663": " teṣāṃ prabhūtabhāvena % tadekatvavirodhataḥ // HSvs_[4.4]306 //",
    "GR12hsasvrau:664": " tān aśeṣān pratītyeha $ bhavad ekaṃ kathaṃ bhavet &",
    "GR12hsasvrau:665": " ekasvabhāvam ekaṃ yat % tat tu nānekabhāvataḥ // HSvs_[4.4]307 //",
    "GR12hsasvrau:666": " yato bhinnasvabhāvatve $ sati teṣām anekatā &",
    "GR12hsasvrau:667": " tāvat sāmarthyajatve ca % kutas tasyaikarūpatā // HSvs_[4.4]308 //",
    "GR12hsasvrau:668": " yaj jāyate pratītyaika- $ sāmarthyaṃ nānyato hi tat &",
    "GR12hsasvrau:669": " tayor abhinnatāpatter % bhede bhedas tayor api // HSvs_[4.4]309 //",
    "GR12hsasvrau:670": " na pratītyaikasāmarthyaṃ $ jāyate tatra kiñcana &",
    "GR12hsasvrau:671": " sarvasāmarthyabhūtisva- % bhāvatvāt tasya cen na tat // HSvs_[4.4]310 //",
    "GR12hsasvrau:672": " pratyekaṃ tasya tadbhāve $ yuktā hy uktasvabhāvatā &",
    "GR12hsasvrau:673": " na hi tatsarvasāmarthyaṃ % tatpratyekatvavarjitam // HSvs_[4.4]311 //",
    "GR12hsasvrau:674": " atra coktaṃ na cāpy eṣāṃ $ tatsvabhāvatvakalpanā &",
    "GR12hsasvrau:675": " sādhvīty atiprasaṃgāder % anyathāpy uktisaṃbhavāt // HSvs_[4.4]312 //",
    "GR12hsasvrau:676": " athānyatrāpi sāmarthyaṃ $ rūpādīnāṃ prakalpyate &",
    "GR12hsasvrau:677": " na tad eva tad ity evaṃ % nānā caikatra tat kutaḥ // HSvs_[4.4]313 //",
    "GR12hsasvrau:678": " sāmagrībhedato yaś ca $ kāryabhedaḥ pragīyate &",
    "GR12hsasvrau:679": " nānākāryasamutpādād % ekasyāḥ so 'pi bādhyate // HSvs_[4.4]314 //",
    "GR12hsasvrau:680": " upādānādibhāvena $ na caikasyāstu saṃgatā &",
    "GR12hsasvrau:681": " yuktyā vicāryamāṇeha % tadenakatvakalpanā // HSvs_[4.4]315 //",
    "GR12hsasvrau:682": " rūpaṃ yena svabhāvena $ rūpopādānakāraṇam &",
    "GR12hsasvrau:683": " nimittakāraṇaṃ jñāne % tat tenānyena vā bhavet // HSvs_[4.4]316 //",
    "GR12hsasvrau:684": " yadi tenaiva vijñānaṃ $ bodharūpaṃ na yujyate &",
    "GR12hsasvrau:685": " athānyena balād rūpaṃ % dvisvabhāvaṃ prasajyate // HSvs_[4.4]317 //",
    "GR12hsasvrau:686": " abuddhijanakavyāvṛt- $ -tyā ced buddhiprasādhakaḥ &",
    "GR12hsasvrau:687": " rūpakṣaṇo hy abuddhitvāt % kathaṃ rūpasya sādhakaḥ // HSvs_[4.4]318 //",
    "GR12hsasvrau:688": " sa hi vyāvṛttibhedena $ rūpādijanako nanu &",
    "GR12hsasvrau:689": " ucyate vyavahārārtham % ekarūpo 'pi tattvataḥ // HSvs_[4.4]319 //",
    "GR12hsasvrau:690": " agandhajananavyāvṛtty- $ -āyaṃ kasmān na gandhakṛt &",
    "GR12hsasvrau:691": " ucyate tadabhāvāc ced % bhāvo 'nyasyāḥ prasajyate // HSvs_[4.4]320 //",
    "GR12hsasvrau:692": " evaṃ vyāvṛttibhede 'pi $ tasyānekasvabhāvatā &",
    "GR12hsasvrau:693": " balād āpadyate sā cā- % -yuktābhyupagamakṣateḥ // HSvs_[4.4]321 //",
    "GR12hsasvrau:694": " vibhinnakāryajanana- $ -svabhāvāś cakṣur ādayaḥ &",
    "GR12hsasvrau:695": " yadi jñāne 'pi bhedaḥ syāt % na ced bhedo na yujyate // HSvs_[4.4]322 //",
    "GR12hsasvrau:696": " sāmagryapekṣayāpy evaṃ $ sarvathā nopapadyate &",
    "GR12hsasvrau:697": " yad hetuhetumadbhāvas % tad eṣāpy uktimātrakam // HSvs_[4.4]323 //",
    "GR12hsasvrau:698": " (5) kṣaṇikavāda meṃ vāsyavāsakabhāva kī anupapatti",
    "GR12hsasvrau:699": " nānātvābādhānācceha $ kutaḥ svakṛtavedanam &",
    "GR12hsasvrau:700": " saty apy asmin mitho 'tyantaṃ % tadbhedād iti cintyatām // HSvs_[4.5]324",
    "GR12hsasvrau:701": " vāsyavāsakabhāvāc cen $ naitat tasyāpy asaṃbhavāt &",
    "GR12hsasvrau:702": " asaṃbhavaḥ kathaṃ nv asya % vikalpānupapattitaḥ // HSvs_[4.5]325 //",
    "GR12hsasvrau:703": " vāsakād vāsanā bhinnā $ abhinnā vā bhaved yadi &",
    "GR12hsasvrau:704": " bhinnā svayaṃ tayā śūnyo % naivānyaṃ vāsayaty asau // HSvs_[4.5]326 //",
    "GR12hsasvrau:705": " athābhinnā na saṃkrāntis $ tasyā vāsakarūpavat &",
    "GR12hsasvrau:706": " vāsye satyāṃ ca saṃsiddhir % dravyāṃśasya prajāyate // HSvs_[4.5]327 //",
    "GR12hsasvrau:707": " asatyām api saṃkrāntau $ vāsayaty eva ced asau &",
    "GR12hsasvrau:708": " atiprasaṃgaḥ syād evaṃ % sa ca nyāyabahiṣkṛtaḥ // HSvs_[4.5]328 //",
    "GR12hsasvrau:709": " vāsyavāsakabhāvaś ca $ na hetuphalabhāvataḥ &",
    "GR12hsasvrau:710": " tattvato 'nya iti nyāyāt % sa cāyukto nidarśitaḥ // HSvs_[4.5]329 //",
    "GR12hsasvrau:711": " (6) kṣaṇikavāda meṃ kāryakāraṇa jñāna kī anupapatti",
    "GR12hsasvrau:712": " tat tajjananasvabhāvaṃ $ janyabhāvaṃ tathāparam &",
    "GR12hsasvrau:713": " ataḥ svabhāvaniyamān % nāyuktaḥ sa kadācana // HSvs_[4.6]330 //",
    "GR12hsasvrau:714": " ubhayor grahaṇābhāve $ na tathābhāvakalpanam &",
    "GR12hsasvrau:715": " tayor nyāyyaṃ na caikena % dvayor gahaṇam asti vaḥ // HSvs_[4.6]331 //",
    "GR12hsasvrau:716": " ekam arthaṃ vijānāti $ na vijñānadvayaṃ yathā &",
    "GR12hsasvrau:717": " vijānāti na vijñānam % ekam arthadvayaṃ tathā // HSvs_[4.6]332 //",
    "GR12hsasvrau:718": " vastusthityā tayos tattve $ ekenāpi tathāgrahāt &",
    "GR12hsasvrau:719": " no bādhakaṃ na caikena % dvayor gahaṇam asty adaḥ // HSvs_[4.6]333 //",
    "GR12hsasvrau:720": " tathāgrahas tayor neta- $ -retaragrahaṇātmakaḥ &",
    "GR12hsasvrau:721": " kadācid api yukto yad % ataḥ katham abādhakam // HSvs_[4.6]334 //",
    "GR12hsasvrau:722": " tathāgrahe ca sarvatrā- $ vinābhāvagrahaṃ vinā &",
    "GR12hsasvrau:723": " na dhūmādigrahād eva hy % analādigatiḥ katham // HSvs_[4.6]335 //",
    "GR12hsasvrau:724": " samanantaravaikalyaṃ $ tatrety anupapattikam &",
    "GR12hsasvrau:725": " tulyayor api tadbhāve % hanta kvacid adarśanāt // HSvs_[4.6]336 //",
    "GR12hsasvrau:726": " na tayos tulyataikasya $ yasmāt kāraṇakāraṇam &",
    "GR12hsasvrau:727": " aughāt taddhetuviṣayaṃ % na tv evam itarasya ca // HSvs_[4.6]337 //",
    "GR12hsasvrau:728": " yaḥ kevalānalagrāhi- $ jñānakāraṇakāraṇaḥ &",
    "GR12hsasvrau:729": " so 'py evaṃ na ca taddhetos % tajjñānād api tadgatiḥ // HSvs_[4.6]338 //",
    "GR12hsasvrau:730": " tajjñānaṃ yan na vai dhūma- $ jñānasya samanantaraḥ &",
    "GR12hsasvrau:731": " tathābhūd ity ato neha % tajjñānād api tadgatiḥ // HSvs_[4.6]339 //",
    "GR12hsasvrau:732": " tatheti hanta ko nv arthaḥ $ tattathābhāvato yadi &",
    "GR12hsasvrau:733": " itaratraikam evetthaṃ % jñānaṃ tadgrāhi bhāvyatām // HSvs_[4.6]340 //",
    "GR12hsasvrau:734": " tadabhāve 'nyathā bhāvas $ tasya so 'syāpi vidyate &",
    "GR12hsasvrau:735": " anantaracirātītaṃ % tat punarvastutaḥ samam // HSvs_[4.6]341 //",
    "GR12hsasvrau:736": " agnijñānajam etena $ dhūmajñānaṃ svabhāvataḥ &",
    "GR12hsasvrau:737": " tathā vikalpakṛn nānyad % iti pratyuktam iṣyatām // HSvs_[4.6]342 //",
    "GR12hsasvrau:738": " ataḥ kathaṃcid ekena $ tayor agrahaṇe sati &",
    "GR12hsasvrau:739": " tathāpratītito nyāyyaṃ % na tathābhāvakalpanam // HSvs_[4.6]343 //",
    "GR12hsasvrau:740": " pratyakṣānupalambhābhyāṃ $ hantaivaṃ sādhyate katham &",
    "GR12hsasvrau:741": " kāryakāraṇatā tasmāt % tadbhāvāder aniścayāt // HSvs_[4.6]344 //",
    "GR12hsasvrau:742": " na pūrvam uttaraṃ ceha $ tadanyāgrahaṇād dhruvam &",
    "GR12hsasvrau:743": " gṛhyate 'ta idaṃ nāto % na tv atīndriyadarśanam // HSvs_[4.6]345 //",
    "GR12hsasvrau:744": " vikalpo 'pi tathā nyāyād $ yujyate na hy anīdṛśaḥ &",
    "GR12hsasvrau:745": " tatsaṃskāraprasūtatvāt % kṣaṇikatvāc ca sarvathā // HSvs_[4.6]346 //",
    "GR12hsasvrau:746": " netthaṃ bodhānvayābhāve $ ghaṭate tadviniścayaḥ &",
    "GR12hsasvrau:747": " mādhyasthyam avalambyaitat % cintyatāṃ svayam eva tu // HSvs_[4.6]347 //",
    "GR12hsasvrau:748": " agnyādijñānam eveha $ na dhūmajñānatāṃ yataḥ &",
    "GR12hsasvrau:749": " vrajaty ākārabhedena % kuto bodhānvayas tataḥ // HSvs_[4.6]348 //",
    "GR12hsasvrau:750": " tadākāraparityāgāt $ tasyākārāntarasthitiḥ &",
    "GR12hsasvrau:751": " bodhānvayaḥ pradīrghaikādhy- % -avasāyapravartakaḥ // HSvs_[4.6]349 //",
    "GR12hsasvrau:752": " svasaṃvedanasiddhatvāt $ na ca bhrānto 'yam ity api &",
    "GR12hsasvrau:753": " kalpanā yujyate yuktyā % sarvabhrāntiprasaṃgataḥ // HSvs_[4.6]350 //",
    "GR12hsasvrau:754": " pradīrghādhyavasāyena $ naśvarādiviniścayaḥ &",
    "GR12hsasvrau:755": " asya ca bhrāntatāyāṃ yat % tat tatheti na yuktimat // HSvs_[4.6]351 //",
    "GR12hsasvrau:756": " tasmād avaśyam eṣṭavyaṃ $ vikalpasyāpi kasyacit &",
    "GR12hsasvrau:757": " yena kena prakāreṇa % sarvathābhrāntarūpatā // HSvs_[4.6]352 //",
    "GR12hsasvrau:758": " satyām asyāṃ sthito 'smākam $ uktavannyāyayogataḥ &",
    "GR12hsasvrau:759": " bodhānvayo 'dalotpattya- % bhāvāc cātiprasaṃgataḥ // HSvs_[4.6]353 //",
    "GR12hsasvrau:760": " anyādṛśapadārthebhyaḥ $ svayam anyādṛśo 'py ayam &",
    "GR12hsasvrau:761": " yataś ceṣṭas tato nāsmāt % tatrāsaṃdigdhaniścayaḥ // HSvs_[4.6]354 //",
    "GR12hsasvrau:762": " tattajjananabhāvatve $ dhruvaṃ tadbhāvasaṃgatiḥ &",
    "GR12hsasvrau:763": " tasyaiva bhāvo nānyo yaj % janyāc ca jananaṃ tathā // HSvs_[4.6]355 //",
    "GR12hsasvrau:764": " evaṃ tajjanyabhāvatve 'py $ eṣā bhāvyā vicakṣaṇaiḥ &",
    "GR12hsasvrau:765": " tad eva hi yato bhāvaḥ % sa cetarasamāśrayaḥ // HSvs_[4.6]356 //",
    "GR12hsasvrau:766": " ity evam anvayāpattiḥ $ śabdārthād eva jāyate &",
    "GR12hsasvrau:767": " anyathā kalpanaṃ cāsya % sarvathā nyāyabādhitam // HSvs_[4.6]357 //",
    "GR12hsasvrau:768": " tadrūpaśaktiśūnyaṃ tat $ kāryaṃ kāryāntaraṃ yathā &",
    "GR12hsasvrau:769": " vyāpāro 'pi na tasyāpi % nāpekṣāsattvataḥ kvacit // HSvs_[4.6]358 //",
    "GR12hsasvrau:770": " tathāpi tu tayor eva $ tatsvabhāvatvakalpanam &",
    "GR12hsasvrau:771": " anyatrāpi samānatvāt % kevalaṃ dhyāndhyasūcakam // HSvs_[4.6]359 //",
    "GR12hsasvrau:772": " (7) buddhavacanoṃ kī sahāyatā se kṣaṇikavāda kā khaṃḍana kiñcanyāt kṣaṇikatve va $ ārṣo 'rtho 'pi virudhyate &",
    "GR12hsasvrau:773": " virodhāpādanaṃ cāsya % nālpasya tamasaḥ phalam // HSvs_[4.7]360 //",
    "GR12hsasvrau:774": " ita ekanavate kalpe $ śaktyā me puruṣo hataḥ &",
    "GR12hsasvrau:775": " tena karmavipākena % pāde viddho 'smi bhikṣavaḥ // HSvs_[4.7]361 //",
    "GR12hsasvrau:776": " me mayety ātmanirdeśas $ tadgatoktā vadhakriyā &",
    "GR12hsasvrau:777": " svayam āptena yat tad vaḥ % ko 'yaṃ kṣaṇikatāgrahaḥ // HSvs_[4.7]362 //",
    "GR12hsasvrau:778": " santānāpekṣayaitac ced $ uktaṃ bhagavatā nanu &",
    "GR12hsasvrau:779": " sa hetuphalabhāvo yat % tan me iti na saṃgatam // HSvs_[4.7]363 //",
    "GR12hsasvrau:780": " mameti hetuśaktyā cet $ tasyārtho 'yaṃ vivakṣitaḥ &",
    "GR12hsasvrau:781": " nātra pramāṇam atyakṣā % tadvivakṣā yato matā // HSvs_[4.7]364 //",
    "GR12hsasvrau:782": " taddeśanā pramāṇaṃ cet $ na sānyārthā bhaviṣyati &",
    "GR12hsasvrau:783": " tatrāpi kiṃ pramāṇaṃ ced % idaṃ pūrvoktam ārṣakam // HSvs_[4.7]365 //",
    "GR12hsasvrau:784": " tathānyad api yat kalpa- $ sthāyinī pṛthivī kvacit &",
    "GR12hsasvrau:785": " uktā bhagavatā bhikṣūn % āmantrya svayam eva tu // HSvs_[4.7]366 //",
    "GR12hsasvrau:786": " pañca bāhyā dvivijñeyā $ ity anyad api cārṣakam &",
    "GR12hsasvrau:787": " pramāṇam avagantavyaṃ % prakrāntārthaprasādhakam // HSvs_[4.7]367 //",
    "GR12hsasvrau:788": " kṣaṇikatve yato 'mīṣāṃ $ na dvivijñeyatā bhavet &",
    "GR12hsasvrau:789": " bhinnakālagrahe hy ābhyāṃ % tacchabdārthopapattitaḥ // HSvs_[4.7]368 //",
    "GR12hsasvrau:790": " ekakālagrahe tu syāt $ tasyaikasyāpramāṇatā &",
    "GR12hsasvrau:791": " gṛhītagrahaṇād evaṃ % mithyā tathāgataṃ vacaḥ // HSvs_[4.7]369 //",
    "GR12hsasvrau:792": " indriyeṇa paricchinne $ rūpādau tadanantaram &",
    "GR12hsasvrau:793": " yadrūpādi tatas tatra % manojñānaṃ pravartate // HSvs_[4.7]370 //",
    "GR12hsasvrau:794": " evaṃ ca na virodho 'sti $ dvivijñeyatvabhāvataḥ &",
    "GR12hsasvrau:795": " pañcānām api cen nyāyād % etad apy asamañjasam // HSvs_[4.7]371 //",
    "GR12hsasvrau:796": " naiko 'pi yad dvivijñeya $ ekaikenaiva vedanāt &",
    "GR12hsasvrau:797": " sāmānyāpekṣayaitac cen % na tatsattvaprasaṃgataḥ // HSvs_[4.7]372 //",
    "GR12hsasvrau:798": " sattve 'pi nendriyajñānaṃ $ hanta tad gocaraṃ matam &",
    "GR12hsasvrau:799": " dvivijñeyatvam ity evaṃ % kṣaṇabhede na tattvataḥ // HSvs_[4.7]373 //",
    "GR12hsasvrau:800": " sarvam etena vikṣiptaṃ $ kṣaṇikatvaprasādhanam &",
    "GR12hsasvrau:801": " tathāpy ūrdhvaṃ viśeṣeṇa % kiñcit tatrāpi vakṣyate // HSvs_[4.7]374 //",
    "GR12hsasvrau:802": " pāṃcavāṃ stabaka (1)bāhyārthakhaṃḍana khaṃḍana vijñānamātravādo 'pi $ na samyagupapadyate",
    "GR12hsasvrau:803": " mānaṃ yat tattvataḥ kiñcid % arthābhāve na vidyate // HSvs_[5.1]375 //",
    "GR12hsasvrau:804": " na pratyakṣaṃ yato 'bhāvā- $ lambanaṃ na tad iṣyate &",
    "GR12hsasvrau:805": " nānumānaṃ tathābhūta- % salliṅgānupapattitaḥ // HSvs_[5.1]376 //",
    "GR12hsasvrau:806": " upalabdhilakṣaṇaprāp- $ -to 'rtho yan nopalabhyate &",
    "GR12hsasvrau:807": " tataś cānupalabdhyaiva % tadabhāvo 'vasīyate // HSvs_[5.1]377 //",
    "GR12hsasvrau:808": " upalabdhilakṣaṇaprāp- $ -tis taddhatvantarasaṃhatiḥ &",
    "GR12hsasvrau:809": " eṣāṃ ca tatsvabhāvatve % tasyāsiddhiḥ kathaṃ bhavet // HSvs_[5.1]378 //",
    "GR12hsasvrau:810": " sahārthena tajjanana- $ svabhāvānīti cen nanu &",
    "GR12hsasvrau:811": " janayaty eva saty evam % anyathātatsvabhāvatā // HSvs_[5.1]379 //",
    "GR12hsasvrau:812": " yogyatām adhikṛtyātha $ tatsvabhāvatvakalpanā &",
    "GR12hsasvrau:813": " hantaivam api siddho vaḥ % kadācid upalabdhitaḥ // HSvs_[5.1]380 //",
    "GR12hsasvrau:814": " anyathā yogyatā teṣāṃ $ kathaṃ yuktyopapadyate &",
    "GR12hsasvrau:815": " na hi loke 'śvam āṣādeḥ % siddhā paktyādiyogyatā // HSvs_[5.1]381 //",
    "GR12hsasvrau:816": " parābhiprāyato hy etad $ evaṃ ced ucyate na yat &",
    "GR12hsasvrau:817": " upalabdhilakṣaṇaprāp- % -to 'rthas tasyopalabhyate // HSvs_[5.1]382 //",
    "GR12hsasvrau:818": " atadgrahaṇabhāvaiś ca $ yadi nāma na gṛhyate &",
    "GR12hsasvrau:819": " tata etāvatāsattvaṃ % na tasyātiprasaṃgataḥ // HSvs_[5.1]383 //",
    "GR12hsasvrau:820": " vijñānaṃ yat svasaṃvedyaṃ $ na tvartho yuktyayogataḥ &",
    "GR12hsasvrau:821": " atas tadvedane tasya % grahaṇaṃ nopapadyate // HSvs_[5.1]384 //",
    "GR12hsasvrau:822": " evaṃ cāgrahaṇād eva $ tadabhāvo 'vasīyate &",
    "GR12hsasvrau:823": " ataḥ kimucyate mānam % arthābhāve na vidyate // HSvs_[5.1]385 //",
    "GR12hsasvrau:824": " arthagrahaṇarūpaṃ yat $ tat svasaṃvedyam iṣyate &",
    "GR12hsasvrau:825": " tadvedane grahas tasya % tataḥ kiṃ nopapadyate // HSvs_[5.1]386 //",
    "GR12hsasvrau:826": " ghaṭādijñānam ity ādi- $ saṃvittes tatpravṛttitaḥ &",
    "GR12hsasvrau:827": " prāpter arthakriyāyogāt % smṛteḥ kautukabhāvataḥ // HSvs_[5.1]387 //",
    "GR12hsasvrau:828": " jñānamātre tu vijñānaṃ $ jñānam evety ado bhavet &",
    "GR12hsasvrau:829": " pravṛttyādi tato na syāt % prasiddhaṃ lokaśāstrayoḥ // HSvs_[5.1]388 //",
    "GR12hsasvrau:830": " tadanyagrahaṇe cāsya $ pradveṣo 'rthe 'nibandhanaḥ &",
    "GR12hsasvrau:831": " jñānāntare 'pi sadṛśaṃ % tadasaṃvedanādi yat // HSvs_[5.1]389 //",
    "GR12hsasvrau:832": " yuktyayogāś ca yo 'rthasya $ gīyate jātivādataḥ &",
    "GR12hsasvrau:833": " grāhyādibhāvadvāreṇa % jñānavāde 'py asau samaḥ // HSvs_[5.1]390 //",
    "GR12hsasvrau:834": " naikāntagrāhyabhāvaṃ tad $ grāhakābhāvato bhuvi &",
    "GR12hsasvrau:835": " grāhakaikāntabhāvaṃ tu % grāhyābhāvād asaṃgatam // HSvs_[5.1]391 //",
    "GR12hsasvrau:836": " virodhān nobhayākāram $ anyathā tad asad bhavet &",
    "GR12hsasvrau:837": " niḥsvabhāvatvatas tasya % sattaivaṃ yujyate katham // HSvs_[5.1]392 //",
    "GR12hsasvrau:838": " prakāśaikasvabhāvaṃ hi $ vijñānaṃ tattvato matam &",
    "GR12hsasvrau:839": " akarmakaṃ tathā caitat % svayam eva prakāśate // HSvs_[5.1]393 //",
    "GR12hsasvrau:840": " yathāste śeta ity ādau $ vinā karma sa eva hi &",
    "GR12hsasvrau:841": " tathocyate jagaty asmiṃs % tathā jñānam apīṣyatām // HSvs_[5.1]394 //",
    "GR12hsasvrau:842": " ucyate sāṃpratam adaḥ $ svayam eva vicintyatām &",
    "GR12hsasvrau:843": " pramāṇābhāvatas tatra % yady etad upapadyate // HSvs_[5.1]395 //",
    "GR12hsasvrau:844": " evaṃ na yat tadātmānam $ api hanta prakāśayet &",
    "GR12hsasvrau:845": " atas tad itthaṃ no yuktam % anyathā na vyavasthitiḥ // HSvs_[5.1]396 //",
    "GR12hsasvrau:846": " vyavasthitau ca tattvasya $ tathābhāvaprakāśakam &",
    "GR12hsasvrau:847": " dhruvaṃ yatas tato 'karma- % -katvam asya kathaṃ bhavet // HSvs_[5.1]397",
    "GR12hsasvrau:848": " vyavasthāpakam asyaivaṃ $ bhrāntaṃ caitat tu bhāvataḥ &",
    "GR12hsasvrau:849": " tathety abhrāntam atrāpi % nanu mānaṃ na vidyate // HSvs_[5.1]398 //",
    "GR12hsasvrau:850": " bhrāntāc cābhrāntarūpā na $ yuktiyuktā vyavasthitiḥ &",
    "GR12hsasvrau:851": " dṛṣṭā taimirikādīnām % akṣādāv iti cen na tat // HSvs_[5.1]399 //",
    "GR12hsasvrau:852": " nākṣādidoṣavijñānaṃ $ tadanyabhrāntivadyataḥ &",
    "GR12hsasvrau:853": " bhrāntaṃ tasya tathābhāve % bhrāntasyābhrāntatā bhavet // HSvs_[5.1]400 //",
    "GR12hsasvrau:854": " na ca prakāśamātraṃ tu $ loke kvacid akarmakam &",
    "GR12hsasvrau:855": " dīpādau yujyate nyāyād % ataś caitad apārthakam // HSvs_[5.1]401 //",
    "GR12hsasvrau:856": " dṛṣṭāntamātrataḥ siddhis $ tadatyantavidharmiṇaḥ &",
    "GR12hsasvrau:857": " na ca sādhyasya yat tena % śabdamātram asāv api // HSvs_[5.1]402 //",
    "GR12hsasvrau:858": " (2) vijñānādvaitavāda meṃ mokṣa kī anupapatti kiṃ ca vijñānāmātratve $ na saṃsārāpavargayoḥ",
    "GR12hsasvrau:859": " viśeṣo vidyate kaścit % tathā caitad vṛthoditam // HSvs_[5.2]403 //",
    "GR12hsasvrau:860": " cittam eva hi saṃsāro $ rāgādikleśavāsitam &",
    "GR12hsasvrau:861": " tad eva tair vinirmuktaṃ % bhavānta iti kathyate // HSvs_[5.2]404 //",
    "GR12hsasvrau:862": " rāgādikleśavargo yan $ na vijñānāt pṛthag mataḥ &",
    "GR12hsasvrau:863": " ekāntaikasvabhāve ca % tasmin kiṃ kena vāsitam // HSvs_[5.2]405 //",
    "GR12hsasvrau:864": " kliṣṭaṃ vijñānam evāsau $ kliṣṭatā tasya yadvaśāt &",
    "GR12hsasvrau:865": " nīlyādivad asau vastu % tadvad eva prasajyate // HSvs_[5.2]406 //",
    "GR12hsasvrau:866": " muktau ca tasya bhedena $ bhāvaḥ syāt paṭaśuddhivat &",
    "GR12hsasvrau:867": " tato bāhyārthatāsiddhir % aniṣṭā saṃprasajyate // HSvs_[5.2]407 //",
    "GR12hsasvrau:868": " prakṛtyaiva tathābhūtaṃ $ tad eva kliṣṭateti cet &",
    "GR12hsasvrau:869": " tadanyūnātiriktatve % kena muktir vicintyatām // HSvs_[5.2]408 //",
    "GR12hsasvrau:870": " asaty api ca yā bāhye $ grāhyagrāhakalakṣaṇā &",
    "GR12hsasvrau:871": " dvicandrabhrāntivad bhrāntir % iyaṃ naḥ kliṣṭateti cet // HSvs_[5.2]409 //",
    "GR12hsasvrau:872": " astv etat kintu taddhetu- $ bhinnahetvantarodbhavā &",
    "GR12hsasvrau:873": " iyaṃ syāt timirābhāve % na hīndudvayadarśanam // HSvs_[5.2]410 //",
    "GR12hsasvrau:874": " na cāsad eva taddhetur $ bodhamātraṃ na cāpi tat &",
    "GR12hsasvrau:875": " sadaiva kliṣṭatāpatter % iti muktir na yujyate // HSvs_[5.2]411 //",
    "GR12hsasvrau:876": " muktyabhāve ca sarvaiva $ nanu cintā nirarthikā &",
    "GR12hsasvrau:877": " bhāve 'pi sarvadā tasyāḥ % samyag etat vicintyatām // HSvs_[5.2]412 //",
    "GR12hsasvrau:878": " vijñānamātravādo yat $ netthaṃ yuktyopapadyate &",
    "GR12hsasvrau:879": " prājñasyābhineveśo na % tasmād atrāpi yujyate // HSvs_[5.2]413 //",
    "GR12hsasvrau:880": " chaṭhā stabaka (1) nirhetuka vināśa se kṣaṇikavāda kī siddhi nahīṃ yaccoktaṃ pūrvam atraiva $ kṣaṇikatvaprasādhakam &",
    "GR12hsasvrau:881": " nāśahetor ayogādi % tad idānīṃ parīkṣyate // HSvs_[6.1]414 //",
    "GR12hsasvrau:882": " hetoḥ syān naśvaro bhāvo $ 'naśvaro vā vikalpya yat &",
    "GR12hsasvrau:883": " nāśahetor ayogitvam % ucyate tan na yuktimat // HSvs_[6.1]415 //",
    "GR12hsasvrau:884": " hetuṃ pratītya yad asau $ tathā naśvara iṣyate &",
    "GR12hsasvrau:885": " yathaiva bhavato hetur % viśiṣṭaphalasādhakaḥ // HSvs_[6.1]416 //",
    "GR12hsasvrau:886": " tathāsvabhāva evāsau $ svahetor eva jāyate &",
    "GR12hsasvrau:887": " sahakāriṇam āsādya % yas tathāvidhakāryakṛt // HSvs_[6.1]417 //",
    "GR12hsasvrau:888": " na punaḥ kriyate kiñcit $ tenāsya sahakāriṇā &",
    "GR12hsasvrau:889": " samānakālabhāvitvāt % tathā coktam idaṃ tava // HSvs_[6.1]418 //",
    "GR12hsasvrau:890": " upakārī virodhī ca $ sahakārī ca yo mataḥ &",
    "GR12hsasvrau:891": " prabandhāpekṣayā sarvo % naikakāle kadācana // HSvs_[6.1]419 //",
    "GR12hsasvrau:892": " sahakārikṛto hetor $ viśeṣo nāsti yady api &",
    "GR12hsasvrau:893": " phalasya tu viśeṣo 'sti % tatkṛtātiśayāptitaḥ // HSvs_[6.1]420 //",
    "GR12hsasvrau:894": " na cāsyātatsvabhāvatve $ sa phalasyāpi yujyate &",
    "GR12hsasvrau:895": " sabhāgakṣaṇajanmāptes % tathāvidhatadanyavat // HSvs_[6.1]421 //",
    "GR12hsasvrau:896": " asthānapakṣapātaś ca $ hetor anupakāriṇī &",
    "GR12hsasvrau:897": " apekṣāyāṃ niyuṅkte yat % kāryametad vṛthoditam // HSvs_[6.1]422 //",
    "GR12hsasvrau:898": " yasmāt tasyāpy adas tulyaṃ $ viśiṣṭaphalasādhakam &",
    "GR12hsasvrau:899": " bhāvahetuṃ samāśritya % nanu nyāyān nidarśitam // HSvs_[6.1]423 //",
    "GR12hsasvrau:900": " evaṃ ca vyartham eveha $ vyatiriktādicintanam &",
    "GR12hsasvrau:901": " nāśyamāśritya nāśasya % kriyate yad vicakṣaṇaiḥ // HSvs_[6.1]424 //",
    "GR12hsasvrau:902": " kiñca nirhetuke nāśe $ hiṃsakatvaṃ na yujyate &",
    "GR12hsasvrau:903": " vyāpādyate sadā yasmān % na kaścit kenacit kvacit // HSvs_[6.1]425 //",
    "GR12hsasvrau:904": " kāraṇatvāt sa santāna- $ viśeṣaprabhavasya cet &",
    "GR12hsasvrau:905": " hiṃsakas tan na santāna- % samutpatter asaṃbhavāt // HSvs_[6.1]426 //",
    "GR12hsasvrau:906": " sāṃvṛtatvāt vyayotpādau $ santānasya khapuṣpavat &",
    "GR12hsasvrau:907": " na stastadadharmatvāc ca % hetus tatprabhave kutaḥ // HSvs_[6.1]427 //",
    "GR12hsasvrau:908": " visabhāgakṣaṇasyātha $ janako hiṃsako na tat &",
    "GR12hsasvrau:909": " svato 'pi tasya tatprāpter % janakatvāviśeṣataḥ // HSvs_[6.1]428 //",
    "GR12hsasvrau:910": " hanmyenam iti saṃkleśād $ hiṃsakaś cet prakalpyate &",
    "GR12hsasvrau:911": " naivaṃ tvannītito yasmād % ayam eva na yujyate // HSvs_[6.1]429 //",
    "GR12hsasvrau:912": " saṃkleśo yad guṇotpādaḥ $ sa cākliṣṭān na kevalāt &",
    "GR12hsasvrau:913": " na cānyasacivasyāpi % tasyānatiśayāt tataḥ // HSvs_[6.1]430 //",
    "GR12hsasvrau:914": " taṃ prāpya tatsvabhāvatvāt $ tataḥ sa iti cen nanu &",
    "GR12hsasvrau:915": " nāśahetum avāpyaivaṃ % nāśapakṣe 'pi na kṣatiḥ // HSvs_[6.1]431 //",
    "GR12hsasvrau:916": " anye tu janyam āśritya $ satsvahbāvādyapekṣayā &",
    "GR12hsasvrau:917": " evam āhur ahetutvaṃ % janakasyāpi sarvathā // HSvs_[6.1]432 //",
    "GR12hsasvrau:918": " na satsvabhāvajanakas $ tadvaiphalyaprasaṃgataḥ &",
    "GR12hsasvrau:919": " janmāyogādidoṣāc ca % netarasyāpi yujyate // HSvs_[6.1]433 //",
    "GR12hsasvrau:920": " na cobhayādibhāvasya $ virodhāsaṃbhavāditaḥ &",
    "GR12hsasvrau:921": " svanivṛttyādibhāvādau % kāryābhāvādito 'pare // HSvs_[6.1]434 //",
    "GR12hsasvrau:922": " na cādhyakṣaviruddhatvaṃ $ janakatvasya mānataḥ &",
    "GR12hsasvrau:923": " asiddhes tatra nītyā tad % vyavahāraniṣedhataḥ // HSvs_[6.1]435 //",
    "GR12hsasvrau:924": " mānābhāve pareṇāpi $ vyavahāro niṣidhyate &",
    "GR12hsasvrau:925": " sajjñānaśabdaviṣayas % tadvad atrāpi dṛśyatām // HSvs_[6.1]436 //",
    "GR12hsasvrau:926": " (2) arthakriyākāritva se kṣaṇikavāda kī siddhi nahīṃ",
    "GR12hsasvrau:927": " arthakriyāsamarthatvaṃ $ kṣaṇike yac ca gīyate &",
    "GR12hsasvrau:928": " utpattyanantaraṃ nāśād % vijñeyaṃ tadayuktimat // HSvs_[6.2]437 //",
    "GR12hsasvrau:929": " arthakriyā yato 'sau vā $ tadanyā vā dvayī gatiḥ &",
    "GR12hsasvrau:930": " tattve na tatra sāmarthyam % anyatas tatsamudbhavāt // HSvs_[6.2]438 //",
    "GR12hsasvrau:931": " na svasaṃdhāraṇe nyāyāt $ janmānantaranāśataḥ &",
    "GR12hsasvrau:932": " na ca nāśe 'pi sadyuktyā % taddhetos tatsamudbhavāt // HSvs_[6.2]439 //",
    "GR12hsasvrau:933": " anyatve 'nyasya sāmarthyam $ anyatreti na saṃgatam &",
    "GR12hsasvrau:934": " tato 'nyabhāva evaitan % nāsau nyāyyo dalaṃ vinā // HSvs_[6.2]440 //",
    "GR12hsasvrau:935": " nāsat sat jāyate yasmād $ anyasattvasthitāv api &",
    "GR12hsasvrau:936": " tasyaiva tu tathābhāve % nanv asiddho 'nvayaḥ katham // HSvs_[6.2]441 //",
    "GR12hsasvrau:937": " bhūtir yaiṣāṃ kriyā soktā $ na cāsau yujyate kvacit &",
    "GR12hsasvrau:938": " kartṛbhoktṛsvabhāvatva- % virodhād iti cintyatām // HSvs_[6.2]442 //",
    "GR12hsasvrau:939": " na cātītasya sāmarthyaṃ $ tasyām iti nidarśitam &",
    "GR12hsasvrau:940": " na cānyo laukikaḥ kaścic % chabdārtho 'tretyayuktimat // HSvs_[6.2]443 //",
    "GR12hsasvrau:941": " (3) rūparūpāntaraṇa se kṣaṇikavāda kī siddhi nahīṃ",
    "GR12hsasvrau:942": " pariṇāmo 'pi no hetuḥ $ kṣaṇikatvaprasādhane &",
    "GR12hsasvrau:943": " sarvadaivānyathātve 'pi % tathābhāvopalabdhitaḥ // HSvs_[6.3]444 //",
    "GR12hsasvrau:944": " nārthāntaragamo yasmāt $ sarvathaiva na cāgamaḥ &",
    "GR12hsasvrau:945": " pariṇāmaḥ pramāsiddhaḥ % iṣṭaś ca khalu paṇḍitaiḥ // HSvs_[6.3]445 //",
    "GR12hsasvrau:946": " yac cedam ucyate brūmo- $ 'tādavasthyamanityatām &",
    "GR12hsasvrau:947": " etat tad eva na bhavaty % ato 'nyatve dhruvo 'nvayaḥ // HSvs_[6.3]446 //",
    "GR12hsasvrau:948": " tad eva na bhavaty etat $ tac ca na bhavatīti ca &",
    "GR12hsasvrau:949": " viruddhaṃ hanta kiṃcānyad % ādimat tat prasajyate // HSvs_[6.3]447 //",
    "GR12hsasvrau:950": " kṣīranāśaś ca dadhy eva $ yad dṛṣṭaṃ gorasānvitam &",
    "GR12hsasvrau:951": " na tu tailādyataḥ siddha % pariṇamo 'nvayāvahaḥ // HSvs_[6.3]448 //",
    "GR12hsasvrau:952": " nāsat sajjāyate jātu $ sac cāsat sarvathaiva hi &",
    "GR12hsasvrau:953": " śaktyabhāvād ativyāpteḥ % satsvabhāvatvahānitaḥ // HSvs_[6.3]449 //",
    "GR12hsasvrau:954": " nityetaradato nyāyāt $ tat tathābhāvato hi tat &",
    "GR12hsasvrau:955": " pratītisacivāt samyak % pariṇāmena gamyate // HSvs_[6.3]450 //",
    "GR12hsasvrau:956": " (4)antatogāmī nāśa se kṣaṇikavāda kī siddhi nahīṃ",
    "GR12hsasvrau:957": " ante kṣayekṣaṇaṃ cādya- $ kṣaṇakṣayaprasādhanam &",
    "GR12hsasvrau:958": " tasyaiva tatsvabhāvatvāt % yujyate na kadācana // HSvs_[6.4]451 //",
    "GR12hsasvrau:959": " ādau kṣayasvabhāvatve $ tatrānte darśanaṃ katham &",
    "GR12hsasvrau:960": " tulyāparāparotpatti- % vipralambhād yathoditam // HSvs_[6.4]452 //",
    "GR12hsasvrau:961": " ante kṣayekṣaṇād ādau $ kṣayo 'dṛṣṭo 'numīyate &",
    "GR12hsasvrau:962": " sadṛśenāvaruddhatvāt % tadgrahād hi tadagrahaḥ // HSvs_[6.4]453 //",
    "GR12hsasvrau:963": " etad apy asad eveti $ sadṛśo bhinna eva yat &",
    "GR12hsasvrau:964": " bhedāgrahe kathaṃ tasya % tatsvabhāvatvato grahaḥ // HSvs_[6.4]454 //",
    "GR12hsasvrau:965": " tadarthaniyato 'sau yad $ bhedam anyāgrahād hi tat &",
    "GR12hsasvrau:966": " na gṛhṇātīti cet tulyaḥ % so 'pareṇa kuto gatiḥ // HSvs_[6.4]455 //",
    "GR12hsasvrau:967": " tathāgater abhāve ca $ vacas tuccham idaṃ nanu &",
    "GR12hsasvrau:968": " sadṛśenāvaruddhatvāt % tadgrahād hi tadagrahaḥ // HSvs_[6.4]456 //",
    "GR12hsasvrau:969": " bhāve cāsyā balād ekam $ anekagrahaṇātmakam &",
    "GR12hsasvrau:970": " anvayi jñānam eṣṭavyaṃ % sarvaṃ tat kṣaṇikaṃ kutaḥ // HSvs_[6.4]457 //",
    "GR12hsasvrau:971": " jñānena gṛhyate cārtho $ na cāpi paradarśane &",
    "GR12hsasvrau:972": " tadabhāve tu tadbhāvāt % kadācid api tattvataḥ // HSvs_[6.4]458 //",
    "GR12hsasvrau:973": " grahaṇe 'pi yadā jñānam $ apaity utpattyanantaram &",
    "GR12hsasvrau:974": " tadā tat tasya jānāti % kṣaṇikatvaṃ kathaṃ nanu // HSvs_[6.4]459 //",
    "GR12hsasvrau:975": " tasyaiva tatsvabhāvatvāt $ svātmanaiva tadudbhavāt &",
    "GR12hsasvrau:976": " yathā nīlādi tādrūpyān % naitan mithyātvasaṃśayāt // HSvs_[6.4]460 //",
    "GR12hsasvrau:977": " na cāpi svānumānena $ dharmabhedasya saṃbhavāt &",
    "GR12hsasvrau:978": " liṅgadharmātipātāc ca % tatsvabhāvādyayogataḥ // HSvs_[6.4]461 //",
    "GR12hsasvrau:979": " nityasyārthakriyāyogo 'py $ evaṃ yuktyā na gamyate &",
    "GR12hsasvrau:980": " sarvam evāviśeṣeṇa % vijñānaṃ kṣaṇikaṃ yataḥ // HSvs_[6.4]462 //",
    "GR12hsasvrau:981": " tathā citrasvabhāvatvān $ na cārthasya na yujyate &",
    "GR12hsasvrau:982": " arthakriyā nanu nyāyāt % kramākramavibhāvinī // HSvs_[6.4]463 //",
    "GR12hsasvrau:983": " (5) kṣaṇikavāda tathā vijñānavāda ke pratipādana kā eka saṃbhava āśayaviśeṣa anye tv abhidadhaty evam $ etad āsthānivṛttaye &",
    "GR12hsasvrau:984": " kṣaṇikaṃ sarvam eveti % buddhenoktaṃ na tattvataḥ // HSvs_[6.5]464 //",
    "GR12hsasvrau:985": " vijñānamātram apy evaṃ $ bāhyāsaṃganivṛttaye &",
    "GR12hsasvrau:986": " vineyān kāṃścid āśritya % yad vā tad deśanārhataḥ // HSvs_[6.5]465 //",
    "GR12hsasvrau:987": " na caitad api na nyāyyaṃ $ yato buddho mahāmuniḥ &",
    "GR12hsasvrau:988": " suvaidyavad vinā kāryaṃ % dravyāsatyaṃ na bhāṣate // HSvs_[6.5]466 //",
    "GR12hsasvrau:989": " (6) śūnyavāda khaṃḍana",
    "GR12hsasvrau:990": " bruvate śūnyam anye tu $ sarvam eva vicakṣaṇāḥ &",
    "GR12hsasvrau:991": " na nityaṃ nāpy anityaṃ yad % vastu yuktyopapadyate // HSvs_[6.6]467 //",
    "GR12hsasvrau:992": " nityam arthakriyābhāvāt $ kramākramavirodhataḥ &",
    "GR12hsasvrau:993": " anityam api cotpāda- % vyayābhāvān na jātucit // HSvs_[6.6]468 //",
    "GR12hsasvrau:994": " utpādavyayabuddhiś ca $ bhrāntānandādikāraṇam &",
    "GR12hsasvrau:995": " kumāryāḥ svapnavajjñeyā % putrajanmādibuddhivat // HSvs_[6.6]469 //",
    "GR12hsasvrau:996": " atrāpy abhidadhaty anye $ kim itthaṃ tattvasādhanam &",
    "GR12hsasvrau:997": " pramāṇaṃ vidyate kiñcid % āhosvicchūnyam eva hi // HSvs_[6.6]470 //",
    "GR12hsasvrau:998": " śūnyaṃ cet susthitaṃ tattvam $ asti cec chūnyatā katham &",
    "GR12hsasvrau:999": " tasyaiva nanu sadbhāvād % iti samyag vicintyatām // HSvs_[6.6]471 //",
    "GR12hsasvrau:1000": " pramāṇam antareṇāpi $ syād evaṃ tattvasaṃsthitiḥ &",
    "GR12hsasvrau:1001": " anyathā neti suvyaktam % idam īśvaraceṣṭitam // HSvs_[6.6]472 //",
    "GR12hsasvrau:1002": " uktaṃ vihāya mānaṃ cec $ chūnyatāny asya vastunaḥ &",
    "GR12hsasvrau:1003": " śūnyatve pratipādyasya % nanu vyarthaḥ pariśramaḥ // HSvs_[6.6]473 //",
    "GR12hsasvrau:1004": " tasyāpy aśūnyatāyāṃ ca $ prāśnikānāṃ bahutvataḥ &",
    "GR12hsasvrau:1005": " prabhūtāśūnyatāpattir % aniṣṭā saṃprasajyate // HSvs_[6.6]474 //",
    "GR12hsasvrau:1006": " yāvatām asti tanmānaṃ $ pratipādyās tathā ca ye &",
    "GR12hsasvrau:1007": " santi te sarva eveti % prabhūtānām aśūnyatā // HSvs_[6.6]475 //",
    "GR12hsasvrau:1008": " evaṃ ca śūnyavādo 'pi $ tadvineyānuguṇyataḥ &",
    "GR12hsasvrau:1009": " abhiprāyata ity ukto % lakṣyate tattvavedinā // HSvs_[6.6]476 //",
    "GR12hsasvrau:1010": " sātavāṃ stabaka (1) jainasammata nityānityatvavāda kā samarthana anye tv āhur anādy eva $ jīvājīvātmakaṃ jagat &",
    "GR12hsasvrau:1011": " sadutpādavyayadhrauvya- % yuktaṃ śāstrakṛtaśramāḥ // HSvs_[7.1]477 //",
    "GR12hsasvrau:1012": " ghaṭamaulisuvarṇārthī $ nāśotpādasthitiṣv ayam &",
    "GR12hsasvrau:1013": " śokapramodamādhyasthyaṃ % jano yāti sahetukam // HSvs_[7.1]478 //",
    "GR12hsasvrau:1014": " payovato na dadhyatti $ na payo 'tti dadhivrataḥ &",
    "GR12hsasvrau:1015": " agorasavrato nobhe % tasmāt tattvaṃ trayātmakam // HSvs_[7.1]479 //",
    "GR12hsasvrau:1016": " atrāpy abhidadhaty anye $ viruddhaṃ hi mithastrayam &",
    "GR12hsasvrau:1017": " ekatraivaikadā naitad % ghaṭāṃ prāñcati jātucid // HSvs_[7.1]480 //",
    "GR12hsasvrau:1018": " utpādo 'bhūtabhavanaṃ $ vināśas tadviparyayaḥ &",
    "GR12hsasvrau:1019": " dhrauvyaṃ cobhayaśūnyaṃ yad % ekadaikatra tat katham // HSvs_[7.1]481 //",
    "GR12hsasvrau:1020": " śokapramodamādhyasthyam $ uktaṃ yac cātra sādhanam &",
    "GR12hsasvrau:1021": " tadapy asāmprataṃ yat tad % vāsanāhetukaṃ matam // HSvs_[7.1]482 //",
    "GR12hsasvrau:1022": " kiñca syādvādino naiva $ yujyate niścayaḥ kvacit &",
    "GR12hsasvrau:1023": " svatantrāpekṣayā tasya % na mānaṃ mānam eva yat // HSvs_[7.1]483 //",
    "GR12hsasvrau:1024": " saṃsāry api na saṃsārī $ mukto 'pi na sa eva hi &",
    "GR12hsasvrau:1025": " tadatadrūpabhāvena % sarvam evāvyavasthitam // HSvs_[7.1]484 //",
    "GR12hsasvrau:1026": " ta āhur mukuṭotpādo $ na ghaṭānāśadharmakaḥ &",
    "GR12hsasvrau:1027": " svarṇān na vānya eveti % na viruddhaṃ mithastrayam // HSvs_[7.1]485 //",
    "GR12hsasvrau:1028": " na cotpādavyayau na sto $ dhrauvyavat taddhiyā gateḥ &",
    "GR12hsasvrau:1029": " nāstitve tu tayor dhrauvyaṃ % tattvato 'stīti na pramā // HSvs_[7.1]486 //",
    "GR12hsasvrau:1030": " na nāsti dhrauvyam apy evam $ avigānena tadgateḥ &",
    "GR12hsasvrau:1031": " asyāś ca bhrāntatāyāṃ na % jagaty abhrāntatāgatiḥ // HSvs_[7.1]487 //",
    "GR12hsasvrau:1032": " utpādo 'bhūtabhavanaṃ $ svahetvantaradharmakam &",
    "GR12hsasvrau:1033": " tathāpratītiyogena % vināśas tadviparyayaḥ // HSvs_[7.1]488 //",
    "GR12hsasvrau:1034": " tathaitad ubhayādhāra- $ svabhāvaṃ dhrauvyam ity api &",
    "GR12hsasvrau:1035": " anyathā tritayābhāva % ekadaikatra kiṃ na tat // HSvs_[7.1]489 //",
    "GR12hsasvrau:1036": " ekatraivaikadaivaitad $ itthaṃ trayam api sthitam &",
    "GR12hsasvrau:1037": " nyāyyaṃ bhinnanimittatvāt % tadabhede na yujyate // HSvs_[7.1]490 //",
    "GR12hsasvrau:1038": " iṣyate ca parair mohāt $ tat kṣaṇasthitidharmiṇi &",
    "GR12hsasvrau:1039": " abhāve 'nyatam asyāpi % tatra tattvaṃ na yad bhavet // HSvs_[7.1]491 //",
    "GR12hsasvrau:1040": " bhāvamātraṃ tad iṣṭaṃ cet $ tad itthaṃ nirviśeṣaṇam &",
    "GR12hsasvrau:1041": " kṣaṇasthitisvabhāvatvaṃ % na hy utpādavyayau vinā // HSvs_[7.1]492 //",
    "GR12hsasvrau:1042": " taditthaṃ bhūtam eveti $ drāgnabhasto na jātucit &",
    "GR12hsasvrau:1043": " bhūtvābhāvaś ca nāśo 'pi % tad eveti na laukikam // HSvs_[7.1]493 //",
    "GR12hsasvrau:1044": " vāsanāhetukaṃ yac ca $ śokādi parikīrtitam &",
    "GR12hsasvrau:1045": " tadayuktaṃ yataś citrā % sā na jātvanibandhanā // HSvs_[7.1]494 //",
    "GR12hsasvrau:1046": " sadābhāvetarāpatter $ ekabhāvāc ca vastunaḥ &",
    "GR12hsasvrau:1047": " tadbhāve 'tiprasaṃgādi % niyamāt saṃprasajyate // HSvs_[7.1]495 //",
    "GR12hsasvrau:1048": " na mānaṃ mānam eveti $ sarvathāniścayaś ca yaḥ &",
    "GR12hsasvrau:1049": " ukto na yujyate so 'pi % yad ekāntanibandhanaḥ // HSvs_[7.1]496 //",
    "GR12hsasvrau:1050": " mānaṃ tanmānam eveti $ pratyakṣaṃ laiṅgikaṃ na tu &",
    "GR12hsasvrau:1051": " tat tac cen mānam eveti % syāt tadbhāvādṛte katham // HSvs_[7.1]497 //",
    "GR12hsasvrau:1052": " na svasattvaṃ parāsattvaṃ $ sadasattvavirodhataḥ &",
    "GR12hsasvrau:1053": " svasattvāsattvavannyāyān % na ca nāsty eva tatra tat // HSvs_[7.1]498 //",
    "GR12hsasvrau:1054": " parikalpitam etac cen $ na tv itthaṃ tattvato na tat &",
    "GR12hsasvrau:1055": " tataḥ ka iha doṣaś cen % na tu tadbhāvasaṃgatiḥ // HSvs_[7.1]499 //",
    "GR12hsasvrau:1056": " anekāntata evātaḥ $ samyag mānavyavasthiteḥ &",
    "GR12hsasvrau:1057": " syādvādino niyogena % yujyate niścayaḥ paraḥ // HSvs_[7.1]500 //",
    "GR12hsasvrau:1058": " etena sarvam eveti $ yad uktaṃ tan nirākṛtam &",
    "GR12hsasvrau:1059": " śiṣyavyutpattaye kiñcit % tathāpy aparam ucyate // HSvs_[7.1]501 //",
    "GR12hsasvrau:1060": " saṃsārī cet sa eveti $ kathaṃ muktasya saṃbhavaḥ &",
    "GR12hsasvrau:1061": " mukto 'pi cet sa eveti % vyapadeśo 'nibandhanaḥ // HSvs_[7.1]502 //",
    "GR12hsasvrau:1062": " saṃsārād vipramukto yan $ mukta ity abhidhīyate &",
    "GR12hsasvrau:1063": " naitat tasyaiva tadbhāvam % antareṇopapadyate // HSvs_[7.1]503 //",
    "GR12hsasvrau:1064": " tasyaiva ca tathābhāve $ tannivṛttītarātmakam &",
    "GR12hsasvrau:1065": " dravyaparyāyavad vastu % balād eva prasiddhyati // HSvs_[7.1]504 //",
    "GR12hsasvrau:1066": " lajjate bālyacaritair $ bāla eva na cāpi yat &",
    "GR12hsasvrau:1067": " yuvā na lajjate cānyas % tair āyatyaiva ceṣṭate // HSvs_[7.1]505 //",
    "GR12hsasvrau:1068": " yuvaiva na ca vṛddho 'pi $ nānyārthaṃ ceṣṭanaṃ ca tat &",
    "GR12hsasvrau:1069": " anvayādimayaṃ vastu % tadabhāvo 'nyathā bhavet // HSvs_[7.1]506 //",
    "GR12hsasvrau:1070": " anvayo vyatirekaś ca $ dravyaparyāyasaṃjñitau &",
    "GR12hsasvrau:1071": " anyonyavyāptito bhedā- % bhedavṛttyaiva vastu tau // HSvs_[7.1]507 //",
    "GR12hsasvrau:1072": " nānyonyavyāptir ekānta- $ bhede 'bhede ca yujyate &",
    "GR12hsasvrau:1073": " atiprasaṃgād aikyāc ca % śabdārthānupapattitaḥ // HSvs_[7.1]508 //",
    "GR12hsasvrau:1074": " anyonyam iti yad bhedaṃ $ vyāptiś cāha viparyayam &",
    "GR12hsasvrau:1075": " bhedābhede dvayos tasmād % anyonyavyāptisaṃbhavaḥ // HSvs_[7.1]509 //",
    "GR12hsasvrau:1076": " evaṃ nyāyāviruddhe 'smin $ virodhodbhāvanaṃ nṛṇām &",
    "GR12hsasvrau:1077": " vyasanaṃ dhījaḍatvaṃ vā % prakāśayati kevalam // HSvs_[7.1]510 //",
    "GR12hsasvrau:1078": " nyāyāt khalu virodho yaḥ $ sa virodha ihocyate &",
    "GR12hsasvrau:1079": " yadvadekāntabhedādau % tayor evāprasiddhitaḥ // HSvs_[7.1]511 //",
    "GR12hsasvrau:1080": " mṛddravyaṃ yan na piṇḍādi- $ dharmāntaravivarjitam &",
    "GR12hsasvrau:1081": " tad vā tena vinirmuktaṃ % kevalaṃ gamyate kvacit // HSvs_[7.1]512 //",
    "GR12hsasvrau:1082": " tato 'sat tat tathā nyāyād $ ekaṃ cobhayasiddhitaḥ &",
    "GR12hsasvrau:1083": " anyatrāto virodhas tad- % abhāvāpattilakṣaṇaḥ // HSvs_[7.1]513 //",
    "GR12hsasvrau:1084": " jātyantarātmake cāsmin $ nānavasthādidūṣaṇam &",
    "GR12hsasvrau:1085": " niyatatvād viviktasya % bhedādeś cāpy asaṃbhavāt // HSvs_[7.1]514 //",
    "GR12hsasvrau:1086": " nābhedo bhedarahito $ bhedo vābhedavarjitaḥ &",
    "GR12hsasvrau:1087": " kevalo 'sti yatas tena % kutas tatra vikalpanam // HSvs_[7.1]515 //",
    "GR12hsasvrau:1088": " yenākāreṇa bhedaḥ kiṃ $ tenāsāv eva vā dvayam &",
    "GR12hsasvrau:1089": " asattvāt kevalasyeha % sataś ca kathitatvataḥ // HSvs_[7.1]516 //",
    "GR12hsasvrau:1090": " yataś ca tat pramāṇena $ gamyate hy ubhayātmakam &",
    "GR12hsasvrau:1091": " ato 'pi jātimātraṃ tad % anavasthādikalpanam // HSvs_[7.1]517 //",
    "GR12hsasvrau:1092": " evaṃ hy ubhayadoṣādi- $ doṣā api na dūṣaṇam &",
    "GR12hsasvrau:1093": " samyag jātyantaratvena % bhedābhedaprasiddhitaḥ // HSvs_[7.1]518 //",
    "GR12hsasvrau:1094": " etenaitat pratikṣiptaṃ $ yad uktaṃ pūrvasūribhiḥ &",
    "GR12hsasvrau:1095": " vihāyānubhavaṃ mohāj % jātiyuktyanusāribhiḥ // HSvs_[7.1]519 //",
    "GR12hsasvrau:1096": " dravyaparyāyayor bhede $ naikasyobhayarūpatā &",
    "GR12hsasvrau:1097": " abhede 'nyatarasthāna- % nivṛttī cintyatāṃ katham // HSvs_[7.1]520 //",
    "GR12hsasvrau:1098": " yannivṛttau na yasyeha $ nivṛttis tat tato yataḥ &",
    "GR12hsasvrau:1099": " bhinnaṃ niyamato dṛṣṭaṃ % yathā karkaḥ kramelakāt // HSvs_[7.1]521 //",
    "GR12hsasvrau:1100": " nivartate ca paryāyo $ na tu dravyaṃ tato na saḥ &",
    "GR12hsasvrau:1101": " abhinno dravyato 'bhede- % 'nivṛttis tatsvarūpavat // HSvs_[7.1]522 //",
    "GR12hsasvrau:1102": " pratikṣiptaṃ ca yad bhedā- $ bhedapakṣo 'nya eva hi &",
    "GR12hsasvrau:1103": " bhedābhedavikalpābhyāṃ % hanta jātyantarātmakaḥ // HSvs_[7.1]523 //",
    "GR12hsasvrau:1104": " jātyantarātmakaṃ cainaṃ $ doṣās te samiyuḥ katham &",
    "GR12hsasvrau:1105": " bhedābhede ca ye 'tyantaṃ % jātibhinne vyavasthitāḥ // HSvs_[7.1]524 //",
    "GR12hsasvrau:1106": " kiñcin nivartate 'vaśyaṃ $ tasyāpy anyat tathā na yat &",
    "GR12hsasvrau:1107": " atas tadbheda evātra % nivṛttyādyanyathā katham // HSvs_[7.1]525 //",
    "GR12hsasvrau:1108": " tasyeti yogasāmarthyād $ bheda eveti bādhitam &",
    "GR12hsasvrau:1109": " abhinnadeśas tasyeti % yat tadvyāptyā tathocyate // HSvs_[7.1]526 //",
    "GR12hsasvrau:1110": " atas tadbheda eveti $ pratītivimukhaṃ vacaḥ &",
    "GR12hsasvrau:1111": " tasyaiva ca tathābhāvāt % tannivṛttītarātmakam // HSvs_[7.1]527 //",
    "GR12hsasvrau:1112": " nānuvṛttinivṛttibhyāṃ $ vinā yad upapadyate &",
    "GR12hsasvrau:1113": " tasyaiva hi tathābhāvaḥ % sūkṣmabuddhyā vicintyatām // HSvs_[7.1]528 //",
    "GR12hsasvrau:1114": " tasyaiva tu tathābhāve $ tad eva hi yatas tathā &",
    "GR12hsasvrau:1115": " bhavatyato na doṣo naḥ % kaścid apy upapadyate // HSvs_[7.1]529 //",
    "GR12hsasvrau:1116": " ittham ālocanaṃ cedam $ anvayavyatirekavat &",
    "GR12hsasvrau:1117": " vastunas tatsvabhāvatvāt % tathābhāvaprasādhakam // HSvs_[7.1]530 //",
    "GR12hsasvrau:1118": " na ca bhedo 'pi bādhāyai $ tasyānekāntavādinaḥ &",
    "GR12hsasvrau:1119": " jātyantarātmakaṃ vastu % nityānityaṃ yato matam // HSvs_[7.1]531 //",
    "GR12hsasvrau:1120": " pratyabhijñābalāc caitad $ itthaṃ samavasīyate &",
    "GR12hsasvrau:1121": " iyaṃ ca lokasiddhaiva % tad evedam iti kṣitau // HSvs_[7.1]532 //",
    "GR12hsasvrau:1122": " na yujyate ca sannyāyād $ ṛte tatpariṇāmitām &",
    "GR12hsasvrau:1123": " kālādibhedato vastva- % bhedataś ca tathāgateḥ // HSvs_[7.1]533 //",
    "GR12hsasvrau:1124": " ekāntaikye na nānā yan $ nānātve caikam apy adaḥ &",
    "GR12hsasvrau:1125": " ataḥ kathaṃ nu tadbhāvaḥ % tadetadubhayātmakam // HSvs_[7.1]534 //",
    "GR12hsasvrau:1126": " tasyaiva tu tathābhāve $ kathañcid bhedayogataḥ &",
    "GR12hsasvrau:1127": " pramātur api tadbhāvāt % yujyate mukhyavṛttitaḥ // HSvs_[7.1]535 //",
    "GR12hsasvrau:1128": " nityaikayogato vyakti- $ bhede 'py eṣā na saṃgatā &",
    "GR12hsasvrau:1129": " tad iheti prasaṃgena % tad evedam ayogataḥ // HSvs_[7.1]536 //",
    "GR12hsasvrau:1130": " sādṛśyājñānato nyāyyā $ na vibhramabalād api &",
    "GR12hsasvrau:1131": " etad dvayāgrahe yuktaṃ % na ca sādṛśyakalpanam // HSvs_[7.1]537 //",
    "GR12hsasvrau:1132": " na ca bhrāntāpi sadbādhā- $ 'bhāvād eva kadācana &",
    "GR12hsasvrau:1133": " yogipratyayatadbhāve % pramāṇaṃ nāsti kiñcana // HSvs_[7.1]538 //",
    "GR12hsasvrau:1134": " nānā yogī vijānātya- $ nānā nety atra na pramā &",
    "GR12hsasvrau:1135": " deśanāyā vineyānu- % guṇyenāpi pravṛttitaḥ // HSvs_[7.1]539 //",
    "GR12hsasvrau:1136": " yā ca lūnapunarjāta- $ nakhakeśatṛṇādiṣu &",
    "GR12hsasvrau:1137": " iyaṃ saṃlakṣyate sāpi % tadābhāsā na saiva hi // HSvs_[7.1]540 //",
    "GR12hsasvrau:1138": " pratyakṣābhāsabhāve 'pi $ nāpramāṇaṃ yathaiva hi &",
    "GR12hsasvrau:1139": " pratyakṣaṃ tadvad eveyaṃ % pramāṇam avagamyatām // HSvs_[7.1]541 //",
    "GR12hsasvrau:1140": " matijñānavikalpatvān $ na cāniṣṭir iyaṃ yataḥ &",
    "GR12hsasvrau:1141": " etad balāt tataḥ siddhaṃ % nityānityādi vastunaḥ // HSvs_[7.1]542 //",
    "GR12hsasvrau:1142": " āṭhavāṃ stabaka (1) brahmādvaitavādakhaṃḍana anye tv advaitam icchanti $ sadbrahmādivyapeṣayā",
    "GR12hsasvrau:1143": " sato yad bhedakaṃ nānyat % tac ca tanmātram eva hi // HSvs_[8.1]543 //",
    "GR12hsasvrau:1144": " yathā viśuddham ākāśaṃ $ timiropapluto janaḥ &",
    "GR12hsasvrau:1145": " saṃkīrṇam iva mātrābhir % bhinnābhir abhimanyate // HSvs_[8.1]544 //",
    "GR12hsasvrau:1146": " tathedam amalaṃ brahma $ nirvikalpam avidyayā &",
    "GR12hsasvrau:1147": " kaluṣatvam ivāpannaṃ % bhedarūpaṃ prakāśate // HSvs_[8.1]545 //",
    "GR12hsasvrau:1148": " atrāpy evaṃ vadanty anye $ avidyā na sataḥ pṛthak &",
    "GR12hsasvrau:1149": " tac ca tanmātram eveti % bhedābhāso 'nibandhanaḥ // HSvs_[8.1]546 //",
    "GR12hsasvrau:1150": " saivāthābhedarūpāpi $ bhedābhāsanibandhanam &",
    "GR12hsasvrau:1151": " pramāṇam antareṇaitad % avagantuṃ na śakyate // HSvs_[8.1]547 //",
    "GR12hsasvrau:1152": " bhāve 'pi ca pramāṇasya $ prameyavyatirekataḥ &",
    "GR12hsasvrau:1153": " nanu nādvaitam eveti % tadabhāve 'pramāṇakam // HSvs_[8.1]548 //",
    "GR12hsasvrau:1154": " vidyāvidyādibhedāc ca $ svatantreṇaiva bādhyate &",
    "GR12hsasvrau:1155": " tatsaṃśayādiyogāc ca % pratītyā ca vicintyatām // HSvs_[8.1]549 //",
    "GR12hsasvrau:1156": " anye vyākhyānayanty evaṃ $ samabhāvaprasiddhaye &",
    "GR12hsasvrau:1157": " advaitadeśanā śāstre % nirdiṣṭā na tu tattvataḥ // HSvs_[8.1]550 //",
    "GR12hsasvrau:1158": " na caitat bādhyate yuktyā $ sacchāstrādivyavasthiteḥ &",
    "GR12hsasvrau:1159": " saṃsāramokṣabhāvāc ca % tadarthaṃ yatnasiddhitaḥ // HSvs_[8.1]551 //",
    "GR12hsasvrau:1160": " anyathā tattvato 'dvaite $ hanta saṃsāramokṣayoḥ &",
    "GR12hsasvrau:1161": " sarvānuṣṭhānavaiyarthyam % aniṣṭaṃ samprasajyate // HSvs_[8.1]552 //",
    "GR12hsasvrau:1162": " navāṃ stabaka (1)mokṣa kī saṃbhāvanā tathā mokṣa ke sādhana",
    "GR12hsasvrau:1163": " anye punar vadanty evaṃ $ mokṣa eva na vidyate &",
    "GR12hsasvrau:1164": " upāyābhāvataḥ kiṃ vā % na sadā sarvadehinām // HSvs_[9.1]553 //",
    "GR12hsasvrau:1165": " karmādipariṇatyādi- $ sāpekṣo yady asau tataḥ &",
    "GR12hsasvrau:1166": " anādimattvāt karmādi- % pariṇatyādi kiṃ tathā // HSvs_[9.1]554 //",
    "GR12hsasvrau:1167": " tasyaiva citrarūpatvāt $ tat tatheti na yujyate &",
    "GR12hsasvrau:1168": " utkṛṣṭā yā sthitis tasya % yaj jātānekaśaḥ kila // HSvs_[9.1]555 //",
    "GR12hsasvrau:1169": " atrāpi varṇayanty anye $ vidyate darśanādikaḥ &",
    "GR12hsasvrau:1170": " upāyo mokṣatattvasya % paraḥ sarvajñabhāṣitaḥ // HSvs_[9.1]556 //",
    "GR12hsasvrau:1171": " darśanaṃ muktibījaṃ ca $ samyaktvaṃ tattvavedanam &",
    "GR12hsasvrau:1172": " duḥkhāntakṛt sukhārambhaḥ % paryāyās tasya kīrtitāḥ // HSvs_[9.1]557 //",
    "GR12hsasvrau:1173": " anādibhavyabhāvasya $ tatsvabhāvatvayogataḥ &",
    "GR12hsasvrau:1174": " utkṛṣṭādyāsvatītāsu % tathā karmasthitiṣv alam // HSvs_[9.1]558 //",
    "GR12hsasvrau:1175": " tad darśanam avāpnoti $ karmagranthiṃ sudāruṇam &",
    "GR12hsasvrau:1176": " nirbhidya śubhabhāvena % kadācit kaścid eva hi // HSvs_[9.1]559 //",
    "GR12hsasvrau:1177": " sati cāsminn asau dhanyaḥ $ samyagdarśanasaṃyutaḥ &",
    "GR12hsasvrau:1178": " tattvaśraddhānapūtātmā % ramate na bhavodadhau // HSvs_[9.1]560 //",
    "GR12hsasvrau:1179": " sa paśyaty asya yad rūpaṃ $ bhāvato buddhicakṣuṣā &",
    "GR12hsasvrau:1180": " samyakśāstrānusāreṇa % rūpaṃ naṣṭākṣirogavat // HSvs_[9.1]561 //",
    "GR12hsasvrau:1181": " tad dṛṣṭvā cintayaty evaṃ $ praśāntenāntarātmanā &",
    "GR12hsasvrau:1182": " bhāvagarbhaṃ yathābhāvaṃ % paraṃ saṃvegam āśritaḥ // HSvs_[9.1]562 //",
    "GR12hsasvrau:1183": " janmamṛtyujarāvyādhi- $ rogaśokādyupadrutaḥ &",
    "GR12hsasvrau:1184": " kleśāya kevalaṃ puṃsām % aho bhīmo mahodadhiḥ // HSvs_[9.1]563 //",
    "GR12hsasvrau:1185": " sukhāya tu paraṃ mokṣo $ janmādikleśavarjitaḥ &",
    "GR12hsasvrau:1186": " bhayaśaktyā vinirmukto % vyābādhāvarjitaḥ sadā // HSvs_[9.1]564 //",
    "GR12hsasvrau:1187": " hetur bhavasya hiṃsādir $ duḥkhādyanvayadarśanāt &",
    "GR12hsasvrau:1188": " mukteḥ punar ahiṃsādir % vyābādhāvinivṛttitaḥ // HSvs_[9.1]565 //",
    "GR12hsasvrau:1189": " buddhvaivaṃ bhavanairguṇyaṃ $ mukteś ca guṇarūpatām &",
    "GR12hsasvrau:1190": " tad arthaṃ ceṣṭate nityaṃ % viśuddhātmā yathāgamam // HSvs_[9.1]566 //",
    "GR12hsasvrau:1191": " duṣkaraṃ kṣudrasattvānām $ anuṣṭhānaṃ karoty asau &",
    "GR12hsasvrau:1192": " muktau dṛḍhānurāgatvāt % kāmīva vinitāntare // HSvs_[9.1]567 //",
    "GR12hsasvrau:1193": " upādeyaviśeṣasya $ na yat samyak prasādhanam &",
    "GR12hsasvrau:1194": " dunoti ceto 'nuṣṭhānaṃ % tadbhāvapratibandhataḥ // HSvs_[9.1]568 //",
    "GR12hsasvrau:1195": " tataś ca duṣkaraṃ tan na $ samyag ālocyate yadā &",
    "GR12hsasvrau:1196": " ato 'nyad duṣkaraṃ nyāyād % heyavastuprasādhakam // HSvs_[9.1]569 //",
    "GR12hsasvrau:1197": " vyādhigrasto yathārogya- $ leśam āsvādayan buddhaḥ &",
    "GR12hsasvrau:1198": " kaṣṭe 'py upakrame dhīraḥ % samyak prītyā pravartate // HSvs_[9.1]570 //",
    "GR12hsasvrau:1199": " saṃsāravyādhinā grastas $ tadvaj jñeyo narottamaḥ &",
    "GR12hsasvrau:1200": " śamārogyalavaṃ prāpya % bhāvatas tadupakrame // HSvs_[9.1]571 //",
    "GR12hsasvrau:1201": " pravartamāna evaṃ ca $ yathāśakti sthirāśayaḥ &",
    "GR12hsasvrau:1202": " śuddhaṃ cāritram āsādya % kevalaṃ labhate kramāt // HSvs_[9.1]572 //",
    "GR12hsasvrau:1203": " tataḥ sa sarvavid bhūtvā $ bhavopagrāhikarmaṇaḥ &",
    "GR12hsasvrau:1204": " jñānayogāt kṣayaṃ kṛtvā % mokṣam āpnoti śāśvatam // HSvs_[9.1]573 //",
    "GR12hsasvrau:1205": " jñānayogas tapaḥ śuddham $ ity ādi yad udīritam &",
    "GR12hsasvrau:1206": " aidamparyeṇa bhāvārthas % tasyāyam abhidhīyate // HSvs_[9.1]574 //",
    "GR12hsasvrau:1207": " jñānayogasya yogīndraiḥ $ parā kāṣṭhā prakīrtitā &",
    "GR12hsasvrau:1208": " śaileśīsaṃjñitaṃ sthairyaṃ % tato muktir asaṃśayam // HSvs_[9.1]575 //",
    "GR12hsasvrau:1209": " dharmas tac cātmadharmatvān $ muktidaḥ śuddhisādhanāt &",
    "GR12hsasvrau:1210": " akṣayo 'pratipātitvāt % sadā muktau tathā sthiteḥ // HSvs_[9.1]576 //",
    "GR12hsasvrau:1211": " cāritrapariṇāmasya $ nivṛttir na ca sarvathā &",
    "GR12hsasvrau:1212": " siddha ukto yataḥ śāstre % na cāritrī na cetaraḥ // HSvs_[9.1]577 //",
    "GR12hsasvrau:1213": " na cāvasthānivṛttyeha $ nivṛttis tasya yujyate &",
    "GR12hsasvrau:1214": " samayātikrame yadvat % siddhabhāvaś ca tatra vai // HSvs_[9.1]578 //",
    "GR12hsasvrau:1215": " jñānayogād ato muktir $ iti samyag vyavasthitam &",
    "GR12hsasvrau:1216": " tantrāntarānurodhena % gītaṃ cetthaṃ na doṣakṛt // HSvs_[9.1]579 //",
    "GR12hsasvrau:1217": " dasavāṃ stabaka (1) mīmāṃsaka ke sarvajñatākhaṃḍana kā khaṃḍana",
    "GR12hsasvrau:1218": " atrāpy abhidadhaty anye $ sarvajño naiva vidyate &",
    "GR12hsasvrau:1219": " tadgrāhakapramābhāvād % iti nyāyānusāriṇaḥ // HSvs_[10.1]580 //",
    "GR12hsasvrau:1220": " pratyakṣeṇa pramāṇena $ sarvajño naiva gṛhyate &",
    "GR12hsasvrau:1221": " liṅgam apy avinābhāvi % tena kiñcin na vidyate // HSvs_[10.1]581 //",
    "GR12hsasvrau:1222": " na cāgamena yad asau $ vidhyādipratipādakaḥ &",
    "GR12hsasvrau:1223": " apratyakṣatvato naivo- % pamānenāpi gamyate // HSvs_[10.1]582 //",
    "GR12hsasvrau:1224": " nārthāpattyāpi sarvo 'rthas $ taṃ vināpy upapadyate &",
    "GR12hsasvrau:1225": " pramāṇapañcakāvṛttes % tatrābhāvapramāṇatā // HSvs_[10.1]583 //",
    "GR12hsasvrau:1226": " dharmādharmavyavasthā tu $ vedākhyād āgamāt kila &",
    "GR12hsasvrau:1227": " apauruṣeyo 'sau yasmād % hetudoṣavivarjitaḥ // HSvs_[10.1]584 //",
    "GR12hsasvrau:1228": " āha cālokavad vede $ sarvasādhāraṇe sati &",
    "GR12hsasvrau:1229": " dharmādharmaparijñātā % kim arthaṃ kalpyate naraḥ // HSvs_[10.1]585 //",
    "GR12hsasvrau:1230": " īṣṭāpūrtādibhedo 'smāt $ sarvalokapratiṣṭhitaḥ &",
    "GR12hsasvrau:1231": " vyavahāraprasiddhayaiva % yathaiva divasādayaḥ // HSvs_[10.1]586 //",
    "GR12hsasvrau:1232": " ṛtvigbhir mantrasaṃskārair $ brāhmaṇānāṃ samakṣataḥ &",
    "GR12hsasvrau:1233": " antarvedyāṃ tu yad dattam % iṣṭaṃ tad abhidhīyate // HSvs_[10.1]587 //",
    "GR12hsasvrau:1234": " vāpīkūpataṅāgāni $ devatāyatanāni ca &",
    "GR12hsasvrau:1235": " annapradānam ity etat % pūrttam ity abhidhīyate // HSvs_[10.1]588 //",
    "GR12hsasvrau:1236": " ato 'pi śuklaṃ yad vṛttaṃ $ nirīhasya mahātmanaḥ &",
    "GR12hsasvrau:1237": " dhyānādi mokṣaphaladaṃ % śreyas tad abhidhīyate // HSvs_[10.1]589 //",
    "GR12hsasvrau:1238": " varṇāśramavyavasthāpi $ sarvā tatprabhavaiva hi &",
    "GR12hsasvrau:1239": " atīndriyārthadraṣṭā tan % nāsti kiñcit prayojanam // HSvs_[10.1]590 //",
    "GR12hsasvrau:1240": " atrāpi bruvate kecid $ itthaṃ sarvajñavādinaḥ &",
    "GR12hsasvrau:1241": " pramāṇapañcakāvṛttiḥ % kathaṃ tatropapadyate // HSvs_[10.1]591 //",
    "GR12hsasvrau:1242": " sarvārthaviṣayaṃ tac cet $ pratyakṣaṃ tan niṣedhakṛt &",
    "GR12hsasvrau:1243": " abhāvaḥ katham etasya % na ced atrāpy adaḥ samam // HSvs_[10.1]592 //",
    "GR12hsasvrau:1244": " dharmādayo 'pi cādhyakṣāḥ $ jñeyabhāvād ghaṭādivat &",
    "GR12hsasvrau:1245": " kasyacit sarva eveti % nānumānaṃ na vidyate // HSvs_[10.1]593 //",
    "GR12hsasvrau:1246": " āgamād api tatsiddhir $ yad asau codanāphalam &",
    "GR12hsasvrau:1247": " prāmāṇyaṃ ca svatas tasya % nityatvam ca śruter iva // HSvs_[10.1]594 //",
    "GR12hsasvrau:1248": " hṛdgatāśeṣasaṃśīti- $ nirṇayāt tadgrahe punaḥ &",
    "GR12hsasvrau:1249": " upamānyagrahe tatra % na cānyatrāpi cānyathā // HSvs_[10.1]595 //",
    "GR12hsasvrau:1250": " śāstrād atīndriyagater $ arthāpattyāpi gamyate &",
    "GR12hsasvrau:1251": " anyathā tatra nāśvāsaś % chadmasthasyopajāyate // HSvs_[10.1]596 //",
    "GR12hsasvrau:1252": " pramāṇapañcakāvṛttir $ evaṃ tatra na yujyate &",
    "GR12hsasvrau:1253": " tathāpy abhāvaprāmāṇyam % iti dhyāndhyavijṛmbhitam // HSvs_[10.1]597 //",
    "GR12hsasvrau:1254": " vedād dharmādisaṃsthāpi $ hantātīndriyadarśinam &",
    "GR12hsasvrau:1255": " vihāya gamyate samyak % kuta etad vicintyatām // HSvs_[10.1]598 //",
    "GR12hsasvrau:1256": " na vṛddhasampradāyena $ chinnamūlatvayogataḥ &",
    "GR12hsasvrau:1257": " na cārvāgdarśinā tasyāt- % -īndriyārtho 'vasīyate // HSvs_[10.1]599 //",
    "GR12hsasvrau:1258": " prāmāṇyaṃ rūpaviṣaye $ saṃpradāye na yuktimat &",
    "GR12hsasvrau:1259": " yathānādimadandhānāṃ % tathātrāpi nirūpyatām // HSvs_[10.1]600 //",
    "GR12hsasvrau:1260": " na laukikapadārthena $ tatpadārthasya tulyatā &",
    "GR12hsasvrau:1261": " niścetuṃ pāryate 'nyatra % tadviparyayadarśanāt // HSvs_[10.1]601 //",
    "GR12hsasvrau:1262": " nityatvāpauruṣeyatvād $ yasti kiñcid alaukikam &",
    "GR12hsasvrau:1263": " tatrānyatrāpy ataḥ śaṅkā % viduṣo na nivartate // HSvs_[10.1]602 //",
    "GR12hsasvrau:1264": " tannivṛttau ca nopāyo $ vinātīndriyavedinam &",
    "GR12hsasvrau:1265": " evaṃ ca kṛtvā sādhv etat % kīrtitaṃ dharmakīrtinā // HSvs_[10.1]603 //",
    "GR12hsasvrau:1266": " svayaṃ rāgādimānnārthaṃ $ vetti vedasya nānyataḥ &",
    "GR12hsasvrau:1267": " na vedayati vedo 'pi % vedārthasya gatiḥ kutaḥ // HSvs_[10.1]604 //",
    "GR12hsasvrau:1268": " tenāgnihotraṃ juhuyāt $ svargakāma iti śrutau &",
    "GR12hsasvrau:1269": " khādet śvamāṃsam ity eṣa % nārtha ity atra kā pramā // HSvs_[10.1]605 //",
    "GR12hsasvrau:1270": " pradīpādivadiṣṭaś cet $ tacchabdo 'rthaprakāśakaḥ &",
    "GR12hsasvrau:1271": " svata eva pramāṇaṃ na % kiñcid atrāpi vidyate // HSvs_[10.1]606 //",
    "GR12hsasvrau:1272": " viparītaprakāśaś ca $ dhruvam āpadyate kvacit &",
    "GR12hsasvrau:1273": " tathā hīndīvare dīpaḥ % prakāśayati raktatām // HSvs_[10.1]607 //",
    "GR12hsasvrau:1274": " tasmān na cāviśeṣeṇa $ pratītir upajāyate &",
    "GR12hsasvrau:1275": " saṅketasavyapekṣatve % svata evetyayuktimat // HSvs_[10.1]608 //",
    "GR12hsasvrau:1276": " sādhur na veti saṅketo $ na cāśaṅkā nivartate &",
    "GR12hsasvrau:1277": " tadvaicitryopalabdheś ca % svāśayābhiniveśataḥ // HSvs_[10.1]609 //",
    "GR12hsasvrau:1278": " vyākhyāpy apauruṣeyyasya $ mānābhāvān na saṅgatā &",
    "GR12hsasvrau:1279": " mitho viruddhabhāvāc ca % tatsādhutvādyaniściteḥ // HSvs_[10.1]610 //",
    "GR12hsasvrau:1280": " nānyapramāṇasaṃvādāt $ tatsādhutvaviniścayaḥ &",
    "GR12hsasvrau:1281": " so 'tīndriye na yannyāyyas % tattadbhāvavirodhataḥ // HSvs_[10.1]611 //",
    "GR12hsasvrau:1282": " tasmād vyākhyānam asyedaṃ $ svābhiprāyanivedanam &",
    "GR12hsasvrau:1283": " jaiminyāder na tulyaṃ kiṃ % vacanenāpareṇa vaḥ // HSvs_[10.1]612 //",
    "GR12hsasvrau:1284": " eṣa sthāṇur ayaṃ mārga $ iti vaktīha kaścana &",
    "GR12hsasvrau:1285": " anyaḥ svayaṃ bravīmīti % tayor bhedaḥ parīkṣyatām // HSvs_[10.1]613 //",
    "GR12hsasvrau:1286": " na cāpy apauruṣeyo 'sau $ ghaṭate sūpapattitaḥ &",
    "GR12hsasvrau:1287": " vaktṛvyāpāravaikalye % tacchabdānupalabdhitaḥ // HSvs_[10.1]614 //",
    "GR12hsasvrau:1288": " vaktṛvyāpārabhāveti $ tadbhāve laukikaṃ na kim &",
    "GR12hsasvrau:1289": " apauruṣeyam iṣṭaṃ vo % vaco dravyavyapekṣayā // HSvs_[10.1]615 //",
    "GR12hsasvrau:1290": " dṛśyamāne 'pi cāśaṅkā- $ -dṛśyakartṛsamudbhavā &",
    "GR12hsasvrau:1291": " nātīndriyārthadraṣāram % antareṇa nivartate // HSvs_[10.1]616 //",
    "GR12hsasvrau:1292": " pāpād atredṛśī buddhir $ na puṇyād iti na pramā &",
    "GR12hsasvrau:1293": " na loko hi vigānatvāt % tadbahutvādyaniściteḥ // HSvs_[10.1]617 //",
    "GR12hsasvrau:1294": " bahūnām api saṃmoha- $ bhāvān mithyāpravartanāt &",
    "GR12hsasvrau:1295": " mānasaṃkhyāvirodhāc ca % katham ittham idaṃ nanu // HSvs_[10.1]618 //",
    "GR12hsasvrau:1296": " atīndriyārthadraṣṭā tu $ pumān kaścid yadīṣyate &",
    "GR12hsasvrau:1297": " saṃbhavadviṣayāpi syād % evaṃbhūtārthakalpanā // HSvs_[10.1]619 //",
    "GR12hsasvrau:1298": " apauruṣeyatāpy asya $ nānyato hy avagamyate &",
    "GR12hsasvrau:1299": " kartur asmaraṇādīnāṃ % vyabhicārādidoṣataḥ // HSvs_[10.1]620 //",
    "GR12hsasvrau:1300": " nābhyāsa evam ādīnām $ api kartāvigānataḥ &",
    "GR12hsasvrau:1301": " smaryate ca vigānena % hantehāpy aṣṭakādayaḥ // HSvs_[10.1]621 //",
    "GR12hsasvrau:1302": " abhyāsaḥ karmaṇāṃ satyam $ utpādayati kauśalam &",
    "GR12hsasvrau:1303": " svakṛtādhyayanasyāpi % tadbhāvo na virudhyate \\",
    "GR12hsasvrau:1304": " gauravāpādanārthaṃ ca tathā syād anivedanam // HSvs_[10.1]622 //",
    "GR12hsasvrau:1305": " mantrādīnāṃ ca sāmarthyaṃ $ śābarāṇām api sphuṭam &",
    "GR12hsasvrau:1306": " pratītaṃ sarvaloke 'pi % na cāpy avyabhicāri tat // HSvs_[10.1]623 //",
    "GR12hsasvrau:1307": " vede 'pi paṭhyate hy eṣa $ mahātmā tatra tatra yat &",
    "GR12hsasvrau:1308": " sa ca mānamato 'py asyā- % -sattvaṃ vaktuṃ na yujyate // HSvs_[10.1]624 //",
    "GR12hsasvrau:1309": " na cāpy atīndriyārthatvāj $ jyāyo viṣayakalpanam &",
    "GR12hsasvrau:1310": " asākṣāddarśinas tatra % rūpe 'ndhasy eva sarvathā // HSvs_[10.1]625 //",
    "GR12hsasvrau:1311": " sarvajñena hy abhivyaktāt $ sarvārthādāgamāt parā &",
    "GR12hsasvrau:1312": " dharmādharmavyavastheyaṃ % yujyate nānyataḥ kvacit // HSvs_[10.1]626 //",
    "GR12hsasvrau:1313": " 2. bauddha ke sarvajñatākhaṃḍana kā khaṃḍana",
    "GR12hsasvrau:1314": " atrāpi prājña ity anya $ ittham āha subhāṣitam &",
    "GR12hsasvrau:1315": " iṣṭo 'yam arthaḥ śakyeta % jñātuṃ so 'tiśayo yadi // HSvs_[10.2]627 //",
    "GR12hsasvrau:1316": " ayam evaṃ na vety anya- $ doṣo nirdoṣatāpi vā &",
    "GR12hsasvrau:1317": " durlabhatvāt pramāṇānāṃ % durbodhety apare viduḥ // HSvs_[10.2]628 //",
    "GR12hsasvrau:1318": " atrāpi bruvate vṛddhāḥ $ siddham avyabhicāry api &",
    "GR12hsasvrau:1319": " loke guṇādivijñānaṃ % sāmānyena mahātmanām // HSvs_[10.2]629 //",
    "GR12hsasvrau:1320": " tannītipratipattyāder $ anyathā tan na yuktimat &",
    "GR12hsasvrau:1321": " viśeṣajñānam apy evaṃ % tadvad abhyāsato na kim // HSvs_[10.2]630 //",
    "GR12hsasvrau:1322": " doṣāṇāṃ hrāsadṛṣṭyeha $ tatsarvakṣayasaṃbhavāt &",
    "GR12hsasvrau:1323": " tatsiddhau jñāyate prājñais % tasyātiśaya ity api // HSvs_[10.2]631 //",
    "GR12hsasvrau:1324": " hṛdgatāśeṣasaṃśīti- $ nirṇayādiprabhāvataḥ &",
    "GR12hsasvrau:1325": " tadātve vartamāne tu % tadvyaktārthāvirodhataḥ // HSvs_[10.2]632 //",
    "GR12hsasvrau:1326": " na cāsyādarśane 'py adya $ sāmrājyasy eva nāstitā &",
    "GR12hsasvrau:1327": " saṃbhavo nyāyayuktas tu % pūrvam eva nidarśitaḥ // HSvs_[10.2]633 //",
    "GR12hsasvrau:1328": " pratibhālocanaṃ tāvad $ idānīm apy atīndriye &",
    "GR12hsasvrau:1329": " suvaidyasaṃyatādīnām % avisaṃvādi dṛśyate // HSvs_[10.2]634 //",
    "GR12hsasvrau:1330": " evaṃ tatrāpi tadbhāve $ na virodho 'sti kaścana &",
    "GR12hsasvrau:1331": " tadvyaktārthāvirodhādau % jñānabhāvāc ca sāmpratam // HSvs_[10.2]635 //",
    "GR12hsasvrau:1332": " sarvatra dṛṣṭe saṃvādād $ adṛṣṭe nopajāyate &",
    "GR12hsasvrau:1333": " jñātur visaṃvādāśaṅkā % tadvaiśiṣṭyopalabdhitaḥ // HSvs_[10.2]636 //",
    "GR12hsasvrau:1334": " vastusthityāpi tat tādṛg $ na visaṃvādakaṃ bhavet &",
    "GR12hsasvrau:1335": " yathottaraṃ tathā dṛṣṭer % iti caitan na sāṃpratam // HSvs_[10.2]637 //",
    "GR12hsasvrau:1336": " siddhyet pramāṇaṃ yady evam $ apramāṇam atheha kim &",
    "GR12hsasvrau:1337": " na hy ekaṃ nāsti satyārthaṃ % puruṣe bahubhāṣiṇi // HSvs_[10.2]638 //",
    "GR12hsasvrau:1338": " yata ekaṃ na satyārthaṃ $ kintu sarvaṃ yathāśrutam &",
    "GR12hsasvrau:1339": " yatrāgame pramāṇaṃ sa % iṣyate paṇḍitair janaiḥ // HSvs_[10.2]639 //",
    "GR12hsasvrau:1340": " ātmā nāmī pṛthak karma $ tatsaṃyogād bhavo 'nyathā &",
    "GR12hsasvrau:1341": " muktir hiṃsādayo mukhyās % tannivṛttiḥ sasādhanā // HSvs_[10.2]640 //",
    "GR12hsasvrau:1342": " atīndriyārthasaṃvādo $ viśuddho bhāvanāvidhiḥ &",
    "GR12hsasvrau:1343": " yatredaṃ yujyate sarvaṃ % yogivyaktaṃ sa āgamaḥ // HSvs_[10.2]641 //",
    "GR12hsasvrau:1344": " adhikāry api cāsyeha $ svayam ajño 'pi yaḥ pumān &",
    "GR12hsasvrau:1345": " kathitajñaḥ punar dhīmāṃs % tadvaiyarthyamato 'nyathā // HSvs_[10.2]642 //",
    "GR12hsasvrau:1346": " paricittādidharmāṇāṃ $ gatyupāyābhidhānataḥ &",
    "GR12hsasvrau:1347": " sarvārthaviṣayo 'py eṣa % iti tadbhāvasaṃsthitiḥ // HSvs_[10.2]643 //",
    "GR12hsasvrau:1348": " gyārahavāṃ stabaka 1. śabdārthasaṃbaṃdhakhaṃḍana kā khaṃḍana",
    "GR12hsasvrau:1349": " anye tv abhidadhaty atra $ yuktimārgakṛtaśramāḥ &",
    "GR12hsasvrau:1350": " śabdārthayor na saṃbandho % vastusthityeha vidyate // HSvs_[11.1]644 //",
    "GR12hsasvrau:1351": " na tādātmyaṃ dvayābhāva- $ prasaṃgād buddhibhedataḥ &",
    "GR12hsasvrau:1352": " śastrādyuktau mukhacchedā- % -disaṃgāt samayasthiteḥ // HSvs_[11.1]645 //",
    "GR12hsasvrau:1353": " arthāsaṃnidhibhāvena $ taddṛṣṭāvanyathoktitaḥ &",
    "GR12hsasvrau:1354": " anyābhāvaniyogāc ca % na tadutpattir apy alam // HSvs_[11.1]646 //",
    "GR12hsasvrau:1355": " paramārthaikatānatve $ śabdānām anibandhanā &",
    "GR12hsasvrau:1356": " na syāt pravṛttir artheṣu % darśanāntarabhediṣu // HSvs_[11.1]647 //",
    "GR12hsasvrau:1357": " atītājātayor vāpi $ na ca syād anṛtārthatā &",
    "GR12hsasvrau:1358": " vācaḥ kasyāścid ity eṣā % bauddhārthaviṣayā matā // HSvs_[11.1]648 //",
    "GR12hsasvrau:1359": " vācya ittham apohas tu $ na jātiḥ pāramārthikī &",
    "GR12hsasvrau:1360": " tadayogād vinā bhedaṃ % tadanyebhyas tathāsthiteḥ // HSvs_[11.1]649 //",
    "GR12hsasvrau:1361": " sati cāsmin kim anyena $ śabdāt tadvatpratītitaḥ &",
    "GR12hsasvrau:1362": " tadabhāve na tadvattvaṃ % tadbhrāntatvāt tathā na kim // HSvs_[11.1]650 //",
    "GR12hsasvrau:1363": " abhrāntajātivāde tu $ na daṇḍād daṇḍivad gatiḥ &",
    "GR12hsasvrau:1364": " tadvaty ubhayasāṅkarye % na bhedād vo 'pi tādṛśam // HSvs_[11.1]651 //",
    "GR12hsasvrau:1365": " anye tv abhidadhaty evaṃ $ vācyavācakalakṣaṇaḥ &",
    "GR12hsasvrau:1366": " asti śabdārthayor yogas % tatpratītyāditas tataḥ // HSvs_[11.1]652 //",
    "GR12hsasvrau:1367": " naitad dṛśyavikalpyarthai- $ -kīkaraṇena bhedataḥ &",
    "GR12hsasvrau:1368": " ekapramātrabhāvāc ca % tayos tattvāprasiddhitaḥ // HSvs_[11.1]653 //",
    "GR12hsasvrau:1369": " śabdāt tadvāsanābodho $ vikalpasya tato hi yat &",
    "GR12hsasvrau:1370": " tad ittham ucyate 'smābhir % na tatas tadasiddhitaḥ // HSvs_[11.1]654 //",
    "GR12hsasvrau:1371": " viśiṣṭaṃ vāsanājanma $ bodhas tac ca na jātucit &",
    "GR12hsasvrau:1372": " anyatas tulyakālāder % viśeṣo 'nyasya no yataḥ // HSvs_[11.1]655 //",
    "GR12hsasvrau:1373": " niṣpannatvād asattvāc ca $ dvābhyām anyodayo na saḥ &",
    "GR12hsasvrau:1374": " upādānāviśeṣeṇa % tatsvabhāvaṃ tu tatkutaḥ // HSvs_[11.1]656 //",
    "GR12hsasvrau:1375": " na hy uktavat svahetos tu $ syāc ca nāśaḥ sahetukaḥ &",
    "GR12hsasvrau:1376": " itthaṃ prakalpane nyāyād % ata eva na yuktimat // HSvs_[11.1]657 //",
    "GR12hsasvrau:1377": " anabhyupagamāc ceha $ tādātmyādisamudbhavāḥ &",
    "GR12hsasvrau:1378": " na doṣā no na cānye 'pi % tadbhedād hetubhedataḥ // HSvs_[11.1]658 //",
    "GR12hsasvrau:1379": " vandhyetarādiko bhedo $ rāmādīnāṃ yathaiva hi &",
    "GR12hsasvrau:1380": " mṛṣāsatyādiśabdānāṃ % tadvat taddhetubhedataḥ // HSvs_[11.1]659 //",
    "GR12hsasvrau:1381": " paramārthaikatānatve 'py $ anyadoṣopavarṇanam &",
    "GR12hsasvrau:1382": " pratyākhyātaṃ hi śabdānām % iti samyag vicintyatām // HSvs_[11.1]660 //",
    "GR12hsasvrau:1383": " anyadoṣo yad anyasya $ yuktyā yukto na jātucit &",
    "GR12hsasvrau:1384": " vaktyavarṇaṃ na buddhānāṃ % bhikṣvādiḥ śabarādivat // HSvs_[11.1]661 //",
    "GR12hsasvrau:1385": " jñāyate tadviśeṣas tu $ pramāṇetarayor iva &",
    "GR12hsasvrau:1386": " svarūpālocanādibhyas % tathā darśanato bhuvi // HSvs_[11.1]662 //",
    "GR12hsasvrau:1387": " samayopekṣaṇaṃ ceha $ tatkṣayopaśamaṃ vinā &",
    "GR12hsasvrau:1388": " tatkartṛtvena saphalaṃ % yogināṃ tu na vidyate // HSvs_[11.1]663 //",
    "GR12hsasvrau:1389": " sarvavācakabhāvatvāc $ chabdānāṃ citraśaktitaḥ &",
    "GR12hsasvrau:1390": " vācyasya ca tathānyatra % nāgo 'sya samaye 'pi hi // HSvs_[11.1]664 //",
    "GR12hsasvrau:1391": " anantadharmakaṃ vastu $ taddharmaḥ kaścid eva ca &",
    "GR12hsasvrau:1392": " vācyo na sarva eveti % tataś caitan na bādhakam // HSvs_[11.1]665 //",
    "GR12hsasvrau:1393": " anyad evendriyagrāhyam $ anyac chabdasya gocaraḥ &",
    "GR12hsasvrau:1394": " śabdāt pratyeti bhinnākṣaḥ % na tu pratyakṣam īkṣate // HSvs_[11.1]666 //",
    "GR12hsasvrau:1395": " anyathā dāhasambandhād $ dāhaṃ dagdho 'bhimanyate &",
    "GR12hsasvrau:1396": " anyathā dāhaśabdena % dāhārthaḥ saṃpratīyate // HSvs_[11.1]667 //",
    "GR12hsasvrau:1397": " indriyagrāhyato 'nyo 'pi $ vācyo 'sau na ca dāhakṛt &",
    "GR12hsasvrau:1398": " tathāpratītito bhedā- % -bhedasiddhyaiva vastu naḥ // HSvs_[11.1]668 //",
    "GR12hsasvrau:1399": " apohasyāpi vācyatvam $ upapattyā na yujyate &",
    "GR12hsasvrau:1400": " asattvād vastubhedena % buddhyā tasyāpi bodhataḥ // HSvs_[11.1]669 //",
    "GR12hsasvrau:1401": " kṣaṇikāḥ sarvasaṃskārā $ anyathaitad virudhyate &",
    "GR12hsasvrau:1402": " apoho yan na saṃskāro % na ca kṣaṇika iṣyate // HSvs_[11.1]670 //",
    "GR12hsasvrau:1403": " evaṃ ca vastunas tattvaṃ $ hanta śāstrād aniścitam &",
    "GR12hsasvrau:1404": " tadabhāve ca suvyaktaṃ % tad etat tuṣakhaṇḍanam // HSvs_[11.1]671 //",
    "GR12hsasvrau:1405": " buddhāvarṇe 'pi cādoṣaḥ $ saṃstave 'py aguṇas tathā &",
    "GR12hsasvrau:1406": " āhvānāpratipattyādi % śabdārthāyogato dhruvam // HSvs_[11.1]672 //",
    "GR12hsasvrau:1407": " (2) jñāna tathā kiryā ke bīca prādhānya-aprādhānya kā praśna",
    "GR12hsasvrau:1408": " jñānād eva niyogena $ siddhim icchanti kecana &",
    "GR12hsasvrau:1409": " anye kriyāta eveti % dvābhyām anye vicakṣaṇāḥ // HSvs_[11.2]673 //",
    "GR12hsasvrau:1410": " jñānaṃ hi phaladaṃ puṃsāṃ $ na kiryā phaladā matā &",
    "GR12hsasvrau:1411": " mithyājñānāt pravṛttasya % phalaprāpter asaṃbhavāt // HSvs_[11.2]674 //",
    "GR12hsasvrau:1412": " jñānahīnāś ca yal loke $ dṛśyante hi mahākriyāḥ &",
    "GR12hsasvrau:1413": " tāmyante 'ticiraṃ kālaṃ % kleśāyāsaparāyaṇāḥ // HSvs_[11.2]675 //",
    "GR12hsasvrau:1414": " jñānavantaś ca tadvīryāt $ tatra tatra svakarmaṇi &",
    "GR12hsasvrau:1415": " viśiṣṭaphalayogena % sukhino 'lpakriyā api // HSvs_[11.2]676 //",
    "GR12hsasvrau:1416": " kevalajñānabhāve ca $ muktir apy anyathā na yat &",
    "GR12hsasvrau:1417": " kriyayāvato 'pi yatnena % tasmāt jñānād asau matā // HSvs_[11.2]677 //",
    "GR12hsasvrau:1418": " kriyaiva phaladā puṃsāṃ $ na jñānaṃ phaladaṃ matam &",
    "GR12hsasvrau:1419": " yataḥ strībhakṣyabhogajño % na jñānāt sukhino bhavet // HSvs_[11.2]678 //",
    "GR12hsasvrau:1420": " kriyāhīnāś ca yal loke $ dṛśyante jñānino 'pi hi &",
    "GR12hsasvrau:1421": " kṛpāyatanam anyeṣāṃ % sukhasampadvivarjitāḥ // HSvs_[11.2]679 //",
    "GR12hsasvrau:1422": " kriyopetāś ca tadyogād $ udagraphalabhāvataḥ &",
    "GR12hsasvrau:1423": " mūrkhā api hi bhūyāṃso % vipaścitsvāmino 'naghāḥ // HSvs_[11.2]680 //",
    "GR12hsasvrau:1424": " kriyātiśayayogāc ca $ muktiḥ kevalino 'pi hi &",
    "GR12hsasvrau:1425": " nānyathā kevalitve 'pi % tad asau tannibandhanā // HSvs_[11.2]681 //",
    "GR12hsasvrau:1426": " phalaṃ jñānakriyāyoge $ sarvam evopapadyate &",
    "GR12hsasvrau:1427": " tayor api ca tadbhāvaḥ % paramārthena nānyathā // HSvs_[11.2]682 //",
    "GR12hsasvrau:1428": " sādhyam arthaṃ parijñāya $ yadi samyak pravartate &",
    "GR12hsasvrau:1429": " tatas tat sādhayatv eva % tathā cāha bṛhaspatiḥ // HSvs_[11.2]683 //",
    "GR12hsasvrau:1430": " samyak pravṛttiḥ sādhyasya $ prāptyupāyo 'bhidhīyate &",
    "GR12hsasvrau:1431": " tadaprāptāv upāyatvaṃ % na tasyā upapadyate // HSvs_[11.2]684 //",
    "GR12hsasvrau:1432": " asādhyārambhiṇas tena $ samyag jñānaṃ na jātucit &",
    "GR12hsasvrau:1433": " sādhyānārambhiṇaś ceti % dvayam anyo'nysaṃgatam // HSvs_[11.2]685 //",
    "GR12hsasvrau:1434": " ata evāgamajñasya $ yā kriyā sā kriyocyate &",
    "GR12hsasvrau:1435": " āgamajño 'pi yas tasyāṃ % yathāśakti pravartate // HSvs_[11.2]686 //",
    "GR12hsasvrau:1436": " cintāmaṇisvarūpajño $ daurgatyopahato na hi &",
    "GR12hsasvrau:1437": " tatprāptyupāyavaicitrye % muktvānyatra pravartate // HSvs_[11.2]687 //",
    "GR12hsasvrau:1438": " na cāsau tatsvarūpajño $ yo 'nyatrāpi pravartate &",
    "GR12hsasvrau:1439": " mālatīgandhagaṇavid % darbhe na ramate hy aliḥ // HSvs_[11.2]688 //",
    "GR12hsasvrau:1440": " muktiś ca kevalajñāna- $ kriyātiśayajaiva hi &",
    "GR12hsasvrau:1441": " tadbhāva eva tadbhāvāt % tadabhāve 'py abhāvataḥ // HSvs_[11.2]689 //",
    "GR12hsasvrau:1442": " na viviktaṃ dvayaṃ samyag $ etad anyair apīṣyate &",
    "GR12hsasvrau:1443": " svakāryasādhanābhāvād % yathāha vyāsamaharṣiḥ // HSvs_[11.2]690 //",
    "GR12hsasvrau:1444": " baṭharaś ca tapasvī ca $ śūraś cāpy akṛtavraṇaḥ &",
    "GR12hsasvrau:1445": " madyapā strī satītvaṃ ca % rājan na śraddadhāmy aham // HSvs_[11.2]691 //",
    "GR12hsasvrau:1446": " (3) mokṣa kā svarūpa",
    "GR12hsasvrau:1447": " mṛtyādivarjitā ceha $ muktiḥ karmaparikṣayāt &",
    "GR12hsasvrau:1448": " nākarmaṇaḥ kvacij janma % yathoktaṃ pūrvasūribhiḥ // HSvs_[11.3]692 //",
    "GR12hsasvrau:1449": " dagdhe bīje yathātyantaṃ $ prādurbhavati nāṅkuraḥ &",
    "GR12hsasvrau:1450": " karmabīje tathā dagdhe % na rohati bhavāṅkuraḥ // HSvs_[11.3]693 //",
    "GR12hsasvrau:1451": " janmābhāve jarāmṛtyor $ abhāvo hetvabhāvataḥ &",
    "GR12hsasvrau:1452": " tadabhāve ca niḥśeṣa- % duḥkhābhāvaḥ sadaiva hi // HSvs_[11.3]694 //",
    "GR12hsasvrau:1453": " paramānandabhāvaś ca $ tadabhāve hi śāśvataḥ &",
    "GR12hsasvrau:1454": " vyābādhābhāvasaṃsiddhaḥ % sidhānāṃ sukham iṣyate // HSvs_[11.3]695 //",
    "GR12hsasvrau:1455": " sarvadvandvavinirmuktāḥ $ sarvābādhāvivarjitāḥ &",
    "GR12hsasvrau:1456": " sarvasaṃsiddhasatkāryāḥ % sukhaṃ teṣāṃ kimucyate // HSvs_[11.3]696 //",
    "GR12hsasvrau:1457": " amūrtāḥ sarvabhāvajñās $ trailokyoparivartinaḥ &",
    "GR12hsasvrau:1458": " kṣīṇasaṅgā mahātmānas % te sadā sukham āsate // HSvs_[11.3]697 //",
    "GR12hsasvrau:1459": " etā vārtā upaśrutya $ bhāvayan buddhimān naraḥ &",
    "GR12hsasvrau:1460": " ihopanyastaśāstrāṇāṃ % bhāvārtham adhigacchati // HSvs_[11.4]698 //",
    "GR12hsasvrau:1461": " śatāni sapta ślokānām $ anuṣṭupchandasāṃ kṛtam &",
    "GR12hsasvrau:1462": " ācāryaharibhadreṇa % śāstravārtāsamuccayam // HSvs_[11.4]699 //",
    "GR12hsasvrau:1463": " kṛtvā prakaraṇam etad yad avāptaṃ kiñcid iha mayā kuśalam /*",
    "GR12hsasvrau:1464": " bhavavirahabījam anaghaṃ labhatāṃ bhavyo janas tena // HSvs_[11.4]700 //*",
    "GR12hsasvrau:1465": " yaṃ buddhaṃ bodhayantaḥ śikhijalamarutas tuṣṭuvur lokavṛttyai $ jñānaṃ yatrodapādi pratihatabhuvanālokavandhyatvahetu",
    "GR12hsasvrau:1466": " sarvaprāṇisvabhāṣāpariṇatisubhagaṃ kauśalaṃ yasya vācāṃ % tasmin devādhideve bhagavati bhavatādhīyatāṃ bhaktirāgaḥ // HSvs_[11.4]701 //"
}