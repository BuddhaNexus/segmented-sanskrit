{
    "XXnagvigvu:1": " || namo buddhaya |",
    "XXnagvigvu:2": " sarveṣāṃ bhāvānāṃ sarvatra na vidyate svabhāvaś cet /",
    "XXnagvigvu:3": " tvadvacanam asvabhāvaṃ na nivartayitum svabhāvam alaṃ // NagVv_1 //",
    "XXnagvigvu:4": " yadi sarveṣāṃ bhāvānāṃ hetau pratyayeṣu ca hetupratyayasāmagrāñ ca pṛthak ca yatra sarvatra svabhāvo na vidyata iti kṛtvā śūnyāḥ sarvabhāvā iti |",
    "XXnagvigvu:5": " na hi bije hetubhūte 'ṅkuro sti |",
    "XXnagvigvu:6": " na pṛthivyaptejovāyvādinām ekekasmin pratyayasaṃjñite |",
    "XXnagvigvu:7": " na pratyayeṣu samagreṣu na hetupratyayeṣu samagreṣu na hetupratyayasāmagrāṃ na hetupratyayavinirmuktaḥ pṛthag eva vā |",
    "XXnagvigvu:8": " yasmād atra svabhāvo nāsti tasmān niḥsvabhāvo 'ṅkuraḥ |",
    "XXnagvigvu:9": " yasmān niḥsvabhāvaḥ tasmāt śūnyaḥ |",
    "XXnagvigvu:10": " yathā cāyam aṅkuro niḥsvabhāvo niḥsvabhāvāc ca śūnyaḥ tathā sarvabhāvā niḥsvabhāvatvāc chūnya iti |",
    "XXnagvigvu:11": " (Vv 218)",
    "XXnagvigvu:12": " atra vayaṃ brūmaḥ |",
    "XXnagvigvu:13": " yady evaṃ tavāpi vacanaṃ yady etac chūnyāḥ sarvabhāvā iti tad api śūnyaṃ |",
    "XXnagvigvu:14": " kiṃ kāraṇaṃ tad api hetau nāsti |",
    "XXnagvigvu:15": " mahābhūteṣu saṃprayukteṣu viprayukteṣu vā pratyayeṣu nāsti |",
    "XXnagvigvu:16": " uraḥkaṇthoṣṭhajihvādantamūlatālunāsikāmūrdhaprabhṛtiṣu yan naivobhayasāmagryām asti |",
    "XXnagvigvu:17": " hetupratyayasamagrīvinirmuktaṃ pṛthag eva vā nāsti |",
    "XXnagvigvu:18": " yasmād atra sarvatra nāsti |",
    "XXnagvigvu:19": " tasmān niḥsvabhāvaṃ |",
    "XXnagvigvu:20": " yasmān niḥsvabhāvaṃ |",
    "XXnagvigvu:21": " tasmāc chūnyaṃ |",
    "XXnagvigvu:22": " tasmād anena sarvabhāvasvabhāvavyavartanam aśakyaṃ kartuṃ |",
    "XXnagvigvu:23": " kiṃ kāraṇaṃn |",
    "XXnagvigvu:24": " na hy asadagninā dagdhaṃ |",
    "XXnagvigvu:25": " nāpy asatā śāstreṇa śakyaṃ chettuṃ |",
    "XXnagvigvu:26": " nāsatībhir atbhiḥ śakyaṃ kledayitum evam asattā vacanena śakyaḥ sarvabhāvasvabhāvapratiṣedhaḥ kartuṃ na śakyaḥ sarvabhāvasvabhāvo nivartayituṃ |",
    "XXnagvigvu:27": " tatra yad uktaṃ sarvabhāvasvabhāvaḥ pratiṣidhaḥ sarvatra bhāvasvabhāvo vinivartata iti |",
    "XXnagvigvu:29": " (Vv 220)",
    "XXnagvigvu:30": " atha sasvabhāvam etad vākyaṃ pūrvā hata pratijñā te /",
    "XXnagvigvu:31": " vaiṣamikatvaṃ tasmin viśeṣahetuś ca vaktavyaḥ // NagVv_2 //",
    "XXnagvigvu:32": " athāpi manyase mā bhūd eṣa doṣa iti sasvabhāvam etad vākyaṃ |",
    "XXnagvigvu:33": " sasvabhāvatvāc cāśūnyaṃ |",
    "XXnagvigvu:34": " tasmād anena sarvabhāvasvabhāvaḥ pratiṣiddhaḥ sarvabhāvasvabhāvo vinivarta iti ||",
    "XXnagvigvu:35": " atra brūmaḥ |",
    "XXnagvigvu:36": " yā hi te pratijñā śūnyāḥ svabhāvā iti |",
    "XXnagvigvu:37": " hatā śā || kiñcānyat sarvabhāvāntargatañ ca tadvacanam |",
    "XXnagvigvu:38": " kasmāt sarvabhāveṣu tvadvacanam aśūnyaṃ yenāśūnyatvāt sarvabhāvasvabhāvaḥ pratiṣiddhaḥ || evaṃ ṣaṭkoṭiko vādaḥ prasaktaḥ |",
    "XXnagvigvu:39": " sa punaḥ katham iti |",
    "XXnagvigvu:40": " hanta cet punaḥ śūnyāḥ sarvahhāvās tena tvadvacanaṃ śūnyam sarvabhāvāntargatatvāt tvadvacanasya",
    "XXnagvigvu:41": " tena śūnyena pratiṣedhānupapattiḥ |",
    "XXnagvigvu:42": " tatra yaḥ pratiṣedhaḥ śūnyāḥ sarvabhāva iti anupapannaḥ |",
    "XXnagvigvu:43": " upapannaś cet punaḥ śūnyāḥ sarvabhāvā iti pratiṣedhas tena tvadvacanaśūnyatvād anena pratiṣedho anupapannaḥ |",
    "XXnagvigvu:44": " atha śūnyāḥ sarvabhāvās tvadvacanañ cāśūnyaḥ yena pratiṣedhas tena tvadvacanaṃ sarvatrāsaṃgṛhītaṃ",
    "XXnagvigvu:45": " (Vv 222) tatra dṛṣṭāntavirodhaḥ |",
    "XXnagvigvu:46": " sarvatra cet punaḥ gṛhītaṃ tvadvacanaṃ sarvabhāvāś ca śūnyāḥ |",
    "XXnagvigvu:47": " tena tad api śūnyaṃ śūnyatvād anena nāsti pratiṣedhaḥ |",
    "XXnagvigvu:48": " atha śūnyam asti vānena pratiṣedhaḥ śūnyaḥ sarvabhāvā iti tena śūnyāpi sarvabhāvāḥ kāryakriyāsamarthā samarthabhaveyuḥ |",
    "XXnagvigvu:49": " na caitad iṣṭaṃ |",
    "XXnagvigvu:50": " atha śūnyāḥ sarvabhāvāḥ na ca kāryaṃ kriyāsamarthaṃ bhavaṃti mā bhūt dṛṣṭāntavirodha iti kṛtvā śūnyena tvadvacanena sarvabhāvāsvabhāvo pratiṣedho nopapanna iti |",
    "XXnagvigvu:51": " kiñcānyat |",
    "XXnagvigvu:52": " evaṃ tadastitvāt vaiṣamikatvaprasaṅgaḥ |",
    "XXnagvigvu:53": " kiñcit śūnyaṃ kiñcid aśūnyam iti |",
    "XXnagvigvu:54": " tasmiṃś ca vaisamikatve viśeṣahetur vaktavyaḥ |",
    "XXnagvigvu:55": " yena hi viśeṣahetunā kiñcit śūnyaṃ kiñcid aśūnyaṃ syāt |",
    "XXnagvigvu:56": " sa ca nopadiṣṭo hetuḥ |",
    "XXnagvigvu:57": " tatra yad uktaṃ śūnyāḥ sarvabhāvā iti tan na ||",
    "XXnagvigvu:58": " (Vv 224)",
    "XXnagvigvu:59": " kiñcānyat mā śabdavad ity etat syāt te buddhir na caitad upapannam /",
    "XXnagvigvu:60": " śabdenātra satā bhaviṣyato vāraṇaṃ tasya // NagVv_3 //",
    "XXnagvigvu:61": " syāt te buddhiḥ yathā nāma kaścit brūyāt mā śabdaṃ kārṣīr mā śabdaṃ kārṣīr iti |",
    "XXnagvigvu:62": " tena ca śabdena vyāvartanaṃ kriyate |",
    "XXnagvigvu:63": " evam eva śūnyāḥ sarvabhāvā iti |",
    "XXnagvigvu:64": " śūnyena vacanena sarvatā sarvabhāvasvabhāvavyāvartanaṃ kriyata iti |",
    "XXnagvigvu:65": " atra vayaṃ brūmaḥ |",
    "XXnagvigvu:66": " etad apy anupapannaṃ kiṃ kāraṇaṃ |",
    "XXnagvigvu:67": " satā hy atra śabdena hy atra bhaviṣyataḥ śabdasya pratiṣedhaḥ kriyate |",
    "XXnagvigvu:68": " na punar iha bhavataḥ satā vacanena sarvabhāvasvabhāvapratiṣedhaḥ kriyate |",
    "XXnagvigvu:69": " tava hi matena vacanam apy asat |",
    "XXnagvigvu:70": " sarvabhāvasvabhāvo 'py asat |",
    "XXnagvigvu:71": " tasmād ayaṃ mā śabdavad iti viṣayopanyāso 'sann iti ||",
    "XXnagvigvu:72": " (Vv 226)",
    "XXnagvigvu:73": " kiñca pratipratiṣedhyo 'py evam iti mataṃ bhavet tad asad eva /",
    "XXnagvigvu:74": " evaṃ tava pratijña lakṣaṇato dūṣyate na mama // NagVv_4 //",
    "XXnagvigvu:75": " syāt te buddhiḥ pratiṣedhaḥ pratiṣedhyo 'py anenaiva kalpenānupapannaḥ |",
    "XXnagvigvu:76": " tatra yad bhavān sarvabhāvasvabhāvapratiṣedhaśūcanaṃ pratiṣedhayati |",
    "XXnagvigvu:77": " tad anupapannam iti |",
    "XXnagvigvu:78": " atra vayaṃ brūmaḥ |",
    "XXnagvigvu:79": " etad aśabdena sad eva |",
    "XXnagvigvu:80": " kasmāt tava ca hi pratijñālakṣaṇaprāptam etan na mama bhavān iha bravīti |",
    "XXnagvigvu:81": " śūnyāḥ sarvabhāvā iti nāhaṃ |",
    "XXnagvigvu:82": " tasmāt tvatpratijñān na(?)payāmi |",
    "XXnagvigvu:83": " pūrvakaḥ pakṣo na mama |",
    "XXnagvigvu:84": " tatra yad uktaṃ pratiṣedhaḥ pratiṣedhyo 'py evaṃ matam iti |",
    "XXnagvigvu:85": " upapannaṃm iti || tan na |",
    "XXnagvigvu:86": " (Vv 228)",
    "XXnagvigvu:87": " kiñcānyat |",
    "XXnagvigvu:88": " pratyakṣeṇa hi tāvad yady upalabhya vinivartayasi bhāvān /",
    "XXnagvigvu:89": " tan nāsti pratyakṣaṃ bhāvā yenopalabhyante // NagVv_5 //",
    "XXnagvigvu:90": " yadi pratyakṣataḥ sarvabhāvān upalabhya bhavān nivartayati śūnyāḥ sarvabhāvā iti |",
    "XXnagvigvu:91": " tad anupapannaṃ |",
    "XXnagvigvu:92": " kasmāt pratyakṣam api hi pramāṇaṃ svabhāvāntargatatvāt śūnyaṃ |",
    "XXnagvigvu:93": " yo 'pi sarvabhāvān upalabhate so 'pi śūnyas tasmāt pratyakṣeṇa pramāṇena nopalambhabhāvo anupalabdhasya ca pratiṣedhānupapattiḥ śūnyaḥ sarvabhāvā iti |",
    "XXnagvigvu:94": " tad anupapannaṃ",
    "XXnagvigvu:95": " (Vv 230)",
    "XXnagvigvu:96": " syāt te buddhiḥ |",
    "XXnagvigvu:97": " anumānenāgamenopānena vā sarvabhāvān upalabhya sarvabhāvavyāvartanaṃ kriyata iti ||",
    "XXnagvigvu:98": " atra brūmaḥ |",
    "XXnagvigvu:99": " anumānaṃ pratyuktaṃ pratyakṣeṇāgamopamāne ca /",
    "XXnagvigvu:100": " anumānāgamasādhyā ye 'rthā dṛṣṭāntasādhyāś ca // NagVv_6 //",
    "XXnagvigvu:101": " anumānam apy upamānāgamāś ca pratyakṣeṇa pramāṇena pratyuktāḥ |",
    "XXnagvigvu:102": " yathā hi pratyakṣaṃ pramāṇaṃ śūnyaṃ sarvabhāvānāṃ śūnyatvāt |",
    "XXnagvigvu:103": " evam anumānamopamāgamāpi śūnyāḥ |",
    "XXnagvigvu:104": " sarvabhāvānāṃ śūnyatvāt |",
    "XXnagvigvu:105": " ye 'py",
    "XXnagvigvu:106": " anumānasādhyārthā āgamasādhyā upamānasādhyāś ca |",
    "XXnagvigvu:107": " te 'pi śūnyāḥ sarvabhāvānāṃ śūnyatvāt* anumānopamānāgamaiś ca yo 'pi bhāvān upalabhate so 'pi śūnyaḥ tasmāt bbāvānām upalambhābhāvo 'nupalabdhānāñ ca svabhāvapratiṣedhānupapattiḥ tatra yad uktaṃ śūnyāḥ sarvabhāvā iti |",
    "XXnagvigvu:109": " (Vv 232)",
    "XXnagvigvu:110": " kiñcānyat |",
    "XXnagvigvu:111": " kuśalānāṃ dharmāṇāṃ dharmāvasthavidaś ca manyante /",
    "XXnagvigvu:112": " kuśalaṃ janasvabhāvaṃ śeṣeṣv apy eṣa viniyogaḥ // NagVv_7 //",
    "XXnagvigvu:113": " iha dharmāvasthāvido manyante kuśalānāṃ dharmāṇām ekonaviṃśaṃ śataṃ |",
    "XXnagvigvu:114": " tadyathā ekadeśo vijñānasya vedanāyāḥ |",
    "XXnagvigvu:115": " saṃjñāyāś cetanāyāḥ |",
    "XXnagvigvu:116": " sparśasya manasikārasya chandasyādhimokṣasya vīryasya smṛteḥ samādheḥ prajñāyā upekṣāyāḥ prayogasya saṃprayogasya prāpto 'dhyāśayasya prativirateḥ vyavasāyā autsukyasya |",
    "XXnagvigvu:117": " unmūrdhe utsāhasya avyārtyasya vasitāyāḥ pratipatter avipratīsārasya dhṛter adhyavasāyasya",
    "XXnagvigvu:118": " anaukṣekasya ananumūḍhyanutsārasya |",
    "XXnagvigvu:119": " prāpaṇāyāḥ praṇidheḥ madasya viṣayānāṃ viprayogasya |",
    "XXnagvigvu:120": " aniryāṇikatāyā utsādasya |",
    "XXnagvigvu:121": " sthiter anityatāyāḥ samarthāgatasya jarāyāḥ paridrāsyatārateḥ |",
    "XXnagvigvu:122": " vitarkānāṃ prīteḥ pramādasya aprasrabdheḥ |",
    "XXnagvigvu:123": " vyavahāratāyāḥ |",
    "XXnagvigvu:124": " prekṣupratikūlasya pradakṣiṇagrāhasya vaiśāradyagauravasya citrīkārasya (Vv 234) bhakter abhakteḥ",
    "XXnagvigvu:125": " sādarasyānādarasya prasrabdheḥ |",
    "XXnagvigvu:126": " hāsasya vācaḥ viṣpandanāyāḥ siddhasyāprasādasya aprasrabdheḥ vyavahāratāyaḥ |",
    "XXnagvigvu:127": " dākṣyasya sauratyasya vipratisārasya śokasya |",
    "XXnagvigvu:128": " upāyāsāyas vītasya |",
    "XXnagvigvu:129": " apradakṣiṇagrāhasya saṃepasya saṃvarāṇāṃ pariśuddher adhyāśayasya rūpasyeti |",
    "XXnagvigvu:130": " śraddhā hrīr ārjavam avañcanaṃ |",
    "XXnagvigvu:131": " upasama acāmala saprasādamārdavaṃ pratisaṃkhyānaṃ nirveda 'paridāhaḥ |",
    "XXnagvigvu:132": " amada alobha adoṣa amoha asarvat* apratiniḥsargaḥ vibhava apatrayā apariśucchadanaṃ mānanaṃ kāruṇyaṃ maitrī",
    "XXnagvigvu:133": " adīnatādaritamari.(d)ha + + nupanāhaḥ alī cetaso paryādānaṃ kṣāntiḥ |",
    "XXnagvigvu:134": " vyavasadu āsaurakyam iti bhāgānvayaṃ |",
    "XXnagvigvu:135": " puṇyaṃ |",
    "XXnagvigvu:136": " asaṃjñisamāpattiḥ |",
    "XXnagvigvu:137": " nairyāṇikatāsarvajñatāsaṃskṛtā dharmāḥ ity ekonaviṃśaṃ śataṃ kuśalānāṃ kuśalaḥ svabhāvaḥ ||",
    "XXnagvigvu:138": " (Vv 236)",
    "XXnagvigvu:139": " tathākuśalānām akuśalaḥ svabhāvaḥ |",
    "XXnagvigvu:140": " nivṛttāvyākṛtaḥ |",
    "XXnagvigvu:141": " prakṛtāvyākṛtānāṃ prakṛtāvyākṛtaḥ |",
    "XXnagvigvu:142": " kāmoktānāṃ kāmoktaḥ |",
    "XXnagvigvu:143": " rūpoktānāṃ rūpoktaḥ |",
    "XXnagvigvu:144": " ārūpyoktānām ārūpyoktaḥ |",
    "XXnagvigvu:145": " anāśravāṇām anāśravaḥ |",
    "XXnagvigvu:146": " duḥkhoktānāṃ duḥkhoktaḥ |",
    "XXnagvigvu:147": " samudayoktānāṃ samudayoktaḥ |",
    "XXnagvigvu:148": " nirodhoktānāṃ nirodhoktaḥ |",
    "XXnagvigvu:149": " mārgoktānāṃ mārgoktaḥ |",
    "XXnagvigvu:150": " bhāvanāprahātavyānāṃ bhāvanāprahātavyaḥ |",
    "XXnagvigvu:151": " aprahātavyānām aprahātavyaḥ |",
    "XXnagvigvu:152": " prahātavyānāṃ prahātavyaḥ |",
    "XXnagvigvu:153": " yasmād evam anekaprakāro dharmasvabhāvo dṛṣṭaḥ |",
    "XXnagvigvu:154": " tasmād iha yad uktaṃ |",
    "XXnagvigvu:155": " niḥsvabhāvāḥ sarvabhāvāḥ niḥsvabhāvatvāt śūnya iti tan na |",
    "XXnagvigvu:156": " (Vv 238)",
    "XXnagvigvu:157": " kiñcānyat |",
    "XXnagvigvu:158": " nairyāṇikasvabhāvo dharmo nairyāṇikāś ca ye teṣāṃ /",
    "XXnagvigvu:159": " dharmāvasthoktānām eva ca nairyāṇikādīnāṃ // NagVv_8 //",
    "XXnagvigvu:160": " iha ca dharmo 'vasthoktānāṃ nairyāṇikānāṃ dharmāṇāṃ niryāṇikaḥ svabhāvaḥ |",
    "XXnagvigvu:161": " anairyāṇikānām anairyāṇikaḥ |",
    "XXnagvigvu:162": " bodhyaṅgikānāṃ bodhyaṅgikaḥ |",
    "XXnagvigvu:163": " abodhyaṅgikānām abodhyaṅgikaḥ |",
    "XXnagvigvu:164": " bodhipākṣikāṇāṃ bodhipākṣikaḥ |",
    "XXnagvigvu:165": " abodhipākṣikāṇām abodhipākṣikaḥ |",
    "XXnagvigvu:166": " evaṃ śeṣāṇāṃ tad yasmād evam anekaprakāro dharmāṇāṃ svabhāvo dṛṣṭaḥ |",
    "XXnagvigvu:167": " yasmād yad uktaṃ niḥsvabhāvāḥ sarvabhāvāḥ |",
    "XXnagvigvu:168": " niḥsvabhāvatvāt śūnyā iti na ||",
    "XXnagvigvu:169": " kiñcānyat |",
    "XXnagvigvu:170": " yadi ca na bhavet svabhāvo dharmāṇāṃ niḥsvabhāva ity evaṃ /",
    "XXnagvigvu:171": " nāmāpi bhavet naivaṃ nāmāpi nirvastukan nāsti // NagVv_9 //",
    "XXnagvigvu:172": " yadi ca dharmāṇāṃ svabhāvo bhāvānāṃ svabhāvānāṃ sadbhāvāc cāśūnyaḥ sarvabhāvāḥ |",
    "XXnagvigvu:173": " tatra yad uktaṃ niḥsvabhāvāḥ sarvabhāvā niḥsvabhāvatvāt śūnyā iti tan na ||",
    "XXnagvigvu:174": " (Vv 240)",
    "XXnagvigvu:175": " kiñcānyat |",
    "XXnagvigvu:176": " atha vidyate svabhāvaḥ sa ca dharmāṇāṃ na vidyate tasmāt /",
    "XXnagvigvu:177": " dharmair vinā svabhāvaḥ sa yasyāsti tad yuktam upadeṣṭum // NagVv_10 //",
    "XXnagvigvu:178": " atha manyase mā bhūd avastukaṃ nāmeti kṛtvāsti svabhāvaḥ |",
    "XXnagvigvu:179": " sa punar dharmāṇāṃ na saṃbhavati |",
    "XXnagvigvu:180": " evaṃ dharmaśūnyatā ca niḥsvabhāvatvād dharmāṇāṃ siddhā bhaviṣyati |",
    "XXnagvigvu:181": " na ca nirvastukan nāmeti |",
    "XXnagvigvu:182": " atra vayaṃ brūmaḥ |",
    "XXnagvigvu:183": " evaṃ kasyedānīṃ sa svabhāvo dharmavinirmuktasyārthasya tad yuktam upadeṣṭum arthaḥ |",
    "XXnagvigvu:184": " sa ca nopadiṣṭas tasmād yā kalpanāsti svabhāvo na punar dharmāṇām iti sā hīnā ||",
    "XXnagvigvu:185": " kiñcānyat |",
    "XXnagvigvu:186": " sata eva pratiṣedho nāsti ghaṭo geha ity ayaṃ yasmāt /",
    "XXnagvigvu:187": " dṛṣṭaḥ pratiṣedho yaṃ sataḥ svabhāvasya te tasmāt // NagVv_11 //",
    "XXnagvigvu:188": " iha ca sato 'rthasya pratiṣedhaḥ kriyate nāmataḥ |",
    "XXnagvigvu:189": " tadyathā nāsti ghaṭo geha iti |",
    "XXnagvigvu:190": " sato ghaṭasya pratiṣedhaḥ kriyate |",
    "XXnagvigvu:191": " nāsataḥ |",
    "XXnagvigvu:192": " evam eva nasti svabhāvo dharmāṇām iti |",
    "XXnagvigvu:193": " sataḥ svabhāvasya pratiṣedhaḥ prāpnoti nāmataḥ |",
    "XXnagvigvu:194": " tatra yad uktaṃ |",
    "XXnagvigvu:195": " niḥsvabhāvāḥ sarvabhāvāḥ niḥsvabhāvatvāt śūnyā iti tan na || pratiṣedhasaṃbhavād eva hi sarvabhāvasvabhāvasvabhāvo",
    "XXnagvigvu:196": " (Vv 242)",
    "XXnagvigvu:197": " atha nāsti sa svabhāvaḥ kin na pratiṣidhyate tvayānena /",
    "XXnagvigvu:198": " vacanena rte vacanāt pratiṣedhaḥ sidhyate hy asataḥ // NagVv_12 //",
    "XXnagvigvu:199": " nāsty eva svabhāvā ity anena vacanena niḥsvabhāvā bhāvā iti kiṃ bhavatā pratiṣidhyate |",
    "XXnagvigvu:200": " asato hi vacād vinā siddhaḥ pratiṣedhaḥ |",
    "XXnagvigvu:201": " tadyathāgneḥ śaityasya |",
    "XXnagvigvu:202": " ayaṃ sthairyasya |",
    "XXnagvigvu:203": " kiñcānyat |",
    "XXnagvigvu:204": " bālānām iva mithyā mṛgatṛṣṇāyāṃ yathājalagrāhaḥ /",
    "XXnagvigvu:205": " evaṃ mithyāḥ grāhaḥ syāt te pratiṣidhyate hy asataḥ // NagVv_13 //",
    "XXnagvigvu:206": " syāt te buddhiḥ yathā bālānāṃ mṛgatṛṣṇāyāṃ mithyājalam iti grāho bhavati |",
    "XXnagvigvu:207": " nanu nirjalā sā mṛgatṛṣṇeti tatra paṇḍitajātīyena puruṣeṇocyate |",
    "XXnagvigvu:208": " tasya mithyāgrāhasya vinivartanārtham evan niḥsvabhāveṣu yaḥ svabhāvo grāhaḥ satvānāṃ tasya vyāvartanārthan niḥsvabhāvāḥ sarvabhāvā ity ucyata iti ||",
    "XXnagvigvu:209": " atra brūmaḥ |",
    "XXnagvigvu:210": " (Vv 244)",
    "XXnagvigvu:211": " nanv evaṃ saty asti grāho grāhyañ ca tadgrahītā ca /",
    "XXnagvigvu:212": " pratiṣedhaḥ pratiṣedhyaṃ pratiṣedhā ceti ṣaṭkaṃ tat // NagVv_14 //",
    "XXnagvigvu:213": " yady evaṃ nanv evaṃ saty asti tāvat satvānāṃ mithyāgrāhaḥ |",
    "XXnagvigvu:214": " asti grāhyaṃ santi satvā grahītāraḥ |",
    "XXnagvigvu:215": " asti pratiṣedhaḥ tasyāpi mithyāgrāhasyāsti pratiṣedhyaṃ yad idaṃ mithyāgrāhyaṃ nāma |",
    "XXnagvigvu:216": " santi pratiṣedhāro yuṣmadādayo",
    "XXnagvigvu:217": " 'sya mithyāgrāhasyeti siddhaṃ ṣaṭkam |",
    "XXnagvigvu:218": " ṣaṭkasyāsya prasiddhatvāt |",
    "XXnagvigvu:219": " yad uktaṃ śūnyāḥ sarvabhāvā iti tan na ||",
    "XXnagvigvu:220": " atha naivāsti grāho na ca grāhyaṃ na ca grahītāraḥ /",
    "XXnagvigvu:221": " pratiṣedhaḥ pratiṣedhyaṃ pratiṣedhāro 'py ata na santi // NagVv_15 //",
    "XXnagvigvu:222": " atha mā bhūd eṣa doṣa iti kṛtvā naiva grāho 'sti naiva grāhyaṃ na ca grahītāra iti |",
    "XXnagvigvu:223": " evaṃ sati yo 'sau grāhasya pratiṣedhaḥ niḥsvahhāvāḥ",
    "XXnagvigvu:224": " sarvabhāvā iti |",
    "XXnagvigvu:225": " so 'pi nāsti pratiṣedhyam api nāsti pratiṣedhāro 'pi na santi |",
    "XXnagvigvu:226": " (Vv 246)",
    "XXnagvigvu:227": " pratiṣedhaḥ pratiṣedhyaṃ pratiṣedhārāaś ca yady uta na santi /",
    "XXnagvigvu:228": " siddhā hi sarvabhāvā yeṣām evaṃ svabhāvaś ca // NagVv_16 //",
    "XXnagvigvu:229": " yadi ca na pratiṣedho na pratiṣedhyaṃ na pratiṣeddhāraḥ santy apratisiddhāḥ sarvabhāvā asti ca sarvabhāvānāṃ svabhāvaḥ ||",
    "XXnagvigvu:230": " kiñcānyat |",
    "XXnagvigvu:231": " hetoḥ svato na siddhiḥ naiḥsvābhāvyāt kuto hi te hetuḥ /",
    "XXnagvigvu:232": " nirhetukasya siddhir na copapannāsya te 'rthasya // NagVv_17 //",
    "XXnagvigvu:233": " niḥsvabhāvāḥ sarvabhāvā ity etasmin arthe te hetor asiddhiḥ |",
    "XXnagvigvu:234": " kiṃ kāraṇaṃ niḥsvabhāvatvād dhi sarvabhāvānāṃ śūnyatvān na tato hetuḥ |",
    "XXnagvigvu:235": " asati hetau nirhetukasyārthasya śūnyāḥ sarvabhāvā iti kuta eva prasiddhiḥ || tatra yad uktaṃ śūnyāḥ sarvabhāvā iti tan na ||",
    "XXnagvigvu:236": " kiñcānyat |",
    "XXnagvigvu:237": " yadi cāhetoḥ siddhiḥ svabhāvavinivartanasya te bhavati /",
    "XXnagvigvu:238": " svābhāvyasyāstitvaṃ mamāpi nirhetukaṃ siddhaṃ // NagVv_18 //",
    "XXnagvigvu:239": " atha manyase nairhetukī siddhiḥ niḥsvabhāvatvasya bhāvānām iti |",
    "XXnagvigvu:240": " yathā tava svabhāvanirvartanaṃ nirhetukaṃ siddhaṃ |",
    "XXnagvigvu:241": " tathā mamāpi svabhāvasatbhāvo 'pi nirhetukaḥ siddhaḥ ||",
    "XXnagvigvu:242": " (Vv 248)",
    "XXnagvigvu:243": " atha hetor astitvaṃ bhāvānaiḥsvābhāvyam ity anupapannam /",
    "XXnagvigvu:244": " loko naiḥsvabhāvyān na hi kaścana vidyate bhāvaḥ // NagVv_19 //",
    "XXnagvigvu:245": " iha yadi hetor astitvaṃ manyase |",
    "XXnagvigvu:246": " niḥsvabhāvāḥ sarvabhāvā iti tad anupapannaṃ || kiṃ karaṇaṃ |",
    "XXnagvigvu:247": " na hi loke niḥsvabhāvaḥ kaścid bhāvo 'sti ||",
    "XXnagvigvu:248": " kiñcānyat |",
    "XXnagvigvu:249": " pūrvaṃ cet pratiṣedhaḥ paścāt pratiṣedhyam iti na copapannam /",
    "XXnagvigvu:250": " yaś cānupapanno yugapac ca yataḥ svabhāvo 'san // NagVv_20 //",
    "XXnagvigvu:251": " iha pūrvaṃ cet pratiṣedhaḥ paścāc ca pratiṣedhyaṃ |",
    "XXnagvigvu:252": " niḥsvabhāvyaṃ nopapannaṃ |",
    "XXnagvigvu:253": " asati hi pratiṣedhye kasya pratiṣedhaḥ || atha paścāt pratiṣedhaḥ pūrvaṃ pratiṣedhyam iti ca nopapannaṃ |",
    "XXnagvigvu:254": " siddhe hi pratiṣedhye kiṃ pratiṣedhaḥ karoti |",
    "XXnagvigvu:255": " atha yugapatpratiṣedhaḥ pratiṣedhye tathāpi na pratiṣedhyaḥ pratiṣedhyasyārthasya kāraṇaṃ prati na pratiṣedhyaḥ |",
    "XXnagvigvu:256": " na pratiṣedhasya ca |",
    "XXnagvigvu:257": " yathā yugapadutpannayor goviṣāṇayoḥ naiva dakṣiṇaṃ savyasya kāraṇaṃ savyaṃ vā dakṣiṇasya gāraṇaṃ bhavatīti |",
    "XXnagvigvu:258": " tatra yad uktaṃ niḥsvabhāvāḥ sarvabhāvā iti tan na |",
    "XXnagvigvu:259": " (Vv 250)",
    "XXnagvigvu:260": " atrocyate |",
    "XXnagvigvu:261": " yat tāvad bhavatoktaṃ sarveṣāṃ bhāvānāṃ sarvatra na vidyate svabhāvaś cet |",
    "XXnagvigvu:262": " tvadvacanam asvabhāvaṃ na nivartayituṃ svabhāvam alam iti |",
    "XXnagvigvu:263": " atra brūmaḥ |",
    "XXnagvigvu:264": " hetupratyayasāmagrāṃ pṛthagbhāve 'pi madvaco na yadi /",
    "XXnagvigvu:265": " nanu śūnyatvaṃ siddhaṃ bhāvānām asvabhāvatvāt // NagVv_21 //",
    "XXnagvigvu:266": " yadi madvaco hetau nāsti mahābhūteṣu saṃprayukteṣu viprayukteṣu vā pratyayeṣu nāsti |",
    "XXnagvigvu:267": " uraḥkaṇthojihvādantatālunāsikamūrdhaprabhṛtiṣu ya + +",
    "XXnagvigvu:268": " sāmagryām asti heṃpratyayasāmagrīṃ vinirmuktaṃ pṛthag vāsti |",
    "XXnagvigvu:269": " tasmān niḥsvabhāvā niḥsvabhāvatvāc chūnyaṃ |",
    "XXnagvigvu:270": " evaṃ |",
    "XXnagvigvu:271": " nanu śūnyatvaṃ siddhaṃ niḥsvabhāvatvād asya madīyavacasaḥ |",
    "XXnagvigvu:272": " yathā caitan madvacaṃ niḥsvabhāvatvāc chūnyaṃ |",
    "XXnagvigvu:273": " tathā sarvabhāvā niḥsvabhāvatvāc chūnyā iti |",
    "XXnagvigvu:274": " yad bhavatoktaṃ tvadīyavacasaḥ śūnyatvāt śūnyatā sarvabhāvānāṃ nopapadyata iti tan na ||",
    "XXnagvigvu:275": " (Vv 252)",
    "XXnagvigvu:276": " kiñcānyat |",
    "XXnagvigvu:277": " yaś ca pratītya bhāvānāṃ śūnyateti taṃ brū + + /",
    "XXnagvigvu:278": " yas tu pratītyabhāvo bhavati hi tasyāsvabhāvatvaṃ // NagVv_22 //",
    "XXnagvigvu:279": " śūnyatārthañ ca bhavān bhāvānām anavasamya śūnyatārtham ajñātvā pravṛtti upālambhaṃ vaktuṃ tvadvacanasya śūnyatvāt tvadvacanasya niḥsvabhāvatvād evaṃ tvadvacanena niḥsvabhāvena bhāvānāṃ svabhāvapratiṣedho nopapadyata iti |",
    "XXnagvigvu:280": " iha hi yaḥ pratītya bhavānāṃ bhāvaḥ sā śūnyatā |",
    "XXnagvigvu:281": " kasmān niḥsvabhāvatvāt |",
    "XXnagvigvu:282": " ye hi pratītyasamutpānnā bhāvās te sa sasvabhāvā bhavanti |",
    "XXnagvigvu:283": " svabhāvābhāvāt |",
    "XXnagvigvu:284": " tasmād dhetupratyayāpekṣatvāt |",
    "XXnagvigvu:285": " yadi hi svabhāvato bhāvā bhaveyuḥ |",
    "XXnagvigvu:286": " pratyākhyāyāpi hetupratyayāṃś ca bhaveyuḥ |",
    "XXnagvigvu:287": " na cevaṃ bhavanti |",
    "XXnagvigvu:288": " tasmān niḥsvabhāvāḥ niḥsvabhāvatvāc chūnyā ity abhidhīyante |",
    "XXnagvigvu:289": " evaṃ madīyam api vacanaṃ |",
    "XXnagvigvu:290": " pratītyasamutpannatvān niḥsvabhāvaṃ niḥsvabhāvatvāt śūnyam ity upapannaṃ |",
    "XXnagvigvu:291": " (Vv 254)",
    "XXnagvigvu:292": " yathā ca pratītyasamutpannatvāt svabhāvaśūnyāḥ |",
    "XXnagvigvu:293": " rathapaṭaghaṭādayaḥ sveṣu sveṣu kāryeṣu kāṣṭhāhaṇamṛttikaharaṇamadhūdakapayasāṃ dhāraṇā śītavātātapaparitrāṇaprabhṛtiṣu vartante |",
    "XXnagvigvu:294": " evam idaṃ madīyavacanaṃ pratyayasamutpannatvān niḥsvabhāvaṃ niḥsvabhāvatvaprasādhanaṃ pratyayabhāvānāṃ vartate |",
    "XXnagvigvu:295": " tra yad uktaṃ |",
    "XXnagvigvu:296": " niḥsvabhavatvāt tvadīyavacanasya śūnyatvaṃ śūnyatvāt tasya ca tena sarvabhāvasvabhāvapratiṣedha upapannam iti tan na ||",
    "XXnagvigvu:297": " (Vv 256)",
    "XXnagvigvu:298": " kiñcānyat |",
    "XXnagvigvu:299": " nirmitako nirmitakaṃ māyāpuruṣa svamāyayā sṛṣṭam /",
    "XXnagvigvu:300": " pratiṣedhayati yadvat pratiṣedho yaṃ tathaiva syāt // NagVv_23 //",
    "XXnagvigvu:301": " yathā nirmitakaḥ puruṣam abhyāpataṃ tu kaścid arthena vartamānaṃ pratiṣedhayet |",
    "XXnagvigvu:302": " māyākāreṇa vā sṛṣṭo māyāpurnṣo 'nyaṃ māyāpuruṣa samabhyava tan na kasminścid arthe vartamānaṃ pratiṣedhayet |",
    "XXnagvigvu:303": " tatra yo nirmitakaḥ puruṣaḥ pratiṣedhyate sa śūnyaḥ yaḥ pratiṣedhayati so 'pi māyāpuruṣaḥ śūnya evam eva madvacanena śūnyena sarvabhāvānāṃ svabhāvapratiṣedha upapannaḥ || tatra yad bhavatoktaṃ |",
    "XXnagvigvu:304": " śūnyatvāt tvadvacanasya sarvabhāvasvabhāvapratiṣedho nopapannam iti na tan na |",
    "XXnagvigvu:305": " ṣaṭkoṭiko vāda uktaḥ sa evaṃ pratisiddhaḥ naiva hy evaṃ sati na sarvabhāvāntargataṃ madvacanaṃ nāpy aśūnyaṃ nāpi sarvabhāvāśūnyāḥ |",
    "XXnagvigvu:306": " (Vv 258)",
    "XXnagvigvu:307": " yat punar bhavatoktam atha sasvabhāvam etad vākyaṃ pūrvā hatā pratijñā te vaiṣamikatvaṃ tasmin viśeṣahetuś ca vaktavya ity [2]",
    "XXnagvigvu:308": " atrāpi brūmaḥ |",
    "XXnagvigvu:309": " na svābhāvikam etad vākyaṃ tasmān na vādahānir me /",
    "XXnagvigvu:310": " nāsti ca vaiṣamikatvaṃ viśesahetuś ca na nigadyaḥ // NagVv_24 //",
    "XXnagvigvu:311": " na tāvad etan mama vacanaṃ pratītyasamutpannatvāt svabhāvopapannaṃ yathā pūrvam uktaṃ |",
    "XXnagvigvu:312": " svabhāvānupapannatvāt śūnyaṃ |",
    "XXnagvigvu:313": " yasmāc ca idam api madvacanaṃ śūnyaṃ śeṣāpi sarvabhāvāḥ śūnyās tasmān nāsti vaiṣamikatvaṃ",
    "XXnagvigvu:314": " yadi hi vayaṃ brūmaḥ |",
    "XXnagvigvu:315": " idaṃ vacanam aśūnyaṃ śeṣāḥ sarvabhāvāḥ śūnyā iti tato vaiṣamikatvaṃ |",
    "XXnagvigvu:316": " syān na caitad evaṃ tasmān na vaiṣamikatvaṃ |",
    "XXnagvigvu:317": " yasmāc ca vaiṣamikatvaṃ na saṃbhavati idaṃ vacanam aśūnyaṃ śeṣāḥ punaḥ sarvabhāvāḥ śūnyā iti",
    "XXnagvigvu:318": " tasmād asmābhir viśeṣahetur api na vaktavyaḥ anena idaṃ vacanaṃ aśūnyaṃ sarvabhāvāḥ punaḥ śūnyā iti |",
    "XXnagvigvu:319": " tatra yad bhavatoktaṃ vādahānis te vaiṣamikatvaṃ ca viśeṣahetuś ca tvayā vaktavya iti tan na |",
    "XXnagvigvu:320": " (Vv 260)",
    "XXnagvigvu:321": " yat punar bhavatoktaṃ |",
    "XXnagvigvu:322": " mā śabdavad ity etad asmāt te buddhir na caitad upapannaṃ |",
    "XXnagvigvu:323": " śabdena hy atra satā bhaviṣyato vāraṇaṃ tasyeti |",
    "XXnagvigvu:324": " atra brūmaḥ |",
    "XXnagvigvu:325": " mā śabdavad iti nāyaṃ dṛṣṭānto yas tvayā mamārahdhaḥ /",
    "XXnagvigvu:326": " śabdena hi tac ca śabdasya vāraṇaṃ naidam eva caḥ // NagVv_25 //",
    "XXnagvigvu:327": " nāpy ayam asmākaṃ dṛṣṭāntaḥ |",
    "XXnagvigvu:328": " yathā kaścin mā śabdaṃ karṣīr iti bruvaṃ śabdam eva karoti śabdañ ca pratiṣedhayati |",
    "XXnagvigvu:329": " yadvat śūnyena vacanena śūnyatāṃ pratiṣedhayati |",
    "XXnagvigvu:330": " kiṃ kāraṇaṃ |",
    "XXnagvigvu:331": " atra hi dṛṣṭānte śabdena śabdasya vyāvartanaṃ kriyate |",
    "XXnagvigvu:332": " na caitad evaṃ vayaṃ brūmaḥ |",
    "XXnagvigvu:333": " niḥsvabhāvāḥ sarvabhāvāḥ niḥsvabhāvatvāt tad aśūnyām iti |",
    "XXnagvigvu:334": " (Vv 262)",
    "XXnagvigvu:335": " kiṃ karaṇaṃ naiḥsvabhāvyānāṃ cen naiḥsvābhāvyena vāraṇaṃ yadi hi /",
    "XXnagvigvu:336": " naiḥsvabhāvyanirvṛttau svabhāvyaṃ hi prasiddhaṃ syāt // NagVv_26 //",
    "XXnagvigvu:337": " yathā mā śabdam iti śabdena śabdasya vyāvartanaṃ kriyate |",
    "XXnagvigvu:338": " evaṃ yadi naiḥsvabhāvyena vacanena naiḥsvabhāvyānāṃ vyāvartanaṃ kriyate tato 'yaṃ",
    "XXnagvigvu:339": " dṛṣṭāntopapannaḥ syāt |",
    "XXnagvigvu:340": " iha tu naiḥsvabhāvyena vacanena bhāvānāṃ svabhāvapratiṣedhaḥ kriyate |",
    "XXnagvigvu:341": " evaṃ yadi naiḥsvabhāvyena vacanena niḥsvabhāvānāṃ naiḥsvabhāvyapratiṣedhaḥ kriyate |",
    "XXnagvigvu:342": " naiḥsvabhavyapratiṣedhād eva sasvabhāvā bhaveyuḥ |",
    "XXnagvigvu:343": " sasvabhāvatvād aśūnyāḥ syuḥ |",
    "XXnagvigvu:344": " śūnyatāñ ca vayaṃ bhāvānām ācakṣmahe nāśūnyatām ity adṛṣṭānta evāyam iti |",
    "XXnagvigvu:345": " (Vv 264)",
    "XXnagvigvu:346": " atha vā nirmitakāyāṃ yathā striyāṃ striyam ity asatgrāham /",
    "XXnagvigvu:347": " nirmitakaḥ pratihanyāt kasyacid evaṃ bhaved ettata // NagVv_27 //",
    "XXnagvigvu:348": " atha vā kasyacit puruṣasya nirmitakāyāṃ striyāṃ svabhāvaśūnyāyāṃ paramārthataḥ striyam ity asadgrāhaḥ |",
    "XXnagvigvu:349": " syād eva tasyāṃ tenāsadgrāheṇa rāgam utpādayet |",
    "XXnagvigvu:350": " tad yathā tathāgatena vā tacchrāvakeṇa vā nirmitako nirmitaḥ syāt |",
    "XXnagvigvu:351": " tathāgatādhiṣṭhānena vā tathāgatasrāvakādhiṣṭhānena vā tasya tam asadgrāhaṃ vinivartayet |",
    "XXnagvigvu:352": " evam eva nirmitakopamena śūnyena vacanena nirmitakastrīsadṛśyeṣu niḥsvabhāveṣu yo 'yaṃ svabbāvagrāhaḥ sa nivartyate sa pratiṣidhyate |",
    "XXnagvigvu:353": " tasmād ayam atra dṛṣṭāntaḥ śūnyatāprasādhanaṃ pratyupapadyamāno netaraḥ |",
    "XXnagvigvu:354": " (Vv 266)",
    "XXnagvigvu:355": " atha vā sādhyasamo yaṃ hetur na hi vidyate dhvaneḥ sattā /",
    "XXnagvigvu:356": " saṃvyavahārañ ca vayaṃ nānabhyupagamya kathayāmaḥ // NagVv_28 //",
    "XXnagvigvu:357": " mā śabdavad iti sādhyasama evāyaṃ hetuḥ |",
    "XXnagvigvu:358": " kasmāt sarvabhāvānāṃ naiḥsvabhāvyenāviśiṣṭatvāt |",
    "XXnagvigvu:359": " na hi tasya dhvaneḥ pratītyasamutpannatvāt |",
    "XXnagvigvu:360": " svabhavaṃ sattāḥ vidyate |",
    "XXnagvigvu:361": " tasyāḥ svabhāvasattāyāḥ avidyamānatvāt |",
    "XXnagvigvu:362": " yad uktaṃ śabdena hy atra sattā bhaviṣyato vāraṇaṃ tasyeti |",
    "XXnagvigvu:363": " tat vyāhanyate |",
    "XXnagvigvu:364": " api ca na vayaṃ vyavahārasatyaṃ pratyākhyāya vyavahārasatyam anabhyupagamya kathayāmaḥ |",
    "XXnagvigvu:365": " śūnyāḥ sarvabhāvā iti |",
    "XXnagvigvu:366": " na hi vyavahārasatyam anāgamya śakyā dharmadeśanā kartuṃ |",
    "XXnagvigvu:367": " yathoktaṃ vyavahāram anāśritya paramārtho na deśyate |",
    "XXnagvigvu:368": " paramārtham anāgamya nirvāṇaṃ nādhigamyata iti |",
    "XXnagvigvu:369": " tasmān madvacanavat śūnyāḥ sarvabhāvāḥ sarvabhāvānāñ ca niḥsvabhāvatvam ubhayathopapadyamānam iti ||",
    "XXnagvigvu:370": " (Vv 268)",
    "XXnagvigvu:371": " yat punar bhavatoktaṃ |",
    "XXnagvigvu:372": " pratiṣedhaḥ pratiṣedhyo 'py evam iti mataṃ bhavet tad asad eva |",
    "XXnagvigvu:373": " evaṃ tava pratijñā lakṣaṇato dūṣyeta na mameti |",
    "XXnagvigvu:374": " atra brūmaḥ |",
    "XXnagvigvu:375": " yadi kācana pratijñā tatra syān na me tat* eṣa me bhaved doṣaḥ /",
    "XXnagvigvu:376": " nāsti ca mama pratijñā tasmān naivāsti me doṣaḥ // NagVv_29 //",
    "XXnagvigvu:377": " yadi ca kācin mama pratijñā syāt tato mama pratijñālakṣaṇaprāptatvāt sa pūrvako doṣaḥ |",
    "XXnagvigvu:378": " yathā tvayoktaṃ bhāvāḥ tathā mama syān na ca mama kācid asti pratijñā |",
    "XXnagvigvu:379": " tasmāt sarvahhāveṣu śūnyeṣv atyantopaśānteṣu prakṛtivivikteṣu kutaḥ pratijñālakṣaṇaprāptiḥ kutaḥ pratijñālakṣaṇatāprāptikṛto doṣaḥ |",
    "XXnagvigvu:380": " tatra yat bhavatoktaṃ pratijñālakṣaṇaprāptatvāt tavaiva doṣa iti tan nāsti |",
    "XXnagvigvu:381": " (Vv 270)",
    "XXnagvigvu:382": " yat punar bhavatoktaṃ pratyakṣeṇa hi tāvad yady upalabhya nivartayasi bhāvān tan nāsti pratyakṣaṃ bhāvā yenopalabhyaṃta |",
    "XXnagvigvu:383": " anumānaṃ pratyuktaṃ pratyakṣeṇāgamopamāne cānumānāgamasādhyā ye 'rthā dṛṣṭāntasādhyāś ceti",
    "XXnagvigvu:384": " atra vayaṃ brūmaḥ |",
    "XXnagvigvu:385": " yadi kiñcid upalabheyaṃ pravarteyaṃ nivartayeyaṃ vā /",
    "XXnagvigvu:386": " pratyakṣādibhir arthais tadabhāvān me 'nupālambhaḥ // NagVv_30 //",
    "XXnagvigvu:387": " yady ahaṃ kiñcid artham upalabheyaṃ pratyakṣānumānopa + + + + hetubhiḥ pramāṇaiḥ |",
    "XXnagvigvu:388": " caturṇāṃ vā pramāṇānāṃ |",
    "XXnagvigvu:389": " anyatamānyatamena |",
    "XXnagvigvu:390": " ata evaṃ pravartayeyaṃ vārtham evāhaṃ kiñcin nopalabhate tasmān na pravartayāmi na nivartayāmi",
    "XXnagvigvu:391": " tatraivaṃ sati yau bhavatopālambhoktaḥ |",
    "XXnagvigvu:392": " yadi pratyakṣādīnāṃ pramāṇānām anyatamena upalabhya bhāvān vinivartayasīti |",
    "XXnagvigvu:393": " nanu bhavatoktāni pramāṇāni na santi taiś ca pramāṇair api gamyārthā iti sa me bhavaty evānupālambha iti |",
    "XXnagvigvu:394": " (Vv 272)",
    "XXnagvigvu:395": " yadi ca pramāṇatas teṣāṃ teṣāṃ prasiddhir arthānām /",
    "XXnagvigvu:396": " teṣāṃ punaḥ prasiddhiṃ brūhi kathaṃ teṣāṃ pramāṇānāṃ // NagVv_31 //",
    "XXnagvigvu:397": " prasiddhir iti yadi ca pramāṇatas teṣāṃ teṣām arthānāṃ prameyānāṃ siddhiṃ manyase yathā mānair meyānāṃ |",
    "XXnagvigvu:398": " tathā teṣām idānīṃ pratyakṣānumānopamānāgamānāṃ caturṇāṃ pramāṇānāṃ kutaḥ prasiddhiḥ |",
    "XXnagvigvu:399": " yadi tāvan niḥpramāṇānāṃ pramāṇaṃ syān nādeḥ siddhis tatrāsti naiva madhyasya nāntasya |",
    "XXnagvigvu:400": " yadi punaḥ manyase pramāṇaiḥ prasiddhiḥ pramāṇato 'rthānāṃ prasiddhir iti |",
    "XXnagvigvu:401": " hīyate pratijñā |",
    "XXnagvigvu:402": " (Vv 274)",
    "XXnagvigvu:403": " tathāpi anyaiḥ yadi pramāṇaiḥ pramāṇasidhir bhavaty anavasthā syān /",
    "XXnagvigvu:404": " nādeḥ siddhis tatrāsti naiva madhyasya nāntasya // NagVv_32 //",
    "XXnagvigvu:405": " yadi punar manyase |",
    "XXnagvigvu:406": " pramāṇaiḥ prameyāṇāṃ prasiddhis teṣāṃ pramāṇānām anyaiḥ pramāṇaiḥ prasiddhir anavasthāprasaṅgaḥ",
    "XXnagvigvu:407": " anavasthāprasaṅge ko doṣaḥ |",
    "XXnagvigvu:408": " nādeḥ siddhis tatrāsti naiva madhyasya nāntasya |",
    "XXnagvigvu:409": " asyānavasthāprasaṅge ādeḥ siddhir nāsti |",
    "XXnagvigvu:410": " kiṃ kāraṇaṃ teṣam api hi pramāṇānām anyaiḥ pramāṇaiḥ siddhis teṣām anyair iti nāsty ādiḥ |",
    "XXnagvigvu:411": " āder asadbhāvāt kuto madhyaṃ kuto antaḥ |",
    "XXnagvigvu:412": " tasmāt teṣāṃ pramāṇānām anyaiḥ pramāṇaiḥ prasiddhiḥ nopapadyateti |",
    "XXnagvigvu:413": " (Vv 276)",
    "XXnagvigvu:414": " teṣām atha pramāṇair vinā prasiddhiḥ vihīyate vādaḥ /",
    "XXnagvigvu:415": " vaiṣamikatvaṃ tasmin viśeṣahetuś ca vaktavyaḥ // NagVv_33 //",
    "XXnagvigvu:416": " atha manyase teṣāṃ pramāṇānāṃ vinā pramāṇaiḥ prasiddhiḥ prameyānāṃ punar arthānāṃ pramāṇaiḥ prasiddhir iti |",
    "XXnagvigvu:417": " evaṃ sati yas te vādaḥ pramāṇaiḥ prasiddhir arthānām iti hīyate vaiṣamikatvañ ca bhavati |",
    "XXnagvigvu:418": " keṣāñcit |",
    "XXnagvigvu:419": " arthānāṃ pramāṇaiḥ prasiddhiḥ keṣāñcin neti viśeṣahetuś ca vaktavyaḥ |",
    "XXnagvigvu:420": " yena hetunā keṣāṃcid arthānāṃ pramāṇaiḥ prasiddhiḥ keṣāñcin neti |",
    "XXnagvigvu:421": " sā ca nopadiṣṭaḥ tasmād iyam api kalpanā nopapanneti |",
    "XXnagvigvu:422": " atrāha |",
    "XXnagvigvu:423": " pramāṇāny eva mama svātmānaṃ parātmānañ ca prasādhayanti |",
    "XXnagvigvu:424": " yathoktaṃ |",
    "XXnagvigvu:425": " dyotayati svātmānaṃ yathā hutāsaḥ tathā parātmānaṃ |",
    "XXnagvigvu:426": " svaparātmānāv eṣāṃ prasādhayanti pramāṇāni |",
    "XXnagvigvu:427": " param iva svātmānaṃ parātmānañ ceti ||",
    "XXnagvigvu:428": " (Vv 278)",
    "XXnagvigvu:429": " atrocyate |",
    "XXnagvigvu:430": " viṣamopanyāso 'yaṃ na hy ātmānaṃ prakāśayaty agniḥ /",
    "XXnagvigvu:431": " na hi tasyānupalabdhiḥ dṛṣṭā tamasīva kumbhasya // NagVv_34 //",
    "XXnagvigvu:432": " viṣama evāyam upanyāsaḥ |",
    "XXnagvigvu:433": " agnivat pramāṇāni svātmānañ ca prasādhayanti parātmānañ ca prasādhayantīti |",
    "XXnagvigvu:434": " na hy agnir ātmānaṃ prakāśayati |",
    "XXnagvigvu:435": " yadi hi yathā prāg evāgninā aprakāśitas tamasi kumbho nopalabhyate |",
    "XXnagvigvu:436": " athottarakālam upalabhyate 'gninā prakāśitaḥ san evam eva yady agninā na prakāśitaḥ prāg agniḥ syād uttarakālam agneḥ prakāśanaṃ syāt |",
    "XXnagvigvu:437": " ataḥ svātmānaṃ prakāśayen naitad evaṃ |",
    "XXnagvigvu:438": " tasmād iyam api kalpanā nopapadyanteti |",
    "XXnagvigvu:439": " (Vv 280)",
    "XXnagvigvu:440": " kiñcānyat |",
    "XXnagvigvu:441": " yadi ca svātmānam ayaṃ tvadvacanena prakāśayaty agniḥ /",
    "XXnagvigvu:442": " param iva na tv ātmānaṃ paridhakṣyaty api hutāśaḥ // NagVv_35 //",
    "XXnagvigvu:443": " yadi ca tvadvacanena yathā parātmānaṃ prakāśayaty agniḥ evam eva svātmānam api prakāśayaty agnir iti |",
    "XXnagvigvu:444": " nanu yathā parātmānaṃ dahati |",
    "XXnagvigvu:445": " evam eva svātmānam api dhakṣyatīti |",
    "XXnagvigvu:446": " na caitad evaṃ |",
    "XXnagvigvu:447": " tatra yad uktaṃ parātmānam iva svātmānaṃ prakāśayaty agnir iti tan na ||",
    "XXnagvigvu:448": " kiñcānyat |",
    "XXnagvigvu:449": " yadi ca svaparātmānau tvadvacanena prakāśayaty agniḥ /",
    "XXnagvigvu:450": " prachādayiṣyati tamaḥ svaparātmānau hutāśa iva // NagVv_36 //",
    "XXnagvigvu:451": " yadi ca bhavato bhavato matena svātmāparātmānau prakāśayaty agniḥ |",
    "XXnagvigvu:452": " nanv idānīṃ pratipakṣabhūtatamo 'pi svaparātmānau chādayet |",
    "XXnagvigvu:453": " naitad iṣṭaṃ |",
    "XXnagvigvu:454": " tatra yad uktaṃ svaparātmānau prakāśayaty agnir iti tan na ||",
    "XXnagvigvu:455": " (Vv 282)",
    "XXnagvigvu:456": " kiñcānyat |",
    "XXnagvigvu:457": " nāsti tamaś ca jvalane yatra ca tiṣṭhate parātmani jvalanaḥ /",
    "XXnagvigvu:458": " kurute kathaṃ prakāśaṃ sa hi prakāśo andhakāravadhaḥ // NagVv_37 //",
    "XXnagvigvu:459": " iha cāgnau nāsti tamaḥ |",
    "XXnagvigvu:460": " nāpi ca yatrāgnis tatrāsti tamaḥ |",
    "XXnagvigvu:461": " prakāśaś ca nāma tamasaḥ pratighātas tatra katham asya tamasaḥ |",
    "XXnagvigvu:462": " pratighātam agniḥ karoti |",
    "XXnagvigvu:463": " yasya pratighātat svaparātmānau prakāśayatīti ||",
    "XXnagvigvu:464": " āha |",
    "XXnagvigvu:465": " yad yasmād evaṃ nāgnau tamo 'sti |",
    "XXnagvigvu:466": " nāpi yatrāgnis tatra tamo 'sti |",
    "XXnagvigvu:467": " yasmād evaṃ svaparātmānau na prakāśayaty agniḥ |",
    "XXnagvigvu:468": " tena hy utpadyamānenaivāgninā tamasaḥ pratighataḥ kutaḥ tasmān nāgnau tamo 'sti |",
    "XXnagvigvu:469": " nāpi yatrāgniḥ tatra tamo 'sti |",
    "XXnagvigvu:470": " yasmād utpadyamāna evobhayaṃ prakāśayaty agniḥ svātmānaṃ parātmānañ ceti |",
    "XXnagvigvu:471": " (Vv 284)",
    "XXnagvigvu:472": " atrocyate utpadyamāna eva prakāśayaty agnir ity asadvādaḥ /",
    "XXnagvigvu:473": " utpadyamāna eva prāpnoti tamo na hi hutāśaḥ // NagVv_38 //",
    "XXnagvigvu:474": " ayam agnir utpadyamāna eva prakāśayati svātmānaṃ parātmānañ ceti |",
    "XXnagvigvu:475": " nāyam upapadyate vādaḥ |",
    "XXnagvigvu:476": " kasmān na hy utpadyamāna evāgniḥ tamaḥ prāpnoti |",
    "XXnagvigvu:477": " aprāptatvān naivopahanti |",
    "XXnagvigvu:478": " tamasaś cānupaghātān nāsti prakāśaḥ |",
    "XXnagvigvu:479": " aprāpto 'pi jvalano yadi vā punar andhakāram upahanyāt /",
    "XXnagvigvu:480": " sarveṣu lokadhātuṣu tamo 'yam iha saṃsthita upahanyāt // NagVv_39 //",
    "XXnagvigvu:481": " athāpi manyase aprāpto 'py agnir andhakāram upahantīti |",
    "XXnagvigvu:482": " nanv idānīm iha saṃsthito agniḥ sarvalokadhātustham upahaniṣyati tamaḥ tulyāyām aprāpto na caitad evaṃ dṛṣṭaṃ |",
    "XXnagvigvu:483": " tasmād aprāpyaivāgnir andhakāram upahantīti yad iṣṭaṃ",
    "XXnagvigvu:485": " (Vv 286)",
    "XXnagvigvu:486": " yadi ca svataḥ pramāṇasiddhir anapekṣya te prameyāṇi /",
    "XXnagvigvu:487": " bhavati pramāṇasiddhiḥ nāparāpekṣā hi siddhir iti // NagVv_40 //",
    "XXnagvigvu:488": " yadi cāgnivat svataḥ pramāṇasiddhir iti manyase |",
    "XXnagvigvu:489": " anapekṣāpi prameyāṇi pramāṇānāṃ siddhiḥ bhaviṣyatīti kiṃ kāraṇaṃ |",
    "XXnagvigvu:490": " na hi svataḥ param apekṣate |",
    "XXnagvigvu:491": " athāpekṣyate na svataḥ prasiddhiḥ |",
    "XXnagvigvu:492": " atrāha |",
    "XXnagvigvu:493": " yadi nāpekṣyante prameyān arthān apramāṇāni ko doṣo bhaviṣyatīti |",
    "XXnagvigvu:494": " atrocyate |",
    "XXnagvigvu:495": " anāpeksā hi prameyān arthān yadi te pramāṇasaṃsiddhiḥ /",
    "XXnagvigvu:496": " bhavati na bhavanti kasyacid evam imāni pramāṇāni // NagVv_41 //",
    "XXnagvigvu:497": " yadi prameyān arthān anapekṣya siddhir bhavati pramāṇānām iti |",
    "XXnagvigvu:498": " tānīmāni pramāṇāni na kasyacit pramāṇāni bhavanti |",
    "XXnagvigvu:499": " evaṃ doṣaḥ || atha kasyacit bhavanti prāmāṇāni |",
    "XXnagvigvu:500": " naivedānīm anapekṣya prameyān arthān pramāṇāni bhavanti ||",
    "XXnagvigvu:501": " (Vv 288)",
    "XXnagvigvu:502": " atha matam apekṣa siddhis teṣām iti atra bhavati ko doṣaḥ /",
    "XXnagvigvu:503": " siddhasya na sādhanaṃ syān nāsiddho pekṣate hy anyat // NagVv_42 //",
    "XXnagvigvu:504": " athāpi matam apekṣya prameyān arthān pramāṇānāṃ siddhir bhavatīti |",
    "XXnagvigvu:505": " evaṃ te sati siddhasya pramāṇacatuṣṭayasya sādhanaṃ bhavatīti |",
    "XXnagvigvu:506": " kiṃ kāraṇaṃ |",
    "XXnagvigvu:507": " na hy asiddhasyārthasyāpekṣaṇaṃ bhavati |",
    "XXnagvigvu:508": " na hy asiddho devadattaḥ kañcid artham apekṣate na ca siddhasya sādhanam iṣṭaṃ kṛtasya kāraṇam anupapatter iti ||",
    "XXnagvigvu:509": " kiñcānyat |",
    "XXnagvigvu:510": " sidhyanti hi prameyāṇy apekṣya yadi sarvathā pramāṇāni /",
    "XXnagvigvu:511": " bhavanti prameyasiddhir anapekṣyaiva pramāṇāni // NagVv_43 //",
    "XXnagvigvu:512": " yadi prameyāṇy apekṣya pramāṇāni sidhyanti |",
    "XXnagvigvu:513": " nedānīṃ pramāṇāny apekṣya prameyāṇi sidhyanti |",
    "XXnagvigvu:514": " kiṃ kāraṇaṃ na hi sādhyaṃ sādhanaṃ sādhanaṃ sādhayati |",
    "XXnagvigvu:515": " sādhanāni ca |",
    "XXnagvigvu:516": " kila prameyāṇāṃ pramāṇāni ||",
    "XXnagvigvu:517": " (Vv 290)",
    "XXnagvigvu:518": " kiñcānyat |",
    "XXnagvigvu:519": " yadi ca prameyasiddhir anapekṣaiva bhavati pramāṇāni /",
    "XXnagvigvu:520": " kin te pramāṇasiddhyā tāni yad arthaṃ prasiddhaṃ tata // NagVv_44 //",
    "XXnagvigvu:521": " yadi ca manyase 'napekṣyaiva pramāṇāni prameyānāṃ prasiddhir bhavati |",
    "XXnagvigvu:522": " kim idānīṃ te pramāṇasiddhyā paryanviṣṭayā kiṃ kāraṇaṃ |",
    "XXnagvigvu:523": " yad arthaṃ hi tāni pramāṇāni paryanviṣyeran |",
    "XXnagvigvu:524": " te prameyārthā vinā pramāṇaiḥ siddhāḥ tatra kiṃ pramāṇaiḥ kṛtyaṃ |",
    "XXnagvigvu:525": " atha tu pramāṇasiddhir bhavaty apekṣyaiva te prameyāṇi /",
    "XXnagvigvu:526": " vyatyaya evaṃ sati te dhruvaṃ pramāṇaprameyāṇāṃ // NagVv_45 //",
    "XXnagvigvu:527": " athāpi manyase 'pekṣyaiva prameyān arthāna pramāṇani bhavanti |",
    "XXnagvigvu:528": " evaṃ te sati mā bhūt pūrvoktadoṣa iti kṛtvā |",
    "XXnagvigvu:529": " evaṃ te sati vyatyayaḥ + + + + +",
    "XXnagvigvu:530": " yāṇāṃ bhavati |",
    "XXnagvigvu:531": " pramāṇāni te prameyāṇi bhavanti |",
    "XXnagvigvu:532": " prameyaiḥ sādhitatvat |",
    "XXnagvigvu:533": " pramāṇāni ca prameyāṇi bhavanti |",
    "XXnagvigvu:534": " pramāṇānāṃ sādhakatvāt |",
    "XXnagvigvu:535": " (Vv 292)",
    "XXnagvigvu:536": " atha te pramāṇasiddhyā prameyasiddhiḥ prameyasiddhyā ca /",
    "XXnagvigvu:537": " bhavati pramāṇasiddhiḥ nāsty ubhayasyāpi te siddhiḥ // NagVv_46 //",
    "XXnagvigvu:538": " atha manyase pramāṇasiddhyā prameyasiddhir bhavati pramāṇāpekṣatvāt |",
    "XXnagvigvu:539": " prameyasiddhyā ca pramāṇasiddhir bhavati prameyāpekṣatvād iti || evaṃ saty ubhayasyāpi siddhir na .y. + + + + ṇaṃ sidhyanti hi pramāṇair yadi prameyāṇi tāni tair evā /",
    "XXnagvigvu:540": " sādhyāni ca prameyais tāni kathaṃ sādhayiṣyanti // NagVv_47 //",
    "XXnagvigvu:541": " yadi hi pramāṇaiḥ pramayāṇi sidhyanti tāni pramāṇāni tair eva prameyaiḥ sādhayitavyāni |",
    "XXnagvigvu:542": " nanv asiddheṣu prameyeṣu kāraṇasyāsiddhatvād asiddhāni kathaṃ sādhayisyanti prameyāṇīti |",
    "XXnagvigvu:543": " (Vv 294)",
    "XXnagvigvu:544": " sidhyanti ca prameyaiḥ yadi pramāṇāni tāni tair eva /",
    "XXnagvigvu:545": " sādhyāni ca prameyais tāni kathaṃ sādhayiṣyanti // NagVv_48 //",
    "XXnagvigvu:546": " yadi prameyaiḥ pramāṇāni sidhyanti tāni ca prameyāṇi tair eva pramāṇaiḥ sādhayitavyānīti |",
    "XXnagvigvu:547": " nanv asiddheṣu pramāṇeṣu kāraṇasyāsiddhatvād asiddhāni kathaṃ sādhayiṣyanti pramāṇāni |",
    "XXnagvigvu:548": " pitra yady utpādyaḥ putro yadi tena caiva putreṇa /",
    "XXnagvigvu:549": " utpādyaḥ sa yadi pitā vada tatrotpādayati kaḥ kaṃ // NagVv_49 //",
    "XXnagvigvu:550": " tadyathāpi nāma kaścit brūyāt |",
    "XXnagvigvu:551": " pitrā putra utpādanīyaḥ sa ca pitā putreṇotpādanīya iti |",
    "XXnagvigvu:552": " tatredānīṃ brūhi kena ka utpādayitavyaḥ |",
    "XXnagvigvu:553": " tathaiva khalu bhavān bravīti |",
    "XXnagvigvu:554": " pramāṇaiḥ prameyāni sādhayitavyāni tāny eva ca punaḥ pramāṇāni taiḥ prameyaiḥ tatredānīṃ tu katamaiḥ katamāni sādhayitavyāni |",
    "XXnagvigvu:555": " (Vv 296)",
    "XXnagvigvu:556": " kaś ca pitā kaḥ putraḥ tatra tvaṃ brūhi kathaṃ tāv ubhāv api ca /",
    "XXnagvigvu:557": " pitreputralakṣaṇadharau yato nas tatra saṃdehaḥ // NagVv_50 //",
    "XXnagvigvu:558": " tayoś ca pūrvopadiṣṭayoḥ pitāputrayoḥ vada kataraḥ putraḥ kataraḥ pitā ubhāv api tāv utpādakatvāt pitṛlakṣaṇadharau |",
    "XXnagvigvu:559": " utpādyatvāc ca putralakṣaṇadharāv atra naḥ sandeho bhavati |",
    "XXnagvigvu:560": " kataras tatra pitā kataras tatra putra iti |",
    "XXnagvigvu:561": " evam eva yāny etāni bhavati |",
    "XXnagvigvu:562": " pramāṇaprameyaṇi |",
    "XXnagvigvu:563": " tatra katarāṇi pramāṇāni katarāṇi prameyāṇi |",
    "XXnagvigvu:564": " ubhayāny api hy etāni pramāṇāni tāni prameyāṇi sādhyatvāt prameyāṇīti |",
    "XXnagvigvu:565": " atra naḥ sandeho bhavati |",
    "XXnagvigvu:566": " katarāṇy atra pramāṇāni katarāṇi prameyāṇīti |",
    "XXnagvigvu:567": " (Vv 298)",
    "XXnagvigvu:568": " naiva svataḥ prasiddhir na parasparataḥ pramāṇair vā /",
    "XXnagvigvu:569": " bhavati na ca prameyaiḥ na cāpy akasmāt pramāṇānāṃ // NagVv_51 //",
    "XXnagvigvu:570": " na svataḥ prasiddhiḥ pratyakṣasya tenaiva pratyakṣeṇānumānasya tenaivānumāne |",
    "XXnagvigvu:571": " upamānasya tenaivopamānena |",
    "XXnagvigvu:572": " āgamasya tenaivāgamena ||",
    "XXnagvigvu:573": " nāpi parasyāt pratyakṣasyānumānopamānāgamair anumānasya pratyakṣopamānāgamair upamānasya pratyakṣānumānāgamaiḥ",
    "XXnagvigvu:574": " āgamasya pratyakṣānumānopamānaiḥ |",
    "XXnagvigvu:575": " nāpi pratyakṣānumānopamānāgamād anyaiḥ pratyakṣānumānopamānāgamair yathāsvaṃ nāpi prameyaiḥ samastavyastaiḥ svaviṣayaparaviṣatāgṛhītaiḥ nāpy akasmān nāsti samuccayena |",
    "XXnagvigvu:576": " eteṣāṃ kāraṇānāṃ pūrvoddiṣṭānāṃ viṃśas triṃśac catvāriśat ṣaṭviṃśatir vā tatra yad uktaṃ |",
    "XXnagvigvu:577": " pramāṇādhigamyatvāt prameyāṇāṃ bhāvānāṃ santi tu prameyā bhāvās tāni ca pramāṇāni yais tu pramāṇaiḥ prameyā bhāvāḥ santaś ca bhāvāḥ samādhigatā iti tan na ||",
    "XXnagvigvu:578": " (Vv 300)",
    "XXnagvigvu:579": " yat punar bhavatoktam |",
    "XXnagvigvu:580": " kuśalānāṃ dharmāṇāṃ dharmāvasthāvidaś ca manyante |",
    "XXnagvigvu:581": " kuśalaṃ janasvabhāvaṃ manyante śeṣeṣv apy eṣa viniyogaḥ |",
    "XXnagvigvu:582": " atra brūmaḥ |",
    "XXnagvigvu:583": " kuśalānāṃ dharmāṇāṃ dharmāvasthavido brūvate yat /",
    "XXnagvigvu:584": " kuśalasvabhāvam evaṃ pravibhāgenābhidheyaḥ syāt // NagVv_52 //",
    "XXnagvigvu:585": " kuśalānāṃ dharmāṇāṃ dharmāvasthavidaḥ kuśalaṃ janasvabhāvaṃ manyante |",
    "XXnagvigvu:586": " sa ca bhavatā pravibhāgenopadeṣṭavyaḥ |",
    "XXnagvigvu:587": " syād ayaṃ sa kuśalaḥ svabhāvaḥ ime te kuśalā dharmā iti |",
    "XXnagvigvu:588": " idaṃ tatkuśalavijñānam ayaṃ kuśalavijñānasvabhāva evaṃ sarveṣāṃ na caitad evaṃ dṛṣṭaṃ |",
    "XXnagvigvu:589": " tasmād yad uktam upadiṣṭaḥ svabhāvo dharmāṇām iti tan na ||",
    "XXnagvigvu:590": " (Vv 302)",
    "XXnagvigvu:591": " kiñcānyat |",
    "XXnagvigvu:592": " yadi ca pratītya kuśalaḥ svabhāva utpadyate sa kuśalānām /",
    "XXnagvigvu:593": " dharmāṇāṃ parabhāvaḥ svabhāva eva kathaṃ bhavati // NagVv_53 //",
    "XXnagvigvu:594": " yadi ca kuśalānāṃ dharmāṇāṃ svabhāvo hetupratyayasāmagrīṃ pratītyotpadyate",
    "XXnagvigvu:595": " | parabhāvād utpannaḥ kuśalānāṃ dharmāṇāṃ kathaṃ svabhāvo bhavati |",
    "XXnagvigvu:596": " evam evākuśalaprabhṛtīnāṃ |",
    "XXnagvigvu:597": " tatra yad uktaṃ |",
    "XXnagvigvu:598": " kuśalāvyākṛtānāṃ nā .y. + + +",
    "XXnagvigvu:599": " dharmāṇāṃ kuśalaḥ svabhāvopadiṣṭaḥ |",
    "XXnagvigvu:600": " evam akuśalānām akuśalādir iti |",
    "XXnagvigvu:601": " tan na ||",
    "XXnagvigvu:602": " kiñcānyat |",
    "XXnagvigvu:603": " atha na pratītya kiñcit svabhāva utpadyate sa kuśalānām /",
    "XXnagvigvu:604": " dharmāṇām evaṃ syād vāso na brahmacaryasya // NagVv_54 //",
    "XXnagvigvu:605": " atha manyase |",
    "XXnagvigvu:606": " na kiñcit pratītya kuśalānāṃ dharmāṇāṃ kuśalasvabhāva utpadyate |",
    "XXnagvigvu:607": " evam akuśalānāṃ dharmāṇām akuśalaḥ avyākṛtānām avyākṛta iti |",
    "XXnagvigvu:608": " evaṃ saty abrahmacaryavāso bhavati kiṃ kāraṇaṃ |",
    "XXnagvigvu:609": " pratītyasamutpādasya hi evaṃ sati pratyākhyānaṃ bhavati |",
    "XXnagvigvu:610": " pratītyasamutpādasya pratyākhyānāt pratītyasamutpādadarśaṇaṃ pratyākhyānaṃ bhavati |",
    "XXnagvigvu:611": " na hy avidyamānasya pratītyasamutpādasya darśanam utpadyamānaṃ bhavati |",
    "XXnagvigvu:612": " asati pratītyasamutpādadarśane dharmadarśanaṃ na bhavati |",
    "XXnagvigvu:613": " uktaṃ hi |",
    "XXnagvigvu:614": " bhagavatā yo hi bhikṣavaḥ pratītyasamutpādaṃ paśyati sa dharmaṃ paśyati |",
    "XXnagvigvu:615": " dharmadarśanābhāvād brahmacaryavāsābhāvaḥ ||",
    "XXnagvigvu:616": " (Vv 304)",
    "XXnagvigvu:617": " athavā pratītyasamutpādapratyākhyānāt |",
    "XXnagvigvu:618": " duḥkhasamudāyapratyākhyānaṃ bhavati |",
    "XXnagvigvu:619": " pratītyasamutpādo hi duḥkhasya samudayaḥ |",
    "XXnagvigvu:620": " duḥkhasamudayasya pratyākhyānād duḥkhapratyākhyānaṃ bhavati |",
    "XXnagvigvu:621": " asati hi samudaye tat kuto duḥkhaṃ samudeṣyati |",
    "XXnagvigvu:622": " duḥkhasamudayapratyākhyānāc ca duḥkhanirodhasya pratyākhyānaṃ |",
    "XXnagvigvu:623": " asati hi duḥkhasamudaye kasya prahāṇān nirodho bhaviṣyati",
    "XXnagvigvu:624": " | asati hi duḥkhanirodhe kasya prāptaye mārgo bhaviṣyati |",
    "XXnagvigvu:625": " duḥkhanirodhagāmī |",
    "XXnagvigvu:626": " evaṃ caturṇām āryasatyānām abhāvāc chrāmaṇyaphalābhāvaḥ |",
    "XXnagvigvu:627": " satyadarśanādiśramaṇyaphalāni samādhigamyante |",
    "XXnagvigvu:628": " śrāmaṇyaphalānām abhāvād abrahmacaryavāsa iti ||",
    "XXnagvigvu:629": " kiñcānyat |",
    "XXnagvigvu:630": " nādharmo dharmo vā satyavyavahārāś ca lokikā ni syuḥ /",
    "XXnagvigvu:631": " nityāś ca sarvabhāvāḥ syuḥ nityatvād ahetumataḥ // NagVv_55 //",
    "XXnagvigvu:632": " (Vv 306)",
    "XXnagvigvu:633": " evaṃ sati pratītyasamutpādaṃ pratyācakṣaṇasya bhavataḥ ko doṣa prasajyate |",
    "XXnagvigvu:634": " dharmo na bhavati adharmo na bhavati |",
    "XXnagvigvu:635": " saṃvyavahārāś ca laukikā na sambhavanti |",
    "XXnagvigvu:636": " kiṃ kāraṇaṃ pratītyasamutpannaṃ hy etat sarvam asati pratītyasamutpāde kuto bhaviṣyati |",
    "XXnagvigvu:637": " api ca sasvabhāvo 'pratītyasamutpanno",
    "XXnagvigvu:638": " nirhetuko nityaḥ syāt |",
    "XXnagvigvu:639": " kiṃ kāraṇaṃ nirhetukā hi bhāvā nityās tatra sa eva cābrahmacaryavāsaḥ prasajyet svasiddhāntavirodhaś ca |",
    "XXnagvigvu:640": " kiṃ kāraṇam anityā hi bhagavatā sarve saṃskārā nirdeṣṭās te svabhāvanityatvān nityā hi bhavanti",
    "XXnagvigvu:641": " eṣa cākuśaleṣv avyākṛteṣu nairyāṇādiṣu ca doṣas /",
    "XXnagvigvu:642": " tasmāt sarvaṃ saṃskṛtam asaṃskṛtaṃ te bhavaty evaṃ // NagVv_56 //",
    "XXnagvigvu:643": " yaś caiṣa kuśaleṣu nirdeṣṭaḥ kalpaḥ sa evākuśaleṣu sa evāvyākṛteṣu sa evānairyāṇikaprabhṛtiṣu doṣas tasmāt sarvam idaṃ saṃskṛtam asaṃskṛtaṃ saṃpadyate || kiṃkāraṇaṃ heto hy asaty utpādasthitibhaṅgā na bhavanti |",
    "XXnagvigvu:644": " utpādasthitibhaṅgeṣv asatsu saṃskṛtalakṣaṇābhāvāt |",
    "XXnagvigvu:645": " sarvaṃ saṃskṛtam asaṃskṛtaṃ saṃpadyate |",
    "XXnagvigvu:646": " tatra yad uktaṃ kuśalādīnāṃ bhāvānāṃ svabhāvasadbhāvād aśūnyāḥ sarvabhāvā iti tan na ||",
    "XXnagvigvu:647": " (Vv 308)",
    "XXnagvigvu:648": " yat punar bhavatoktaṃ |",
    "XXnagvigvu:649": " yadi ca na bhavet svabhāvo bhāvānāṃ na svabhāva ity evaṃ nāmāpi bhaved evaṃ nāma hi nirvastukaṃ nāsti |",
    "XXnagvigvu:650": " yaḥ sadbhūtaṃ nāma brūyāt sasvabhāva ity evam /",
    "XXnagvigvu:651": " bhavatā prativaktavyo nāma brūmaś ca na vayaṃ sata // NagVv_57 //",
    "XXnagvigvu:652": " yo nāma sadbhūtaṃ brūyāt sasvabhāva iti sa bhavatā prativaktavyaḥ syāt |",
    "XXnagvigvu:653": " yasya sadbhūtaṃ nāma svabhāvasya |",
    "XXnagvigvu:654": " tasmāt tenāpi svabhāvena sadbhūtena bhavitavyaṃ |",
    "XXnagvigvu:655": " na hy asadbhūtasya svabhāvasya sadbhūtaṃ nāma bhavatīti |",
    "XXnagvigvu:656": " na punar vayaṃ nāma sadbhūtaṃ brūmas tad api hi svabhāvasyābhāvān nāma niḥsvabhāvatvāt śūnyaṃ śūnyatvād asadbhūtam |",
    "XXnagvigvu:657": " tatra yad bhavatoktaṃ nāmasadbhāvāt sadbhūtaḥ svahhāvā iti |",
    "XXnagvigvu:658": " tan na ||",
    "XXnagvigvu:659": " kiñcānyat |",
    "XXnagvigvu:660": " (Vv 310)",
    "XXnagvigvu:661": " nāmāsad iti ca yad idaṃ tat kiṃ nu sato bhavaty utāsataḥ /",
    "XXnagvigvu:662": " yadi hi sato yady asato dvidhāpi te hīyate vādaḥ // NagVv_58 //",
    "XXnagvigvu:663": " yac caitan nāmāsad iti tat kiṃ sataḥ asataḥ |",
    "XXnagvigvu:664": " yadi hi satas tan nāma yady asata ubhayathāpi pratijñā hīyate |",
    "XXnagvigvu:665": " tatra yadi tāvat sata |",
    "XXnagvigvu:666": " asad iti pratijñā hīyate |",
    "XXnagvigvu:667": " na hīdanīṃ tad asad idānīṃ sat* athāsata |",
    "XXnagvigvu:668": " asad iti nāma yā pratijñā asadbhūtasya nāma na bhavati astitvasvabhāva iti nāma tasmāt sadbhūtaḥ svabhāva iti |",
    "XXnagvigvu:669": " sā hīnā ||",
    "XXnagvigvu:670": " kiñcānyat |",
    "XXnagvigvu:671": " sarveṣāṃ bhāvānāṃ śūnyatvañ copapāditaṃ pūrvam /",
    "XXnagvigvu:672": " sa upālambhaḥ tasmād bhavaty ayañ cāpratijñāyāḥ // NagVv_59 //",
    "XXnagvigvu:673": " iha cāsmābhiḥ pūrvam eva sarveṣāṃ bhāvānaṃ vistarataḥ śūnyatvam upapāditam",
    "XXnagvigvu:674": " | tatra prāg nāmano 'pi śūnyatvam uktaṃ saṃbhavā aśūnyatvaṃ parigṛhya pravṛtto vaktuṃ |",
    "XXnagvigvu:675": " yadi bhāvānāṃ svābhāvo na syād asvabhāva iti nāmāpīdan na syād iti |",
    "XXnagvigvu:676": " tasmād apratijñopālambho yaṃ bhavataḥ saṃpadyate |",
    "XXnagvigvu:677": " na hi vayaṃ nāma sadbhūtam iti brūmaḥ ||",
    "XXnagvigvu:678": " (Vv 312)",
    "XXnagvigvu:679": " yat punar bhavatoktaṃ |",
    "XXnagvigvu:680": " atha vidyate svabhāvas sa ca dharmāṇāṃ na vidyate sa tasmāt dharmair vinā svabhāvaḥ sa yasya tad yuktam upadeṣṭuṃ |",
    "XXnagvigvu:681": " atha vidyate svabhāvaḥ sa ca dharmāṇāṃ na vidyatat iti idam /",
    "XXnagvigvu:682": " āśaṅkitaṃ yad uktaṃ bhavaty anāśaṅkitaṃ tac ca // NagVv_60 //",
    "XXnagvigvu:683": " na hi vayaṃ dharmāṇāṃ svabhāvaṃ pratiṣedhayāmaḥ |",
    "XXnagvigvu:684": " dharmavinirmuktasya vā kasyacid arthasya svabhāvam abhyupagacchāmaḥ |",
    "XXnagvigvu:685": " nanv evaṃ sati ya upālambho bhavati |",
    "XXnagvigvu:686": " yadi dharmā niḥsvabhāvāḥ kasya khalv idānīm anyasyārthasya dharmavinirmuktasya svabhāvo bhavati",
    "XXnagvigvu:687": " sa yuktam evopadeṣṭam iti |",
    "XXnagvigvu:688": " dūrāpakṛṣṭam evaitat bhavati |",
    "XXnagvigvu:689": " (Vv 314)",
    "XXnagvigvu:690": " yat punar bhavatoktaṃ |",
    "XXnagvigvu:691": " sata eva pratiṣedho nāsti ghaṭo geha ity ayaṃ yasmāt |",
    "XXnagvigvu:692": " dṛṣṭaḥ pratiṣedho 'yaṃ mataḥ svabhāvasya te tasmāt |",
    "XXnagvigvu:693": " [11] ity atra brūmaḥ |",
    "XXnagvigvu:694": " sata eva pratiṣedho yadi śūnyatvaṃ nanv apratisiddham idam /",
    "XXnagvigvu:695": " pratiṣedhayate hi hhavān bhāvānāṃ niḥsvabhāvatvaṃ // NagVv_61 //",
    "XXnagvigvu:696": " yadi svata eva pratiṣedho bhavati |",
    "XXnagvigvu:697": " nāmato bhāvānāṃ niḥsvabhāvatvaṃ pratiṣedhayati |",
    "XXnagvigvu:698": " nanu pratisidhaṃ sarvabhāvānāṃ niḥsvabhāvatvaṃ tvadvacanena |",
    "XXnagvigvu:699": " pratiṣedhayasi tvaṃ sadbhāvāt |",
    "XXnagvigvu:700": " niḥsvabhāvatvasya ca sarvabhāvānāṃ pratisidhatvāt |",
    "XXnagvigvu:701": " pratisiddhā śūnyateti pratiṣedhayase atha tvaṃ śūnyatvaṃ tac ca nāsti śūnyatvam /",
    "XXnagvigvu:702": " pratiṣedhaḥ sata iti te nanv eṣa vihīyate vādaḥ // NagVv_62 //",
    "XXnagvigvu:703": " atha śūnyatvaṃ pratiṣedhayasi tvaṃ |",
    "XXnagvigvu:704": " sarvabhāvānāṃ niḥsvabhāvatvaṃ śūnyatvaṃ nāsti tac ca śūnyatvam |",
    "XXnagvigvu:705": " yā tarhi te pratijñā sataḥ pratiṣedho bhavati nāsata iti sā hīnā ||",
    "XXnagvigvu:706": " (Vv 316)",
    "XXnagvigvu:707": " kiñcānyat |",
    "XXnagvigvu:708": " pratiṣedhayāmi nāhaṃ kiñcit pratiṣedhyam asti na ca kiñcit /",
    "XXnagvigvu:709": " tasmāt pratiṣedhayasīty adhilaya eva tvayā kriyate // NagVv_63 //",
    "XXnagvigvu:710": " evam api tu kṛtvā yady ahaṃ kiñcit pratiṣedhayāmi tato yuktam eva vaktuṃ syāt |",
    "XXnagvigvu:711": " na caivahaṃ kiñcit pratiṣedhayāmi tasmān na kiñcit pratiṣedhavyam asti |",
    "XXnagvigvu:712": " tasmāt śūnyeṣu sarvabhāveṣv avidyamāne pratiṣedhye pratiṣedhayasīty eṣa tvayātra sadbhūto 'dhilayaḥ kriyata iti ||",
    "XXnagvigvu:713": " yat punar bhavatoktaṃ |",
    "XXnagvigvu:714": " atha nāsti sa svabhāvaḥ kin nu pratiṣidhyate tvayānena vacanena rte vacanāt pratiṣedhaḥ sidhyate hy asataḥ || [12]",
    "XXnagvigvu:715": " atra brūmaḥ |",
    "XXnagvigvu:716": " yac cāhaṃ te vacanād asataḥ pratiṣedhavacanasiddhir iti /",
    "XXnagvigvu:717": " atra jñāpayate vāg asad iti tan na pratinihanti // NagVv_64 //",
    "XXnagvigvu:718": " (Vv 318)",
    "XXnagvigvu:719": " ya ca bhavān bravīti |",
    "XXnagvigvu:720": " sate 'pi vacanād asataḥ pratiṣedhaḥ pratisiddhaḥ tatra kin niḥsvabhāvāḥ sarvabhāvāḥ iti |",
    "XXnagvigvu:721": " etad vacanaṃ karotīti || atra brūmaḥ niḥsvabhāvā iti etat khalu vacanaṃ na niḥsvabhāvān sarvabhāvān karoti |",
    "XXnagvigvu:722": " kintv asata svabhāva bhāvānām asata svabhāvānām iti jñāpayati |",
    "XXnagvigvu:723": " tatra kaścit brūyād avidyamāhagṛhe devadattas tam asti gṛhe devadatta iti",
    "XXnagvigvu:724": " | tatrainaṃ kaścit pratibrūyān nāstīti |",
    "XXnagvigvu:725": " na tad. + + + + +",
    "XXnagvigvu:726": " devadattasyāsaṃbhavāṃ karoti |",
    "XXnagvigvu:727": " kintu jñāpayati kevalam asadbhāvaṃ gṛhe devadattasyeti || tadvā nāsti svabhāvo bhāvānām ity etadvacanaṃ na svabhāvānāṃ niḥsvabhāvatvaṃ karoti |",
    "XXnagvigvu:728": " bhāveṣu svabhāvasyābhāvaṃ jñāpayati",
    "XXnagvigvu:729": " || tatra yad bhavatoktaṃ kim asati svabhāve nāsti svabhāva ity etadvacanaṃ karoti |",
    "XXnagvigvu:730": " ṛte 'pi vacanāt prasiddhiḥ svabhāvasyābhāva iti |",
    "XXnagvigvu:731": " tat te na",
    "XXnagvigvu:732": " yuktaṃ",
    "XXnagvigvu:733": " (Vv 320)",
    "XXnagvigvu:734": " yad uktaṃ bālānām iva mṛgatṛṣṇāyāṃ sa yathājalagrāhaḥ |",
    "XXnagvigvu:735": " evaṃ mithyāgrāhaḥ syāt te prasidhyate hy asataḥ |",
    "XXnagvigvu:736": " yat punar bhavato mṛgātṛṣṇāyām ity atra brūmaḥ |",
    "XXnagvigvu:737": " mṛgatṛṣṇādṛṣṭānte yaḥ punar uktaṃ tvayā mahāṃś carcaḥ /",
    "XXnagvigvu:738": " tatrāpi nirṇayaṃ śṛṇu yathā sa dṛṣṭānta upapannaḥ // NagVv_65 //",
    "XXnagvigvu:739": " ya eva tvayā mṛgatṛṣṇādṛṣṭānte mahāṃś carca uktaḥ |",
    "XXnagvigvu:740": " tatrāpi tayā nirṇayaḥ sa śrūyatāṃ upapanna eva dṛṣṭānto bhavati |",
    "XXnagvigvu:741": " sa yadi svabhāvataḥ syād bhāvo na syāt pratītya samudbhūtaḥ /",
    "XXnagvigvu:742": " yaś ca pratītya hhavati grāho nanu śūnyatā saiva // NagVv_66 //",
    "XXnagvigvu:743": " yadi ca mṛgatṛṣṇāyāṃ sa yathājalagrāhaḥ svabhāvataḥ syāt |",
    "XXnagvigvu:744": " na syāt pratītyasamutpanno |",
    "XXnagvigvu:745": " yato mṛgatṛṣṇāñ ca pratītya viparītañ ca darśanaṃ pratītya yoniśomanaskārañ ca pratītya prādurbhūto ataḥ pratītyasamutpannaḥ yataś ca pratītyasamutpanno 'taḥ svabhāvataḥ śūnya eva |",
    "XXnagvigvu:746": " yathā pūrvam uktaṃ tathā",
    "XXnagvigvu:747": " (Vv 322)",
    "XXnagvigvu:748": " kiñcānyat |",
    "XXnagvigvu:749": " yadi ca svabhāvataḥ syād grāhaḥ kas taṃ vinivartayed grāham /",
    "XXnagvigvu:750": " śeṣeṣv apy eṣa vidhiḥ tasmād eṣo 'nupālambhaḥ // NagVv_67 //",
    "XXnagvigvu:751": " yadi ca mṛgatṛṣṇāyāṃ jalagrāhaḥ svabhāvataḥ syāt |",
    "XXnagvigvu:752": " ka eva taṃ vinivartayetā |",
    "XXnagvigvu:753": " na hi svabhāvaḥ śakyo nivartayituṃ |",
    "XXnagvigvu:754": " tathāgner uṣṇatvam apāṃ dravatvam ākāśasya niravavaraṇatvaṃ |",
    "XXnagvigvu:755": " dṛṣṭaṃ cāsya vinivartanaṃ |",
    "XXnagvigvu:756": " tasmāc chūnyasvabhāvaḥ grāhaḥ |",
    "XXnagvigvu:757": " yadā caitad evaṃ śeṣeṣv api dharmeṣv eṣa kramaḥ pratyavagantavyaḥ grāhyapravṛttiṣu pañcasu",
    "XXnagvigvu:758": " tatra yad bhavato + +",
    "XXnagvigvu:759": " + + pād aśūnyāḥ sarvabhāvā iti tan na ||",
    "XXnagvigvu:760": " (Vv 324)",
    "XXnagvigvu:761": " yat punar bhavatoktaṃ |",
    "XXnagvigvu:762": " hetoś ca te na siddhir naiḥsvabbāvyāt kuto hi te hetuḥ nirhetukasya siddhir na copapannāsya te 'rthasya [l7] iti ||",
    "XXnagvigvu:763": " atra brūmaḥ |",
    "XXnagvigvu:764": " etena hetvabhāvaḥ pratyuktaḥ pūrvam eva sa samatvāt /",
    "XXnagvigvu:765": " mṛgatṛṣṇādṛṣṭāntavyāvṛttividhau ya uktaḥ prāg // NagVv_68 //",
    "XXnagvigvu:766": " etenaiva cedānīṃ carcena pūrvoktena hetvabhāvo 'pi pratyavagantavyaḥ |",
    "XXnagvigvu:767": " ya eva hi carcaḥ pūrvasmin hetāv uktaḥ ṣaṭkapratiṣe + + + + + + hāpi carcayitavyaḥ |",
    "XXnagvigvu:768": " (Vv 326)",
    "XXnagvigvu:769": " yat punar bhavatoktaṃ |",
    "XXnagvigvu:770": " pūrvaṃ cet pratiṣedhaḥ paścāt pratiṣedhyam ily anupapannaṃ |",
    "XXnagvigvu:771": " paścāc cānupapanno yugapac ca yataḥ svabhāvo 'sana || [20]",
    "XXnagvigvu:772": " atra brūmaḥ |",
    "XXnagvigvu:773": " yat traikālye hetuḥ pratyuktaṃ pūrvam eva sa samatvāt /",
    "XXnagvigvu:774": " traikālyapratihetuś ca śūnyabhāvādinā prāptaḥ // NagVv_69 //",
    "XXnagvigvu:775": " sa eṣa hetuḥ traikālye pratiṣedhavācī sa tūktottaraḥ pratyavamantaḥ |",
    "XXnagvigvu:776": " kasmāt sādhyasamatvāt |",
    "XXnagvigvu:777": " yathā hi pratiṣedhas traikālye nopapady.e + + + +",
    "XXnagvigvu:778": " + + pratiṣedhapratiṣedhe 'pi |",
    "XXnagvigvu:779": " tasmāt pratiṣedhapratiṣedhye 'sati bhavān manyate pratiṣedhaḥ pratisiddha iti tan na |",
    "XXnagvigvu:780": " yataś caiṣa trikālapratiṣedhavācī hetur eṣa eva śūnyatāvādināṃ prāptaḥ sarvabhāvasvabhāvapratiṣedhakatvān na bhavataḥ |",
    "XXnagvigvu:781": " atha vā katham etad uktottaraṃ |",
    "XXnagvigvu:782": " pratiṣedhayāmi nāhaṃ kiñcit pratiṣedhyam asti na ca kiñcit tasmāt pratiṣedhayasīty adhilaya eṣa tvayā kriyata [63] iti ||",
    "XXnagvigvu:783": " (Vv 328)",
    "XXnagvigvu:784": " atha manyase triṣv api kāleṣu + + + + + + + dṛṣṭaḥ pūrvakālīno 'pi hetuḥ uttarakālīno 'pi",
    "XXnagvigvu:785": " yugapatkālīno 'pi hetuḥ |",
    "XXnagvigvu:786": " kathaṃ pūrvakalīnaḥ |",
    "XXnagvigvu:787": " yathā pitā putrasya tvadvacanena paścātkālīnaḥ |",
    "XXnagvigvu:788": " yathā śiṣyācāryasya yugapatkālīnaḥ yathā pradīpaḥ prakāśasyeti || atra brūmaḥ |",
    "XXnagvigvu:789": " na caitad eva yuktā hy etasmiṃ traye pūrvadoṣaḥ || api ca punaḥ yady evaṃ kamaḥ |",
    "XXnagvigvu:790": " pratiṣedhasadbhāvas tvayābhyupagamyate |",
    "XXnagvigvu:791": " pratijñāhāniś ca te bhavati |",
    "XXnagvigvu:792": " e +",
    "XXnagvigvu:793": " + + + + + + svabhā + + + .edho 'pi si + + bhavatīti |",
    "XXnagvigvu:794": " (Vv 330)",
    "XXnagvigvu:795": " prabhavati ca śūnyateyaṃ yasya prabhavanti tasya sarvārthāḥ /",
    "XXnagvigvu:796": " prabhavati na tasya kinna prabhavati śūnyatā yasyeti // NagVv_70 //",
    "XXnagvigvu:797": " yasya śūnyateyaṃ prabhavati tasya sarvārthā laukikalokottarāḥ prabhavanti",
    "XXnagvigvu:798": " | kiṃ kāraṇaṃ |",
    "XXnagvigvu:799": " yasya hi śūnyatā prabhavati tasya pratītyasamutpādaḥ prabhavati |",
    "XXnagvigvu:800": " yasya pratītyasamutpādaḥ prabhavati tasya catvāry āryasatyāni prabhavanti |",
    "XXnagvigvu:801": " yasya catvāry āryasatyāni + + + + + + + maṇyaphalāni bhavanti |",
    "XXnagvigvu:802": " sarvaviśeṣādhigamaḥ bhavanti |",
    "XXnagvigvu:803": " yasya sarvaviśeṣādhigamāḥ prabhavanti |",
    "XXnagvigvu:804": " tasya trīṇi raṃāṇi buddhadharmasaṃghāḥ prabhavanti |",
    "XXnagvigvu:805": " yasya pratītyasamutpādaḥ prabhavanti tasya dharmo dharmahetur dharmaphalañ ca prabhavanti",
    "XXnagvigvu:806": " tasyādharmo 'dharmahetuś cādharmaphalañ ca prabhavati |",
    "XXnagvigvu:807": " tasya kleśaḥ kleśasamudayaḥ kleśavastūni ca prabhavanti |",
    "XXnagvigvu:808": " yasyaitat sarvaṃ bhavati pūrvoktaṃ tasya sugatiṃ durgatiṃ vyavasthā + + + + + + +",
    "XXnagvigvu:809": " gatidurgatigamanaṃ |",
    "XXnagvigvu:810": " sugatidurgatigāmī mārgaḥ |",
    "XXnagvigvu:811": " sugatidurgatigamanavyatikramaṇaṃ sugatidurgativyatikramopāyaḥ sarvasaṃvyavahārāś ca lokikāḥ svayam adhigantavyāḥ |",
    "XXnagvigvu:812": " anayā diśā kiñcit śakyaṃ vacanopadeṣṭam iti |",
    "XXnagvigvu:813": " (Vv 332)",
    "XXnagvigvu:814": " bhavati cātra yaḥ śūnyatāṃ pratītyasamutpādaṃ madhyamāṃ pratipadam anekārthāṃ nijagāda praṇamāmi tam apratimaṃ tu buddhim iti ||",
    "XXnagvigvu:815": " kṛtir iyam ācāryanāgārjunapādānā + + + + + ekatra ślokaśata 450 ||",
    "XXnagvigvu:816": " || likhitam idaṃ śrīdhramakirtinā sarvasatvahetoḥ yathālabdham iti ||",
    "XXnagvigvu:817": " || vigrahavyāvartiṇī ||"
}