{
    "GE07bhg4c15u:0": " BhG 15.1",
    "GE07bhg4c15u:1": " śrī-bhagavān uvāca",
    "GE07bhg4c15u:2": " ūrdhva-mūlam adhaḥ-śākham aśvatthaṃ prāhur avyayam |",
    "GE07bhg4c15u:3": " chandāṃsi yasya parṇāni yas taṃ veda sa veda-vit ||1||",
    "GE07bhg4c15u:4": " śrīdharaḥ :",
    "GE07bhg4c15u:5": " vairāgyeṇa vinā jñānaṃ na ca bhaktir ataḥ sphuṭam |",
    "GE07bhg4c15u:6": " vairāgyopaskṛtaṃ jñānam īśaḥ pañcadaśe 'diśat ||",
    "GE07bhg4c15u:7": " pūrvādhyānte māṃ ca yo 'vyabhicāreṇa bhakti-yogena sevate [Gītā 14.26] ity ādinā parameśvaram ekānta-bhaktyā bhajatas tat-prasāda-labdha-jñānena",
    "GE07bhg4c15u:8": " brahma-bhāvo bhavatīty uktam |",
    "GE07bhg4c15u:9": " na caikānta-bhaktiḥ jñānaṃ cāviraktasya sambhavatīti vairāgya-pūrvakaṃ jñānam upadeṣṭu-kāmaḥ prathamaṃ tāvat sārdha-ślokābhyāṃ saṃsāra-svarūpaṃ vṛkṣa-rūpakālaṅkāreṇa varṇayan bhagavān uvāca ūrdhva-mūlam iti |",
    "GE07bhg4c15u:10": " ūrdhvam uttamaḥ kṣarākṣarābhyām utkṛṣṭaḥ puruṣottamo mūlaṃ yasya tam |",
    "GE07bhg4c15u:11": " adha iti tato 'rvācīnāṃ kāryopādhayo hiraṇyagarbhādayo gṛhyante |",
    "GE07bhg4c15u:12": " te tu śākhā iva śākhā yasya tam |",
    "GE07bhg4c15u:13": " vinaśvaratvena śvaḥ prabhāta-paryantam api na sthāsyatīti viśvāsānarhatvād aśvatthaṃ prāhuḥ",
    "GE07bhg4c15u:14": " pravāha-rūpeṇāvicchedād avyayaṃ ca prāhuḥ |",
    "GE07bhg4c15u:15": " ūrdhva-mūlo",
    "GE07bhg4c15u:16": " 'vāk-śākha eṣo 'śvatthaḥ sanātana [KaṭhU 2.3.1] ity ādyāḥ śrutayaḥ |",
    "GE07bhg4c15u:17": " chandāṃsi vedā yasya parṇāni dharmādharma-pratipādana-dvāreṇa",
    "GE07bhg4c15u:18": " cchāyā-sthānīyaiḥ karma-phalaiḥ saṃsāra-vṛkṣasya",
    "GE07bhg4c15u:19": " sarva-jīvāśrayaṇīyatva-pratipādanāt parṇa-sthānīyā vedāḥ |",
    "GE07bhg4c15u:20": " yas tam evambhūtam aśvatthaṃ veda sa eva vedārtha-vit |",
    "GE07bhg4c15u:21": " saṃsāra-prapañca-vṛkṣasya",
    "GE07bhg4c15u:22": " mūlam īśvaraḥ |",
    "GE07bhg4c15u:23": " brahmādayas tad-aṃśāḥ śākhā-sthānīyāḥ |",
    "GE07bhg4c15u:24": " sa ca saṃsāra-vṛkso vinaśvaraḥ |",
    "GE07bhg4c15u:25": " pravāha-rūpeṇa nityaś ca |",
    "GE07bhg4c15u:26": " vedoktaiḥ karmabhiḥ sevyatām āpāditaś ca ity etāvān eva hi vedārthaḥ |",
    "GE07bhg4c15u:27": " ata evaṃ vidvān vedavid iti stūyate ||1||",
    "GE07bhg4c15u:28": " madhusūdanaḥ : pūrvādhyāye bhagavtā saṃsāra-bandha-hetūn guṇān vyākhyāya teṣām atyayena brahma-bhāvo mokṣo mad-bhajanena labhyata ity uktam --",
    "GE07bhg4c15u:29": " māṃ ca yo 'vyabhicāreṇa bhakti-yogena sevate |",
    "GE07bhg4c15u:30": " sa guṇān samatītyaitān brahma-bhūyāya kalpate || [Gītā 14.26] iti |",
    "GE07bhg4c15u:31": " tatra manuṣyasya tava bhakti-yogena kathaṃ brahma-bhāva ity āśaṅkāyāṃ svasya brahma-rūpatā-jñāpanāya sūtra-bhūto 'yaṃ śloko bhagavatoktaḥ -",
    "GE07bhg4c15u:32": " brahmaṇo hi pratiṣṭhāham amṛtasyāvyayasya ca |",
    "GE07bhg4c15u:33": " śāśvatasya ca dharmasya sukhasyaikāntikasya ca ||[Gītā 14.27] iti |",
    "GE07bhg4c15u:34": " asya sūtrasya vṛtti-sthānīyo 'yaṃ pañcadaśo 'dhyāya ārabhyate |",
    "GE07bhg4c15u:35": " bhagavataḥ",
    "GE07bhg4c15u:36": " śrī-kṛṣṇasya hi tattvaṃ jñātvā tat-prema-bhajanena guṇātītaḥ san brahma-bhāvaṃ katham āpnuyāl loka iti |",
    "GE07bhg4c15u:37": " tatra brahmaṇo hi pratiṣṭhāham ity ādi bhagavad-vacanam ākarṇya mama tulyo manuṣyo 'yaṃ katham evaṃ vadatīti",
    "GE07bhg4c15u:38": " vismayāviṣṭam apratibhayā lajjayā ca kiṃcid api praṣṭum aśaknuvan tam arjunam ālakṣya kṛpayā sva-svarūpaṃ vivakṣuḥ śrī-bhagavān uvāca ūrdhveti |",
    "GE07bhg4c15u:39": " tatra viraktasyaiva saṃsārād bhagavat-tattva-jñāne 'dhikāro nānyatheti pūrvādhyāyoktaṃ parameśvarādhīna-prakṛti-puruṣa-saṃyoga-kāryaṃ",
    "GE07bhg4c15u:40": " vṛkṣa-rūpa-kalpanayā varṇayati vairāgyāya prastuta-guṇātītatvopāyatvāt",
    "GE07bhg4c15u:41": " tasya |",
    "GE07bhg4c15u:42": " ūrdhvam utkṛṣṭaṃ mūlaṃ kāraṇaṃ sva-prakāśa-paramānanda-rūpatvena",
    "GE07bhg4c15u:43": " nityatvena ca brahma |",
    "GE07bhg4c15u:44": " atahvordhvaṃ sarva-saṃsāra-bādhe 'py abādhitaṃ",
    "GE07bhg4c15u:45": " sarva-saṃsāra-bhramādhiṣṭhānaṃ brahma tad eva māyayā mūlam asyety",
    "GE07bhg4c15u:46": " ūrdhva-mūlam |",
    "GE07bhg4c15u:47": " adha ity arvācīnāḥ kāryopādhayo hiraṇyagrabhādyā gṛhyante |",
    "GE07bhg4c15u:48": " te nānā-dik-prasṛtatvāc chākhā iva śākhā asyety adhaḥ-śākham |",
    "GE07bhg4c15u:49": " āśu-vināśitvena na śvo 'pi sthāteti viśvāsānarham aśvattham māyā-mayaṃ",
    "GE07bhg4c15u:50": " saṃsāra-vṛkṣam avyayam anādy-ananta-dehādi-santānāśrayam ātma-jñānam",
    "GE07bhg4c15u:51": " antareṇānucchedyam anantam avyayam āhuḥ śrutayaḥ smṛtayaś ca |",
    "GE07bhg4c15u:52": " śrutayas tāvat -- ūrdhva-mūlo 'vāk-śākha eṣo 'śvatthaḥ sanātanaḥ [KaṭhU 2.3.1] ity ādyaḥ kaṭha-vallīṣu paṭhitāḥ |",
    "GE07bhg4c15u:53": " arvāñco nikṛṣṭāḥ kāryopādhayo",
    "GE07bhg4c15u:54": " mahad-ahaṅkāra-tanmātrādayo vā śākhā asyety arvāk-śākha ity",
    "GE07bhg4c15u:55": " adhaḥ-śākha-pada-samānārthaḥ |",
    "GE07bhg4c15u:56": " sanātana tiy avyaya-pada-samānārtham |",
    "GE07bhg4c15u:57": " smṛtayaś ca-",
    "GE07bhg4c15u:58": " avyakta-mūla-prabhavas tasyaivānugrahotthitaḥ |",
    "GE07bhg4c15u:59": " buddhi-skandha-mayaś caiva indriyāntara-koṭaraḥ ||",
    "GE07bhg4c15u:60": " mahā-bhūta-viśākhaś ca viṣayaiḥ patravāṃs tathā |",
    "GE07bhg4c15u:61": " dharmādharma-supuṣpaś ca sukha-duḥkha-phalodayaḥ ||",
    "GE07bhg4c15u:62": " ājīvyaḥ sarva-bhūtānāṃ brahma-vṛkṣaḥ sanātanaḥ |",
    "GE07bhg4c15u:63": " etad brahma-vanaṃ cāsya brahmācarati sākṣivat ||",
    "GE07bhg4c15u:64": " etac chittvā ca bhittvā ca jñānena paramāsinā |",
    "GE07bhg4c15u:65": " tataś cātma-gatiṃ prāpya tasmān nāvartate punaḥ || [Mbh 14.35.20-22] ity ādayaḥ |",
    "GE07bhg4c15u:66": " avyaktam avyākṛtaṃ māyopādhikaṃ brahma tad eva mūlaṃ kāraṇaṃ tasmāt prabhavo yasya sa tathā",
    "GE07bhg4c15u:67": " tasyaiva mūlasyāvyaktasyānugrahād atidṛḍhatvād utthitaḥ saṃvardhitaḥ |",
    "GE07bhg4c15u:68": " vṛkṣasya hi śākhāḥ skandhād udbhavanti |",
    "GE07bhg4c15u:69": " saṃsārasya ca buddheḥ sakāśān nānā-vidhāḥ pariṇāmā bhavanti |",
    "GE07bhg4c15u:70": " tena sādharmyeṇa buddhir eva skandhas tan-mayas tat-pracuro 'yam |",
    "GE07bhg4c15u:71": " indriyāṇām antarāṇi cchidrāṇy eva koṭarāṇi yasya sa tathā |",
    "GE07bhg4c15u:72": " mahānti bhūtāny ākāśādīni",
    "GE07bhg4c15u:73": " pṛthivy-antāni vividhāḥ śākhā yasya viśākhaḥ stambho yasyeti vā |",
    "GE07bhg4c15u:74": " ājīvya upajīvyaḥ |",
    "GE07bhg4c15u:75": " brahmaṇā paramātmanādhiṣṭhito vṛkṣo brahma-vṛkṣaḥ |",
    "GE07bhg4c15u:76": " ātma-jñānaṃ vinā chettum aśakyatayā sanātanaḥ |",
    "GE07bhg4c15u:77": " etad brahma-vanam asya brahmaṇo jīva-rūpasya bhogyaṃ vananīyaṃ sambhajanīyam iti vanaṃ brahma",
    "GE07bhg4c15u:78": " sākṣivad ācarati na tv etat kṛtena lipyata ity arthaḥ |",
    "GE07bhg4c15u:79": " etad brahma-vanaṃ",
    "GE07bhg4c15u:80": " saṃsāra-vṛkṣātmakaṃ chittvā ca bhittvā cāhaṃ, brahmāsmīty",
    "GE07bhg4c15u:81": " atidṛḍha-jñāna-khaḍgena sa-mūlaṃ nikṛtyety arthaḥ ātma-rūpāṃ gatiṃ prāpya tasmād ātma-rūpān mokṣān nāvartata ity arthaḥ |",
    "GE07bhg4c15u:82": " spaṣṭam itarat |",
    "GE07bhg4c15u:83": " atra ca gaṅgā-taraṅga-nudyamānottuṅga-tat-tīra-tiryaṅ-nipatitam",
    "GE07bhg4c15u:84": " ardhonmūlitaṃ mārutena mahāntam aśvattham upamānīkṛtya jīvantam iyaṃ",
    "GE07bhg4c15u:85": " rūpaka-kalpaneti draṣṭavyam |",
    "GE07bhg4c15u:86": " tena",
    "GE07bhg4c15u:87": " nordhva-mūlatvādhaḥ-śākhatvādy-anupapattiḥ |",
    "GE07bhg4c15u:88": " yasya māyā-mayasyāśvatthasya",
    "GE07bhg4c15u:89": " cchandāṃsi cchādanāt tattva-vastu-prāvaraṇāt saṃsāra-vṛkṣa-rakṣaṇād vā",
    "GE07bhg4c15u:90": " karma-kāṇḍāni ṛg-yajuḥ-sāma-lakṣaṇāni parṇānīva parṇāni |",
    "GE07bhg4c15u:91": " yathā vṛkṣasya parirakṣaṇāthāni parṇāni bhavanti tathā saṃsāra-vṛkṣasya parirakṣaṇāthāni",
    "GE07bhg4c15u:92": " karma-kāṇḍāni dharmādharmaa-tad-dhetu-phala-prakāśanārthatvāt teṣām |",
    "GE07bhg4c15u:93": " yas taṃ yathā-vyākhyātaṃ sa-mūlaṃ saṃsāra-vṛkṣaṃ māyā-mayam aśvatthaṃ veda jānāti sa veda-vit karma-brahmākhya-vedārtha-vit sa evety arthaḥ |",
    "GE07bhg4c15u:94": " saṃsāra-vṛkṣasya hi mūlaṃ brahma hiraṇyagarbhādayaś ca jīvāḥ",
    "GE07bhg4c15u:95": " śākhā-sthānīyāḥ |",
    "GE07bhg4c15u:96": " sa ca saṃsāra-vṛkṣaḥ svarūpeṇa vinaśvaraḥ pravāha-rūpeṇa",
    "GE07bhg4c15u:97": " cānantaḥ |",
    "GE07bhg4c15u:98": " sa ca vedoktaiḥ karmabhiḥ sicyate brahma-jñānena ca cchidyata ity etāvān eva hi vedārthaḥ",
    "GE07bhg4c15u:99": " yaś ca vedārthavit sa eva sarva-vid iti",
    "GE07bhg4c15u:100": " sa-mūla-vṛkṣa-jñānaṃ stauti sa vedavid iti ||1||",
    "GE07bhg4c15u:101": " viśvanāthaḥ :",
    "GE07bhg4c15u:102": " saṃsāra-cchedako 'saṅga ātmeśāṃśaḥ kṣarākṣarāt |",
    "GE07bhg4c15u:103": " uttamaḥ puruṣaḥ kṛṣṇaḥ iti pañcadaśe kathā ||",
    "GE07bhg4c15u:104": " pūrvādhyāye --",
    "GE07bhg4c15u:105": " māṃ ca yo 'vyabhicāreṇa bhakti-yogena sevate |",
    "GE07bhg4c15u:106": " sa guṇān samatītyaitān brahma-bhūyāya kalpate || [Gītā 14.26] ity uktam |",
    "GE07bhg4c15u:107": " tatra tava manuṣyasya bhakti-yogena kathaṃ brahma-bhāva iti cet, satyam ahaṃ manuṣya eva kintu brahmaṇo 'pi tasya pratiṣṭhā paramāśraya ity asya sūtra-rūpasya vṛtti-sthānīyo 'yaṃ pañcadaśādhyāya ārabhyate |",
    "GE07bhg4c15u:108": " tatra sa guṇān samatītya ity uktam iti guṇamyo 'yaṃ saṃsāraḥ kaḥ, kuto vāyaṃ pravṛttas tad-bhaktyā saṃsāram atikrāmyan jīvo vā kaḥ |",
    "GE07bhg4c15u:109": " brahma-bhūyāya",
    "GE07bhg4c15u:110": " kalpate ity uktaṃ brahma vā kiṃ |",
    "GE07bhg4c15u:111": " brahmaṇaḥ pratiṣṭhā tvaṃ vā ka ity-ādy-apekṣāyāṃ prathamam atiśayokty-alaṅkāreṇa saṃsāro 'yam adbhuto",
    "GE07bhg4c15u:112": " 'śvattha-vṛkṣa iti varṇayati |",
    "GE07bhg4c15u:113": " ūrdhve sarva-lokopari-tale satya-loke",
    "GE07bhg4c15u:114": " prakṛti-bījottha-prathama-praroha-rūpa-mahat-tattvātmakaś caturmukha eka eva mūlaṃ yasya tam |",
    "GE07bhg4c15u:115": " adhaḥ svar-bhuvor-bhūlokeṣu anantā",
    "GE07bhg4c15u:116": " deva-gandharva-kinnarāsura-rākṣasa-preta-bhūta-manuṣya-gavāśvādi-paśu-pakṣi-kṛmi-kīṭa-pataṅga-sthāvarās",
    "GE07bhg4c15u:117": " tāḥ śākhā yasya tam aśvatthaṃ dharmādi-caturvarga-sādhakatvād aśvattham uttamaṃ vṛkṣam |",
    "GE07bhg4c15u:118": " śleṣeṇa bhaktimatāṃ na śvaḥ sthāsyatīty aśvatthaṃ",
    "GE07bhg4c15u:119": " naṣṭa-prāyam ity arthaḥ |",
    "GE07bhg4c15u:120": " abhaktānāṃ tv avyayam anaśvaram |",
    "GE07bhg4c15u:121": " chandāṃsi vāyavyaṃ śvetam ālabheta bhūmikām aindram ekādaśaka-pālaṃ nirvapet prajākāmaḥ ity ādyāḥ karma-pratipādakā vedāḥ saṃsāra-vardhakatvāt parṇāni",
    "GE07bhg4c15u:122": " | vṛkṣo hi parṇaiḥ śobhate |",
    "GE07bhg4c15u:123": " yas taṃ jānāti sa vedajñaḥ |",
    "GE07bhg4c15u:124": " tathā ca ūrdhva-mūlo 'vāk-śākha eṣo 'śvatthaḥ sanātanaḥ [KaṭhU 2.3.1] iti",
    "GE07bhg4c15u:125": " kaṭha-vallī-śrutiḥ ||1||",
    "GE07bhg4c15u:126": " baladevaḥ :",
    "GE07bhg4c15u:127": " saṃsāra-cchedi vairāgyaṃ jīvo me 'ṃśaḥ sanātanaḥ |",
    "GE07bhg4c15u:128": " ahaṃ sarvottamaḥ śrīmān iti pañcadaśe smṛtam ||",
    "GE07bhg4c15u:129": " pūrvatra vijñānānandasyautpattika-guṇāṣṭakasyāpi jīvasya",
    "GE07bhg4c15u:130": " karma-rūpānādi-vāsanānuguṇena bhagavat-saṅkalpena prakṛti-guṇa-saṅgaḥ |",
    "GE07bhg4c15u:131": " sa ca bahuvidhas tad-atyayaś ca bhagavad-bhakti-śiraskena viveka-jñānena",
    "GE07bhg4c15u:132": " bhavet tasmiṃś ca sati samprāpta-nija-svarūpo jīvo bhagavantam āśritya",
    "GE07bhg4c15u:133": " prmodo sarvadā tasmiṃs tiṣṭhatīty uktam |",
    "GE07bhg4c15u:134": " atha",
    "GE07bhg4c15u:135": " tad-viveka-jñāna-sthairya-karaṃ vairāgyaṃ jīvasya bhajanīya-bhagavad-aṃśatvaṃ bhagavataḥ svetara-sarvottamatvaṃ cokteṣv artheṣūpayogāya pañcadaśe 'smin varṇyate |",
    "GE07bhg4c15u:136": " tatra tāvad guṇa-viracitasya",
    "GE07bhg4c15u:137": " saṃsārasya vairāgya-vaiccedyatvāt saṃsāraṃ vṛkṣatvena vairāgyaṃ ca śastratvena rūpayan varṇayati bhagavān -- ūrdhvamūlam ity ādibhis tribhiḥ",
    "GE07bhg4c15u:138": " saṃsāra-rūpam aśvattham ūrdhva-mūlam adhaḥ-śākhaṃ prāhuḥ |",
    "GE07bhg4c15u:139": " ūrdhvaṃ",
    "GE07bhg4c15u:140": " sarvopari-satya-loke",
    "GE07bhg4c15u:141": " pradhāna-bījottha-prathama-praroha-rūpa-mahat-tattvātmaka-caturmukha-rūpaṃ",
    "GE07bhg4c15u:142": " mūlaṃ yasya saḥ |",
    "GE07bhg4c15u:143": " adhaḥ satya-lokād arvācīneṣu svar-bhuvar-bhūr-lokeṣu",
    "GE07bhg4c15u:144": " deva-gandharva-kinnarāsura-yakṣa-rākṣasa-manuṣya-paśu-pakṣi-kīṭa-pataṅga-sthāvarāntā",
    "GE07bhg4c15u:145": " nānādik-prasṛtatvāc chākhā yasya tam |",
    "GE07bhg4c15u:146": " caturvarga-phalāśrayatvād aśvattham",
    "GE07bhg4c15u:147": " uttama-vṛkṣam |",
    "GE07bhg4c15u:148": " tādṛśena viveka-jñānena vinā nivṛtter abhāvād avyayaṃ",
    "GE07bhg4c15u:149": " pravāha-rūpeṇa nityaṃ ca |",
    "GE07bhg4c15u:150": " tam āhuḥ śrutayaś cātra --",
    "GE07bhg4c15u:151": " ūrdhva-mūlo 'vāk-śākha",
    "GE07bhg4c15u:152": " eṣo 'śvatthaḥ sanātanaḥ |",
    "GE07bhg4c15u:153": " ūrdhva-mūlam arvāk-śākhaṃ",
    "GE07bhg4c15u:154": " vṛkṣaṃ yo veda samprati || [KaṭhU 2.3.1] ity ādikāḥ |",
    "GE07bhg4c15u:155": " yasya saṃsārāśvatthasya chandāṃsi karmākarma-pratipādakāni śruti-vākyāni",
    "GE07bhg4c15u:156": " vāsanāā-rūpa-tan-nidāna-vardhakatvāt parṇāni prāhus tāni cchandāṃsi vāyavyaṃ śvetam ālabheta bhūti-kāma aindram ekādaśaka-pālaṃ nirvapet",
    "GE07bhg4c15u:157": " prajā-kāmaḥ ity ādīni bodhyāni |",
    "GE07bhg4c15u:158": " patrais tarur vardhate śobhate ca tam aśvatthaṃ yo veda yathoktaṃ jānāti sa eva veda-vit |",
    "GE07bhg4c15u:159": " vedaḥ khalu saṃsārasya vṛkṣatvaṃ chedyatvābhiprāyeṇāha tad-chedanopāyajño vedārthavid iti bhāvaḥ |",
    "GE07bhg4c15u:160": " BhG 15.2",
    "GE07bhg4c15u:161": " adhaś cordhvaṃ prasṛtās tasya śākhā guṇa-pravṛddhā viṣaya-pravālāḥ |",
    "GE07bhg4c15u:162": " adhaś ca mūlāny anusaṃtatāni karmānubandhīni manuṣya-loke ||2||",
    "GE07bhg4c15u:163": " śrīdharaḥ : kiṃ ca adhaś ceti |",
    "GE07bhg4c15u:164": " hiraṇyagarbhādayaḥ kāryopādhayo jīvāḥ",
    "GE07bhg4c15u:165": " śākhā-sthānīyatvenoktāḥ |",
    "GE07bhg4c15u:166": " teṣu ca ye duṣkṛtinas te 'dhaḥ paśv-ādi-yoniṣu",
    "GE07bhg4c15u:167": " prasṛtās tasya saṃsāra-vṛkṣasya śākhāḥ |",
    "GE07bhg4c15u:168": " kiṃ ca, guṇaiḥ sattvādi-vṛttibhir",
    "GE07bhg4c15u:169": " jala-secanair iva yathāyathaṃ pravṛddhā vṛddhiṃ prāptāḥ |",
    "GE07bhg4c15u:170": " kiṃ ca, viṣayā rūpādayaḥ pravālāḥ pallava-sthānīyā yāsāṃ tāḥ |",
    "GE07bhg4c15u:171": " śākhāgra-sthānīyābhir",
    "GE07bhg4c15u:172": " indriya-vṛttibhiḥ saṃyuktatvāt |",
    "GE07bhg4c15u:173": " kiṃ ca, adhaś ca ca-śabdād ūrdhvaṃ ca |",
    "GE07bhg4c15u:174": " mūlāny anusantatāni virūḍhāni |",
    "GE07bhg4c15u:175": " mukhyaṃ mūlam īśvara eva |",
    "GE07bhg4c15u:176": " imāni tv antarālāni mūlāni tat-tad-bhoga-vāsanā-lakṣaṇāni |",
    "GE07bhg4c15u:177": " teṣāṃ kāryam āha",
    "GE07bhg4c15u:178": " manuṣya-loke karmānubandhīnīti |",
    "GE07bhg4c15u:179": " karmaivānubandhy uttara-kāla-bhāvi yeṣāṃ tāni |",
    "GE07bhg4c15u:180": " ūrdhvādho-lokeṣūpabhukta-tat-tad-bhoga-vāsanādibhir hi karma-kṣaye",
    "GE07bhg4c15u:181": " manuṣya-lokaṃ prāptānāṃ tat-tad-anurūpeṣu karmasu pravṛttir bhavati |",
    "GE07bhg4c15u:182": " tasminn eva hi karmādhikāro nānyeṣu lokeṣu |",
    "GE07bhg4c15u:183": " ato manuṣya-loka ity uktam ||2||",
    "GE07bhg4c15u:184": " madhusūdanaḥ : tasyaiva saṃsāra-vṛkṣasyāvayava-sambandhiny aparā kalpanocyate adhaś ceti |",
    "GE07bhg4c15u:185": " pūrvaṃ hiraṇyagarbhādayaḥ kāryopādhayo jīvāḥ",
    "GE07bhg4c15u:186": " śākhā-sthānīyatvenoktāḥ |",
    "GE07bhg4c15u:187": " idānīṃ tu tad-gato viśeṣa ucyate |",
    "GE07bhg4c15u:188": " teṣu ye kapūya-caraṇā duṣkṛtinas te 'dhaḥ paśv-ādi-yoniṣu prasṛtā vistāraṃ gatāḥ |",
    "GE07bhg4c15u:189": " ye tu ramaṇīya-caraṇāḥ sukṛtinas ta ūrdhvaṃ devādi-yoniṣu prasṛtā ato 'dhaś ca manuṣyatvād ārabhya viriñci-paryantam ūrdhvaṃ ca tasmād evārabhya",
    "GE07bhg4c15u:190": " satya-loka-paryantaṃ prasṛtās tasya saṃsāra-vṛkṣasya śākhāḥ |",
    "GE07bhg4c15u:191": " kīdṛśas tāḥ ? guṇaiḥ sattva-rajas-tamo bhir dehendriya-viṣayākāra-pariṇatair",
    "GE07bhg4c15u:192": " jala-secanair iva pravṛddhāḥ sthūlībhūtāḥ |",
    "GE07bhg4c15u:193": " kiṃ ca, viṣayāḥ śabdādayaḥ pravālāḥ pallavā iva yāsāṃ saṃsāra-vṛkṣa-śākhānāṃ tās tathā śākhāgra-sthānīyābhir indriya-vṛttibhiḥ sambandhād rāgādhiṣṭhānatvāc ca",
    "GE07bhg4c15u:194": " |saṃyuktatvāt |",
    "GE07bhg4c15u:195": " kiṃ ca, adhaś ca ca-śabdād ūrdhvaṃ ca mūlāny avāntarāṇi",
    "GE07bhg4c15u:196": " tat-tad-bhoga-janita-rāga-dveṣādi-vāsanā-lakṣaṇāni mūlānīva",
    "GE07bhg4c15u:197": " dharmādharma-pravṛtti-kārakāṇi tasya saṃsāra-vṛkṣasyānusantatāni",
    "GE07bhg4c15u:198": " anusyūtāni |",
    "GE07bhg4c15u:199": " mukhyaṃ ca mūlaṃ brahmaiveti na doṣaḥ |",
    "GE07bhg4c15u:200": " kīdṛśāny",
    "GE07bhg4c15u:201": " avāntara-mūlāni ? karma dharmādharma-lakṣaṇam anubandhuṃ paścāj janayituṃ",
    "GE07bhg4c15u:202": " śīlaṃ yeṣāṃ tāni karmānubandhīni |",
    "GE07bhg4c15u:203": " kutra ? manuṣya-loke manuṣyaś cāsau lokaaś cety adhikṛto brāhmaṇyādi-viśiṣṭo deho manuṣya-lokas tasmin bāhulyena karmānubandhīni |",
    "GE07bhg4c15u:204": " manuṣyāṇāṃ hi karmādhikāraḥ prasiddhaḥ ||2||",
    "GE07bhg4c15u:205": " viśvanāthaḥ : adhaḥ paśv-ādi-yoniṣu ūrdhve devādi-yoniṣu prasṛtās tasya saṃsāra-vṛkṣasya guṇaiḥ sattvādi-vṛttibhir jala-sekair iva pravṛddhāḥ |",
    "GE07bhg4c15u:206": " viṣayā śabdādayaḥ pravālāḥ pallava-sthānīyā yāsāṃ tāḥ |",
    "GE07bhg4c15u:207": " kiṃ ca tasya mūle",
    "GE07bhg4c15u:208": " sarva-lokair alakṣito mahā-nidhiḥ kaścid astīty anumīyate yam eva mūla-jaṭābhir avalambya sthitasya tasyāśvattha-vṛkṣasyāpi baṭa-vṛkṣasyeva",
    "GE07bhg4c15u:209": " śākhāsv api bāhyā jaṭāḥ santīty āha adhaś ceti |",
    "GE07bhg4c15u:210": " brahma-loka-mūlasyāpi",
    "GE07bhg4c15u:211": " tasyādhaś ca manuṣya-loke karmānubandhīni karmānulambīni mūlāny",
    "GE07bhg4c15u:212": " anusantatāni nirantaraṃ vistṛtāni bhavanti |",
    "GE07bhg4c15u:213": " karma-phalānāṃ yatas tato bhogānte punar manuṣya-janmany eva karmasu pravṛttāni bhavantīty arthaḥ ||2||",
    "GE07bhg4c15u:214": " baladevaḥ : kiṃ cādha iti |",
    "GE07bhg4c15u:215": " tasyokta-lakṣaṇasya saṃsārāśvatthasya śākhā adha ūrdhvaṃ ca prasṛtāḥ |",
    "GE07bhg4c15u:216": " adho manuṣya-paśv-ādi-yoniṣu duṣkṛtair ūrdhvaṃ ca deva-gandharvādi-yoniṣu sukṛtair vistṛtāḥ",
    "GE07bhg4c15u:217": " guṇaiḥ sattvādi-vṛttibhir",
    "GE07bhg4c15u:218": " ambu-niṣekair iva pravṛddhāḥ sthaulya-bhājaḥ |",
    "GE07bhg4c15u:219": " viṣayāḥ śabda-sparśādayaḥ",
    "GE07bhg4c15u:220": " pravālāḥ pallavā yāsāṃ tāḥ |",
    "GE07bhg4c15u:221": " śākhāgra-sthānīyābhiḥ śrotrādi-vṛttibhir",
    "GE07bhg4c15u:222": " yogād rāgādhiṣṭhānatvāc ca śabdādīnāṃ pallava-sthānīyatvam |",
    "GE07bhg4c15u:223": " tasyāśvatthasyādhaś ca śabdād ūrdhvaṃ cāvāntarāṇi mūlāny anusantatāni vistṛtāni santi |",
    "GE07bhg4c15u:224": " tāni ca tat-tad-bhoga-janita-rāga-dveṣādi-vāsanā-rūpāṇi",
    "GE07bhg4c15u:225": " dharmādharma-pravṛtti-kāritvān mūla-tulyāny ucyante |",
    "GE07bhg4c15u:226": " mukhyaṃ mūlaṃ tādṛk caturmukhas tat-tad-vāsanās tv avāntara-mūlāni nyagrodhasyaiva jaṭopajaṭāvṛndānīti bhāvaḥ |",
    "GE07bhg4c15u:227": " tāni kīdṛśānīty āha manuṣya-loke",
    "GE07bhg4c15u:228": " karmānubandhīni yatas tataḥ karma-phala-bhogāvasāne sati punar manuṣya-loke karma-hetu-bhūtāni bhavantīty arthaḥ |",
    "GE07bhg4c15u:229": " sa lokaḥ khalu",
    "GE07bhg4c15u:230": " karma-bhūmir iti prasiddham ||2||",
    "GE07bhg4c15u:231": " BhG 15.3-4",
    "GE07bhg4c15u:232": " na rūpam asyeha tathopalabhyate nānto na cādir na ca saṃpratiṣṭhā |",
    "GE07bhg4c15u:233": " aśvattham enaṃ su-virūḍha-mūlam",
    "GE07bhg4c15u:234": " asaṅga-śastreṇa dṛḍhena chittvā ||3||",
    "GE07bhg4c15u:235": " tataḥ padaṃ tat-parimārgitavyaṃ",
    "GE07bhg4c15u:236": " yasmin gatā na nivartanti bhūyaḥ |",
    "GE07bhg4c15u:237": " tam eva cādyaṃ puruṣaṃ prapadye yataḥ pravṛttiḥ prasṛtā purāṇī ||4||",
    "GE07bhg4c15u:238": " śrīdharaḥ : kiṃ ca, na rūpam iti |",
    "GE07bhg4c15u:239": " iha saṃsāre sthitaiḥ prāṇibhir asya saṃsāra-vṛkṣasya tathordhva-mūlatvādi-prakāreṇa rūpaṃ nopalabhyate |",
    "GE07bhg4c15u:240": " na cānto 'vasānam aparyaptatvāt |",
    "GE07bhg4c15u:241": " na cādir anāditvāt |",
    "GE07bhg4c15u:242": " na ca sampratiṣṭhā sthitiḥ |",
    "GE07bhg4c15u:243": " kathaṃ tiṣṭhatīti nopalabhyate |",
    "GE07bhg4c15u:244": " yasmād evambhūto 'yaṃ",
    "GE07bhg4c15u:245": " saṃsāra-vṛkṣo durucchedo 'narthakaraś ca tasmād enaṃ dṛḍhena vairāgyena śastreṇa cchitvā tattva-jñāne yatetety āha aśvattham enam iti sārdhena |",
    "GE07bhg4c15u:246": " enam aśvatthaṃ suvirūḍha-mūlam atyanta-baddha-mūlaṃ santam |",
    "GE07bhg4c15u:247": " asaṅgaḥ",
    "GE07bhg4c15u:248": " saṅga-rāhityam ahaṃ-mamatā-tyāgaḥ |",
    "GE07bhg4c15u:249": " tena śastreṇa dṛḍhena samyag-vicāreṇa",
    "GE07bhg4c15u:250": " cchittvā pṛthak-kṛtya ||3||",
    "GE07bhg4c15u:251": " tata iti |",
    "GE07bhg4c15u:252": " tataś tasya mūla-bhūtaṃ tat padaṃ vastu parimārgitavyam anveṣṭavyaṃ |",
    "GE07bhg4c15u:253": " kīdṛśaṃ, yasmin gatā yat padaṃ prāptāḥ santo bhūyo na nivartanti nāvartanta ity arthaḥ",
    "GE07bhg4c15u:254": " anveṣaṇa-prakāram evāha tam eveti |",
    "GE07bhg4c15u:255": " yata eṣā purāṇī cirantanī saṃsāra-pravṛttiḥ prasṛtā vistṛtā |",
    "GE07bhg4c15u:256": " tam eva cādyaṃ puruṣaṃ prapadye śaraṇaṃ vrajāmi |",
    "GE07bhg4c15u:257": " ity evam ekānta-bhaktyānveṣṭavyam ity arthaḥ ||4||",
    "GE07bhg4c15u:258": " madhusūdanaḥ : yas tv ayaṃ saṃsāra-vṛkṣo varṇita iha saṃsāre sthitaiḥ prāṇibhir asya saṃsāra-vṛkṣasya tathordhva-mūlatvādi tathā tena prakāreṇa",
    "GE07bhg4c15u:259": " rūpaṃ nopalabhyate svapna-marīcy-udaka-māyā-gandharva-nagaravan mṛṣātvena",
    "GE07bhg4c15u:260": " dṛṣṭa-naṣṭa-svarūpatvāt tasya |",
    "GE07bhg4c15u:261": " ata eva tasyānto 'vasānam nopalabhyate |",
    "GE07bhg4c15u:262": " etāvatā kālena samāptiṃ gamiṣyatīti aparyaptatvāt |",
    "GE07bhg4c15u:263": " na cāsyādir upalabhyate |",
    "GE07bhg4c15u:264": " ita ārabhya pravṛtta ity anāditvāt |",
    "GE07bhg4c15u:265": " na ca sampratiṣṭhā sthitir madhyama-sthopalabhyate |",
    "GE07bhg4c15u:266": " ādy-anta-pratiyogikatvāt tasya |",
    "GE07bhg4c15u:267": " yasmād",
    "GE07bhg4c15u:268": " evaṃ-bhūto 'yaṃ saṃsāra-vṛkṣo durucchedaḥ sarvānartha-karaś ca tasmād anādy-ajñānena suvirūḍha-mūlam atyanta-baddha-mūlaṃ prāg-uktam aśvatthaṃ",
    "GE07bhg4c15u:269": " asaṅga-śastreṇa saṅgaḥ spṛhāsaṅgaḥ saṅga-virodhi vairāgyaṃ",
    "GE07bhg4c15u:270": " putra-vitta-lokaiṣaṇā-tyāga-rūpaṃ tad eva śastraṃ",
    "GE07bhg4c15u:271": " rāga-dveṣa-maya-saṃsāra-virodhitvāt, tenāsaṅga-śastreṇa dṛḍhena",
    "GE07bhg4c15u:272": " paramātma-jñānautsukhya-dṛḍhīkṛtena punaḥ punar vivekābhyāsa-niśitena",
    "GE07bhg4c15u:273": " cchittvā sa-mūlam uddhṛtya vairāgya-śama-damādi-sampattyā",
    "GE07bhg4c15u:274": " sarva-karma-saṃnyāsaṃ kṛtvety etat ||3||",
    "GE07bhg4c15u:275": " tato gurum upasṛtya tato 'śvatthād ūrdhvaṃ vyavasthitaṃ tad vaiṣṇavaṃ padaṃ vedānta-vākya-vicāreṇa parimārgitavyaṃ mārgayitavyam anveṣṭavyaṃ so",
    "GE07bhg4c15u:276": " 'nveṣṭabhyaḥ sa vijijñāsitavya iti śruteḥ |",
    "GE07bhg4c15u:277": " tat padaṃ śravaṇādinā jñātavyam ity arthaḥ |",
    "GE07bhg4c15u:278": " kiṃ tat padaṃ yasmin pade gatāḥ praviṣṭā jñānena na nivartanti nāvartante bhūyaḥ punaḥ saṃsārāya",
    "GE07bhg4c15u:279": " kathaṃ tat parimārgitavyam",
    "GE07bhg4c15u:280": " ? ity āha - yaḥ pada-śabdenoktas tam eva cādyam ādau bhavaṃ puruṣaṃ",
    "GE07bhg4c15u:281": " yenedaṃ sarvaṃ pūrṇaṃ taṃ puruṣu pūrṣu vā śayānaṃ prapadye śaraṇaṃ gato 'smīty evaṃ tad-eka-śaraṇatayā tad anveṣṭavyam ity arthaḥ |",
    "GE07bhg4c15u:282": " taṃ kaṃ puruṣaṃ ? yato yasmāt puruṣāt pravṛttir māyā-maya-saṃsāra-vṛkṣa-pravṛttiḥ",
    "GE07bhg4c15u:283": " purāṇī cirantany anādir eṣā prasṛtā niḥsṛtaindrajālikād iva māyā-hasty-ādi",
    "GE07bhg4c15u:284": " taṃ puruṣaṃ prapadya ity anvayaḥ ||4||",
    "GE07bhg4c15u:285": " viśvanāthaḥ : kiṃ ceha manuṣya-loke 'sya rūpaṃ svarūpaṃ tathā sa-niścayaṃ",
    "GE07bhg4c15u:286": " nopalabhyate satyo 'yaṃ mithyāyaṃ nityo 'yam iti vādi-mata-vaividhyād iti bhāvaḥ |",
    "GE07bhg4c15u:287": " na cānto 'paryantatvān na cādir anāditvān na ca sampratiṣṭhāśrayaḥ |",
    "GE07bhg4c15u:288": " kiṃ vādhāraḥ ko 'yam ity api nopalabhyate",
    "GE07bhg4c15u:289": " tattva-jñānābhāvād iti bhāvaḥ |",
    "GE07bhg4c15u:290": " yathā tathāyaṃ bhavatu",
    "GE07bhg4c15u:291": " jīva-mātra-duḥkhaika-nidānasyāsya chedakaṃ śastram asaṅgaṃ jñātvā tenaitaṃ chittvaivāsya mūla-tala-stho mahānidhir anveṣṭavya ity āha aśvattham iti |",
    "GE07bhg4c15u:292": " asaṅgo 'nāsaktiḥ sarvatra vairāgyam iti yāvat tena śastreṇa kuṭhāreṇa cchitvā svataḥ pṛthak-kṛtya tatas tasya mūla-bhūtaṃ tat-padaṃ vastu",
    "GE07bhg4c15u:293": " mahā-nidhi-rūpaṃ brahma parimārgitavyam |",
    "GE07bhg4c15u:294": " kīdṛśaṃ tad ata āha yasmin gatā yat padaṃ prāptāḥ santo bhūyo na nivartante na cāvartanta ity arthaḥ |",
    "GE07bhg4c15u:295": " anveṣaṇa-prakāram āha yata eṣā purāṇī cirantanī saṃsāra-pravṛttiḥ prasṛtā vistṛtā tam evādyaṃ puruṣaṃ prapadye bhajāmīti bhaktyā anveṣṭavyam ity arthaḥ ||3-4||",
    "GE07bhg4c15u:296": " baladevaḥ : na rūpam iti asyāśvatthasya rūpam iha manuṣya-loke tathā nopalabhyate yathordhva-mūlatvādi-dharmakatayā mayopavarṇitam |",
    "GE07bhg4c15u:297": " na cāsyānto nāśa upalalabhyate |",
    "GE07bhg4c15u:298": " katham ayaṃ anartha-vrāta-jaṭilo vinaśyed iti na jñāyate |",
    "GE07bhg4c15u:299": " na cāsyādi-kāraṇam upalabhyate |",
    "GE07bhg4c15u:300": " kuto 'yam īdṛśo jāto 'stīti |",
    "GE07bhg4c15u:301": " na cāsya sampratiṣṭhā samāśrayo 'py upalabhyate |",
    "GE07bhg4c15u:302": " kiṃ samāśrayo 'yaṃ satiṣṭhat iti |",
    "GE07bhg4c15u:303": " kintu manusyoo 'haṃ putro yajña-dattasya,, pitā ca deva-dattasya,",
    "GE07bhg4c15u:304": " tad-anurūpa-karma-kārī sukhī duḥkhī, sāsmin deśe 'smin grāme nivasāmīty etāvad eva vijñāyata ity arthaḥ |",
    "GE07bhg4c15u:305": " yasmād evaṃ durbodho 'nartha-vrate hetuś cāyam aśvatthas tasmāt sat-prasaṅga-labdha-vastu-yāthātmya-jñānenainam",
    "GE07bhg4c15u:306": " asaṅga-śastreṇa vairāgya-kuṭhāreṇa dṛḍhena vivekābhyāsa-niśitena cchitvā svataḥ pṛthak-kṛtya tat padaṃ parimārgitavyam iti pareṇānvayaḥ |",
    "GE07bhg4c15u:307": " saṅgo viṣayābhilāṣas tad-virodhy asaṅgo vairāgyaṃ, tad eva śastraṃ",
    "GE07bhg4c15u:308": " tad-abhilāṣa-nāśakatvāt suvirūḍha-mūlaṃ pūrvokta-rītyātyantaṃ baddha-mūlam",
    "GE07bhg4c15u:309": " | tataḥ saṃsārāśvattha-mūlād uparisthitaṃ tat padaṃ parimārgitavyaṃ",
    "GE07bhg4c15u:310": " mat-prasaṅga-labdhaiḥ śravaṇādibhiḥ sādhanair anveṣṭavyam |",
    "GE07bhg4c15u:311": " tat padaṃ kīdṛśaṃ tatrāha yasminn iti |",
    "GE07bhg4c15u:312": " yasmin gatās taiḥ sādhanair yat prāptā janās tato na nivartante svargād iva na patanti |",
    "GE07bhg4c15u:313": " mārgaṇa-vidhim",
    "GE07bhg4c15u:314": " āha tam eveti |",
    "GE07bhg4c15u:315": " yataḥ purāṇī cirantanīyaṃ jagat-pravṛttiḥ prasṛtā vistṛtā |",
    "GE07bhg4c15u:316": " tam eva cādyaṃ puruṣaṃ prapadye śaraṇaṃ vrajāmīti prapatti-pūrvakaiḥ",
    "GE07bhg4c15u:317": " śravaṇādibhis tan-mārgaṇam uktam |",
    "GE07bhg4c15u:318": " yo jagad-dhetur yat-porapattyā",
    "GE07bhg4c15u:319": " saṃsāra-nivṛttiḥ sa khalu kṛṣṇa eva ahaṃ sarvasya prabhavaḥ ity ādeḥ |",
    "GE07bhg4c15u:320": " daivī hy eṣā guṇamayī ity ādeś ca tad-ukteḥ |",
    "GE07bhg4c15u:321": " na tad bhāsayata ity ādinā vyaktībhāvitvāc ca ||3-4||",
    "GE07bhg4c15u:322": " BhG 15.5",
    "GE07bhg4c15u:323": " nirmāna-mohā jita-saṅga-doṣā",
    "GE07bhg4c15u:324": " adhyātma-nityā vinivṛtta-kāmāḥ |",
    "GE07bhg4c15u:325": " dvandvair vimuktāḥ sukha-duḥkha-saṃjñair",
    "GE07bhg4c15u:326": " gacchanty amūḍhāḥ padam avyayaṃ tat ||5||",
    "GE07bhg4c15u:327": " śrīdharaḥ : tat-prāptau sādhanāntarāṇi darśayann āha nirmāneti |",
    "GE07bhg4c15u:328": " nirgatau",
    "GE07bhg4c15u:329": " māna-mohau ahaṅkāra-mithyātisiveśau yebhyas te |",
    "GE07bhg4c15u:330": " jitaḥ putrādi-saṅga-rūpo",
    "GE07bhg4c15u:331": " doṣo yais te |",
    "GE07bhg4c15u:332": " adhyātma ātma-jñāne nityāḥ pariniṣṭhitāḥ |",
    "GE07bhg4c15u:333": " viśeṣeṇa nivṛttaḥ kāmo yebhyas te |",
    "GE07bhg4c15u:334": " sukha-duḥkha-hetutvāt sukha-duḥkha-saṃjñāni",
    "GE07bhg4c15u:335": " śītoṣṇādīni dvandvāni |",
    "GE07bhg4c15u:336": " tair vimuktāḥ |",
    "GE07bhg4c15u:337": " ata evāmūḍhā nivṛtāvidyāḥ santaḥ |",
    "GE07bhg4c15u:338": " tad avyayaṃ padaṃ gacchanti ||5||",
    "GE07bhg4c15u:339": " madhusūdanaḥ : parimārgaṇa-pūrvakaṃ vaiṣṇavaṃ padaṃ gacchatām aṅgāntarāṇy āha nirmāṇeti |",
    "GE07bhg4c15u:340": " māno 'haṅkāro garvaḥ |",
    "GE07bhg4c15u:341": " mohas tv aviveko viparyayo vā |",
    "GE07bhg4c15u:342": " tābhyāṃ niṣkrāntā nirmāna-mohāḥ |",
    "GE07bhg4c15u:343": " tau nirgatau yebhyas te vā |",
    "GE07bhg4c15u:344": " tathāhaṅkārāvivekābhyāṃ rahitā iti yāvat |",
    "GE07bhg4c15u:345": " jita-saṅga-doṣāḥ",
    "GE07bhg4c15u:346": " priyāpriya-saṃvidhāv api rāga-dveṣa-varjitā iti yāvat |",
    "GE07bhg4c15u:347": " adhyātma-nityāḥ",
    "GE07bhg4c15u:348": " paramātma-svarūpa-lokcana-tat-parāḥ |",
    "GE07bhg4c15u:349": " vinivṛtta-kāmā viśeṣeto niravaśeṣeṇa nivṛttāḥ kāmā viṣaya-bhogā yeṣāṃ te |",
    "GE07bhg4c15u:350": " viveka-vairāgya-dvārā",
    "GE07bhg4c15u:351": " tyakta-sarva-karmāṇa ity arthaḥ |",
    "GE07bhg4c15u:352": " dvandvaiḥ śītoṣṇādi-kṣut-pipāsādibhiḥ",
    "GE07bhg4c15u:353": " sukha-duḥkha-saṃjñaiḥ sukha-duḥkha-hetutvāt sukha-duḥkha-nāmakaiḥ",
    "GE07bhg4c15u:354": " sukha-duḥkha-saṅgair iti pāṭhāntare sukha-duḥkhābhyāṃ saṅgaḥ sambandho yeṣāṃ taiḥ sukha-duḥkha-saṅgair dvandvair vimuktāḥ parityaktāḥ |",
    "GE07bhg4c15u:355": " amūḍhā",
    "GE07bhg4c15u:356": " vedānta-pramāṇa-saṃjāta-samyag-jñāna-nivāritātmaājñānās tad avyayaṃ yathoktaṃ padaṃ gacchanti",
    "GE07bhg4c15u:357": " viśvanāthaḥ : tad-bhaktau satyāṃ janāḥ kīdṛśā bhūtvā taṃ padaṃ",
    "GE07bhg4c15u:358": " prāpnuvantīty apekṣāyām āha nirmāneti |",
    "GE07bhg4c15u:359": " adhyātma-nityā adhyātma-vicāro",
    "GE07bhg4c15u:360": " nity nitya-kartavyo yeṣāṃ te paramātmālocana-tat-parāḥ ||5||",
    "GE07bhg4c15u:361": " baladevaḥ : tat-prapattau satyāṃ kīdṛśāḥ santas tat padaṃ prāpnuvantīty",
    "GE07bhg4c15u:362": " āha nirmāneti |",
    "GE07bhg4c15u:363": " mānaḥ sat-kāra-janyo garvaḥ |",
    "GE07bhg4c15u:364": " moho mithyābhiniveśas tābhyāṃ nirgatāḥ |",
    "GE07bhg4c15u:365": " jitaḥ saṅga-doṣaḥ priya-bhāryādi-sneha-lakṣaṇo yais te |",
    "GE07bhg4c15u:366": " adhyātmaṃ sva-parātma-viṣayako vimarśaḥ sa nityo nitya-kartavyo yeṣāṃ te |",
    "GE07bhg4c15u:367": " sukhādi-hetutvāt tat-saṃjñair dvandvaiḥ śītoṣṇādibhir vimuktās",
    "GE07bhg4c15u:368": " tat-sahiṣṇavaḥ |",
    "GE07bhg4c15u:369": " amūḍhāḥ prapatti-vidhijñāḥ ||5||",
    "GE07bhg4c15u:370": " na tad bhāsayate sūryo na śaśāṅko na pāvakaḥ |",
    "GE07bhg4c15u:371": " yad gatvā na nivartante tad dhāma paramaṃ mama ||6||",
    "GE07bhg4c15u:372": " śrīdharaḥ : tad eva gantavyaṃ padaṃ viśinaṣṭi na tad iti |",
    "GE07bhg4c15u:373": " tat padaṃ sūryādayo na prakāśayanti |",
    "GE07bhg4c15u:374": " yat prāpya na nivartante yoginaḥ |",
    "GE07bhg4c15u:375": " tad dhāma svarūpaṃ paramaṃ mama |",
    "GE07bhg4c15u:376": " anena sūryādi-prakāśa-viṣayatvena",
    "GE07bhg4c15u:377": " jaḍatva-śītoṣṇādi-doṣa-prasaṅgo nirastaḥ ||6||",
    "GE07bhg4c15u:378": " madhusūdanaḥ : tad eva gantavyaṃ padaṃ viśinaṣṭi na tad iti |",
    "GE07bhg4c15u:379": " yad vaiṣṇavaṃ padaṃ gatvā yogino na nivartante tat padaṃ",
    "GE07bhg4c15u:380": " sarvāvabhāsana-śaktimān api sūryo na bhāsayate |",
    "GE07bhg4c15u:381": " sūryāsta-maye 'pi candro bhāsako dṛṣṭa ity āśaṅkyāha na śaśāṅkaḥ |",
    "GE07bhg4c15u:382": " sūryācandramasor ubhayor apy",
    "GE07bhg4c15u:383": " asta-maye 'gniḥ prakāśako dṛṣṭa ity āśaṅkyāha na pāvakaḥ |",
    "GE07bhg4c15u:384": " bhāsayata ity ubhayatrāpy anuṣajyate |",
    "GE07bhg4c15u:385": " kutaḥ sūryādīnāṃ tatra prakāśanāsāmarthyam ity ata āha tad dhāma jyotiḥ svayaṃ-prakāśam",
    "GE07bhg4c15u:386": " ādiyādi-sakala-jaḍa-jyotir-avabhāsakaṃ paramaṃ prakṛṣṭaṃ mama viṣṇoḥ svarūpātmakaṃ padam |",
    "GE07bhg4c15u:387": " na hi yo yad-bhāsyaḥ sa svabhāsakaṃ taṃ bhāsayitum īṣṭe |",
    "GE07bhg4c15u:388": " tathā ca śrutiḥ -",
    "GE07bhg4c15u:389": " na tatra sūryo bhāti na candra-tārakaṃ",
    "GE07bhg4c15u:390": " nemā vidyuto bhānti kuto 'yam agniḥ |",
    "GE07bhg4c15u:391": " tam eva bhāntam anubhāti sarvaṃ tasya bhāsā sarvam idaṃ vibhāti || [KaṭhU 2.2.15] iti |",
    "GE07bhg4c15u:392": " etena tat padaṃ vedyaṃ na vā, ādye vedya-bhinna-veditṛ-sāpekṣatvena",
    "GE07bhg4c15u:393": " dvaitāpattir dvitīye sva-puruṣārthatvāpattir ity apāstam |",
    "GE07bhg4c15u:394": " avedyatve saty api svayam aparokṣatvāt tatrāvedyatvaṃ sūryādy-abhāsyatvenātroktaṃ,",
    "GE07bhg4c15u:395": " sarva-bhāsakatvena tu svayam aparokṣatvaṃ yad āditya-gataṃ teja ity atra",
    "GE07bhg4c15u:396": " vakṣyati |",
    "GE07bhg4c15u:397": " evam ubhābhyāṃ ślokābhyāṃ śruter dalad-vacaṃ vyākhyātam iti draṣṭavyam ||6||",
    "GE07bhg4c15u:398": " viśvanāthaḥ : tat padam eva kīdṛśam ity apekṣāyām āha na tad iti |",
    "GE07bhg4c15u:399": " auṣṇya-śaityādi-duḥkha-rahitaṃ tat sva-prakāśam iti bhāvaḥ |",
    "GE07bhg4c15u:400": " tan mama paramaṃ dhāma sarvotkṛṣṭam ajaḍam atīndriyaṃ tejaḥ sarva-prakāśakam |",
    "GE07bhg4c15u:401": " yad uktaṃ hari-vaṃśe --",
    "GE07bhg4c15u:402": " tat paraṃ paramaṃ brahma sarvaṃ vibhajate jagat |",
    "GE07bhg4c15u:403": " mamaiva tad ghanaṃ tejo jñātum arhasi bhārata || [HV 2.114.12] iti |",
    "GE07bhg4c15u:404": " na tatra sūryo bhāti na candra-tārakaṃ",
    "GE07bhg4c15u:405": " nemā vidyuto bhānti kuto 'yam agniḥ |",
    "GE07bhg4c15u:406": " tam eva bhāntam anubhāti sarvaṃ tasya bhāsā sarvam idaṃ vibhāti || iti [KaṭhU 2.2.15] śrutibhyaś ca ||6||",
    "GE07bhg4c15u:407": " baladevaḥ : gantavyaṃ padaṃ viśiṣyan paricāyayati na tad iti |",
    "GE07bhg4c15u:408": " prapannā yad gatvā yato na nivartante |",
    "GE07bhg4c15u:409": " tan mamaiva dhāma svarūpaṃ paramaṃ śrīmat |",
    "GE07bhg4c15u:410": " sarvāvabhāsakā api sūryādayas tan na bhāsayanti prakāśayanti |",
    "GE07bhg4c15u:411": " na tatra sūryo bhāti ity ādi-śruteś ca |",
    "GE07bhg4c15u:412": " sūryādibhir aprakāśyas teṣāṃ prakāśakaḥ",
    "GE07bhg4c15u:413": " sva-prakāśaka-cid-vigraho lakṣmīpatir aham eva pada-śabda-bodhyaḥ",
    "GE07bhg4c15u:414": " prapannair labhya ity arthaḥ ||6||",
    "GE07bhg4c15u:415": " BhG 15.7",
    "GE07bhg4c15u:416": " mamaivāṃśo jīva-loke jīva-bhūtaḥ sanātanaḥ |",
    "GE07bhg4c15u:417": " manaḥ-ṣaṣṭhānīndriyāṇi prakṛti-sthāni karṣati ||7||",
    "GE07bhg4c15u:418": " śrīdharaḥ : nanu ca tvadīyaṃ dhāma prāptāḥ santo yadi na nivartante tarhi sati sampadya na viduḥ sati sampadyāmahe ity ādi śruteḥ",
    "GE07bhg4c15u:419": " suṣupti-pralaya-samaye tattva-prāptiḥ sarveṣām astīti ko nāma saṃsārī syād",
    "GE07bhg4c15u:420": " ity āśaṅkya saṃsāriṇaṃ darśayati mamaiveti pañcabhiḥ |",
    "GE07bhg4c15u:421": " mamaivāṃśo yo 'yam",
    "GE07bhg4c15u:422": " avidyayā jīva-bhūtaḥ sanātanaḥ sarvadā saṃsāritvena prasiddhaḥ |",
    "GE07bhg4c15u:423": " asau",
    "GE07bhg4c15u:424": " suṣupti-pralayayoḥ prakṛtau līnatayā sthitāni manaḥ ṣaṣṭhaṃ yeṣāṃ",
    "GE07bhg4c15u:425": " tānīndriyāṇi punar jīva-loke saṃsāropabhogārtham ākarṣati |",
    "GE07bhg4c15u:426": " etac ca karmendriyāṇāṃ prāṇasya copalakṣaṇārtham |",
    "GE07bhg4c15u:427": " ayaṃ bhāvaḥ saatyaṃ",
    "GE07bhg4c15u:428": " suṣupti-pralayayor api mad-aṃśatvāt sarvasāpi jīva-mātrasya mayi layād asty eva mat-prāptiḥ",
    "GE07bhg4c15u:429": " tathāpy avidyāyāvṛtasya sānuśayasya sa-prakṛtike",
    "GE07bhg4c15u:430": " mayi layaḥ |",
    "GE07bhg4c15u:431": " na tu śuddhe |",
    "GE07bhg4c15u:432": " tad uktam -- avyaktād vyaktayaḥ sarve",
    "GE07bhg4c15u:433": " prabhantīty ādinā |",
    "GE07bhg4c15u:434": " ataś ca punaḥ saṃsārāya nirgacchan avidvān prakṛtau līnatayā sthitāni svopādhi-bhūtānīndriyāṇi ākarṣati |",
    "GE07bhg4c15u:435": " viduṣāṃ tu śuddha-svarūpa-prāpter nāvṛttir iti ||7||",
    "GE07bhg4c15u:436": " madhusūdanaḥ : jīvasya tu pāramārthikaṃ svarūpaṃ brahmaivety asakṛd",
    "GE07bhg4c15u:437": " āveditam |",
    "GE07bhg4c15u:438": " tad etat sarvaṃ pratipādyata uttareṇa granthena |",
    "GE07bhg4c15u:439": " tatra jīvasya brahma-rūpatvād ajñāna-nivṛttyā tat-svarūpaṃ prāptasya tato na pracyutir iti pratipādyate mamaivāṃśa [Gītā 15.7a] iti ślokārdhena |",
    "GE07bhg4c15u:440": " suṣuptau tu sarva-kārya-saṃskāra-sahitājñāna-sattvāt tataḥ punaḥ saṃsāro jīvasyeti",
    "GE07bhg4c15u:441": " manaḥ-ṣaṣṭhāni [Gītā 15.7b] iti ślokārdhena pratipādyate |",
    "GE07bhg4c15u:442": " tatas tasya vastuto 'saṃsāriṇo 'pi māyayā saṃsāraṃ prāptasya manda-matibhir",
    "GE07bhg4c15u:443": " deha-tādātmyaṃ prāpitasya dehād vyatirekaḥ pratipādyate śarīram [Gītā",
    "GE07bhg4c15u:444": " 15.8] ity ādinā ślokārdhena |",
    "GE07bhg4c15u:445": " śrotraṃ cakṣur [Gītā 15.9] ity ādinā tu",
    "GE07bhg4c15u:446": " yathāyathaṃ sva-viṣayeṣv indriyāṇāṃ pravartakasya tasya tebhyo vyatirekaḥ pratipādyate",
    "GE07bhg4c15u:447": " evaṃ dehendriyādi-vilakṣaṇam utkrānty-ādi-samaye",
    "GE07bhg4c15u:448": " svātma-rūpatvāt kim iti sarve na paśyantīty āśaṅkāyāṃ",
    "GE07bhg4c15u:449": " viṣaya-vikṣipta-cittā darśana-yogyam api taṃ na paśyantīty uttaram ucyate",
    "GE07bhg4c15u:450": " utkrāmantam [Gītā 15.10a] ity ādinā ślokena |",
    "GE07bhg4c15u:451": " taṃ jñāna-cakṣuṣaḥ",
    "GE07bhg4c15u:452": " paśyantīti vivṛtaṃ yatanto yoginaḥ [Gītā 15.11a] iti ślokārdhena |",
    "GE07bhg4c15u:453": " vimūḍhā nānupaśyanti [Gītā 15.10b] ity etad vivṛtaṃ yatanto 'pi [Gītā 15.11b] iti ślokārdheneti pañcānāṃ ślokānāṃ saṅgatiḥ |",
    "GE07bhg4c15u:454": " idānīṃ akṣarāṇi vyākhyāsyāmo mameti |",
    "GE07bhg4c15u:455": " mamaiva paramātmano 'ṃśo niraṃśasyāpi māyayā kalpitaḥ sūryasyeva jale nabhasa iva ca ghaṭe mṛṣābhedavān aṃśa ivāṃśo jīva-loke saṃsāre, sa ca prāṇa-dhāraṇopādhinā jīva-bhūtaḥ kartā bhoktā saṃsaratīti mṛṣaiva prasiddhim upāgataḥ sanātano nitya upādhi-paricchede 'pi vastutaḥ",
    "GE07bhg4c15u:456": " paramātmatva-rūpatvāt |",
    "GE07bhg4c15u:457": " ato jñānādi-jñāna-nivṛttyā sva-svarūpaṃ brahma prāpya tato na nivartanta iti yuktam |",
    "GE07bhg4c15u:458": " evam-bhūto 'pi suṣuptāt katham āvartata ity āha - manaḥ ṣaṣṭhaṃ yeṣāṃ tāni",
    "GE07bhg4c15u:459": " śrotra-tvak-cakṣū-rasana-ghrāṇākhyāni pañcendriyāīndrasyātmano",
    "GE07bhg4c15u:460": " viṣayopalabdhi-karaṇatayā liṅgāni jāgrat-svapna-bhoga-janaka-karma-kṣaye",
    "GE07bhg4c15u:461": " prakṛti-sthāni prakṛtāvajñāne sūkṣma-rūpeṇa sthitāni",
    "GE07bhg4c15u:462": " punar-jāgrad-bhoga-janaka-karmodaye bhogārthaṃ karṣati kūrmo 'ṅgānīva",
    "GE07bhg4c15u:463": " prakṛter ajñānād ākarṣati viṣaya-grahaṇa-yogyatayāvirbhāvayatīty arthaḥ |",
    "GE07bhg4c15u:464": " ato jñānād anāvṛttāv apy ajñānād āvṛttir nānupapanneti bhāvaḥ ||7||",
    "GE07bhg4c15u:465": " viśvanāthaḥ : tvad-bhaktyā saṃsāram atikrāmyan ta-pada-gāmī jīvaḥ ka ity",
    "GE07bhg4c15u:466": " apekṣāyām āha mamaivāṃśa iti |",
    "GE07bhg4c15u:467": " yad uktaṃ vārāhe svāṃśaś cātha vibhinnāṃśa iti dvedhāyam iṣyate |",
    "GE07bhg4c15u:468": " vibhinnāṃśas tu jīvaḥ syāt iti |",
    "GE07bhg4c15u:469": " sanātano nityaḥ sa ca baddha-daśāyāṃ manaḥ eva ṣaṣṭhaṃ yeṣāṃ tānīndriyāṇi prakṛtāv upādhau sthitāni karṣati |",
    "GE07bhg4c15u:470": " mamaiva etānīti svīyatvābhimānena gṛhītāṃ",
    "GE07bhg4c15u:471": " pādārgala-śṛṅkhalām iva karṣati ||7||",
    "GE07bhg4c15u:472": " baladevaḥ : nanu tvat-prapattyā yas tat-padaṃ yāti, sa jīvaḥ ka ity apekṣāyām āha mamaiveti",
    "GE07bhg4c15u:473": " jīvaḥ sarveśvarasya mamaivāṃśo, na tu brahma-rudrāder īśvarasya, sa ca sanātano nityo, na tu ghaṭākāśādivat",
    "GE07bhg4c15u:474": " kalpitaḥ |",
    "GE07bhg4c15u:475": " sa ca jīva-loke prapañce sthito manaḥ-ṣaṣṭhānīndriyāṇi",
    "GE07bhg4c15u:476": " śrotrādīni karṣati pādādi-śṛṅkhalā iva vahati |",
    "GE07bhg4c15u:477": " tāni kīdṛṃśīty āha",
    "GE07bhg4c15u:478": " prakṛti-sthāni prakṛti-vikāra-bhūtāhaṅkāra-kāryāṇīty arthaḥ |",
    "GE07bhg4c15u:479": " tatra manaḥ sāttvikāhaṅkārasya śrotrādikaṃ tu rājasāhaṅkārasya kāryam iti bodhyam |",
    "GE07bhg4c15u:480": " bhagavat-prapattyā prākṛta-karaṇa-hīno bhagaval-lokaṃ gatas tu bhāgavatair",
    "GE07bhg4c15u:481": " deha-karaṇair vibhūṣaṇair iva viśiṣṭo bhagavantaṃ saṃśrayan nivasatīti",
    "GE07bhg4c15u:482": " sūcyate -- sa vā eṣa brahma-niṣṭha idaṃ śarīraṃ martyam atisṛjya brahmābhisampadya brahmaṇā paśyati brahmaṇā śṛṇoti brahmaṇaivedaṃ sarvam anubhavati iti mādhyandināyana-śruteḥ |",
    "GE07bhg4c15u:483": " vasanti yatra puruṣāḥ sarve",
    "GE07bhg4c15u:484": " vaikuṇṭha-mūrtayaḥ [BhP 3.15.14] ity ādi smṛteś ca |",
    "GE07bhg4c15u:485": " bhagavat-saṅkalpa-siddha-cid-vigrahas tatra bhavatīti |",
    "GE07bhg4c15u:486": " yat tu ghaṭākāśavaj jalākāśavad vā jīve brahmaṇo 'ṃśo",
    "GE07bhg4c15u:487": " 'ntaḥ-karaṇenāvacchedāt tasmin pratibimba-nāśād vā ghaṭa-jala-nāśe",
    "GE07bhg4c15u:488": " tat-tad-ākāśasya śuddhākāśatvavad antaḥ-karaṇa-nāśe jīvāṃśasya",
    "GE07bhg4c15u:489": " śuddha-brahmatvam iti vadanti, na tat sāram, jīva-bhūtaḥ, mamāṃśaḥ,",
    "GE07bhg4c15u:490": " sanātanaḥ ity ukti-vyākopāt |",
    "GE07bhg4c15u:491": " paricchedādi-vāda-dvayasya dehino 'smin",
    "GE07bhg4c15u:492": " yathā [Gītā 2.12] ity atra pratyākhyānāc ca |",
    "GE07bhg4c15u:493": " pratibimba-sādṛśyāt tu tattvaṃ mantavyam ambuvad adhikaraṇa-vinirṇayāt |",
    "GE07bhg4c15u:494": " tasmāt brahmopasarjanatvaṃ jīvasya brahmāṃśatvaṃ vidhu-maṇḍalasya śatāṃśaḥ",
    "GE07bhg4c15u:495": " śukra-maṇḍalam ity ādau dṛṣṭaṃ cedam eka-vastv-eka-deśatvaṃ cāṃśatvam āhuḥ |",
    "GE07bhg4c15u:496": " brahma khalu śaktimad ekaṃ vastu brahma-śaktiḥ, itas tv anyāṃ prakṛtiṃ viddhi me parāṃ jīva-bhūtām [Gītā 7.5] iti pūrvokter atas tad eka-deśāt",
    "GE07bhg4c15u:497": " tad-aṃśo jīvaḥ ||7||",
    "GE07bhg4c15u:498": " BhG 15.8",
    "GE07bhg4c15u:499": " śarīraṃ yad avāpnoti yac cāpy utkrāmatīśvaraḥ |",
    "GE07bhg4c15u:500": " gṛhītvaitāni saṃyāti vāyur gandhān ivāśayāt ||8||",
    "GE07bhg4c15u:501": " śrīdharaḥ : tāny ākṛṣya kiṃ karotīti |",
    "GE07bhg4c15u:502": " atrāha śarīram iti |",
    "GE07bhg4c15u:503": " yad yadā śarīrāntaraṃ karma-vaśād avāpnoti yataś ca śarīrād utkrāmatīśvaro dehādīnāṃ svāmī tadā pūrvasmāt śarīrād etāni gṛhītvā tac-charīrāntaraṃ",
    "GE07bhg4c15u:504": " samyag yāti |",
    "GE07bhg4c15u:505": " śarīre saty api indriya-grahaṇe dṛṣṭāntaḥ |",
    "GE07bhg4c15u:506": " āśayāt",
    "GE07bhg4c15u:507": " sva-sthānāt kusumādeḥ sakāśāt gandhān gandhavataḥ sūkṣmān aṃśān gṛhītvā vāyur yathā gacchati tadvat ||8||",
    "GE07bhg4c15u:508": " madhusūdanaḥ : asmin kāle karṣatīty ucyate śarīram iti |",
    "GE07bhg4c15u:509": " yad yadotkrāmati bahir nirgacchatīśvaro dehendriya-saṃghātasya svāmī jīvas tadā yato dehād utkrāmati tato manaḥ-ṣaṣṭhānīndriyāṇi karṣatīti dvitīya-pādasya prathamam anvaya utkramaṇottara-bhāvitvād gamanasya |",
    "GE07bhg4c15u:510": " na kevalaṃ karṣaty eva, kintu yad yadā ca pūrvasmāc charīrāntaram avāpnoti tadaitāni manaḥ-ṣaṣṭhāīndriyāṇi gṛhītvā saṃyāty api samyak punar āgamana-rāhityena",
    "GE07bhg4c15u:511": " gacchaty api |",
    "GE07bhg4c15u:512": " śarīre saty evendriya-grahaṇe dṛṣṭāntaḥ - āśayāt kusumādeḥ sthānād gandhān gandhātmakān sūkṣmān aṃśān gṛhītvā yathā vāyur vāti tadvat",
    "GE07bhg4c15u:513": " viśvanāthaḥ : tāny akṛṣya kiṃ karotīty apekṣāyām āha śarīram iti |",
    "GE07bhg4c15u:514": " yat",
    "GE07bhg4c15u:515": " sthūla-śarīraṃ karma-vaśād avāpnoti, yac ca yasmāc ca śarīrād utkrāmati",
    "GE07bhg4c15u:516": " niṣkrāmati, īśvaro dehendriyādi-svāmī jīvaḥ tasmāt tatra etānīndriyāṇi",
    "GE07bhg4c15u:517": " bhūta-sūkṣmaiḥ saha gṛhītvaiva saṃyāti vāyur gandhāni iveti vāyur yathāśayād gandhāśrayāt srak-candanādeḥ sakāśāt sūkṣmāvayavaiḥ saha",
    "GE07bhg4c15u:518": " gandhān gṛhītvānyatra yāti tadvad ity arthaḥ |",
    "GE07bhg4c15u:519": " baladevaḥ : jīva-loke sthita indriyāṇi karṣati ity uktam |",
    "GE07bhg4c15u:520": " tat pratipādayati śarīram iti |",
    "GE07bhg4c15u:521": " īśvaraḥ śarīrendriyāṇaṃ svāmī jīvo yad yadā",
    "GE07bhg4c15u:522": " pūrva-śarīrād anyac charīram avāpnoti, yadā cāptāc charīrād utkrāmati,",
    "GE07bhg4c15u:523": " tadaitānīndriyāṇi bhūta-sūkṣmaiḥ saha gṛhṭivā yāty āśayāt puṣpa-kośād",
    "GE07bhg4c15u:524": " gandhān gṛhītvā vāyur iva sa yathānyatra yāti tadvat ||8||",
    "GE07bhg4c15u:525": " śrotraṃ cakṣuḥ sparśanaṃ ca rasanaṃ ghrāṇam eva ca |",
    "GE07bhg4c15u:526": " adhiṣṭhāya manaś cāyaṃ viṣayān upasevate ||9||",
    "GE07bhg4c15u:527": " śrīdharaḥ : tāny evendriyāṇi darśayan yad arthaṃ gṛhītvā gacchati tad āha",
    "GE07bhg4c15u:528": " śrotram iti |",
    "GE07bhg4c15u:529": " śrotrādīni bāhyendriyāṇi manaś cāntaḥkaraṇaṃ, tāny adhiṣṭāyāśritya śabdādīn viṣayān ayaṃ jīva upabhuṅkte ||9||",
    "GE07bhg4c15u:530": " madhusūdanaḥ : tāny evendriyāṇi darśayan yad arthaṃ gṛhītvā gacchati tad āha śrotram iti",
    "GE07bhg4c15u:531": " śrotraṃ cakṣuḥ sparśanaṃ ca rasanaṃ ghrāṇam eva ca |",
    "GE07bhg4c15u:532": " ca-kārāt karmendriyāṇi prāṇaṃ ca manaś ca ṣaṣṭham adhiṣṭhāyaivāśrityaiva viṣayān śabdādīn ayaṃ jīva upasevate bhuṅkte ||9||",
    "GE07bhg4c15u:533": " viśvanāthaḥ : tatra gatvā kiṃ karotīty ata āha śrotram iti |",
    "GE07bhg4c15u:534": " śrotrādīnīndriyāṇi manaś cādhiṣṭhāyāśritya viṣayān śabdādīn upabhuṅkte",
    "GE07bhg4c15u:535": " baladevaḥ : tāni gṛhītvā kim arthaṃ yāti |",
    "GE07bhg4c15u:536": " tatrāha śrotram iti |",
    "GE07bhg4c15u:537": " śrotrādīni samanaskāny adhiṣṭhāyāśrityāyaṃ jīvo viṣayān śabdādīn upabhuṅkte |",
    "GE07bhg4c15u:538": " tad arthaṃ tad-grahaṇam ity arthaḥ |",
    "GE07bhg4c15u:539": " ca-śabdāt karmendriyāṇi ca pañca prāṇāṃś cādhiṣṭhāye ty avagamyam ||9||",
    "GE07bhg4c15u:540": " BhG 15.10",
    "GE07bhg4c15u:541": " utkrāmantaṃ sthitaṃ vāpi bhuñjānaṃ vā guṇānvitam |",
    "GE07bhg4c15u:542": " vimūḍhā nānupaśyanti paśyanti jñāna-cakṣuṣaḥ ||10||",
    "GE07bhg4c15u:543": " śrīdharaḥ : nanu kārya-kāraṇa-saṅghāta-vyatirekeṇa evambhūtam ātmānaṃ sarve 'pi kiṃ na paśyanti |",
    "GE07bhg4c15u:544": " tatrāha utkrāmantam iti |",
    "GE07bhg4c15u:545": " utkrāmantaṃ dehād dehāntaraṃ gacchantaṃ tasminn eva dehe sthitaṃ vā viṣayān bhuñjānaṃ vā guṇānvitam indriyādi-yuktaṃ jīvaṃ vimūḍhā nānupaśyanti nālokayanti |",
    "GE07bhg4c15u:546": " jñānam eva cakṣur yeṣāṃ te vivekinaḥ paśyanti ||10||",
    "GE07bhg4c15u:547": " madhusūdanaḥ : evaṃ deha-gataṃ darśana-yogayam api dehāt utkrāmantam iti |",
    "GE07bhg4c15u:548": " utkrāmantaṃ dehāntaraṃ gacchantaṃ pūrvasmāt, sthitaṃ vāpi tasminn eva",
    "GE07bhg4c15u:549": " dehe, bhuñjānaṃ vā śabdādīn viṣayān |",
    "GE07bhg4c15u:550": " guṇānvitam sukha-duḥkha-mohātmakair",
    "GE07bhg4c15u:551": " guṇair anvitam |",
    "GE07bhg4c15u:552": " evaṃ sarvāsv avasthāsu darśana-yogyam apy enaṃ vimūḍhā",
    "GE07bhg4c15u:553": " dṛṣṭādṛṣṭa-viṣaya-bhoga-vāsanākṛṣṭa-cetastayātmānātma-vivekāyogyā",
    "GE07bhg4c15u:554": " nānupaśyanti |",
    "GE07bhg4c15u:555": " aho kaṣṭaṃ vartata ity ajñān anukrośati bhagavān |",
    "GE07bhg4c15u:556": " ye tu pramāṇa-janita-jñāna-cakṣuṣo vivekinas ta eva paśyanti ||10||",
    "GE07bhg4c15u:557": " viśvanāthaḥ : nanu yamād dehān niṣkrāmati yasmin dehe vā tiṣṭhati tatra",
    "GE07bhg4c15u:558": " sthitvā vā yathā bhogān bhuṅkte ity evaṃ viśeṣaṃ nopalabhāmahe |",
    "GE07bhg4c15u:559": " tatrāha utkrāmantaṃ dehānn niṣkrāmantaṃ, sthitaṃ dehāntare vartamānaṃ ca viṣayān bhuñjānaṃ ca guṇānvitam indiryādi-sahitaṃ vimūḍhā avivekinaḥ jñāna-cakṣuṣo",
    "GE07bhg4c15u:560": " vivekinaḥ ||10||",
    "GE07bhg4c15u:561": " baladevaḥ : evaṃ śarīrasthatvenānubhavayogyam avivekinas tam ātmānaṃ nānubhavantīty āha ud iti |",
    "GE07bhg4c15u:562": " śarīrād utkrāmantaṃ tatraiva sthitaṃ vā sthitvā viṣayān bhuñjānaṃ vā guṇānvitaṃ sukha-duḥkha-mohair indiryādibhir vānvitaṃ yuktam anubhava-yogyam apy ātmānaṃ vimūḍhāś",
    "GE07bhg4c15u:563": " cirantana-jñāna-cakṣuṣo viveka-jñāna-netrās tu taṃ paśyanti |",
    "GE07bhg4c15u:564": " śarīrādi-viviktam anubhavanti ||10||",
    "GE07bhg4c15u:565": " BhG 15.11",
    "GE07bhg4c15u:566": " yatanto yoginaś cainaṃ paśyanty ātmany avasthitam |",
    "GE07bhg4c15u:567": " yatanto 'py akṛtātmāno nainaṃ paśyanty acetasaḥ ||11||",
    "GE07bhg4c15u:568": " śrīdharaḥ : durjñeyaś cāyaṃ yato vivekiṣv api kecit paśyanti kecin na",
    "GE07bhg4c15u:569": " paśyantīty āha yatanta iti |",
    "GE07bhg4c15u:570": " yatanto dhyānādibhiḥ prayatamānā yoginaḥ kecid enam ātmānam ātmani dehe 'vasthitaṃ viviktaṃ paśyanti |",
    "GE07bhg4c15u:571": " śāstrābhyāsādibhiḥ prayatnaṃ kurvāṇā apy akṛtātmāno 'viśuddha-cittā ata evācetaso manda-mataya enaṃ na paśyanti ||11||",
    "GE07bhg4c15u:572": " madhusūdanaḥ : paśyanti jñāna-cakṣuṣa ity etad vivṛṇoti yatanta iti |",
    "GE07bhg4c15u:573": " ātmani sva-buddhāv avasthitaṃ pratiphalitam enam ātmānam yatanto dhyānādibhiḥ prayatamānā yogina eva paśyanti |",
    "GE07bhg4c15u:574": " co 'vadhāraṇe |",
    "GE07bhg4c15u:575": " yatamānā apy akṛtātmāno yajñādibhir aśodhitāntaḥ-karaṇā ata evācetaso viveka-śūnyā",
    "GE07bhg4c15u:576": " nainaṃ paśyantīti vimūḍhā nānupaśyantīty etad vivaraṇam ||11||",
    "GE07bhg4c15u:577": " viśvanāthaḥ : te ca vivekino yatamānā yogina evety āha yatanta iti |",
    "GE07bhg4c15u:578": " akṛtātmāno 'śuddha-cittāḥ ||11||",
    "GE07bhg4c15u:579": " baladevaḥ : jñāna-cakṣuṣaḥ paśyanti ity etad vivṛṇvan durjñānatāṃ tasyāh",
    "GE07bhg4c15u:580": " yatanta iti |",
    "GE07bhg4c15u:581": " kecid yogino yatamānāḥ śravaṇādy-upāyān anutiṣṭhanta ātmani śarīre 'vasthitam enam ātmānaṃ paśyanti |",
    "GE07bhg4c15u:582": " kecid yatamānā apy akṛtātmāno",
    "GE07bhg4c15u:583": " 'nirmala-cittā ato 'vacetaso 'nudita-viveka-jñānā enaṃ na paśyantīti",
    "GE07bhg4c15u:584": " durjñeyam ātma-tattvam ity arthaḥ ||11||",
    "GE07bhg4c15u:585": " BhG 15.12",
    "GE07bhg4c15u:586": " yad āditya-gataṃ tejo jagad bhāsayate 'khilam |",
    "GE07bhg4c15u:587": " yac candramasi yac cāgnau tat tejo viddhi māmakam ||12||",
    "GE07bhg4c15u:588": " śrīdharaḥ : tad evaṃ na tad bhāsayate sūrya ity ādinā pārameśvaraṃ paraṃ dhāmoktam |",
    "GE07bhg4c15u:589": " tat-prāptānāṃ cāpunar-āvṛttir uktā |",
    "GE07bhg4c15u:590": " tatra ca saṃsāriṇo",
    "GE07bhg4c15u:591": " 'bhāvam āśaṅkya saṃsāri-svarūpaṃ dehādi-vyatiriktaṃ darśitam |",
    "GE07bhg4c15u:592": " idānīṃ tad eva pārameśvaraṃ rūpam ananta-śaktitvena nirūpayati yad ity ādi-caturbhiḥ",
    "GE07bhg4c15u:593": " | ādiyādiṣu sthitaṃ yad aneka-prakāraṃ tejo viśvaṃ prakāśayati tat sarvaṃ tejo madīyam eva jānīhi ||12||",
    "GE07bhg4c15u:594": " madhusūdanaḥ : idānīṃ yat padaṃ sarvāvabhāsana-kṣamā apy ādityādayo bhāsayituṃ na kṣamante yat-prāptāś ca mumukṣavaḥ punaḥ saṃsārāya nāvartante yasya ca padasyopādi-bhedam anu vidhīyamānā jīvā ghaṭākāśādaya ivākāśasya kalpitāṃśā mṛṣaiva saṃsāram anubhavanti tasya padasya sarvātmatva-sarva-vyavahārāspadatva-pradarśanena brahmaṇo hi pratiṣṭhāham",
    "GE07bhg4c15u:595": " [Gītā 14.27] iti prāg uktaṃ vivarītuṃ caturbhiḥ ślokair ātmano",
    "GE07bhg4c15u:596": " vibhūti-saṃkṣepam āha bhagavān yad iti |",
    "GE07bhg4c15u:597": " na tatra sūryo bhāti na candra-tārakaṃ nemā vidyuto bhānti kuto 'yam agniḥ [KaṭhU 2.2.15] ity ādinā |",
    "GE07bhg4c15u:598": " tam eva bhāntam anubhāti sarvaṃ tasya bhāsā sarvam idaṃ vibhāti",
    "GE07bhg4c15u:599": " [KaṭhU 2.2.15] iti śruty-artham anena vyākhyāyate |",
    "GE07bhg4c15u:600": " yad āditya-gataṃ tejaś caitnyātmakaṃ jyotir yac candramasi yac cāgnau sthitaṃ tejo jagad akhilam avabhāsayate tat tejo māmakaṃ madīyaṃ viddhi |",
    "GE07bhg4c15u:601": " yadyapi sthāvara-jaṅgameṣu",
    "GE07bhg4c15u:602": " samānaṃ caitanyātmakaṃ jyotis tathāpi sattvotkarṣeṇādityādīnām utkarṣāt tatraivāvistarāṃ caitanya-jyotir iti tair viśeṣyate yad āditya-gatam ity ādi |",
    "GE07bhg4c15u:603": " yathā tulye 'pi mukha-saṃnidhāne kāṣṭha-kuḍyādau na mukham āvirbhavati |",
    "GE07bhg4c15u:604": " ādarśādau ca svacche svacchatare ca tāratamyenāvirbhavati tadvad yad āditya-gataṃ teja ity uktvā punas tat tejo viddhi māmakam iti",
    "GE07bhg4c15u:605": " tejo-grahaṇād yad ādityādi-gataṃ tejaḥ prakāśaḥ para-prakāśa-samarthaṃ",
    "GE07bhg4c15u:606": " sita-bhāsvaraṃ rūpaṃ jagad akhilaṃ rūpavad vastu avabhāsayate |",
    "GE07bhg4c15u:607": " evaṃ yac candramasi yac cāgnau jagad-avabhāsakaṃ tejas tan māmākaṃ viddhīti",
    "GE07bhg4c15u:608": " vibhūti-kathanāya dvitīyo 'py artho draṣṭavyaḥ |",
    "GE07bhg4c15u:609": " anyathā tan māmakaṃ viddhīty etāvad brūyāt tejo-grahaṇam antareṇaiveti bhāvaḥ ||12||",
    "GE07bhg4c15u:610": " viśvanāthaḥ : tad evaṃ jīvasya baddhāvasthāyāṃ yat yat prāpya-vastu",
    "GE07bhg4c15u:611": " tatrāham eva sūrya-candrādy-ātmakaḥ sann upakaromīty āha yad iti tribhiḥ |",
    "GE07bhg4c15u:612": " āditya-sthitaṃ teja eva udaya-parvate prātar uditya jīvasya",
    "GE07bhg4c15u:613": " dṛṣṭādṛṣṭa-bhoga-sādhana-karma-pravartanārthaṃ jagad bhāsayata evaṃ ca yac candramasi aganau ca tat tad akhilaṃ māmakam eva |",
    "GE07bhg4c15u:614": " sūryādi-saṃjño 'ham eva bhavāmīty arthaḥ |",
    "GE07bhg4c15u:615": " tat tejasa eva tat-tad-vibhūtir iti bhāvaḥ ||12||",
    "GE07bhg4c15u:616": " baladevaḥ : atha mad-aṃśasya jīvasya saṃsāra-raktasya mumukṣoś ca bhoga-mokṣa-sādhanam aham eveti bhāvenāha yad iti caturbhiḥ |",
    "GE07bhg4c15u:617": " āditye sthitaṃ yat tejo yac candre 'gnau ca sthitaṃ sat sarvaṃ jagat prakāśayati,",
    "GE07bhg4c15u:618": " tat tejo māmakaṃ madīyaṃ viddhi |",
    "GE07bhg4c15u:619": " uditena sūryeṇa jvalitena ca",
    "GE07bhg4c15u:620": " vahninādṛṣṭa-bhoga-sādhanāni karmāṇi niṣpadyante |",
    "GE07bhg4c15u:621": " timira-jāḍya-nāśādayaś",
    "GE07bhg4c15u:622": " ca sukha-hetavo bhavanti |",
    "GE07bhg4c15u:623": " uditena candreṇa cauṣadhi-poṣa-tāpa-śānti-jyotsnāvihārās tathābhūtā bhavantīti teṣāṃ",
    "GE07bhg4c15u:624": " tat-tat-sādhakaṃ tejo mat-tejo-vibhūtir ity arthaḥ ||12||",
    "GE07bhg4c15u:625": " gām āviśya ca bhūtāni dhārayāmy aham ojasā |",
    "GE07bhg4c15u:626": " puṣṇāmi cauṣadhīḥ sarvāḥ somo bhūtvā rasātmakaḥ ||13||",
    "GE07bhg4c15u:627": " śrīdharaḥ : kiṃ ca gām iti |",
    "GE07bhg4c15u:628": " gāṃ pṛthvīm ojasā balenādhiṣṭhāyāham eva carācarāṇi bhūtāni dhārayāmi |",
    "GE07bhg4c15u:629": " aham eva rasamayaḥ somo bhūtvā brīhy-ādy-auṣadhīḥ sarvāḥ saṃvardhayāmi ||13||",
    "GE07bhg4c15u:630": " madhusūdanaḥ : kiṃ ca, gāṃ pṛthivīm pṛthivī-devatā-rūpeṇāviśyaujasā nijena balena pṛthivīṃ dhūli-muṣṭi-tulyāṃ dṛḍhīkṛtya bhūtāni pṛthivyādheyāni",
    "GE07bhg4c15u:631": " vastūny aham eva dhārayāmi |",
    "GE07bhg4c15u:632": " anyathā pṛthivī sikatā-muṣṭivad viśīryatādho nimajjed vā |",
    "GE07bhg4c15u:633": " yena dyaur ugrā pṛthivī ca dṛḍhā [YajuḥK 1.8.5, TaittS",
    "GE07bhg4c15u:634": " 4.1.8] iti mantra-varṇāt |",
    "GE07bhg4c15u:635": " sa dādhāra pṛthivīm [Ṛk 8.7.3.1] iti ca hiraṇyagarbha-bhāvāpannaṃ bhagavantam evāha |",
    "GE07bhg4c15u:636": " kiṃ ca, rasātmakaḥ",
    "GE07bhg4c15u:637": " sarva-rasa-svabhāvaḥ somo bhūtvauṣadhīḥ sarvā brīhi-yavādyāḥ pṛthivyāṃ jātā aham eva puṣṇāmi puṣṭimatī rasa-svādumatīś ca karomi ||13||",
    "GE07bhg4c15u:638": " viśvanāthaḥ : gāṃ pṛthvīm ojasā sva-śaktyāviśyādhiṣṭhāyāham eva carācarāṇi bhūtāni dhārayāmi",
    "GE07bhg4c15u:639": " tathāham evāmṛta-rasamayaḥ somo bhūtvā brīhy-ādy-auṣadhīḥ sarvāḥ saṃvardhayāmi ||13||",
    "GE07bhg4c15u:640": " baladevaḥ : gām iti pāṃśu-muṣṭi-tulyāṃ gāṃ pṛthivīm ojasā sva-śaktyāviśya",
    "GE07bhg4c15u:641": " dṛḍhīkṛtya bhūtāni sthira-carāṇi dhārayāmi |",
    "GE07bhg4c15u:642": " mantra-varṇaś caivam āha --",
    "GE07bhg4c15u:643": " yena dyaur ugrā pṛthivī ca dṛḍhā [Ṛk 8.7.3.1] iti |",
    "GE07bhg4c15u:644": " anyathāsau",
    "GE07bhg4c15u:645": " sikatā-muṣṭivad-viśīryeṇa nimajjed veti bhāvaḥ |",
    "GE07bhg4c15u:646": " tathāham eva rasātmakaḥ somo 'mṛtamayaś candro bhūtvā sarvā auṣadhīr nikhilā brīhy-ādyāḥ puṣṇāmi",
    "GE07bhg4c15u:647": " svādu-vividha-rasa-pūrṇāḥ karomi |",
    "GE07bhg4c15u:648": " tathā ca bhūmiloke sthitasya jīvasya vividha-prāsāda-bāṭikā-taḍāgādi-krīḍā-sthānāni nirmāya",
    "GE07bhg4c15u:649": " bhuñjānasya tat-tat-sādhanam aham eveti ||13||",
    "GE07bhg4c15u:650": " BhG 15.14",
    "GE07bhg4c15u:651": " ahaṃ vaiśvānaro bhūtvā prāṇināṃ deham āśritaḥ |",
    "GE07bhg4c15u:652": " prāṇāpāna-samāyuktaḥ pacāmy annaṃ catur-vidham ||14||",
    "GE07bhg4c15u:653": " śrīdharaḥ : kiṃ ca aham iti |",
    "GE07bhg4c15u:654": " aham īśvara eva vaiśvānaro jaṭharāgnir bhūtvā prāṇināṃ dehasyāntaḥ praviśya prānāpānābhyāṃ ca tad-uddīpakābhyāṃ",
    "GE07bhg4c15u:655": " sahitaḥ prāṇibhir bhuktaṃ bhakṣyaṃ bhojyaṃ lehyaṃ coṣyaṃ ceti caturvidham annaṃ pacāmi |",
    "GE07bhg4c15u:656": " tatra yad dantair avakhaṇḍyāvakhaṇḍya bhakṣyate pūpādi tad bhakṣyam |",
    "GE07bhg4c15u:657": " yat tu kevalaṃ jihvayā viloḍya nigīryate pāyasādi tad bhojyam |",
    "GE07bhg4c15u:658": " yaj jihvāyāṃ nikṣipya rasāsvādena kramaśo nigīryate dravībhūtaṃ guḍādi tal lehyam |",
    "GE07bhg4c15u:659": " yat tu daṃṣṭrādibhir niṣpīḍya sārāṃśaṃ nigīryāvaśiṣṭaṃ tyajyata",
    "GE07bhg4c15u:660": " ikṣu-daṇḍādi tac coṣyam iti caturvidho 'sya bhedaḥ ||14||",
    "GE07bhg4c15u:661": " madhusūdanaḥ : kiṃ ca aham iti |",
    "GE07bhg4c15u:662": " aham īśvara eva vaiśvānaro jaṭharo 'gnir",
    "GE07bhg4c15u:663": " bhūtvā ayam agnir vaiśvānaro yo 'yam antaḥ puruṣe yenedam annaṃ pacyate yad idam adyate [BAU 5.9.1] ity ādi śruti-pratipāditaḥ san prāṇināṃ sarveṣāṃ deham āśrito 'ntaḥ praviṣṭaḥ prānāpānābhyāṃ tad-uddīpakābhyāṃ",
    "GE07bhg4c15u:664": " saṃyuktaḥ saṃdhukṣitaḥ san pacāmi prāṇibhir bhuktam annaṃ caturvidham bhakṣyaṃ bhojyaṃ lehyaṃ coṣyaṃ ceti |",
    "GE07bhg4c15u:665": " tatra yad dantair avakhaṇḍyāvakhaṇḍya bhakṣyate pūpādi tad bhakṣyam |",
    "GE07bhg4c15u:666": " yat tu kevalaṃ jihvayā viloḍya nigīryate sūpaudanādi tad bhojyam |",
    "GE07bhg4c15u:667": " yaj jihvāyāṃ nikṣipya rasāsvādena nigīryate kiṃcid dravībhūtaṃ guḍa-rasālā-śikhariṇy-ādi tal lehyam |",
    "GE07bhg4c15u:668": " yat tu dantair niṣpīḍya rasāṃśaṃ nigīryāvaśiṣṭaṃ tyajyate",
    "GE07bhg4c15u:669": " yathekṣu-daṇḍādi tac coṣyam iti bhedaḥ |",
    "GE07bhg4c15u:670": " bhoktā yaḥ so 'gnri vaiśvānaro yad bhojyam annaṃ sa somas tad etad ubhayam agnīṣomau sarvam iti dhyāyato",
    "GE07bhg4c15u:671": " 'nna-doṣa-lepo na bhavatīty api draṣṭavyam ||14||",
    "GE07bhg4c15u:672": " viśvanāthaḥ : vaiśvānaro jaṭharānalaḥ prāṇāpānābhyāṃ tad uddīpakābhyāṃ sahitaś caturvidhaṃ bhakṣyaṃ bhojyaṃ lehyaṃ coṣyam |",
    "GE07bhg4c15u:673": " bhakṣyaṃ",
    "GE07bhg4c15u:674": " danta-cchedyaṃ bhṛṣṭa-canakādi bhojyaṃ modakādi |",
    "GE07bhg4c15u:675": " lehyaṃ guḍādi |",
    "GE07bhg4c15u:676": " coṣyam",
    "GE07bhg4c15u:677": " ikṣu-daṇḍādi ||14||",
    "GE07bhg4c15u:678": " baladevaḥ : bhogyānām annādīnāṃ pāka-hetuś cāham evety āha aham iti |",
    "GE07bhg4c15u:679": " vaiśvānaro jaṭharāgnis tac-charīrako bhūtvā prāṇināṃ sarveṣāṃ deham udaram āśritaḥ prānāpānābhyāṃ tad-uddīpakābhyāṃ samāyuktaś ca sann ahaṃ tair bhuktaṃ caturvidham annaṃ pacāmi pākaṃ nayāmi śrutiś caivam āha ayam agnir vaiśvānaro yo 'yam antaḥ puruṣe yenedaṃ annaṃ pacyate ity ādinā",
    "GE07bhg4c15u:680": " tathā cāham eva jāṭharāgni-śarīras tad-upakārīty evam āha sūtrakāraḥ --",
    "GE07bhg4c15u:681": " śabdādibhyo 'ntaḥ pratiṣṭhānāc ca ity ādinā |",
    "GE07bhg4c15u:682": " annasya cāturvidhyaṃ ca bhakṣyaṃ bhojyaṃ lehyaṃ cūṣyaṃ ceti bhedāt |",
    "GE07bhg4c15u:683": " danta-cchedyaṃ caṇaka-pūpādi",
    "GE07bhg4c15u:684": " | bhakṣyaṃ carvyam iti cocyate |",
    "GE07bhg4c15u:685": " modakaudana-sūpādi bhojyaṃ |",
    "GE07bhg4c15u:686": " pāyasa-guḍa-madhv-ādi lehyaṃ |",
    "GE07bhg4c15u:687": " pakvāmrekṣu-daṇḍādi cūṣyaṃ |",
    "GE07bhg4c15u:688": " soma-vaiśvānarayoḥ svābhedenoktiḥ sva-vyāpyatvād iti bodhyam ||14||",
    "GE07bhg4c15u:689": " BhG 15.15",
    "GE07bhg4c15u:690": " sarvasya cāhaṃ hṛdi saṃniviṣṭo mattaḥ smṛtir jñānam apohanaṃ ca |",
    "GE07bhg4c15u:691": " vedaiś ca sarvair aham eva vedyo",
    "GE07bhg4c15u:692": " vedānta-kṛd veda-vid eva cāham ||15||",
    "GE07bhg4c15u:693": " śrīdharaḥ : kiṃ ca sarvasya prāni-jātasya hṛdi samyag-antaryāmi-rūpeṇa",
    "GE07bhg4c15u:694": " praviṣṭo 'ham |",
    "GE07bhg4c15u:695": " ataś ca matta eva hetoḥ prāṇi-mātrasya",
    "GE07bhg4c15u:696": " pūrvānbhūtārtha-viṣayā smṛtir bhavati |",
    "GE07bhg4c15u:697": " jñānaṃ ca viṣayendndriya-saṃyogajaṃ bhavati |",
    "GE07bhg4c15u:698": " āpohanaṃ ca tayoḥ pramoṣo bhavati |",
    "GE07bhg4c15u:699": " vedaiś ca sarvais tat-tad-devatādi-rūpeṇāham eva vedyaḥ |",
    "GE07bhg4c15u:700": " vedānta-kṛt",
    "GE07bhg4c15u:701": " tat-sampradāya-pravartakaś ca |",
    "GE07bhg4c15u:702": " jñānado gurur aham ity arthaḥ |",
    "GE07bhg4c15u:703": " veda-vid",
    "GE07bhg4c15u:704": " eva ca vedārtha-vid apy aham eva ||15||",
    "GE07bhg4c15u:705": " madhusūdanaḥ : kiṃ ca, sarvasya brahmādi-sthāvarāntasya prāṇi-jātasyāham",
    "GE07bhg4c15u:706": " ātmā san hṛdi buddhau saṃniviṣtaḥ sa eṣa iha praviṣṭaḥ [BAU 1.4.7] iti śruteḥ |",
    "GE07bhg4c15u:707": " anena jīvenātmanānupraviśya nāma-rūpe vyākaravāṇi [ChāU 6.3.2]",
    "GE07bhg4c15u:708": " iti ca |",
    "GE07bhg4c15u:709": " ato matta ātmana eva hetoḥ prāṇi-jātasya yathānurūpaṃ smṛtir etaj",
    "GE07bhg4c15u:710": " janmani pūrvānubhūtārtha-viṣayā vṛttir yogināṃ ca",
    "GE07bhg4c15u:711": " janmāntarānubhūtārtha-viṣayāpi |",
    "GE07bhg4c15u:712": " tathā matta eva jñānaṃ",
    "GE07bhg4c15u:713": " viṣayendriya-saṃyogajaṃ bhavati |",
    "GE07bhg4c15u:714": " yogināṃ ca deśa-kāla-viprakṛṣṭa-viṣayam",
    "GE07bhg4c15u:715": " api |",
    "GE07bhg4c15u:716": " evaṃ kāma-krodha-śokādi-vyākula-cetasām apohanaṃ ca smṛti-jñānayor",
    "GE07bhg4c15u:717": " apāyaś ca matta eva bhavati |",
    "GE07bhg4c15u:718": " evaṃ svasya jīva-rūpatām uktvā brahma-rūpatām āha - vedaiś ca sarvair",
    "GE07bhg4c15u:719": " indrādi-devatā-prakāśakair api aham eva vedyaḥ sarvātmatvāt |",
    "GE07bhg4c15u:720": " indraṃ mitraṃ varuṇam agnim āhur atho divyaḥ sa suparṇo garutmān |",
    "GE07bhg4c15u:721": " ekaṃ sad viprā bahudhā vadanti agniṃ yamaṃ mātariśvānam āhuḥ || [Ṛk 2.3.22.6] iti mantra-varṇāt",
    "GE07bhg4c15u:722": " eṣa u hy eva sarve devāḥ iti ca śruteḥ |",
    "GE07bhg4c15u:723": " vedānta-kṛd",
    "GE07bhg4c15u:724": " vedāntārtha-sampradāya-pravartako veda-vyāsādi-rūpeṇa |",
    "GE07bhg4c15u:725": " na kevalam etāvad eva veda-vid eva cāhaṃ karma-kāṇḍopāsanā-kāṇḍa-jñāna-kāṇḍātmaka-mantra-brāhmaṇa-rūpa-sarva-vedārtha-vic",
    "GE07bhg4c15u:726": " cāham eva |",
    "GE07bhg4c15u:727": " ataḥ sādhūktaṃ brahmaṇo hi pratiṣṭhāham [Gītā 14.27] ity ādi ||15||",
    "GE07bhg4c15u:728": " viśvanāthaḥ : yathaiva jaṭhare jaṭharāgnir ahaṃ tathaiva sarvasya",
    "GE07bhg4c15u:729": " carācarasya hṛdi sanniviṣṭo buddhi-tattva-rūpo 'ham eva |",
    "GE07bhg4c15u:730": " yato matto buddhi-tattvād eva pūrvānubhūtārtha-viṣayānusmṛtir bhavati |",
    "GE07bhg4c15u:731": " tathā",
    "GE07bhg4c15u:732": " viṣayendriya-yogajaṃ jñānaṃ ca apohanaṃ smṛti-jñānayor apagamaś ca bhavatīti |",
    "GE07bhg4c15u:733": " jīvasya bandhāvasthāyāṃ svasyopakārakatvam uktvā mokṣāvasthāyāṃ yat prāpyaṃ tatrāpy upakāratvam āha vedair iti |",
    "GE07bhg4c15u:734": " veda-vyāsa-dvārā vedānta-kṛd aham eva yato vedavid vedārtha-tattva-jño",
    "GE07bhg4c15u:735": " 'ham eva matto 'nyo vedārthaṃ na jānātīty arthaḥ ||15||",
    "GE07bhg4c15u:736": " baladevaḥ : prāṇināṃ jñānājñāna-hetuś cāham evety āha sarvasya ceti |",
    "GE07bhg4c15u:737": " tayoḥ soma-vaiśvānarayoḥ sarvasya ca prāṇi-vṛndasya hṛdi",
    "GE07bhg4c15u:738": " nikhila-pravṛtti-hetu-jñānodaya-dehe 'ham eva niyāmakatvena sanniviṣṭaḥ |",
    "GE07bhg4c15u:739": " antaḥ-praviṣṭaḥ śāstā janānām [TaittA 3.11] |",
    "GE07bhg4c15u:740": " ity ādi-śravaṇāt |",
    "GE07bhg4c15u:741": " ato matta eva sarvasya smṛtiḥ pūṛvānubhūta-vastu-viṣayānusandhi-jñānaṃ ca",
    "GE07bhg4c15u:742": " viṣayendriya-sannikarṣa-janyaṃ jāyate |",
    "GE07bhg4c15u:743": " tayor apohanaṃ pramoṣaś ca matto bhavati |",
    "GE07bhg4c15u:744": " evam uktaṃ uddhavena tvatto jñānaṃ hi jīvānāṃ pramoṣas tatra śaktitaḥ iti |",
    "GE07bhg4c15u:745": " evaṃ sāṃsārika-bhoga-sādhanatāṃ svasyoktvā mokṣa-sādhanatām āha vedaiś ceti |",
    "GE07bhg4c15u:746": " sarvair nikhilair vedair aham eva sarveśvaraḥ sarva-śaktimān kṛṣṇo vedyaḥ |",
    "GE07bhg4c15u:747": " yo 'sau sarvair vedair gīyate iti śruteḥ |",
    "GE07bhg4c15u:748": " atra karma-kāṇḍena",
    "GE07bhg4c15u:749": " paramparayā jñāna-kāṇḍena tu sākṣād iti bodhyam |",
    "GE07bhg4c15u:750": " katham evaṃ pratyetavyam iti cet tatrāha vedānta-kṛd aham eveti |",
    "GE07bhg4c15u:751": " vedānām anto 'rtha-nirṇayas",
    "GE07bhg4c15u:752": " tat-kṛd aham eva bādarāyaṇātmanā |",
    "GE07bhg4c15u:753": " evam āha sūtra-kāraḥ -- ta tu samanvayāt [Vs 1.1.4] ity ādibhiḥ |",
    "GE07bhg4c15u:754": " nanv anye vedārtham anyathā vyācakṣyate |",
    "GE07bhg4c15u:755": " tatrāha vedavid eva cāham ity aham eva vedavid iti |",
    "GE07bhg4c15u:756": " bādarāyaṇaḥ san yam artham ahaṃ niraṇaiṣaṃ sa eva vedārthas tato 'nyathā",
    "GE07bhg4c15u:757": " tu bhrānti-vijṛmbhita iti |",
    "GE07bhg4c15u:758": " tathā ca mokṣa-pradasya sarveśvara-tattvasya",
    "GE07bhg4c15u:759": " vedair abodhanād aham eva mokṣa-sādhanam ||15||",
    "GE07bhg4c15u:760": " dvāv imau puruṣau loke kṣaraś cākṣara eva ca |",
    "GE07bhg4c15u:761": " kṣaraḥ sarvāṇi bhūtāni kūṭastho 'kṣara ucyate ||16||",
    "GE07bhg4c15u:762": " śrīdharaḥ : idānīṃ tad dhāma paramaṃ mameti yad uktaṃ svakīyaṃ sarvottama-svarūpaṃ tad darśayati dvāv iti tribhiḥ |",
    "GE07bhg4c15u:763": " kṣaraś cākṣaraś ceti dvāv imau puruṣau loke prasiddhau |",
    "GE07bhg4c15u:764": " tāv evāha tatra kṣaraḥ puruṣo nāma sarvāṇi bhūtāni brahmādi-sthāvarāntāni śarīrāṇi |",
    "GE07bhg4c15u:765": " aviveki-lokasya śarīreṣv eva puruṣatva-prasiddheḥ |",
    "GE07bhg4c15u:766": " kuṭo rāśiḥ śilā-rāśiḥ |",
    "GE07bhg4c15u:767": " parvata iva deheṣu naśyatsv api nirvikāratayā tiṣṭhatīti kūṭashtaś cetano bhoktā |",
    "GE07bhg4c15u:768": " sa tv akṣaraḥ puruṣa ity ucyate vivekibhiḥ ||16||",
    "GE07bhg4c15u:769": " madhusūdanaḥ : evaṃ sopādhikam ātmānam uktvā",
    "GE07bhg4c15u:770": " kṣarākṣara-śabda-vācya-kārya-kāraṇopādhi-dvaya-viyogena nirupādhikaṃ śuddham ātmānaṃ pratipādayati kṛpayā bhagavān arjunāya dvāv imāv iti tribhiḥ ślokaiḥ |",
    "GE07bhg4c15u:771": " dvāv imau pṛthag-rāśī-kṛtau puruṣau puruṣopādhitvena puruṣa-śabda-vyapadeśyau loke saṃsāre",
    "GE07bhg4c15u:772": " kau tau ? ity āha kṣarākṣara eva ca kṣaratīti kṣaro vināśī kārya-rāśir ekaḥ puruṣaḥ |",
    "GE07bhg4c15u:773": " na kṣaratīty akṣaro",
    "GE07bhg4c15u:774": " vināśa-rahitaḥ kṣarākhyasya puruṣasyotpatti-bījaṃ bhagavato māyā-śaktir",
    "GE07bhg4c15u:775": " dvitīyaḥ puruṣaḥ |",
    "GE07bhg4c15u:776": " tau puruṣau vyācaṣṭe svayam eva bhagavān kṣaraḥ sarvāṇi bhūtāni samastaṃ kārya-jātam ity arthaḥ",
    "GE07bhg4c15u:777": " kūṭasthaḥ kūṭo yathārtha-vastv-ācchādanenāyathārth-vastu-prakāśanaṃ vañcanaṃ māyety anarthāntaram |",
    "GE07bhg4c15u:778": " tenāvaraṇa-vikṣepa-śakti-dvaya-rūpeṇa sthitaḥ kūṭastho bhagavān māyā-śakti-rūpaḥ kāraṇopādhiḥ saṃsāra-bījatvenānantyād akṣara ucyate |",
    "GE07bhg4c15u:779": " kecit tu kṣara-śabdenācetana-vargam uktvā kūṭastho 'kṣara ucyata ity anena",
    "GE07bhg4c15u:780": " jīvam āhuḥ |",
    "GE07bhg4c15u:781": " tan na samyak |",
    "GE07bhg4c15u:782": " kṣetrajñasyaiveha puruṣottamatvena pratipādyatvāt |",
    "GE07bhg4c15u:783": " tasmāt kṣarākṣara-śabdābhyāṃ kārya-kāraṇopādhī ubhāv api jaḍāv evocyete ity eva yuktam",
    "GE07bhg4c15u:784": " viśvanāthaḥ : yasmād aham eva vedavit tasmāt sarva-vedārtha-niṣkarṣaṃ",
    "GE07bhg4c15u:785": " saṅkṣepeṇa bravīmi śṛṇu ity āha dvāv imāv iti tribhiḥ |",
    "GE07bhg4c15u:786": " loke",
    "GE07bhg4c15u:787": " caturdaśa-bhuvanātmake jaḍa-prapañce imau dvau puruṣau cetanau staḥ |",
    "GE07bhg4c15u:788": " kau tāv ata āha kṣaraṃ sva-svarūpāt kṣarati vicyuto bhavatīti kṣaro jīvaḥ |",
    "GE07bhg4c15u:789": " sva-svarūpān na kṣaratīty akṣara brahmaiva |",
    "GE07bhg4c15u:790": " etad vai tad akṣaraṃ gārgi brāhmaṇā vividiṣanti |",
    "GE07bhg4c15u:791": " iti śruteḥ |",
    "GE07bhg4c15u:792": " akṣaraṃ brahma paramam iti smṛteś ca",
    "GE07bhg4c15u:793": " akṣara-śabdo brahma-vācaka eva dṛṣṭaḥ |",
    "GE07bhg4c15u:794": " kṣarākṣarayor arthaṃ punar viśadayati sarvāṇi bhūtāni eko jīva eva anādy-avidyayā svarūpa-vicyutaḥ",
    "GE07bhg4c15u:795": " san karma-paratantraḥ samaṣṭy-ātmako brahmādi-sthāvarāntāni bhūtāni bhavatīty arthaḥ |",
    "GE07bhg4c15u:796": " jātyā vā ekavacanam |",
    "GE07bhg4c15u:797": " dvitīya-puruṣo 'kṣaras tu kūṭastha ekenaiva svarūpeṇavicyutimatā sarva-kāla-vyāpī |",
    "GE07bhg4c15u:798": " ekarūpatayā tu yaḥ kāla-vyāpī sa kūṭasthaḥ ity amaraḥ ||16||",
    "GE07bhg4c15u:799": " baladevaḥ : bādarāyaṇātmanā nirṇītaṃ vedārthaṃ saṅkṣipyāha dvāv iti |",
    "GE07bhg4c15u:800": " lokyate tattvam anena iti vyutpatter loke vede |",
    "GE07bhg4c15u:801": " dvau puruṣau prathitau imāv iti pramāṇa-siddhatā sūcyate |",
    "GE07bhg4c15u:802": " tau kāv ity āha kṣaraś ceti |",
    "GE07bhg4c15u:803": " śarīra-kṣaraṇāt kṣaro 'nekāvastho baddho",
    "GE07bhg4c15u:804": " 'cit-saṃsargaika-dharma-sambandhād ekatvena nirdiṣṭaḥ |",
    "GE07bhg4c15u:805": " akṣaras",
    "GE07bhg4c15u:806": " tad-abhāvād ekāvastho mukto 'cid-viyogaika-dharma-sambandhād ekatvena nirdiṣṭaḥ |",
    "GE07bhg4c15u:807": " kṣarākṣarau sphuṭayati sarvāṇi brahmādi-stambāntāni bhūtāni kṣaraḥ |",
    "GE07bhg4c15u:808": " kūtasthaḥ sadiakāvastho muktas tv akṣaraḥ |",
    "GE07bhg4c15u:809": " ekatva-nirdeśaḥ",
    "GE07bhg4c15u:810": " prāg-ukta-yukter bodhyaḥ |",
    "GE07bhg4c15u:811": " bahavo jñāna-tapasā ity ādeḥ |",
    "GE07bhg4c15u:812": " idaṃ jñānam upāśritya ity ādeś ca bahutva-saṅkhyākaḥ saḥ ||16||",
    "GE07bhg4c15u:813": " BhG 15.17",
    "GE07bhg4c15u:814": " uttamaḥ puruṣas tv anyaḥ paramātmety udāhṛtaḥ |",
    "GE07bhg4c15u:815": " yo loka-trayam āviśya bibharty avyaya īśvaraḥ ||17||",
    "GE07bhg4c15u:816": " śrīdharaḥ : yad artham etau lakṣitau tam āha uttama iti |",
    "GE07bhg4c15u:817": " etābhyāṃ kṣarāksarābhyām anyo vilakṣaṇas tu uttamaḥ puruṣaḥ |",
    "GE07bhg4c15u:818": " vailakṣaṇyam evāha paramaś cāsāv ātmā cety udāhṛtaḥ uktaḥ śrutibhiḥ |",
    "GE07bhg4c15u:819": " ātmatvena kṣarād acetanād vilakṣaṇaḥ |",
    "GE07bhg4c15u:820": " paramatvenākṣarāc cetanād bhoktur vilakṣaṇa ity arthaḥ |",
    "GE07bhg4c15u:821": " paramātmatvaṃ darśayati yo loka-trayam iti |",
    "GE07bhg4c15u:822": " ya īśvara īśana-śīlo",
    "GE07bhg4c15u:823": " 'vyayaś ca nirvikāra eva san loka-trayaṃ kṛsnam āviśya bibharti pālayati",
    "GE07bhg4c15u:824": " madhusūdanaḥ : ābhyāṃ kṣarākṣarābhyāṃ vilakṣaṇaḥ",
    "GE07bhg4c15u:825": " kṣarākṣaropādhi-dvaya-doṣeṇāspṛṣṭo nitya-śuddha-buddha-mukta-svabhāvaḥ",
    "GE07bhg4c15u:826": " uttama iti |",
    "GE07bhg4c15u:827": " uttama utkṛṣṭatamaḥ puruṣas tv anyonya evātyanta-vilakṣaṇa",
    "GE07bhg4c15u:828": " ābhyāṃ kṣarākṣarābhyāṃ jaḍa-rāśibhyām ubhaya-bhāsakas tṛtīyaś cetana-rāśir",
    "GE07bhg4c15u:829": " ity arthaḥ |",
    "GE07bhg4c15u:830": " paramātmety udāhṛto 'nna-maya-prāṇa-maya-mano-maya-jñāna-mayānanda-mayebhyaḥ pañcabhyo",
    "GE07bhg4c15u:831": " 'vidyā-kalpitātmabhyaḥ paramaḥ prakṛṣṭo 'kalpito brahma pucchaṃ pratiṣṭhety ukta ātmā ca sarva-bhūtānāṃ pratyak-cetana ity ataḥ paramātmety uktao vedānteṣu |",
    "GE07bhg4c15u:832": " yaḥ paramātmā loka-trayam",
    "GE07bhg4c15u:833": " bhūr-bhuvaḥ-svar-ākhyaṃ sarvaṃ jagad iti yāvat |",
    "GE07bhg4c15u:834": " āviśya svakīyayā māyā-śaktyādhiṣṭhāya bibharti sattā-sphūrti-pradānena dhārayati poṣayati ca |",
    "GE07bhg4c15u:835": " kīdṛśaḥ ? avyayaḥ sarva-vikāra-śūnya īśvaraḥ sarvasya niyantā",
    "GE07bhg4c15u:836": " nārāyaṇaḥ sa uttamaḥ puruṣaḥ paramātmety udāhṛta ity anvayaḥ |",
    "GE07bhg4c15u:837": " sa uttamaḥ puruṣa iti śruteḥ ||17||",
    "GE07bhg4c15u:838": " viśvanāthaḥ : jñānibhir upāsyaṃ brahmoktvā yogibhir upāsyaṃ paramātmānam",
    "GE07bhg4c15u:839": " āha uttama iti |",
    "GE07bhg4c15u:840": " tu-śabdaḥ pūrva-vaiśiṣṭhyād dyotakaḥ |",
    "GE07bhg4c15u:841": " jñānibhyaś cādhiko yogīty upāsaka-vaiśiṣṭyād evopāsya-vaiśiṣṭyaṃ ca labhyate |",
    "GE07bhg4c15u:842": " paramātma-tattvam eva darśayati ya īśvara īsana-śīlo 'vyayo nirvikāra eva san loka-trayaṃ kṛtsnam āviśya bibharti dhārayati pālayati ca ||17||",
    "GE07bhg4c15u:843": " baladevaḥ : yad arthaṃ dvau puruṣau nirūpitau tam āha uttama iti |",
    "GE07bhg4c15u:844": " anyaḥ kṣarākṣarābhyāṃ na tu tayor evaikaḥ saṅkalpa iti bhāvaḥ |",
    "GE07bhg4c15u:845": " tatra",
    "GE07bhg4c15u:846": " śruti-sammatim āha paramātmeti |",
    "GE07bhg4c15u:847": " uttamatā-prayojakaṃ dharmam āha yo loketi",
    "GE07bhg4c15u:848": " | na caitaj jagad-vidhāraṇa-pālana-rūpam īśanaṃ baddhasya jīvasya",
    "GE07bhg4c15u:849": " karmāsambhavāt |",
    "GE07bhg4c15u:850": " na ca muktasya jagad-vyāpāra-varjam iti pratiṣedhāc ca",
    "GE07bhg4c15u:851": " BhG 15.18",
    "GE07bhg4c15u:852": " yasmāt kṣaram atīto 'ham akṣarād api cottamaḥ |",
    "GE07bhg4c15u:853": " ato 'smi loke vede ca prathitaḥ puruṣottamaḥ ||18||",
    "GE07bhg4c15u:854": " śrīdharaḥ : evam uktaṃ puruṣottamatvam ātmano nāma-nirvacanena darśayati yasmādi it |",
    "GE07bhg4c15u:855": " yasmāt kṣaraṃ jaḍa-vargam atikrānto 'haṃ nityam uktatvāt |",
    "GE07bhg4c15u:856": " akṣarāc cetana-vargād apy uttamaś ca niyantṛtvāt |",
    "GE07bhg4c15u:857": " ato loke vede ca puruṣottama iti prathitaḥ prakhyāto 'smi |",
    "GE07bhg4c15u:858": " tathā ca śrutiḥ - sa eva sarvasyeśānaḥ sarvasyādhipatiḥ sarvam idaṃ praśāstīty ādi ||18||",
    "GE07bhg4c15u:859": " madhusūdanaḥ : idānīṃ yathā-vyākhyāteśvarasya kṣarākṣara-vilakṣaṇasya",
    "GE07bhg4c15u:860": " puruṣottama ity etat prasiddha-nāma-nirvacanenedṛśaḥ parameśvaro 'ham",
    "GE07bhg4c15u:861": " evety ātmānaṃ darśayati bhagavān brahmaṇo hi pratiṣṭhāhaṃ [Gītā 14.27] tad dhāma paramaṃ mama [Gītā 15.6] ityādi prāg-ukta-nija-mahima-nirdhāraṇāya",
    "GE07bhg4c15u:862": " yasmād iti |",
    "GE07bhg4c15u:863": " yasmāt kṣaraṃ kāryatvena vināśinaṃ māyāmayaṃ saṃsāra-vṛklṣam",
    "GE07bhg4c15u:864": " aśvatthākhyam atīto 'tikrānto 'haṃ parameśvaro 'kṣarād api māyākhyād avyākṛtād akṣarāt parataḥ para iti pañcamy-antākṣara-padena pratipāditāt",
    "GE07bhg4c15u:865": " saṃsāra-vṛkṣa-bīja-bhūtāt sarva-kāraṇād api cottama utkṛṣṭatamaḥ |",
    "GE07bhg4c15u:866": " ataḥ kṣarākṣarābhyāṃ puruṣotpādhibhyām adhyāsena puruṣa-pada-vyapadśyābhyām",
    "GE07bhg4c15u:867": " uttamatvād asmi bhavāmi loke vede ca prathitaḥ prakhyātaḥ puruṣottama iti sa uttamaḥ puruṣa iti veda udāhṛta eva loke ca kavi-kāvyādau harir yathaikaḥ puruṣottamaḥ smṛtaḥ ity ādi prasiddham kāruṇyato naravad ācarataḥ parārthān pārthāya bodhitavato nijam īśvaratvam |",
    "GE07bhg4c15u:868": " sac-cit-ukhaika-vapuṣaḥ puruṣottamasya nārāyaṇasya mahimā na hi mānam eti ||",
    "GE07bhg4c15u:869": " kecin nigṛhya karaṇāni visṛjya bhogam āsthāya yogam amalātma-dhiyo yatante |",
    "GE07bhg4c15u:870": " nārāyaṇasya mahimānam ananta-pāram",
    "GE07bhg4c15u:871": " āsvādayann amṛta-sāram ahaṃ tu muktaḥ ||18||",
    "GE07bhg4c15u:872": " viśvanāthaḥ : yogibhir upāsyaṃ paramātmānam uktvā bhaktair upāsyaṃ",
    "GE07bhg4c15u:873": " bhagavantaṃ vadan bhagavattve 'pi svasya kṛṣṇa-svarūpasya puruṣottama iti nāma vyācakṣāṇaḥ sarvotkarṣam āha yasmād iti |",
    "GE07bhg4c15u:874": " kṣaraṃ puruṣaṃ jīvātmānam atītaḥ akṣarāt puruṣāt brahmata uttamād avikārāt paramātmanaḥ puruṣād apy uttamaḥ |",
    "GE07bhg4c15u:875": " yoginām api sarveṣāṃ",
    "GE07bhg4c15u:876": " mad-gatenāntarātmanā |",
    "GE07bhg4c15u:877": " śraddhāvān bhajate yo māṃ sa me yuktatamo mataḥ || [Gītā 6.47] iti |",
    "GE07bhg4c15u:878": " upāsaka-vaiśiṣṭyād evopāsya-vaiśiṣṭya-lābhāt |",
    "GE07bhg4c15u:879": " ca-kārād bhagavato",
    "GE07bhg4c15u:880": " vaikuṇṭha-nāthādeḥ sakāśād api ete cāṃśa-kalāḥ puṃsaḥ kṛṣṇas tu bhagavān svayam iti sūtokter aham uttamaḥ |",
    "GE07bhg4c15u:881": " atra yadyapy ekam eva sac-cid-ānanda-svarūpaṃ vastu",
    "GE07bhg4c15u:882": " brahma-paramātma-bhagavat-śabdair ucyate na tu vastutaḥ svarūpataḥ ko 'pi",
    "GE07bhg4c15u:883": " bhedo 'sti svarūpa-dvayābhāvāt (BhP 6.9.35) iti ṣaṣṭha-skandhokteḥ |",
    "GE07bhg4c15u:884": " tad api tat-tad-upāsakānāṃ sādhanataḥ phalataś ca bheda-darśanāt bheda iva vyavahriyate",
    "GE07bhg4c15u:885": " tathā hi brahma-paramātma-bhagavad-upāsakānāṃ krameṇa",
    "GE07bhg4c15u:886": " tat-tat-prāpti-sādhanaṃ jñānaṃ yogo bhaktiś ca |",
    "GE07bhg4c15u:887": " phalaṃ ca jñāna-yogayor",
    "GE07bhg4c15u:888": " vastuto mokṣa eva, bhaktes tu premavat-pārṣadatvaṃ ca |",
    "GE07bhg4c15u:889": " tatra bhaktyā vinā",
    "GE07bhg4c15u:890": " jñāna-yogābhyāṃ naiṣkarmyam apy acyuta-bhāva-varjitaṃ na śobhate [BhP",
    "GE07bhg4c15u:891": " 1.5.12] iti |",
    "GE07bhg4c15u:892": " pureha bhūman bahavo 'pi yoginaḥ [BhP 10.14.5] ity",
    "GE07bhg4c15u:893": " ādi-darśanāt na mokṣa iti |",
    "GE07bhg4c15u:894": " brahmopāsakaiḥ paramātmopāsakaiḥ sva-sādhya-phala-siddhy-arthaṃ bhagavato bhaktir avaśyaṃ kartavyaiva |",
    "GE07bhg4c15u:895": " bhagavad-upāsakas tu",
    "GE07bhg4c15u:896": " sva-sādhya-phala-siddhy-arthaṃ na brahmopāsanāpi paramātmopāsanā kriyate |",
    "GE07bhg4c15u:897": " na jñānaṃ na ca vairāgyaṃ prāyaḥ śreyo bhaved iha [BhP 11.20.31] iti, yat karmabhir yat tapasā jñāna-vairāgyataś ca yat [BhP 11.20.32] ity ādau -",
    "GE07bhg4c15u:898": " sarvaṃ mad-bhakti-yogena",
    "GE07bhg4c15u:899": " mad-bhakto labhate 'ñjasā |",
    "GE07bhg4c15u:900": " svargāpavargaṃ mad-dhāma",
    "GE07bhg4c15u:901": " kathañcid yadi vāñchati || iti [BhP 11.20.33] |",
    "GE07bhg4c15u:902": " yā vai sādhana-sampattiḥ",
    "GE07bhg4c15u:903": " puruṣārtha-catuṣṭaye |",
    "GE07bhg4c15u:904": " tayā vinā tad āpnoti naro nārāyaṇāśrayaḥ || ity ādi vacanebhyaḥ ||",
    "GE07bhg4c15u:905": " ataeva bhagavad-upāsanayā svargāpavarga-premādīni sarva-phalāny eva labdhuṃ śakyante |",
    "GE07bhg4c15u:906": " brahma-paramātmopāsanayā tu na premādīnīty ata eva brahma-paramātmābhyāṃ bhagavad-utkarṣaḥ khalu abhede 'py ucyate |",
    "GE07bhg4c15u:907": " yathā tejastvenābhede 'pi jyotir dīpāgni-puñjeṣu madhye śītādy-ārti-kṣayād",
    "GE07bhg4c15u:908": " dhetor agni-puñja eva śreṣṭha ucyate |",
    "GE07bhg4c15u:909": " tatrāpi bhagavataḥ śrī-kṛṣṇasya tu parama evotkarṣaḥ |",
    "GE07bhg4c15u:910": " yathā agni-puñjād api sūryasya, yena",
    "GE07bhg4c15u:911": " brahmopāsanā-paripākato labhyo nirvāṇa-mokṣaḥ sva-dveṣṭṛbhyo 'py",
    "GE07bhg4c15u:912": " agha-bak-jarāsandhādibhyo mahā-pāpibhyo datta iti |",
    "GE07bhg4c15u:913": " ataeva brahmaṇo hi pratiṣṭhāham ity atra yathāvad eva vyākhyātaṃ śrī-svāmi-caraṇaiḥ |",
    "GE07bhg4c15u:914": " śrī-madhusūdana-sarasvatī-pādair api --",
    "GE07bhg4c15u:915": " cid-ānandākāraṃ jalada-ruci-sāraṃ śruti-girāṃ",
    "GE07bhg4c15u:916": " vraja-strīṇāṃ hāraṃ bhava-jaladhi-pāraṃ kṛta-dhiyām |",
    "GE07bhg4c15u:917": " vihantuṃ bhūbhāraṃ vidadhad-avatāraṃ muhur aho tato vāraṃ vāraṃ bhajata kuśalārambha-kṛtinaḥ || iti |",
    "GE07bhg4c15u:918": " vaṃśī-vvibhūṣita-karān nava-nīradābhāt",
    "GE07bhg4c15u:919": " pītāmbarād aruṇa-bimba-phalādharauṣṭhāt |",
    "GE07bhg4c15u:920": " pūrṇendu-sundara-mukhād aravinda-netrāt",
    "GE07bhg4c15u:921": " kṛṣṇāt paraṃ kim api tattvam ahaṃ na jāne || iti |",
    "GE07bhg4c15u:922": " pramāṇato 'pi nirṇīyaṃ",
    "GE07bhg4c15u:923": " kṛṣṇa-māhātmyam adbhutam |",
    "GE07bhg4c15u:924": " na śaknuvanti ye soḍhuṃ te mūḍhā nirayaṃ gatāḥ ||",
    "GE07bhg4c15u:925": " ity uktavadbhiḥ kṛṣṇe sarvotkarṣa eva vyavasthāpita ity ataḥ dvāv imau ity ādi śloka-trayasyāsya vyākhyāyām asyām abhyasūyā nāviṣkartavyā |",
    "GE07bhg4c15u:926": " namo 'stu",
    "GE07bhg4c15u:927": " kevala-vidbhyaḥ ||18||",
    "GE07bhg4c15u:928": " baladevaḥ : atha puruṣottama-nāma-nirvacanaṃ svasya tattvam āha yasmād iti uttama utkṛṣṭatamaḥ",
    "GE07bhg4c15u:929": " loke pauruṣeyāgame lokyate vedārtho 'nena iti nirukteḥ |",
    "GE07bhg4c15u:930": " vede tāvad eṣa samprasādo 'smāc charīrāt samutthāya paraṃ",
    "GE07bhg4c15u:931": " jyotīrūpaṃ sampadya svena rūpeṇābhiniṣpadyate, sa uttamaḥ puruṣaḥ ity ādau prathitaḥ yat paraṃ jyotiḥ samprasādenopasampannaṃ sa uttamaḥ puruṣaḥ paramātmetiy arthaḥ |",
    "GE07bhg4c15u:932": " loke ca -",
    "GE07bhg4c15u:933": " tair vijñāpita-kāryas tu bhagavān puruṣottamaḥ |",
    "GE07bhg4c15u:934": " avatīrṇo mahā-yogī",
    "GE07bhg4c15u:935": " satyavatyāṃ parāśarāt || [SkandaP] ity ādau prathitaḥ ||18||",
    "GE07bhg4c15u:936": " BhG 15.19",
    "GE07bhg4c15u:937": " yo mām evam asaṃmūḍho jānāti puruṣottamam |",
    "GE07bhg4c15u:938": " sa sarva-vid bhajati māṃ sarva-bhāvena bhārata ||19||",
    "GE07bhg4c15u:939": " śrīdharaḥ : evambhūteśvarasya jñātuḥ phalam āha ya iti |",
    "GE07bhg4c15u:940": " evam",
    "GE07bhg4c15u:941": " ukta-prakāreṇāsammūḍho niścita-matiḥ san yo māṃ puruṣottamaṃ jānāti sa",
    "GE07bhg4c15u:942": " sarva-bhāvena sarva-prakāreṇa mām eva bhajati |",
    "GE07bhg4c15u:943": " tataś ca sarvavit sarvajño bhavati ||19||",
    "GE07bhg4c15u:944": " madhusūdanaḥ : evaṃ nāma-nirvacana-jñāne phalam āha yo mām iti |",
    "GE07bhg4c15u:945": " yo mām īśvaram evaṃ yathokta-nāma-nirvacanenāsaṃmūḍho manuṣya evāyaṃ kaścit kṛṣṇa iti saṃmoha-varjito jānāty ayam īśvara eveti puruṣottamaṃ prāg vyākhyātaṃ sa māṃ bhajati sevate sarvavin māṃ sarvātmānaṃ vettīti sa eva sarvajñaḥ",
    "GE07bhg4c15u:946": " sarva-bhāvena prema-lakṣaṇena bhakti-yogena he bhārata |",
    "GE07bhg4c15u:947": " ato yad uktam -",
    "GE07bhg4c15u:948": " māṃ ca yo 'vyabhicāreṇa bhakti-yogena sevate |",
    "GE07bhg4c15u:949": " sa guṇān samatītyaitān brahma-bhūyāya kalpate || [Gītā 14.26] iti tad upapannam |",
    "GE07bhg4c15u:950": " yathoktaṃ brahmaṇo hi pratiṣṭhāham iti tad apy upapannataram |",
    "GE07bhg4c15u:951": " cid-ānandākāraṃ jalada-ruci-sāraṃ śruti-girāṃ",
    "GE07bhg4c15u:952": " vraja-strīṇāṃ hāraṃ bhava-jaladhi-pāraṃ kṛta-dhiyām |",
    "GE07bhg4c15u:953": " vihantuṃ bhūbhāraṃ vidadhad-avatāraṃ muhur aho tato vāraṃ vāraṃ bhajata kuśalārambha-kṛtinaḥ",
    "GE07bhg4c15u:954": " viśvanāthaḥ : nanv etasmiṃs tvayā vyavasthāpite 'py arthe vādino vivadanta",
    "GE07bhg4c15u:955": " eva, tatra vivadantāṃ te man-māyā-mohitāḥ sādhus tu na muhyatīty āha yo",
    "GE07bhg4c15u:956": " mām iti |",
    "GE07bhg4c15u:957": " asammūḍho vādināṃ vādiar aprāpta-saṃmohaḥ |",
    "GE07bhg4c15u:958": " sa eva sarvavid",
    "GE07bhg4c15u:959": " anadhīta-śāstre 'pi sa sarva-śāstrārtha-tattva-jñaḥ |",
    "GE07bhg4c15u:960": " tad-anyaḥ",
    "GE07bhg4c15u:961": " kilādhītādhyāśita-sarva-śāstre 'pi saṃmūḍhaḥ samyaṅ-mūrkha eveti bhāvaḥ |",
    "GE07bhg4c15u:962": " tathā ya evaṃ jānāti sa eva māṃ sarvato-bhāvena bhajati |",
    "GE07bhg4c15u:963": " tad anye bhajann api na māṃ bhajatīty arthaḥ ||19||",
    "GE07bhg4c15u:964": " baladevaḥ : tātparya-dyotanāya puruṣottamatva-vettuḥ phalam āha yo mām iti |",
    "GE07bhg4c15u:965": " evaṃ mad-ukta-niruktyā na tv aśva-karṇādivat saṃjñā-mātratvena |",
    "GE07bhg4c15u:966": " yo māṃ puruṣottamaṃ jānāty asaṃmūḍhaḥ |",
    "GE07bhg4c15u:967": " prokte puruṣottamatve saṃśaya-śūnyaḥ san,",
    "GE07bhg4c15u:968": " sa śloka-trayasyaivārthaṃ jānan sarva-vit |",
    "GE07bhg4c15u:969": " nikhilasya vedasya tatraiva tātparyāt |",
    "GE07bhg4c15u:970": " puruṣottamatvajño māṃ sarva-bhāvena sarva-prakāreṇa bhajaty upāste |",
    "GE07bhg4c15u:971": " sarva-vedārtha-vettari sarva-bhakty-aṅgānuṣṭhātari ca yo me",
    "GE07bhg4c15u:972": " prasādaḥ sa tasmin bhaved iti me puruṣottamatve sandihānas tv",
    "GE07bhg4c15u:973": " adhīta-sarva-vedo 'py ajñaḥ |",
    "GE07bhg4c15u:974": " sarvathā bhajann apy abhakta iti bhāvaḥ",
    "GE07bhg4c15u:975": " BhG 15.20",
    "GE07bhg4c15u:976": " iti guhyatamaṃ śāstram idam uktaṃ mayānagha |",
    "GE07bhg4c15u:977": " etad buddhvā buddhimān syāt kṛta-kṛtyaś ca bhārata ||20||",
    "GE07bhg4c15u:978": " śrīdharaḥ : adhyāyārtham upasaṃharati itīti |",
    "GE07bhg4c15u:979": " ity anena saṃkṣepa-prakāreṇa",
    "GE07bhg4c15u:980": " guhyatamam atirahasyaṃ sampūrṇaṃ śāstram eva mayoktam |",
    "GE07bhg4c15u:981": " na tu punar",
    "GE07bhg4c15u:982": " viṃśati-ślokam adhyāya-mātraṃ he anagha vyasana-śūnya |",
    "GE07bhg4c15u:983": " ata etan mad-uktaṃ",
    "GE07bhg4c15u:984": " śāstraṃ buddhyā buddhimān samyag jñānī syaāt |",
    "GE07bhg4c15u:985": " ṛta-kṛtyaś ca syāt |",
    "GE07bhg4c15u:986": " yo 'pi",
    "GE07bhg4c15u:987": " ko 'pi he bhārata tvaṃ kṛta-kṛtyo 'sīti kiṃ vaktavyam iti bhāvaḥ ||20||",
    "GE07bhg4c15u:988": " saṃsāra-śākhinaṃ chittvā spaṣṭaṃ pañcadaśe vibhuḥ |",
    "GE07bhg4c15u:989": " puruṣottama-yogākhye paraṃ padam upādiśat ||",
    "GE07bhg4c15u:990": " iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c15u:991": " puruṣottama-yogo nāma pañcadaśo 'dhyāyaḥ",
    "GE07bhg4c15u:992": " madhusūdanaḥ : idānīm adhyāyārthaṃ stuvann upasaṃharati itīti |",
    "GE07bhg4c15u:993": " iti anena prakāreṇa guhyatamaṃ rahasyatamaṃ sampūrṇaṃ śāstram eva saṃkṣepeṇedam asminn adhyāye mayoktaṃ he 'naghāvyasana |",
    "GE07bhg4c15u:994": " etad buddhvānyo 'pi yaḥ kaścid buddhimān ātma-jñānavān syāt kṛtaṃ sarvaṃ kṛtyaṃ yena na punaḥ kṛtyāntaraṃ yasyāsti sa kṛtakṛtyaś ca syāt |",
    "GE07bhg4c15u:995": " viśiṣṭa-janma-prasūtena brāhmaṇena yat kartavyaṃ tat sarvaṃ bhagavat-tattve vidite kṛtaṃ bhavet na tv anyathā",
    "GE07bhg4c15u:996": " kartavyaṃ parisamāpyate kasyacid ity abhiprāyaḥ |",
    "GE07bhg4c15u:997": " he bhārata tvaṃ tu",
    "GE07bhg4c15u:998": " mahākula-prasūtaḥ svayaṃ ca vyasana-rahita iti kula-guṇena sva-guṇena",
    "GE07bhg4c15u:999": " caitad buddhvā kṛta-kṛtyo bhaviṣyasīti kim u vaktavyam ity abhiprāyaḥ",
    "GE07bhg4c15u:1000": " vaṃśī-vibhūṣita-karān nava-nīradābhāt",
    "GE07bhg4c15u:1001": " pītāmbarād aruṇa-bimba-phalādharoṣṭhāt |",
    "GE07bhg4c15u:1002": " pūrṇendu-sundara-mukhād aravinda-netrāt",
    "GE07bhg4c15u:1003": " kṛṣṇāt paraṃ kim api tattvam ahaṃ na jāne ||1||",
    "GE07bhg4c15u:1004": " sadā sadānanda-pade nimagnaṃ mano manobhāvam apākaroti |",
    "GE07bhg4c15u:1005": " gatāgatāyāsam apāsya sadyaḥ parāparātītam upaiti tattvam ||2||",
    "GE07bhg4c15u:1006": " śaivāḥ saurāś ca gāṇeśā vaiṣṇavāḥ śakti-pūjakāḥ |",
    "GE07bhg4c15u:1007": " bhavanti yan-mayāḥ sarve so 'ham asmi paraḥ śivaḥ ||3||",
    "GE07bhg4c15u:1008": " pramāṇato 'pi nirṇīyaṃ kṛṣṇa-māhātmyam adbhutam |",
    "GE07bhg4c15u:1009": " na śaknuvanti ye soḍhuṃ te mūḍhā nirayaṃ gatāḥ ||4||",
    "GE07bhg4c15u:1010": " iti",
    "GE07bhg4c15u:1011": " śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c15u:1012": " śrīmad-bhagavad-gītā-gūḍhārtha-dīpikāyām puruṣottam-yogo nāma ṣoḍaśo 'dhyāyaḥ",
    "GE07bhg4c15u:1013": " viśvanāthaḥ : adhyāyārtham upasaṃharati itīti |",
    "GE07bhg4c15u:1014": " viṃśatyā ślokair ebhir atirahasyaṃ śāstram eva sampūrṇaṃ mayoktam ||20||",
    "GE07bhg4c15u:1015": " jaḍa-caitanya-vargāṇāṃ vivṛtaṃ kurvatā kṛtam |",
    "GE07bhg4c15u:1016": " kṛṣṇa eva mahotkarṣa ity adhyāyārtha īritaḥ ||",
    "GE07bhg4c15u:1017": " iti sārārtha-varṣiṇyāṃ harṣiṇyāṃ bhakta-cetasām |",
    "GE07bhg4c15u:1018": " gītāsv ayaṃ pañcadaśaḥ saṅgataḥ saṅgataḥ satām ||",
    "GE07bhg4c15u:1019": " baladevaḥ : athaitad apātreṣv aprakāśyam iti bhāvenāha itīti |",
    "GE07bhg4c15u:1020": " ity evaṃ saṃkṣepa-rūpaṃ puruṣottamatva-nirūpakam idaṃ triślokī-śāstraṃ tubhyaṃ",
    "GE07bhg4c15u:1021": " parama-bhaktāya mayoktam |",
    "GE07bhg4c15u:1022": " he anagha, tvaāpy apātreṣu naitat prakāśyam iti bhāvaḥ |",
    "GE07bhg4c15u:1023": " etad buddhvā buddhimān parokṣa-jñānī syāt |",
    "GE07bhg4c15u:1024": " kṛtakṛtyo",
    "GE07bhg4c15u:1025": " 'parokṣa-jñānī ceti puruṣottamatva-jñānam abhyarcyate ||20||",
    "GE07bhg4c15u:1026": " baddhān muktāc ca yaḥ puṃso bhinnas tad-bhṛt tad-uttamaḥ |",
    "GE07bhg4c15u:1027": " sa pumān harir eveti prāptaṃ pañcadaśād ataḥ ||",
    "GE07bhg4c15u:1028": " iti śrīmad-bhagavad-gītopaniṣad-bhāṣye pañcadaśo 'dhyāyaḥ",
    "GE07bhg4c15u:1029": " Bhagavad-gītā - pañcadaśo 'dhyāyaḥ"
}