{
    "GR13mrgt14pu:0": " parameśaṃ namaskṛtya bharadvājamṛṣiṃ tataḥ /",
    "GR13mrgt14pu:1": " harādindrakramāyātaṃ jñānaṃ śṛṇuta suvratāḥ // MrgT_1,1.1 //",
    "GR13mrgt14pu:2": " nārāyaṇāśrame puṇye bharadvājādayo dvijāḥ /",
    "GR13mrgt14pu:3": " tepuḥ śivaṃ pratiṣṭhāpya tadekāhitamānasāḥ // MrgT_1,1.2 //",
    "GR13mrgt14pu:4": " atha tānbhāvitānmatvā kadācittridaśādhipaḥ /",
    "GR13mrgt14pu:5": " tadāśramapadaṃ bheje svayaṃ tāpasaveṣabhṛt // MrgT_1,1.3 //",
    "GR13mrgt14pu:6": " sa taiḥ saṃpūjitaḥ pṛṣṭvā tāṃśca sarvānanāmayam /",
    "GR13mrgt14pu:7": " provāca codanādharmaḥ kimarthaṃ nānuvartyate // MrgT_1,1.4 //",
    "GR13mrgt14pu:8": " ta ūcurnanvayaṃ dharmaś codanāvihito mune /",
    "GR13mrgt14pu:9": " devatārādhanopāyas tapasābhīṣṭasiddhaye // MrgT_1,1.5 //",
    "GR13mrgt14pu:10": " vede 'sti saṃhitā raudrī vācyā rudraśca devatā /",
    "GR13mrgt14pu:11": " sānnidhyakaraṇe 'pyasmin vihitaḥ kālpiko vidhiḥ // MrgT_1,1.6 //",
    "GR13mrgt14pu:12": " ityukte 'pi paraṃ bhāvaṃ jijñāsuḥ prahasanprabhuḥ /",
    "GR13mrgt14pu:13": " tānāha mithyā jñānaṃ vaḥ śabdamātraṃ hi devatā // MrgT_1,1.7 //",
    "GR13mrgt14pu:14": " śabdetaratve yugapad- bhinnadeśeṣu yaṣṭṛṣu /",
    "GR13mrgt14pu:15": " na sā prayāti sāṃnidhyaṃ mūrtatvadasmadādivat // MrgT_1,1.8 //",
    "GR13mrgt14pu:16": " na ca tatsādhakaṃ kiṃcit pramāṇaṃ bhātyabādhitam /",
    "GR13mrgt14pu:17": " vākyaṃ tadanyathāsiddhaṃ lokavādāḥ kva sādhavaḥ // MrgT_1,1.9 //",
    "GR13mrgt14pu:18": " ityanīśavacovāri- velānunno 'bdhineva saḥ /",
    "GR13mrgt14pu:19": " śakreṇa na cacālaiṣāṃ dhīśailaḥ sāragauravāt // MrgT_1,1.10 //",
    "GR13mrgt14pu:20": " na jātu devatāmūrtir asmadādiśarīravat /",
    "GR13mrgt14pu:21": " viśiṣṭaiśvaryasampannā sāto naitannidarśanam // MrgT_1,1.11 //",
    "GR13mrgt14pu:22": " athāstvevaṃ ghaṭe nyāyaḥ śabdatvādindraśabdavat /",
    "GR13mrgt14pu:23": " nādatte ghaṭaśabdo 'mbhaś candraśabdo na rājate // MrgT_1,1.12 //",
    "GR13mrgt14pu:24": " athānyaviṣayaṃ vākyam astu śakrādivācakam /",
    "GR13mrgt14pu:25": " karmarūpādiśabdānāṃ sārthakatvaṃ katham bhavet // MrgT_1,1.13 //",
    "GR13mrgt14pu:26": " pravādo 'pyakhilo mithyā samūlatvānna yuktimat /",
    "GR13mrgt14pu:27": " na cedamūlaṃ bhūtānāṃ hatāḥ sarvāḥ pravṛttayaḥ // MrgT_1,1.14 //",
    "GR13mrgt14pu:28": " upamanyurharaṃ dṛṣṭvā vimanyurabhavanmuniḥ /",
    "GR13mrgt14pu:29": " kathaṃ tasya vaco mithyā yasya vaśyaḥ payonidhiḥ // MrgT_1,1.15 //",
    "GR13mrgt14pu:30": " kroḍīkṛto 'hipāśena viṣajvālāvalīmucā /",
    "GR13mrgt14pu:31": " huṅkṛtya mocitaḥ patyā dṛṣṭaḥ śveto dhanairjanaiḥ // MrgT_1,1.16 //",
    "GR13mrgt14pu:32": " iti vādānuṣaṅgeṇa haraśaṃsāpraharṣitān /",
    "GR13mrgt14pu:33": " sāśrugadgadavācastān vīkṣya prīto 'bhavaddhariḥ // MrgT_1,1.17 //",
    "GR13mrgt14pu:34": " svaṃ rūpaṃ darśayāmāsa vajrī devaḥ śatakratuḥ /",
    "GR13mrgt14pu:35": " taruṇādityasaṃkāśaṃ stūyamānaṃ marudgaṇaiḥ // MrgT_1,1.18 //",
    "GR13mrgt14pu:36": " te tamṛgbhiryajurbhiśca sāmabhiścāstuvannatāḥ /",
    "GR13mrgt14pu:37": " so 'bravīducyatāṃ kāmo jagatsu pravaro 'pi yaḥ // MrgT_1,1.19 //",
    "GR13mrgt14pu:38": " te vavrire śivajñānaṃ śrūyatāmiti so 'bravīt /",
    "GR13mrgt14pu:39": " kiṃtveko 'stu mama praṣṭā nikhilaśrotṛsammataḥ // MrgT_1,1.20 //",
    "GR13mrgt14pu:40": " atha teṣāṃ bharadvājo bhagavānagraṇīrabhūt /",
    "GR13mrgt14pu:41": " vāgmī pragalbhaḥ papraccha nyāyataḥ surapūjitam // MrgT_1,1.21 //",
    "GR13mrgt14pu:42": " kathaṃ maheśvarādetad āgataṃ jñānamuttamam /",
    "GR13mrgt14pu:43": " kiṃ ca cetasi saṃsthāpya nirmame bhagavānidam // MrgT_1,1.22 //",
    "GR13mrgt14pu:44": " sṛṣṭikāle maheśānaḥ puruṣārthaprasiddhaye /",
    "GR13mrgt14pu:45": " vidhatte vimalaṃ jñānaṃ pañcasroto 'bhilakṣitam // MrgT_1,1.23 //",
    "GR13mrgt14pu:46": " tadvartivācakavrāta- vācyānaṣṭau maheśvarān /",
    "GR13mrgt14pu:47": " saptakoṭiprasaṃkhyātān mantrāṃśca parame 'dhvani // MrgT_1,1.24 //",
    "GR13mrgt14pu:48": " aṣṭādaśādhikaṃ cānyac chrutaṃ māyādhikāriṇām /",
    "GR13mrgt14pu:49": " mantreśvarāṇāmūrdhvādhva- sthiteśopamatejasām // MrgT_1,1.25 //",
    "GR13mrgt14pu:50": " teṣu vyaktaḥ sa bhagavān idaṃ yogyeṣu siddhaye /",
    "GR13mrgt14pu:51": " prakāśayatyato 'nyeṣu yo 'rthaḥ samupapadyate // MrgT_1,1.26 //",
    "GR13mrgt14pu:52": " śivodgīrṇamidaṃ jñānaṃ mantramantreśvareśvaraiḥ /",
    "GR13mrgt14pu:53": " kāmadatvātkāmiketi pragītaṃ bahuvistaram // MrgT_1,1.27 //",
    "GR13mrgt14pu:54": " tebhyo 'vagatya dṛgjyotir jvālālīḍhasmaradrumaḥ /",
    "GR13mrgt14pu:55": " dadāvumāpatirmahyaṃ sahasrairbhavasaṃmitaiḥ // MrgT_1,1.28 //",
    "GR13mrgt14pu:56": " tatrāpi vistaraṃ hitvā sūtraiḥ sārārthavācakaiḥ /",
    "GR13mrgt14pu:57": " vakṣye nirākulaṃ jñānaṃ taduktaireva bhūyasā // MrgT_1,1.29 //",
    "GR13mrgt14pu:58": " athānādimalāpetaḥ sarvakṛtsarvavicchivaḥ /",
    "GR13mrgt14pu:59": " pūrvavyatyāsitasyāṇoḥ pāśajālamapohati // MrgT_1,2.1 //",
    "GR13mrgt14pu:60": " tripadārthaṃ catuṣpādaṃ mahātantraṃ jagatpatiḥ /",
    "GR13mrgt14pu:61": " sūtreṇaikena saṃhṛtya prāha vistaraśaḥ punaḥ // MrgT_1,2.2 //",
    "GR13mrgt14pu:62": " jagajjanmasthitidhvaṃsa- tirobhāvavimuktayaḥ /",
    "GR13mrgt14pu:63": " kṛtyaṃ sakārakaphalaṃ jñeyamasyaitadeva hi // MrgT_1,2.3 //",
    "GR13mrgt14pu:64": " tena svabhāvasiddhena bhavitavyaṃ jagatkṛtā /",
    "GR13mrgt14pu:65": " arvāksiddhe 'navasthā syān mokṣo nirhetuko 'pi vā // MrgT_1,2.4 //",
    "GR13mrgt14pu:66": " caitanyaṃ dṛkkriyārūpaṃ tadastyātmani sarvadā /",
    "GR13mrgt14pu:67": " sarvataśca yato muktau śrūyate sarvatomukham // MrgT_1,2.5 //",
    "GR13mrgt14pu:68": " sadapyabhāsamānatvāt tanniruddhaṃ pratīyate /",
    "GR13mrgt14pu:69": " vaśyo 'nāvṛtavīryasya so 'ta evāvimokṣaṇāt // MrgT_1,2.6 //",
    "GR13mrgt14pu:70": " prāvṛtīśabale karma māyākāryaṃ caturvidham /",
    "GR13mrgt14pu:71": " pāśajālaṃ samāsena dharmā nāmnaiva kīrtitāḥ // MrgT_1,2.7 //",
    "GR13mrgt14pu:72": " iti vastutrayasyāsya prākpādakṛtasaṃsthiteḥ /",
    "GR13mrgt14pu:73": " caryāyogakriyāpādair viniyogo 'bhidhāsyate // MrgT_1,2.8 //",
    "GR13mrgt14pu:74": " viniyogaphalaṃ muktir bhuktirapyanuṣaṅgataḥ /",
    "GR13mrgt14pu:75": " parāparavibhāgena bhidyete te tvanekadhā // MrgT_1,2.9 //",
    "GR13mrgt14pu:76": " vedānasāṃkhyasadasat- pādārthikamatādiṣu /",
    "GR13mrgt14pu:77": " sasādhanā muktirasti ko viśeṣaḥ śivāgame // MrgT_1,2.10 //",
    "GR13mrgt14pu:78": " praṇetrasarvadarśitvān na sphuṭo vastusaṃgrahaḥ /",
    "GR13mrgt14pu:79": " upāyāḥ saphalāstadvac chaive sarvamidaṃ param // MrgT_1,2.11 //",
    "GR13mrgt14pu:80": " vedānteṣveka evātmā cidacidvyaktilakṣitaḥ /",
    "GR13mrgt14pu:81": " pratijñāmātramevedaṃ niścayaḥ kiṃnibandhanaḥ // MrgT_1,2.12 //",
    "GR13mrgt14pu:82": " atha pramāṇaṃ tatrātmā prameyatvaṃ prapadyate /",
    "GR13mrgt14pu:83": " yatraitadubhayaṃ tatra catuṣṭayamapi sthitam // MrgT_1,2.13 //",
    "GR13mrgt14pu:84": " advaitahānirevaṃ syān niṣpramāṇakatānyathā /",
    "GR13mrgt14pu:85": " bhogasāmyāvimokṣau ca yau neṣṭāvātmavādibhiḥ // MrgT_1,2.14 //",
    "GR13mrgt14pu:86": " sāṃkhyajñāne 'pi mithyātvaṃ kārye kāraṇabuddhitaḥ /",
    "GR13mrgt14pu:87": " akartṛbhāvādbhoktuśca svātantryādapyacittvataḥ // MrgT_1,2.15 //",
    "GR13mrgt14pu:88": " iha sapta padārthāḥ syur jīvājīvāstravāstrayaḥ /",
    "GR13mrgt14pu:89": " saṃvaro nirjaraścaiva bandhamokṣāvubhāvapi // MrgT_1,2.16 //",
    "GR13mrgt14pu:90": " syādvādalāñchitāścaite sarve 'naikāntikatvataḥ /",
    "GR13mrgt14pu:91": " tadeva sattadevāsad iti kena pramīyate // MrgT_1,2.17 //",
    "GR13mrgt14pu:92": " sadanyadasadanyacca tadevaṃ siddhasādhyatā /",
    "GR13mrgt14pu:93": " asajjaghanyaṃ sacchreṣṭham ityapi bruvate budhāḥ // MrgT_1,2.18 //",
    "GR13mrgt14pu:94": " naikatra tadapekṣātaḥ sthitamevobhayaṃ tataḥ /",
    "GR13mrgt14pu:95": " atha cetsadasadbhāvaḥ sadāyuktataro mataḥ // MrgT_1,2.19 //",
    "GR13mrgt14pu:96": " tatkarmasaṃkarabhayād avyāpitvaṃ ca te jaguḥ /",
    "GR13mrgt14pu:97": " sāmānyetarasambandha- jñānābhāvādacetasaḥ // MrgT_1,2.20 //",
    "GR13mrgt14pu:98": " yaḥ prāgavyāpakaḥ so 'nte kathamanyādṛśo bhavet /",
    "GR13mrgt14pu:99": " sa vikāsādidharmā cet tato doṣaparamparā // MrgT_1,2.21 //",
    "GR13mrgt14pu:100": " ṣaṭpadārthaparijñānān mithyājñānaṃ nivartate /",
    "GR13mrgt14pu:101": " rāgadveṣau mamatvaṃ ca tadviśeṣaguṇāstataḥ // MrgT_1,2.22 //",
    "GR13mrgt14pu:102": " kramaśo vinivartante dehasaṃyogajā yataḥ /",
    "GR13mrgt14pu:103": " sā muktirjaḍatārūpā tato muktaḥ śavo na kim // MrgT_1,2.23 //",
    "GR13mrgt14pu:104": " cidvyañjakasya karmādeḥ kṣaṇikatvānmuhurmuhuḥ /",
    "GR13mrgt14pu:105": " vyajyate jāyamānaiva kṣaṇiketi matā paraiḥ // MrgT_1,2.24 //",
    "GR13mrgt14pu:106": " tadasatkarmaṇo bhogād atītānubhavasmṛteḥ /",
    "GR13mrgt14pu:107": " sthitirniranvaye nāśe na smṛternāpi karmaṇaḥ // MrgT_1,2.25 //",
    "GR13mrgt14pu:108": " vināśalakṣaṇo 'paiti na muktāvapyupaplavaḥ /",
    "GR13mrgt14pu:109": " na cāstyanubhavaḥ kaścid bhavāvasthā varaṃ tataḥ // MrgT_1,2.26 //",
    "GR13mrgt14pu:110": " ityādyajñānamūḍhāṇāṃ matamāśrityadurdhiyaḥ /",
    "GR13mrgt14pu:111": " apavargamabhīpsanti khadyotātpāvakārthinaḥ // MrgT_1,2.27 //",
    "GR13mrgt14pu:112": " yatkaivalyaṃ puṃsprakṛtyor vivekād yo vā sarvaṃ brahma matvā virāmaḥ /",
    "GR13mrgt14pu:113": " yā vā kāścinmuktayaḥ pāśajanyās tāstāḥ sarvā bhedamāyānti sṛṣṭau //",
    "GR13mrgt14pu:114": " śaive siddho bhāti mūrdhnītareṣāṃ muktaḥ sṛṣṭau punarabhyeti nādhaḥ /",
    "GR13mrgt14pu:115": " viśvānarthānsvena viṣṭabhya dhāmnā sarveśānānīśitaḥ sarvadāste //",
    "GR13mrgt14pu:116": " athopalabhya dehādi vastu kāryatvadharmakam /",
    "GR13mrgt14pu:117": " kartāramasya jānīmo viśiṣṭamanumānataḥ // MrgT_1,3.1 //",
    "GR13mrgt14pu:118": " vaiśiṣṭyaṃ kāryavaiśiṣṭyād dṛṣṭaṃ lokasthitāvapi /",
    "GR13mrgt14pu:119": " %% This last half-line appears as part of the commentary (Ked p.104, lines",
    "GR13mrgt14pu:120": " %% but it probably belongs to the text and is quoted as part of it %% in Trilocana's Siddhāntārthasamuccaya (IFP MS T.206, p.62 and T.284,",
    "GR13mrgt14pu:121": " yadyathā yādṛśaṃ yāvat kāryaṃ tatkāraṇaṃ tathā /",
    "GR13mrgt14pu:122": " nityaṃ kālānavacchedād dvaitatyānna pradeśagam // MrgT_1,3.2 //",
    "GR13mrgt14pu:123": " kramākramasamutpatteḥ kramādyutpattiśaktimat /",
    "GR13mrgt14pu:124": " tasyāsti karaṇaṃ yena dṛṣṭā nākaraṇā kṛtiḥ // MrgT_1,3.3 //",
    "GR13mrgt14pu:125": " anāgāmi ca tajjñeyaṃ kāryasyānādisaṃsthiteḥ /",
    "GR13mrgt14pu:126": " karaṇaṃ ca na śaktyanyac chaktirnācetanā citaḥ // MrgT_1,3.4 //",
    "GR13mrgt14pu:127": " viṣayāniyamādekaṃ bodhe kṛtye ca tattathā /",
    "GR13mrgt14pu:128": " kāryaṃ na sthitijanmādi bījasya prakṛteraṇoḥ // MrgT_1,3.5 //",
    "GR13mrgt14pu:129": " pāriśeṣyānmaheśasya muktasya śiva eva saḥ /",
    "GR13mrgt14pu:130": " sambandhāgrahaṇe bādhā mānasyābhyeti kasyacit // MrgT_1,3.6 //",
    "GR13mrgt14pu:131": " sā parasyāpi dhūmo 'nyo girau māhānasādyataḥ /",
    "GR13mrgt14pu:132": " loke vapuṣmato dṛṣṭaṃ kṛtyaṃ so 'pyasmadādivat // MrgT_1,3.7 //",
    "GR13mrgt14pu:133": " mūlādyasambhavācchāktaṃ vapurno tādṛśaṃ prabhoḥ /",
    "GR13mrgt14pu:134": " tadvapuḥ pañcabhirmantraiḥ pañcakṛtyopayogibhiḥ // MrgT_1,3.8 //",
    "GR13mrgt14pu:135": " īśatatpuruṣāghora- vāmājairmastakādikam /",
    "GR13mrgt14pu:136": " īṣṭe yena jagatsarvaṃ guṇenoparivartinā // MrgT_1,3.9 //",
    "GR13mrgt14pu:137": " sa mūrdhasamadeśatvān mūrdhā nāvayavastanoḥ /",
    "GR13mrgt14pu:138": " tasya tasya tanuryā pūs tasyāmuṣati yena saḥ // MrgT_1,3.10 //",
    "GR13mrgt14pu:139": " tattrāṇādvyañjanāccāpi sa tatpuruṣavaktrakaḥ /",
    "GR13mrgt14pu:140": " hṛdayaṃ bodhaparyāyaḥ so 'syāghoraḥ śivo yataḥ // MrgT_1,3.11 //",
    "GR13mrgt14pu:141": " parigrahasya ghoratvād ghoroktirupacārataḥ /",
    "GR13mrgt14pu:142": " vāmastrivargavāmatvād rahasyaśca svabhāvataḥ /",
    "GR13mrgt14pu:143": " vāmaṃ dhāma paraṃ guhyaṃ yasyāsau vāmaguhyakaḥ // MrgT_1,3.12 //",
    "GR13mrgt14pu:144": " sadyo 'ṇūnāṃ mūrtayaḥ sambhavanti yasyecchātastena sadyo 'bhidhānaḥ /",
    "GR13mrgt14pu:145": " sadyo mūrtīryogināṃ vā vidhatte sadyomūrtiḥ kṛtyaśaighryānna mūrteḥ //",
    "GR13mrgt14pu:146": " itthaṃ śaktiḥ kurvatī dehakṛtyaṃ dehābhāvāducyate dehaśabdaiḥ /",
    "GR13mrgt14pu:147": " tasyā bhedā ye 'pi vāmādayaḥ syus te 'pi proktāḥ kṛtyabhedena sadbhiḥ //",
    "GR13mrgt14pu:148": " sa itthaṃvigraho 'nena karaṇenāhataujasā /",
    "GR13mrgt14pu:149": " karoti sarvadā kṛtyaṃ yadā yadupapadyate // MrgT_1,4.1 //",
    "GR13mrgt14pu:150": " tatrādau kevalāṇūnāṃ yogyānāṃ kurute 'ṣṭakam /",
    "GR13mrgt14pu:151": " vāmādiśaktibhiryuktaṃ saptakoṭiparicchadam // MrgT_1,4.2 //",
    "GR13mrgt14pu:152": " teṣāmanantaḥ sūkṣmaśca tathā caiva śivottamaḥ /",
    "GR13mrgt14pu:153": " ekanetraikarudrau ca trimūrtiścāmitadyutiḥ // MrgT_1,4.3 //",
    "GR13mrgt14pu:154": " śrīkaṇṭhaśca śikhaṇḍī ca rājarājeśvareśvarāḥ /",
    "GR13mrgt14pu:155": " īṣadaprāptayogatvān niyojyāḥ parameṣṭhinaḥ // MrgT_1,4.4 //",
    "GR13mrgt14pu:156": " sarvajñatvādiyoge 'pi niyojyatvaṃ malāṃśataḥ /",
    "GR13mrgt14pu:157": " parasparaṃ viśiṣyante mantrāścaivamadhaḥ sthitāḥ // MrgT_1,4.5 //",
    "GR13mrgt14pu:158": " te ca mantreśvaravyakta- śivaśaktipracoditāḥ /",
    "GR13mrgt14pu:159": " kurvantyanugrahaṃ puṃsāṃ yadā yeṣāṃ sa yujyate // MrgT_1,4.6 //",
    "GR13mrgt14pu:160": " prayoktṛdehasāpekṣaṃ tadardhamakhile 'dhvani /",
    "GR13mrgt14pu:161": " kṛtvādhikāraṃ sthityante śivaṃ viśati seśvaram // MrgT_1,4.7 //",
    "GR13mrgt14pu:162": " vinādhikaraṇenānyat pradhānavikṛteradhaḥ /",
    "GR13mrgt14pu:163": " kṛtvādhikāramīśeṣṭam apaiti svādhvasaṃhṛtau // MrgT_1,4.8 //",
    "GR13mrgt14pu:164": " tato 'nantādyabhivyaktaḥ patīnāṃ granthitattvataḥ /",
    "GR13mrgt14pu:165": " kalādyārabdhadehānāṃ karotyaṣṭādaśaṃ śatam // MrgT_1,4.9 //",
    "GR13mrgt14pu:166": " tānapyāviśya bhagavān sāñjanān bhuvanādhipān /",
    "GR13mrgt14pu:167": " yebhyaḥ sarvamidaṃ yeṣāṃ śaktiḥ karmanibandhanā // MrgT_1,4.10 //",
    "GR13mrgt14pu:168": " praṇetṝṇ paśuśāstrāṇāṃ paśūṃstadanuvartakān /",
    "GR13mrgt14pu:169": " svasādhyakārakopetān kāladhāmāvadhisthitān // MrgT_1,4.11 //",
    "GR13mrgt14pu:170": " sthitau sakārakānetān samākramya svatejasā /",
    "GR13mrgt14pu:171": " yunakti svārthasiddhyarthaṃ bhūtairanabhilakṣitaḥ // MrgT_1,4.12 //",
    "GR13mrgt14pu:172": " bhogasādhanamākṣipya kṛtvā kāraṇasaṃśrayam /",
    "GR13mrgt14pu:173": " tacca sātmakamākramya viśramāyāvatiṣṭhate // MrgT_1,4.13 //",
    "GR13mrgt14pu:174": " bhavināṃ bhavakhinnānāṃ sarvabhūtahito yataḥ /",
    "GR13mrgt14pu:175": " svāpāvasānamāsādya punaḥ prāgvatpravartate // MrgT_1,4.14 //",
    "GR13mrgt14pu:176": " svāpe 'pyāste bodhayanbodhayogyān rodhyānrundhanpācayan karmikarma /",
    "GR13mrgt14pu:177": " māyāśaktīrvyaktiyogyāḥ prakurvan paśyansarvaṃ yadyathā vastujātam //",
    "GR13mrgt14pu:178": " tamaḥśaktyadhikārasya nivṛttestatparicyutau /",
    "GR13mrgt14pu:179": " vyanakti dṛkkriyānantyaṃ jagadbandhuraṇoḥ śivaḥ // MrgT_1,5.1 //",
    "GR13mrgt14pu:180": " yānvimocayati svāpe śivāḥ sadyo bhavanti te /",
    "GR13mrgt14pu:181": " saṃhṛtau vā samudbhūtāv aṇavaḥ patayo 'thavā // MrgT_1,5.2 //",
    "GR13mrgt14pu:182": " rudramantrapatīśāna- padabhājo bhavanti te /",
    "GR13mrgt14pu:183": " sthitau yānanugṛhṇāti gurumāsthāya cidvataḥ // MrgT_1,5.3 //",
    "GR13mrgt14pu:184": " yeṣāṃ śarīriṇāṃ śaktiḥ patatyapi nivṛttaye /",
    "GR13mrgt14pu:185": " teṣāṃ talliṅgamautsukyaṃ muktau dveṣo bhavasthitau // MrgT_1,5.4 //",
    "GR13mrgt14pu:186": " bhaktiśca śivabhakteṣu śraddhā tacchāsake vidhau /",
    "GR13mrgt14pu:187": " anenānumitiḥ śiṣṭa- hetoḥ sthūladhiyāmapi // MrgT_1,5.5 //",
    "GR13mrgt14pu:188": " paśudṛgyogasiddhānāṃ karmavyaktidvayaṃ samam /",
    "GR13mrgt14pu:189": " jyeṣṭhādiphalayogyānāṃ sādhikārāsu muktiṣu // MrgT_1,5.6 //",
    "GR13mrgt14pu:190": " upāyādaravaiśiṣṭyān mṛgyate tattrayaṃ punaḥ /",
    "GR13mrgt14pu:191": " dvayorvyaktikaraḥ kaścic cyutisiddhivilakṣitaḥ // MrgT_1,5.7 //",
    "GR13mrgt14pu:192": " īṣadardhanivṛtte tu rodhakatve tamaḥpateḥ /",
    "GR13mrgt14pu:193": " bhavantyetāni liṅgāni kiṃcicchiṣṭe ca dehinām // MrgT_1,5.8 //",
    "GR13mrgt14pu:194": " yogyatātrayamapyetat samatītya maheśvaraḥ /",
    "GR13mrgt14pu:195": " svāpe 'numanugṛhṇāti sādhikāramidaṃ yataḥ // MrgT_1,5.9 //",
    "GR13mrgt14pu:196": " sargamūle tṛtīyāyāṃ svāpavadbhūtasaṃhṛtau /",
    "GR13mrgt14pu:197": " sa yadvyapāsya kriyate tadvidho yo 'ṇurucyate // MrgT_1,5.10 //",
    "GR13mrgt14pu:198": " tathā bījaṃ śarīrādeḥ pācayatyāniveśanāt /",
    "GR13mrgt14pu:199": " na yogyatāṅgamabhajat sadyaḥ syādauṣadhādivat // MrgT_1,5.11 //",
    "GR13mrgt14pu:200": " pākārhamapi tatpaktuṃ neśatyātmānamātmanā /",
    "GR13mrgt14pu:201": " dharmasāmānya evāyaṃ sarvasya pariṇāminaḥ // MrgT_1,5.12 //",
    "GR13mrgt14pu:202": " sarvajñaḥ sarvakartṛtvāt sādhanāṅgaphalaiḥ saha /",
    "GR13mrgt14pu:203": " yo yajjānāti kurute sa tadeveti susthitam // MrgT_1,5.13 //",
    "GR13mrgt14pu:204": " taccāsyāvṛtiśūnyatvān na vyañjakamapekṣate /",
    "GR13mrgt14pu:205": " tanna sāṃśayikaṃ tasmād viparītaṃ na jātucit // MrgT_1,5.14 //",
    "GR13mrgt14pu:206": " yāni vyañjakamīkṣante vṛtatvānmalaśaktibhiḥ /",
    "GR13mrgt14pu:207": " vyañjakasyānurodhena tāni syurvyāhatānyapi // MrgT_1,5.15 //",
    "GR13mrgt14pu:208": " nādhyakṣaṃ nāpi tallaiṅgaṃ na śābdamapi śāṅkaram /",
    "GR13mrgt14pu:209": " jñānamābhāti vimalaṃ sarvadā sarvavastuṣu // MrgT_1,5.16 //",
    "GR13mrgt14pu:210": " tadekaṃ viṣayānantyād bhedānantyaṃ prapadyate /",
    "GR13mrgt14pu:211": " kartṛtvaṃ tadabhinnatvāt tadvadevopacārataḥ // MrgT_1,5.17 //",
    "GR13mrgt14pu:212": " sattasvarūpakaraṇārthavidheyadṛgbhir leśoditābhiriti ye vidurīśatattvam /",
    "GR13mrgt14pu:213": " te mocayanti bhavino bhavapaṅkamagnān no vistareṇa puruṣāḥ paśupāśarūpam // MrgT_1,5.18",
    "GR13mrgt14pu:214": " atha viśvanimittasya prāptaṃ lakṣaṇamātmanaḥ /",
    "GR13mrgt14pu:215": " tadīśoktau gataprāyaṃ tathāpyuddeśa ucyate // MrgT_1,6.1 //",
    "GR13mrgt14pu:216": " kāryaṃ kṣityādi karteśas tatkarturnopayujyate /",
    "GR13mrgt14pu:217": " na svārthamapyacidbhāvān nānarthyaṃ kartṛgauravāt // MrgT_1,6.2 //",
    "GR13mrgt14pu:218": " pāriśeṣyātparārthaṃ tat kṣetrajñaḥ sa parastayoḥ /",
    "GR13mrgt14pu:219": " paro dehastadarthatvāt parārthāḥ kṣmādayo nanu // MrgT_1,6.3 //",
    "GR13mrgt14pu:220": " kāyo 'pyacittvādānyārthyaṃ sutarāṃ pratipadyate /",
    "GR13mrgt14pu:221": " cetanaścenna bhogyatvād vikāritvācca jātucit // MrgT_1,6.4 //",
    "GR13mrgt14pu:222": " bhogyā vikāriṇo dṛṣṭāś cidvihīnāḥ paṭādayaḥ /",
    "GR13mrgt14pu:223": " yasminsati ca sattvādvā na satyapi śave citiḥ // MrgT_1,6.5 //",
    "GR13mrgt14pu:224": " pariṇāmasay vaiśiṣṭyād asti cet na smṛtistadā /",
    "GR13mrgt14pu:225": " nāpyevaṃ supratītatvāt smartā kāyetaro 'styataḥ // MrgT_1,6.6 //",
    "GR13mrgt14pu:226": " nāvyāpako na kṣaṇiko naiko nāpi jaḍātmakaḥ /",
    "GR13mrgt14pu:227": " nākartā bhinnacidyogī pāśānte śivatāśruteḥ // MrgT_1,6.7 //",
    "GR13mrgt14pu:228": " athāvidyādayaḥ pāśāḥ kathyante leśato 'dhunā /",
    "GR13mrgt14pu:229": " yeṣāmapāye patayo bhavanti jagato 'ṇavaḥ // MrgT_1,7.1 //",
    "GR13mrgt14pu:230": " pāśābhāve pāratantryaṃ vaktavyaṃ kinnibandhanam /",
    "GR13mrgt14pu:231": " svābhāvikaṃ cenmukteṣu muktaśabdo nivartate // MrgT_1,7.2 //",
    "GR13mrgt14pu:232": " bandhaśūnyasya vaśitā dṛṣṭā baddhasya vaśyatā /",
    "GR13mrgt14pu:233": " etāvatī te baddhatva- muktatve baddhamuktayoḥ // MrgT_1,7.3 //",
    "GR13mrgt14pu:234": " tatpāratantryaṃ baddhatvaṃ tasminnitye cidādivat /",
    "GR13mrgt14pu:235": " muktisādhanasaṃdoho vyartho 'lamanayā dhiyā // MrgT_1,7.4 //",
    "GR13mrgt14pu:236": " nityavyāpakacicchakti- nidhirapyarthasiddhaye /",
    "GR13mrgt14pu:237": " pāśavaṃ śāmbhavaṃ vāpi nānviṣyatyanyathā balam // MrgT_1,7.5 //",
    "GR13mrgt14pu:238": " tadāvaraṇamasyāṇoḥ pañcasrotasi śāṅkare /",
    "GR13mrgt14pu:239": " paryāyairbahubhirgītam adṛṣṭaṃ paśubhiḥ sadā // MrgT_1,7.6 //",
    "GR13mrgt14pu:240": " paśutvapaśunīhāra- mṛtyumūrcchāmalāñjanaiḥ /",
    "GR13mrgt14pu:241": " avidyāvṛtirugglāni- pāpamūlakṣapādibhiḥ // MrgT_1,7.7 //",
    "GR13mrgt14pu:242": " tadekaṃ sarvabhūtānām anādi nibiḍaṃ mahat /",
    "GR13mrgt14pu:243": " pratyātmasthasvakālāntā- pāyiśaktisamūhavat // MrgT_1,7.8 //",
    "GR13mrgt14pu:244": " tadanādisthamarvāgvā taddhetustadato 'nyathā /",
    "GR13mrgt14pu:245": " ruṇaddhi muktānevaṃ cen mokṣe yatnastato mṛṣā // MrgT_1,7.9 //",
    "GR13mrgt14pu:246": " tadekaṃ bahusaṃkhyaṃ tu tādṛgutpattimadyataḥ /",
    "GR13mrgt14pu:247": " kintu tacchaktayo 'nekā yugapanmuktyadarśanāt // MrgT_1,7.10 //",
    "GR13mrgt14pu:248": " tāsāṃ māheśvarī śaktiḥ sarvānugrāhikā śivā /",
    "GR13mrgt14pu:249": " dharmānuvartanādeva pāśa ityupacaryate // MrgT_1,7.11 //",
    "GR13mrgt14pu:250": " pariṇāmayatyetāśca rodhāntaṃ kārkacittviṣā /",
    "GR13mrgt14pu:251": " yadonmīlanamādhatte tadānugrāhikocyate // MrgT_1,7.12 //",
    "GR13mrgt14pu:252": " śambhościdādyanugrāhyaṃ tadvirodhitayā mithaḥ /",
    "GR13mrgt14pu:253": " yugapanna kṣamaṃ śaktiḥ sarvānugrāhikā katham // MrgT_1,7.13 //",
    "GR13mrgt14pu:254": " kathaṃ bhūtopakārārthaṃ pravṛttasya jagatprabhoḥ /",
    "GR13mrgt14pu:255": " apakārakamāviśya yujyate tunnatodanam // MrgT_1,7.14 //",
    "GR13mrgt14pu:256": " na todanāya kurute malasyāṇoranugraham /",
    "GR13mrgt14pu:257": " kintu yatkriyate kiñcit tadupāyena nānyathā // MrgT_1,7.15 //",
    "GR13mrgt14pu:258": " na sādhikāre tamasi muktirbhavati kasyacit /",
    "GR13mrgt14pu:259": " adhikāro 'pi tacchakteḥ pariṇāmānnivartate // MrgT_1,7.16 //",
    "GR13mrgt14pu:260": " so 'pi na svata eva syād api yogyasya vastunaḥ /",
    "GR13mrgt14pu:261": " sarvathā sarvadā yasmāc citprayojyamacetanam // MrgT_1,7.17 //",
    "GR13mrgt14pu:262": " yathā kṣārādinā vaidyas tudannapi na rogiṇam /",
    "GR13mrgt14pu:263": " koṭāviṣṭārthadāyitvād duḥkhahetuḥ pratīyate // MrgT_1,7.18 //",
    "GR13mrgt14pu:264": " sarvagatvānmaheśasya nādhiṣṭhānaṃ vihanyate /",
    "GR13mrgt14pu:265": " na ca yatrāsti kartavyaṃ tasminnaudāsyameti saḥ // MrgT_1,7.19 //",
    "GR13mrgt14pu:266": " dharmiṇo 'nugraho nāma yattaddharmānuvartanam /",
    "GR13mrgt14pu:267": " na so 'sti kasyacijjātu yaḥ patyā nānuvartate // MrgT_1,7.20 //",
    "GR13mrgt14pu:268": " gatādhikāranīhāra- vīryasya sata edhate /",
    "GR13mrgt14pu:269": " paśoranugraho 'nyasya tādarthyādasti karmaṇaḥ // MrgT_1,7.21 //",
    "GR13mrgt14pu:270": " boddhṛtvapariṇāmitva- dharmayoranuvartanam /",
    "GR13mrgt14pu:271": " malasya sādhikārasya nivṛttestatparicyutau // MrgT_1,7.22 //",
    "GR13mrgt14pu:272": " ityevaṃ yaugapadyena kramātsughata eva hi /",
    "GR13mrgt14pu:273": " māyāyāḥ sādhikārāyāḥ karmaṇaścokta eva saḥ // MrgT_1,7.23 //",
    "GR13mrgt14pu:274": " athendriyaśarīrārthaiś cidyogasyānumīyate /",
    "GR13mrgt14pu:275": " nimittamāgāmibhāvād yato nāgāmyahetumat // MrgT_1,8.1 //",
    "GR13mrgt14pu:276": " tasya pradeśavartitvād vaicitryātkṣaṇikatvataḥ /",
    "GR13mrgt14pu:277": " pratipuṃniyatatvācca santatatvācca tadguṇam // MrgT_1,8.2 //",
    "GR13mrgt14pu:278": " īśāvidyādyapekṣitvāt sahakāri taducyate /",
    "GR13mrgt14pu:279": " karma vyāpārajanyatvād adṛṣṭaṃ sūkṣmabhāvataḥ // MrgT_1,8.3 //",
    "GR13mrgt14pu:280": " janakaṃ dhārakaṃ bhogyam adhyātmāditrisādhanam /",
    "GR13mrgt14pu:281": " tatsatyānṛtayonitvād dharmādharmasvarūpakam // MrgT_1,8.4 //",
    "GR13mrgt14pu:282": " svāpe vipākamabhyeti tatsṛṣṭāvupayujyate /",
    "GR13mrgt14pu:283": " māyāyāṃ vartate cānte nābhuktaṃ layameti ca // MrgT_1,8.5 //",
    "GR13mrgt14pu:284": " iti māyādikālānta- pravartakamanādimat /",
    "GR13mrgt14pu:285": " karma vyañjakamapyetad rodhi sadyanna muktaye // MrgT_1,8.6 //",
    "GR13mrgt14pu:286": " atha sarvajñavākyena pratipannasya lakṣaṇam /",
    "GR13mrgt14pu:287": " kathyate granthipāśasya kiñcidyuktyāpi leśataḥ // MrgT_1,9.1 //",
    "GR13mrgt14pu:288": " tadekamaśivaṃ bījaṃ jagataścitraśaktimat /",
    "GR13mrgt14pu:289": " sahakāryadhikārānta- saṃrodhi vyāpyanaśvaram // MrgT_1,9.2 //",
    "GR13mrgt14pu:290": " kartānumīyate yena jagaddharmeṇa hetunā /",
    "GR13mrgt14pu:291": " tenopādānamapyasti na paṭastantubhirvinā // MrgT_1,9.3 //",
    "GR13mrgt14pu:292": " tadacetanameva syāt kāryasyācittvadarśanāt /",
    "GR13mrgt14pu:293": " prāptaḥ sarvaharo doṣaḥ kāraṇāniyamo 'nyathā // MrgT_1,9.4 //",
    "GR13mrgt14pu:294": " yadyanityamidaṃ kāryaṃ kasmādutpadyate punaḥ /",
    "GR13mrgt14pu:295": " avyāpi cetkutastatsyāt sarveṣāṃ sarvatomukham // MrgT_1,9.5 //",
    "GR13mrgt14pu:296": " yadanekamacittattu dṛṣṭamutpattidharmakam /",
    "GR13mrgt14pu:297": " na tadutpattimattasmād ekamabhyupagamyatām // MrgT_1,9.6 //",
    "GR13mrgt14pu:298": " paṭastantugaṇāddṛṣṭaḥ sarvamekamanekataḥ /",
    "GR13mrgt14pu:299": " tadapyanekamekasmād eva bījātprajāyate // MrgT_1,9.7 //",
    "GR13mrgt14pu:300": " yeṣāṃ ciddharmakāddhetor acidapyupajāyate /",
    "GR13mrgt14pu:301": " teṣāṃ dhūmena liṅgena jalaṃ kiṃ nānumīyate // MrgT_1,9.8 //",
    "GR13mrgt14pu:302": " bhūtāvadhi jagadyeṣāṃ kāraṇaṃ paramāṇavaḥ /",
    "GR13mrgt14pu:303": " teṣāṃ pūrvoditāddhetor jñātaiva jñānasūkṣmatā // MrgT_1,9.9 //",
    "GR13mrgt14pu:304": " śarīrādeḥ śarīrādi yadi tannikhilātyaye /",
    "GR13mrgt14pu:305": " kā vārtā nākhiladhvaṃso na sarvajño mṛṣā vadet // MrgT_1,9.10 //",
    "GR13mrgt14pu:306": " ekadeśe 'pi yo dharmaḥ pratīto yasya dharmiṇaḥ /",
    "GR13mrgt14pu:307": " sa tasya sarvataḥ kena jāyamāno nivāryate // MrgT_1,9.11 //",
    "GR13mrgt14pu:308": " koṭiśo maraṇaṃ dṛṣṭvā saṃhatānāṃ śarīriṇām /",
    "GR13mrgt14pu:309": " so 'pi pratīyate kālo yatrāśeṣajanakṣayaḥ // MrgT_1,9.12 //",
    "GR13mrgt14pu:310": " tadādhārāṇi kāryāṇi śaktirūpāṇi saṃhṛtau /",
    "GR13mrgt14pu:311": " vivṛtau vyaktirūpāṇi vyāpriyante 'rthasiddhaye // MrgT_1,9.13 //",
    "GR13mrgt14pu:312": " tantvādikārakādānaṃ paṭāsattve paṭārthinaḥ /",
    "GR13mrgt14pu:313": " sattve kārakaśabdo 'pi vyapaitīti hataṃ jagat // MrgT_1,9.14 //",
    "GR13mrgt14pu:314": " sāphalyamasadutpattāv astu kārakavastunaḥ /",
    "GR13mrgt14pu:315": " utpādayatu sarvasmāt sarvaḥ sarvamabhīpsitam // MrgT_1,9.15 //",
    "GR13mrgt14pu:316": " athāśakyaṃ yataḥ śakyam atra vaḥ kiṃ niyāmakam /",
    "GR13mrgt14pu:317": " na ca paśyāmi tatkiṃcit śaktiścetsiddhasādhyatā // MrgT_1,9.16 //",
    "GR13mrgt14pu:318": " anyathā kārakavrāta- pravṛttyanupapattitaḥ /",
    "GR13mrgt14pu:319": " śrutirādānamarthaśca vyapaitītyapi taddhatam // MrgT_1,9.17 //",
    "GR13mrgt14pu:320": " athāstyutpādikā śaktir na kāryaṃ śaktirūpakam /",
    "GR13mrgt14pu:321": " tayorviśeṣaṇaṃ vācyaṃ naitatpaśyāmi kiñcana // MrgT_1,9.18 //",
    "GR13mrgt14pu:322": " tasmānniyāmikā janya- śaktiḥ kāra[ṇa]vastunaḥ /",
    "GR13mrgt14pu:323": " sānvayavyatirekābhyāṃ rūḍhito vāvasīyate // MrgT_1,9.19 //",
    "GR13mrgt14pu:324": " tadvyatkirjananaṃ nāma tatkārakasamāśrayāt /",
    "GR13mrgt14pu:325": " tena tantugatākāraṃ paṭākārāvarodhakam // MrgT_1,9.20 //",
    "GR13mrgt14pu:326": " vemādināpanīyātha paṭavyaktiḥ prakāśyate /",
    "GR13mrgt14pu:327": " yathā kaṭādigūḍhasya paṭādestadvyudāsataḥ /",
    "GR13mrgt14pu:328": " nāsataḥ kriyate vyaktiḥ kalādergranthitastathā // MrgT_1,9.21 //",
    "GR13mrgt14pu:329": " granthijanyaṃ kalākāla- vidyārāganṛmātaraḥ /",
    "GR13mrgt14pu:330": " guṇadhīgarvacittākṣa- mātrābhūtānyanukramāt // MrgT_1,10.1 //",
    "GR13mrgt14pu:331": " vidhatte dehasiddhyarthaṃ yatsākṣādyatpadāntarāt /",
    "GR13mrgt14pu:332": " yathā yunakti yaddhetos tādṛktadadhunocyate // MrgT_1,10.2 //",
    "GR13mrgt14pu:333": " kartṛśaktiraṇornityā vibhvī ceśvaraśaktivat /",
    "GR13mrgt14pu:334": " tamaścchannatayārtheṣu nābhāti niranugrahā // MrgT_1,10.3 //",
    "GR13mrgt14pu:335": " tadanugrāhakaṃ tattvaṃ kalākhyaṃ taijasaṃ haraḥ /",
    "GR13mrgt14pu:336": " māyāṃ vikṣobhya kurute pravṛttyaṅgaṃ paraṃ hi tat // MrgT_1,10.4 //",
    "GR13mrgt14pu:337": " tena pradīpakalpena tadāsvacchaciteraṇoḥ /",
    "GR13mrgt14pu:338": " prakāśayatyekadeśaṃ vidārya timiraṃ ghanam // MrgT_1,10.5 //",
    "GR13mrgt14pu:339": " kala ityeṣa yo dhātuḥ saṃkhyāne preraṇe ca saḥ /",
    "GR13mrgt14pu:340": " protsāraṇaṃ preraṇaṃ sā kurvatī tamasaḥ kalā // MrgT_1,10.6 //",
    "GR13mrgt14pu:341": " ityetadubhayaṃ vipra saṃbhūyānanyavatsthitam /",
    "GR13mrgt14pu:342": " bhogakriyāvidhau jantor nijaguḥ kartṛkārakam // MrgT_1,10.7 //",
    "GR13mrgt14pu:343": " evaṃ vyaktakriyāśaktir didṛkṣurgocaraṃ dṛśaḥ /",
    "GR13mrgt14pu:344": " bhajatyanugrahāpekṣaṃ svayaṃ draṣṭumaśaknuvat // MrgT_1,10.8 //",
    "GR13mrgt14pu:345": " tadarthaṃ kṣobhayitveśaḥ kalāmeva janikṣamām /",
    "GR13mrgt14pu:346": " tattvaṃ vidyākhyamasṛjat karaṇaṃ paramātmanaḥ // MrgT_1,10.9 //",
    "GR13mrgt14pu:347": " tena prakāśarūpeṇa jñānaśaktiprarocinā /",
    "GR13mrgt14pu:348": " sarvakārakaniṣpādyam avaiti viṣayaṃ param // MrgT_1,10.10 //",
    "GR13mrgt14pu:349": " tadabhivyaktacicchakti- dṛṣṭārtho 'pyapipāsitaḥ /",
    "GR13mrgt14pu:350": " naiti taṃ janakaṃ rāgaṃ tasmādevāsṛjatprabhuḥ // MrgT_1,10.11 //",
    "GR13mrgt14pu:351": " sa tena rañjito bhogyaṃ malīmasamapi spṛhan /",
    "GR13mrgt14pu:352": " ādatte na ca bhuñjāno virāgamadhigacchati // MrgT_1,10.12 //",
    "GR13mrgt14pu:353": " iti pravṛttaḥ karaṇaiḥ kāryarūḍhaiḥ sabhauvanaiḥ /",
    "GR13mrgt14pu:354": " bhogabhūmiṣu nā bhuṅkte bhogānkālānuvartinaḥ // MrgT_1,10.13 //",
    "GR13mrgt14pu:355": " tuṭyādipratyayasyārthaḥ kālo māyāsamudbhavaḥ /",
    "GR13mrgt14pu:356": " kalayannā samutthānān niyatyā niyataṃ paśum // MrgT_1,10.14 //",
    "GR13mrgt14pu:357": " sasādhanasya bhogasya karmatantratayā jaguḥ /",
    "GR13mrgt14pu:358": " kecinniyāmakaṃ karma yadanyadatiricyate // MrgT_1,10.15 //",
    "GR13mrgt14pu:359": " bhogo 'rthaḥ sarvatattvānāṃ so 'pi karmanibandhanaḥ /",
    "GR13mrgt14pu:360": " karmaivāstu śarīrādi tataḥ sarvamapārthakam // MrgT_1,10.16 //",
    "GR13mrgt14pu:361": " atha dehādisāpekṣaṃ tatpumarthaprasādhakam /",
    "GR13mrgt14pu:362": " tato niyatisāpekṣam astu karma niyāmakam // MrgT_1,10.17 //",
    "GR13mrgt14pu:363": " puṃstattvaṃ tata evābhūt puṃspratyayanibandhanam /",
    "GR13mrgt14pu:364": " āpūrakaṃ pradhānāder bhauvanerudrasaṃśrayam // MrgT_1,10.18 //",
    "GR13mrgt14pu:365": " tataḥ prādhānikaṃ tattvaṃ kalātattvādajījanat /",
    "GR13mrgt14pu:366": " saptagranthinidānasya yattadgauṇasya kāraṇam // MrgT_1,10.19 //",
    "GR13mrgt14pu:367": " tato buddhyādyupādānaṃ gauṇaṃ sattvaṃ rajastamaḥ /",
    "GR13mrgt14pu:368": " tadvṛttayaḥ prakāśādyāḥ prasiddhā eva bhūyasā // MrgT_1,10.20 //",
    "GR13mrgt14pu:369": " trayo guṇāstathāpyekaṃ tattvaṃ tadaviyogataḥ /",
    "GR13mrgt14pu:370": " ekaikaśrutireteṣāṃ vṛttyādhikyanibandhanā // MrgT_1,10.21 //",
    "GR13mrgt14pu:371": " na tadasti jagatyasmin vastu kiñcidacetanam /",
    "GR13mrgt14pu:372": " yanna vyāptaṃ guṇairyasminn eko vāmiśrako guṇaḥ // MrgT_1,10.22 //",
    "GR13mrgt14pu:373": " buddhitattvaṃ tato nānā- bhāvapratyayalakṣaṇam /",
    "GR13mrgt14pu:374": " paraṃ tadātmano bhogyaṃ vakṣyamāṇārthasaṃskṛtam // MrgT_1,10.23 //",
    "GR13mrgt14pu:375": " bhāvā buddhiguṇā dharma- jñānavairāgyabhūtayaḥ /",
    "GR13mrgt14pu:376": " sāttvikā vyatyayenaite rāgamutsṛjya tāmasāḥ // MrgT_1,10.24 //",
    "GR13mrgt14pu:377": " pratyayāstadupādānās te 'ṣṭau nava caturguṇāḥ /",
    "GR13mrgt14pu:378": " sapta pañca ca vikhyātāḥ siddhyādyā vargaśo mune // MrgT_1,10.25 //",
    "GR13mrgt14pu:379": " bhāvāḥ sapratyayāsteṣāṃ leśāllakṣaṇamucyate /",
    "GR13mrgt14pu:380": " sāṃsiddhikā vainayikāḥ prākṛtāśca bhavantyaṇoḥ // MrgT_1,10.26 //",
    "GR13mrgt14pu:381": " viśiṣṭadharmasaṃskāra- samuddīpitacetasām /",
    "GR13mrgt14pu:382": " guṇaḥ sāṃsiddhiko bhāti dehābhāve 'pi pūrvavat // MrgT_1,10.27 //",
    "GR13mrgt14pu:383": " lokadhīguruśāstrebhyo bhāti vainayiko guṇaḥ /",
    "GR13mrgt14pu:384": " samarjito vainayiko manovāktanuceṣṭayā // MrgT_1,10.28 //",
    "GR13mrgt14pu:385": " prākṛto dehasaṃyoge vyaktaḥ svapnādibodhavat /",
    "GR13mrgt14pu:386": " svargo muktiḥ prakṛtitvā- vighātau yonikrāntirnirayāvāptibandhau /",
    "GR13mrgt14pu:387": " rūpeṣvarthā vainayaprākṛteṣu sampadyante savighātāḥ krameṇa //",
    "GR13mrgt14pu:388": " vaśyākrāntistatparijñānayogo bhogānicchā vighnasaṃghavyapāyaḥ /",
    "GR13mrgt14pu:389": " bhogāsaktirnyakkṛtirdehalabdhir vighnaścārthāsteṣu sāṃsiddhikeṣu //",
    "GR13mrgt14pu:390": " atha siddhyādivargāṇāṃ leśātsāmānyalakṣaṇam /",
    "GR13mrgt14pu:391": " kathyate viplavo mā bhūt samāsokteḥ prabhedaśaḥ // MrgT_1,11.1 //",
    "GR13mrgt14pu:392": " puṃsprakṛtyādiviṣayā buddhiryā siddhiratra sā /",
    "GR13mrgt14pu:393": " tuṣṭirnurakṛtārthasya kṛtārtho 'smīti yā matiḥ // MrgT_1,11.2 //",
    "GR13mrgt14pu:394": " aśaktiḥ kārakāpāye sadarthāprabhaviṣṇutā /",
    "GR13mrgt14pu:395": " kiñcitsāmānyato 'nyatra matiranyā viparyayaḥ // MrgT_1,11.3 //",
    "GR13mrgt14pu:396": " prakāśakatayā siddhir vyaktādeḥ sattvabhāvajā /",
    "GR13mrgt14pu:397": " prakāśārthapravṛttatvād rajoṃśaprabhavapi ca // MrgT_1,11.4 //",
    "GR13mrgt14pu:398": " tuṣṭirmithyāsvarūpatvāt tamoguṇanibandhanā /",
    "GR13mrgt14pu:399": " sukharūpatayā brahman sāttvikyapyavasīyate // MrgT_1,11.5 //",
    "GR13mrgt14pu:400": " aśaktirapravṛttatvāt tāmasī duḥkhabhāvataḥ /",
    "GR13mrgt14pu:401": " rājasyapi guṇo dṛṣṭaḥ kārye kāraṇasaṃśrayaḥ // MrgT_1,11.6 //",
    "GR13mrgt14pu:402": " viparyayastamoyonir mithyārūpatayā sa ca /",
    "GR13mrgt14pu:403": " sāmānyamātrakābhāsāt sattvātmeti viniścitaḥ // MrgT_1,11.7 //",
    "GR13mrgt14pu:404": " iti buddhiprakāśo 'yaṃ bhāvapratyayalakṣaṇaḥ /",
    "GR13mrgt14pu:405": " bodha ityucyate bodha- vyaktibhūmitayā paśoḥ // MrgT_1,11.8 //",
    "GR13mrgt14pu:406": " buddhirbodhanimittaṃ ced vidyā tadvyatiricyate /",
    "GR13mrgt14pu:407": " rāgo 'pi satyavairāgye kalāyoniḥ karoti kim // MrgT_1,11.9 //",
    "GR13mrgt14pu:408": " vyañjakāntarasadbhāve vyañjakaṃ yadyapārthakam /",
    "GR13mrgt14pu:409": " manodevārthasadbhāve sati dhīrapyanarthikā // MrgT_1,11.10 //",
    "GR13mrgt14pu:410": " athaivaṃ bruvate kecit karaṇatvavivakṣayā /",
    "GR13mrgt14pu:411": " so 'pi devairmanaḥṣaṣṭhaiḥ pakṣo 'naikāntikaḥ smṛtaḥ // MrgT_1,11.11 //",
    "GR13mrgt14pu:412": " athaikaviniyogitve satyekamatiricyate /",
    "GR13mrgt14pu:413": " śrotradṛkpāṇipādādi tato bhinnārthamastu nuḥ // MrgT_1,11.12 //",
    "GR13mrgt14pu:414": " na caikaviniyogitvaṃ vidyābuddhyoḥ kathañcana /",
    "GR13mrgt14pu:415": " viniyogāntaradvārā na duṣṭānekasādhyatā // MrgT_1,11.13 //",
    "GR13mrgt14pu:416": " vidyā vyaktāṇucicchaktir nunnākṣeśākṣagocarān /",
    "GR13mrgt14pu:417": " svīkṛtya puṃsprayuktasya karaṇasyaiti karmatām // MrgT_1,11.14 //",
    "GR13mrgt14pu:418": " matistenetarā rāgo na gauṇastadvidharmataḥ /",
    "GR13mrgt14pu:419": " tacca bhogyatvametadvā vītarāgastato hataḥ // MrgT_1,11.15 //",
    "GR13mrgt14pu:420": " rāgo 'rtheṣvabhilāṣo yo na so 'sti viṣayadvaye /",
    "GR13mrgt14pu:421": " karmāstu vyāpakaṃ kalpyaṃ kalpite 'pītaratra yat // MrgT_1,11.16 //",
    "GR13mrgt14pu:422": " karmaṇaḥ kevalasyoktaṃ niyatāveva dūṣaṇam /",
    "GR13mrgt14pu:423": " doṣaḥ sahānavasthāno nāsāmyāddveṣarāgayoḥ // MrgT_1,11.17 //",
    "GR13mrgt14pu:424": " sarvasya sarvadā sarvā pravṛttiḥ sukhabuddhijā /",
    "GR13mrgt14pu:425": " pravṛttasya sukhaṃ duḥkhaṃ moho vāpyupajāyate // MrgT_1,11.18 //",
    "GR13mrgt14pu:426": " pravṛttyanantaraṃ dveṣo rāgastatpūrvakālataḥ /",
    "GR13mrgt14pu:427": " dveṣānte sa punaryena vīryavadyogakāraṇam // MrgT_1,11.19 //",
    "GR13mrgt14pu:428": " atha vyaktāntarādbuddher garvo 'bhūtkaraṇaṃ citaḥ /",
    "GR13mrgt14pu:429": " vyāpārādyasya ceṣṭante śārīrāḥ pañca vāyavaḥ // MrgT_1,11.20 //",
    "GR13mrgt14pu:430": " prāṇāpānādayaste tu bhinnā vṛtterna vastutaḥ /",
    "GR13mrgt14pu:431": " vṛttiṃ leśānnigadato bharadvāja nibodha me // MrgT_1,11.21 //",
    "GR13mrgt14pu:432": " vṛttiḥ praṇayanaṃ nāma yattajjīvanamucyate /",
    "GR13mrgt14pu:433": " yattadūhaṃ matiḥ puṃsāṃ bhramatyandheva mārgatī // MrgT_1,11.22 //",
    "GR13mrgt14pu:434": " tatkurvannucyate prāṇaḥ prāṇo vā prāṇayogataḥ /",
    "GR13mrgt14pu:435": " cityātivāhike śaktau prāṇaśabdaḥ kalāsu ca // MrgT_1,11.23 //",
    "GR13mrgt14pu:436": " tathāpanayanaṃ bhukta- pītaviṇmūtraretasām /",
    "GR13mrgt14pu:437": " kurvannapānaśabdena gīyate tattvadarśibhiḥ // MrgT_1,11.24 //",
    "GR13mrgt14pu:438": " samantato 'nnapānasya samatvena samarpaṇam /",
    "GR13mrgt14pu:439": " kurvansamāna ityukto vyāno vinamanāttanoḥ // MrgT_1,11.25 //",
    "GR13mrgt14pu:440": " vivakṣāyatnapūrveṇa koṣṭhavyomaguṇadhvaneḥ /",
    "GR13mrgt14pu:441": " vāgindriyasahāyena kriyate yena varṇatā // MrgT_1,11.26 //",
    "GR13mrgt14pu:442": " sa udānaḥ śarīre 'smin sthānaṃ yadyasya dhāraṇe /",
    "GR13mrgt14pu:443": " jayaḥ phalaṃ vācyaśeṣaṃ patyā skandhāntareritam // MrgT_1,11.27 //",
    "GR13mrgt14pu:444": " atha śeṣārthasiddhyarthaṃ skandhānasyāta eva saḥ /",
    "GR13mrgt14pu:445": " trīnniścakarṣa sattvādi- bhūyiṣṭhānīśaśaktigaḥ // MrgT_1,12.1 //",
    "GR13mrgt14pu:446": " taijaso vaikṛto yo 'nyo bhūtādiriti saṃsmṛtaḥ /",
    "GR13mrgt14pu:447": " tebhyaḥ samātrakā devā mātrebhyo bhūtapañcakam // MrgT_1,12.2 //",
    "GR13mrgt14pu:448": " śrotraṃ tvakcakṣuṣī jihvā nāsā ca manasā saha /",
    "GR13mrgt14pu:449": " prakāśānvayataḥ sāttvās taijasaśca sa sāttvikaḥ // MrgT_1,12.3 //",
    "GR13mrgt14pu:450": " vāṇī pāṇī bhagaḥ pāyuḥ pādau ceti rajobhuvaḥ /",
    "GR13mrgt14pu:451": " karmānvayādrajobhūyān gaṇo vaikāriko 'tra yaḥ // MrgT_1,12.4 //",
    "GR13mrgt14pu:452": " śabdaḥ sparśaśca rūpaṃ ca raso gandhaśca pañcamaḥ /",
    "GR13mrgt14pu:453": " guṇāviśiṣṭāstanmātrās tanmātrapadayojitāḥ // MrgT_1,12.5 //",
    "GR13mrgt14pu:454": " prakāśakarmakṛdvarga- vailakṣaṇyāttamobhavāḥ /",
    "GR13mrgt14pu:455": " prakāśyatvācca bhūtādir ahaṅkāreṣu tāmasaḥ // MrgT_1,12.6 //",
    "GR13mrgt14pu:456": " devapravartakaṃ śīghra- kāri saṃkalpadharmi ca /",
    "GR13mrgt14pu:457": " manaḥ śabdādiviṣaye grāhakāḥ śravaṇādayaḥ // MrgT_1,12.7 //",
    "GR13mrgt14pu:458": " vacanādānasaṃhlāda- visargavihṛtikriyāḥ /",
    "GR13mrgt14pu:459": " vāgādīnāṃ padānyatvaṃ pade satyapyatadguṇāḥ // MrgT_1,12.8 //",
    "GR13mrgt14pu:460": " ātmendriyārthanaikṛṣṭye sarvadevāpravṛttitā /",
    "GR13mrgt14pu:461": " pravṛttikārakāstitvaṃ yuktito 'pyavasīyate // MrgT_1,12.9 //",
    "GR13mrgt14pu:462": " tattvāntaroktavṛttibhyo vailakṣaṇyādvilakṣaṇaḥ /",
    "GR13mrgt14pu:463": " saṃkalpo bījamabhyeti manastatpāriśeṣyataḥ // MrgT_1,12.10 //",
    "GR13mrgt14pu:464": " jñānaṃ tadakṣayogāttat kramayogitayā kramāt /",
    "GR13mrgt14pu:465": " tathāpyābhāti yugapan nāśusaṃcaraṇādṛte // MrgT_1,12.11 //",
    "GR13mrgt14pu:466": " niyatārthatayākṣāṇi nānāyonīni kasyacit /",
    "GR13mrgt14pu:467": " gandhādivyañjakatvācca tadādhārātmakānyapi // MrgT_1,12.12 //",
    "GR13mrgt14pu:468": " śabdaikagrāhakaṃ śrotraṃ sparśaikagrāhiṇī ca tvak /",
    "GR13mrgt14pu:469": " tathāstu yadi nādatte saguṇaṃ kāraṇāntaram // MrgT_1,12.13 //",
    "GR13mrgt14pu:470": " tvagindriyamayuktārtha- grāhi yuktaparāṅmukham /",
    "GR13mrgt14pu:471": " tejovārimahīdravyaṃ dṛgādatte sarūpakam // MrgT_1,12.14 //",
    "GR13mrgt14pu:472": " tatastridravyajā sā syān na pareṇeṣyate tathā /",
    "GR13mrgt14pu:473": " yenopalabhyate yo 'rthaḥ sa tasyārthasya kāraṇam // MrgT_1,12.15 //",
    "GR13mrgt14pu:474": " na prāptamapi karmādi seyaṃ vyasanasantatiḥ /",
    "GR13mrgt14pu:475": " karṇarandhraviśiṣṭaṃ khaṃ śabdavargāvabhāsakam // MrgT_1,12.16 //",
    "GR13mrgt14pu:476": " nāsārandhaviśiṣṭaṃ tad brūta kena nivāryate /",
    "GR13mrgt14pu:477": " tadadṛṣṭāvaruddhaṃ vā tadapyanyatra kiṃ kṛtam // MrgT_1,12.17 //",
    "GR13mrgt14pu:478": " prāptaṃ gṛhṇāti nātodye śaptaṃ kenāpi dasyunā /",
    "GR13mrgt14pu:479": " yuktyagamye 'pi sadvākyāt pratītiraupadravā // MrgT_1,12.18 //",
    "GR13mrgt14pu:480": " mitārthādamitārthasya jyāyastvamiti sūrayaḥ /",
    "GR13mrgt14pu:481": " vyomaprabhañjanāgnyambu- bhūmayo bhūtapañcakam // MrgT_1,12.19 //",
    "GR13mrgt14pu:482": " śabdādyekottaraguṇam avakāśādivṛttimat /",
    "GR13mrgt14pu:483": " dhūnanajvalanaplāva- kharatvāvedino guṇāḥ // MrgT_1,12.20 //",
    "GR13mrgt14pu:484": " śabdā vāyvādiṣu vyomni savarṇapratiśabdagāḥ /",
    "GR13mrgt14pu:485": " vyūho 'vakāśadānaṃ ca paktisaṃgrahadhāraṇāḥ // MrgT_1,12.21 //",
    "GR13mrgt14pu:486": " vāyuvyomahutāśāmbu- dharaṇīnāṃ ca vṛttayaḥ /",
    "GR13mrgt14pu:487": " śabdaḥ khaguṇa eveti tadanyatropalabdhitaḥ // MrgT_1,12.22 //",
    "GR13mrgt14pu:488": " bruvate bhagavan kecit sarvabhūtaguṇaḥ katham /",
    "GR13mrgt14pu:489": " kvānyatra śravaṇākāśe kathamanyatra tadguṇaḥ // MrgT_1,12.23 //",
    "GR13mrgt14pu:490": " pareṣṭādāśrayāttatra nirṇetānubhavo nṛṇām /",
    "GR13mrgt14pu:491": " kadācitkarṇamūle 'pi saṃvidityatha manyase // MrgT_1,12.24 //",
    "GR13mrgt14pu:492": " śrotravṛttivadasyāpi pariṇāmo 'stu kā kṣatiḥ /",
    "GR13mrgt14pu:493": " āgamādhyakṣavihatā hetavo nārthasādhakāḥ // MrgT_1,12.25 //",
    "GR13mrgt14pu:494": " kālātyayāpadiṣṭatvād iti nyāyavido viduḥ /",
    "GR13mrgt14pu:495": " ityapi sthitamevāyaṃ gandho 'pyastu nabhoguṇaḥ // MrgT_1,12.26 //",
    "GR13mrgt14pu:496": " yena ketakapuṣpāder vaikṛṣṭye 'pyupalabhyate /",
    "GR13mrgt14pu:497": " iti pañcasu śabdo 'yaṃ sparśo bhūtacatuṣṭaye // MrgT_1,12.27 //",
    "GR13mrgt14pu:498": " aśītoṣṇo mahīvāyvoḥ śītoṣṇau vāritejasoḥ /",
    "GR13mrgt14pu:499": " bhāsvadagnau jale śuklaṃ kṣitau śuklādyanekadhā // MrgT_1,12.28 //",
    "GR13mrgt14pu:500": " rūpaṃ triṣu raso 'mbhaḥsu madhuraḥ ṣaḍvidhaḥ kṣitau /",
    "GR13mrgt14pu:501": " gandhaḥ kṣitāvasūrabhiḥ surabhiśca mato budhaiḥ // MrgT_1,12.29 //",
    "GR13mrgt14pu:502": " dehe 'sthimāṃsakeśatvaṅ- nakhadanteṣu cāvaniḥ /",
    "GR13mrgt14pu:503": " mūtraraktakaphasveda- śukrādau vāri saṃsthitam // MrgT_1,12.30 //",
    "GR13mrgt14pu:504": " hṛdi paktau dṛśoḥ pitte tejastaddharmadarśanāt /",
    "GR13mrgt14pu:505": " prāṇādivṛttibhedena nabhasvānukta eva te // MrgT_1,12.31 //",
    "GR13mrgt14pu:506": " garvavṛttyanuṣaṅgeṇa khaṃ samastāsu nāḍiṣu /",
    "GR13mrgt14pu:507": " prayoktryādimahīprāntam etadaṇvarthasādhanam // MrgT_1,12.32 //",
    "GR13mrgt14pu:508": " pratyātmaniyataṃ bhoga- bhedato vyavasīyate /",
    "GR13mrgt14pu:509": " sarvato yugapadvṛtter anutpādādasarvagam /",
    "GR13mrgt14pu:510": " bhinnajātīyamapyeka- phalaṃ dīpāṅgavastuvat // MrgT_1,12.33 //",
    "GR13mrgt14pu:511": " ityātivāhikamidaṃ vapurasya jantoś citsaṅgacidgahanagarbhavivarti leśāt /",
    "GR13mrgt14pu:512": " naitāvatālamiti bhauvanatattvapaṅktim ādhāradehaviṣayābhyudayāya vakṣye //",
    "GR13mrgt14pu:513": " athoktārthaprasiddhyarthaṃ bhuvanādi vinirmame /",
    "GR13mrgt14pu:514": " sādhāraṇebhyo yonibhyaḥ kalādibhyo maheśvaraḥ // MrgT_1,13.1 //",
    "GR13mrgt14pu:515": " tāni kālānalādīni kalāprāntāni maṇḍalam /",
    "GR13mrgt14pu:516": " saṃsāramiti tattvajñā bhogasthānaṃ pracakṣate // MrgT_1,13.2 //",
    "GR13mrgt14pu:517": " māyāyāmapi paṭhyante gahaneśādayo 'dhipāḥ /",
    "GR13mrgt14pu:518": " tattvaśuddhiśca dīkṣāyāṃ sarvaṃ tatkṛtimastake // MrgT_1,13.3 //",
    "GR13mrgt14pu:519": " nityatvavyāpakatvādi- śravaṇādavasīyate /",
    "GR13mrgt14pu:520": " dṛṣṭaṃ purādi yadbhogyaṃ mūrtaṃ pralayadharmi ca // MrgT_1,13.4 //",
    "GR13mrgt14pu:521": " śuddhādhvanyapi māyāyāḥ parasyāḥ patayaḥ kṛtau /",
    "GR13mrgt14pu:522": " te tasyāmapi paṭhyante te 'pi tatkṛtimastake // MrgT_1,13.5 //",
    "GR13mrgt14pu:523": " rajo vilokyate tiryag- jālāviṣṭārkarociṣām /",
    "GR13mrgt14pu:524": " tadaṣṭāṣṭaguṇasthāne tṛtīye syātkacāgrakam // MrgT_1,13.6 //",
    "GR13mrgt14pu:525": " likṣā yūkā yavo 'pyevam aṅgulaṃ tattrisaṃguṇaiḥ /",
    "GR13mrgt14pu:526": " taireva guṇitaṃ pāṇir dhanustadvedalakṣitam // MrgT_1,13.7 //",
    "GR13mrgt14pu:527": " daṇḍo dve dhanuṣī jñeyaḥ krośastaddvisahasrakam /",
    "GR13mrgt14pu:528": " dvikrośamāhurgavyūtiṃ dvigavyūtiṃ ca yojanam // MrgT_1,13.8 //",
    "GR13mrgt14pu:529": " kapālamarbudaṃ sthaulyād brahmaṇo 'ṇḍasya yojanaiḥ /",
    "GR13mrgt14pu:530": " tasyāntaḥ kāñcanaṃ dhāma kālāgnestāvadeva hi // MrgT_1,13.9 //",
    "GR13mrgt14pu:531": " yatrāntakālatīkṣṇāṃśu- koṭitejāstathāvidhaiḥ /",
    "GR13mrgt14pu:532": " rudrairāste vṛto devaḥ kālāgniriti viśrutaḥ // MrgT_1,13.10 //",
    "GR13mrgt14pu:533": " sarvādhvavartibhūtānāṃ yasminnudvṛttatejasi /",
    "GR13mrgt14pu:534": " bhayamutpadyate śaktyā saṃhartryā codite prabhoḥ // MrgT_1,13.11 //",
    "GR13mrgt14pu:535": " tasya svabhāvato jvālāḥ pravṛttā daśakoṭayaḥ /",
    "GR13mrgt14pu:536": " yojanānāṃ tadardhena dhūmaḥ sāndraḥ sudāruṇaḥ // MrgT_1,13.12 //",
    "GR13mrgt14pu:537": " tataḥ puṭāstrayastriṃśad- daśalakṣonakoṭikāḥ /",
    "GR13mrgt14pu:538": " tadantarāṇi dvātriṃśal- lakṣakāṇi durātmanām // MrgT_1,13.13 //",
    "GR13mrgt14pu:539": " sthānāni yātanāhetor nirmitānyadhvavedhasā /",
    "GR13mrgt14pu:540": " tāni te nāmabhirvakṣye dvijamukhya nibodha me // MrgT_1,13.14 //",
    "GR13mrgt14pu:541": " rauravadhvāntaśītoṣṇa- saṃtāpābjamahāmbujāḥ /",
    "GR13mrgt14pu:542": " kālasūtrāṣṭamā hyete narakā iti viśrutaḥ // MrgT_1,13.15 //",
    "GR13mrgt14pu:543": " sūcyāsyatālakhaḍgākhya kṣuradhārāmbarīṣakāḥ /",
    "GR13mrgt14pu:544": " %% kālakhaḍgākhya KSTS taptāṅgārā mahādāhāḥ saṃtāpāśceti ye mune // MrgT_1,13.16 //",
    "GR13mrgt14pu:545": " bhavantyaṣṭau subībhatsā mahāśabdapadānugāḥ /",
    "GR13mrgt14pu:546": " lākṣāpralepamāṃsāda- nirucchvāsanasocchvāsāḥ // MrgT_1,13.17 //",
    "GR13mrgt14pu:547": " yugmādriśālmalīloha- pradīptakṣutpipāsakāḥ /",
    "GR13mrgt14pu:548": " kṛmīṇāṃ nicayaśceti rājānaḥ parikīrtitāḥ // MrgT_1,13.18 //",
    "GR13mrgt14pu:549": " lohastambho 'tha viṇmūtras tathā vaitaraṇī nadī /",
    "GR13mrgt14pu:550": " tāmisraścāndhatāmisraḥ kumbhīpākaḥ sarauravaḥ // MrgT_1,13.19 //",
    "GR13mrgt14pu:551": " mahāpadānugo 'vīcī rājarājeśvareśvarāḥ /",
    "GR13mrgt14pu:552": " eṣāṃ puṭānāṃ narakaiḥ sārdhaṃ yojanasaṃkhyayā // MrgT_1,13.20 //",
    "GR13mrgt14pu:553": " bhavanti koṭayastriṃśad dve ca lakṣe dvijottama /",
    "GR13mrgt14pu:554": " tatasttriṃśatsahasrāṇi tyaktvā bhūrnavalākṣikī // MrgT_1,13.21 //",
    "GR13mrgt14pu:555": " bhavatyayomayyardhena pūrveṇārdhena kāñcanī /",
    "GR13mrgt14pu:556": " yo 'pyadhastātpuṭastasyā mṛdardhaṃ cārdhamāyasam // MrgT_1,13.22 //",
    "GR13mrgt14pu:557": " tatra dvātriṃśato 'mīṣāṃ nirayāṇāṃ patiḥ sthitaḥ /",
    "GR13mrgt14pu:558": " kūṣmāṇḍa iti vikhyātaḥ pralayārkānaladyutiḥ // MrgT_1,13.23 //",
    "GR13mrgt14pu:559": " karālavadanaḥ kruddho vṛttakoṭaralocanaḥ /",
    "GR13mrgt14pu:560": " taṅkapāṇistathābhūtair bhūtairbhūyobhirāvṛtaḥ // MrgT_1,13.24 //",
    "GR13mrgt14pu:561": " ayorukmapuṭādūrdhvam aṣṭamīyaṃ vasundharā /",
    "GR13mrgt14pu:562": " sāhasrāḥ ṣaṭ parā madhyā vyarkalakṣatrikoṭikī // MrgT_1,13.25 //",
    "GR13mrgt14pu:563": " vasatyo navasāhasrāḥ parā daśasahasrikī /",
    "GR13mrgt14pu:564": " tadāsāṃ saptakaṃ sadbhiḥ khyātaṃ pātālasaptakam // MrgT_1,13.26 //",
    "GR13mrgt14pu:565": " tannāmato 'dhipatita ucyamānaṃ nibodha me /",
    "GR13mrgt14pu:566": " ābhāsaṃ paratālākhyaṃ tritalaṃ ca gabhastimān // MrgT_1,13.27 //",
    "GR13mrgt14pu:567": " mahātalaṃ rasāṅkaṃ ca pātālaṃ saptamaṃ mune /",
    "GR13mrgt14pu:568": " saptasveteṣu daityendra- bhujaṅgakṣaṇadācarāḥ // MrgT_1,13.28 //",
    "GR13mrgt14pu:569": " sapta sapta samākhyātās tānapyatha nibodha me /",
    "GR13mrgt14pu:570": " daityāḥ śaṅkuśrutiḥ pūrve prahlādaḥ śiśupālakaḥ // MrgT_1,13.29 //",
    "GR13mrgt14pu:571": " karkandhako hiraṇyākṣo bṛhadgarbho balistathā /",
    "GR13mrgt14pu:572": " kādraveyāḥ kuṭilako vāsukiḥ kambalastathā // MrgT_1,13.30 //",
    "GR13mrgt14pu:573": " kārkoṭako 'tha kālāṅgo durdarśastakṣakastathā /",
    "GR13mrgt14pu:574": " vikaṭo lohitākṣaśca yamākṣo vikaṭānanaḥ // MrgT_1,13.31 //",
    "GR13mrgt14pu:575": " karālo bhīmanirhrādaḥ piṅgalaśceti rākṣasāḥ /",
    "GR13mrgt14pu:576": " teṣāmupari niśeṣa- pātālādhipatīśvaraḥ // MrgT_1,13.32 //",
    "GR13mrgt14pu:577": " sāhasre kāñcane dhāma- maṇḍale hāṭakaḥ sthitaḥ /",
    "GR13mrgt14pu:578": " yaṃ stuvanti priyaprāptyai yatā yativibhūṣaṇaiḥ // MrgT_1,13.33 //",
    "GR13mrgt14pu:579": " daityayakṣāsurādhīśa- lalanā lalitaiḥ padaiḥ /",
    "GR13mrgt14pu:580": " tataḥ koṭiśataṃ pṛthvī nānājanasamāśrayā // MrgT_1,13.34 //",
    "GR13mrgt14pu:581": " dvīpaśailasaridvāri- nidhimaṇḍalamaṇḍitā /",
    "GR13mrgt14pu:582": " jambūśākakuśakrauñca- śālmagomedhapuṣkarāḥ // MrgT_1,13.35 //",
    "GR13mrgt14pu:583": " lakṣādidviguṇā dvīpāḥ kṣārādyabdhibhirāvṛtāḥ /",
    "GR13mrgt14pu:584": " tato hiraṇmayī bhūmir lokālokaśca parvataḥ // MrgT_1,13.36 //",
    "GR13mrgt14pu:585": " tamaḥ parastādgarbhodaḥ kaṭāhaśceti bhūtalam /",
    "GR13mrgt14pu:586": " triśailasariddvīpakān an[al]odadhyalaṃkṛtām // MrgT_1,13.37 //",
    "GR13mrgt14pu:587": " pṛthvīṃ bhagavatīṃ śakra śrotumicchāmi vistarāt /",
    "GR13mrgt14pu:588": " tvayi vaktari deveśa sarvapratyakṣadarśini // MrgT_1,13.38 //",
    "GR13mrgt14pu:589": " niṣṭhājñaptirasākṛṣṭaṃ śrutau dhāvati me manaḥ /",
    "GR13mrgt14pu:590": " vartayiṣye dvijaśreṣṭha prastutoktiśarīravat // MrgT_1,13.39 //",
    "GR13mrgt14pu:591": " dvīpānnadīvanāntāṃśca śṛṇuśvaikāgramānasaḥ /",
    "GR13mrgt14pu:592": " jambudvīpaṃ kṣiternābhis tadvṛttaṃ lakṣayojanam // MrgT_1,13.40 //",
    "GR13mrgt14pu:593": " kṣārābdhinā parivṛttaṃ parivṛttena tāvatā /",
    "GR13mrgt14pu:594": " tasya madhye sthitaḥ śaila- rājarājo hiraṇmayaḥ // MrgT_1,13.41 //",
    "GR13mrgt14pu:595": " tiraskṛtāṃśumajjyotir meruḥ suraniṣevitaḥ /",
    "GR13mrgt14pu:596": " sa ṣoḍaśa sahasrāṇi kṣitau viṣṭo mahītalāt // MrgT_1,13.42 //",
    "GR13mrgt14pu:597": " tadūnamunnato lakṣaṃ mūle ṣoḍaśa vistṛtaḥ /",
    "GR13mrgt14pu:598": " triṣu pādāntareṣvasya caturvṛddheṣu parvasu // MrgT_1,13.43 //",
    "GR13mrgt14pu:599": " nemayaḥ kaṭakākārā nirgatā dīptimattarāḥ /",
    "GR13mrgt14pu:600": " ekā daśasahasrā tu manusāhasrikī parā // MrgT_1,13.44 //",
    "GR13mrgt14pu:601": " nemiryā mastakopānte lokapālasamāśrayā /",
    "GR13mrgt14pu:602": " cakravāṭeti tāmāhuḥ sarvaratnaprabhāvatīm // MrgT_1,13.45 //",
    "GR13mrgt14pu:603": " siddhagandharvamahatāṃ tadadhaḥ parvasu sthitiḥ /",
    "GR13mrgt14pu:604": " prācyādiṣvindramukhyānāṃ nāmatastānibodhata // MrgT_1,13.46 //",
    "GR13mrgt14pu:605": " nānaratnaprabhājāla- maṇḍalālaṅkṛtā hareḥ /",
    "GR13mrgt14pu:606": " siddhasādhyamarujjuṣṭā rukmabhūramarāvatī // MrgT_1,13.47 //",
    "GR13mrgt14pu:607": " raktapītamaṇiprāya- hemaprākāragopurā /",
    "GR13mrgt14pu:608": " vahnestejovatī vahni- tulyabhūtaniṣevitā // MrgT_1,13.48 //",
    "GR13mrgt14pu:609": " mṛtyoḥ saṃyamanī tuṅga- lohaprākāramaṇḍalā /",
    "GR13mrgt14pu:610": " kālapāśapitṛvyādi- pretamāriniṣevitā // MrgT_1,13.49 //",
    "GR13mrgt14pu:611": " kṛṣṇā daityapatermṛtyor dhāmavaddaityasevitā /",
    "GR13mrgt14pu:612": " nīlaratnaprabhājāla- vitānavarabhūṣaṇā // MrgT_1,13.50 //",
    "GR13mrgt14pu:613": " śuddhavatyambunāthasya sphaṭikopalanirmitā /",
    "GR13mrgt14pu:614": " pāṇḍurābhropamairyādaḥ- sevitā bhāti dhāmabhiḥ // MrgT_1,13.51 //",
    "GR13mrgt14pu:615": " vāyorgandhavatī tuṅga- śvetapītadhvajākulā /",
    "GR13mrgt14pu:616": " balavadbhūtasaṃjuṣṭā sarvaratnavinirmitā // MrgT_1,13.52 //",
    "GR13mrgt14pu:617": " mahodayā candramasaḥ śvetā muktādinirmitā /",
    "GR13mrgt14pu:618": " dvijasaṃghastutā bhāti purairhimagiriprabhaiḥ // MrgT_1,13.53 //",
    "GR13mrgt14pu:619": " jvalallalāṭadṛgdagdha- smaramṛtyuyaśobhṛtaḥ /",
    "GR13mrgt14pu:620": " purī yaśovatī sarva- ratnajā rudrasevitā // MrgT_1,13.54 //",
    "GR13mrgt14pu:621": " iti sarvartusukhadāś cakravāṭārdhavistṛtāḥ /",
    "GR13mrgt14pu:622": " puryo 'ṣṭāvaniloddhūta- pārijātarajoruṇāḥ // MrgT_1,13.55 //",
    "GR13mrgt14pu:623": " vedhasā nirmitā loka- pālacakrānuvartinām /",
    "GR13mrgt14pu:624": " bhūtaye svarga ityetā gīyante kavibhiḥ kṣitau // MrgT_1,13.56 //",
    "GR13mrgt14pu:625": " caturdaśa sahasrāṇi yojanānāṃ svayaṃbhuvaḥ /",
    "GR13mrgt14pu:626": " madhye manovatī nāma purī lokeśavanditā // MrgT_1,13.57 //",
    "GR13mrgt14pu:627": " yā cakārāruṇānuccair vidyunmārgānmahaḥśriyā /",
    "GR13mrgt14pu:628": " sāvitryā spardhamāneva svargakāmātivartinī // MrgT_1,13.58 //",
    "GR13mrgt14pu:629": " tasyāmupāsate devā munayaśca mahaujasaḥ /",
    "GR13mrgt14pu:630": " mahāyogīśvaraṃ siddhyai yamādyairbhūtavedhasam // MrgT_1,13.59 //",
    "GR13mrgt14pu:631": " tadīśabhāge tasyādreḥ śṛṅgamādityasannibham /",
    "GR13mrgt14pu:632": " yattajjyotiṣkamityāhuḥ sadā paśupatipriyam // MrgT_1,13.60 //",
    "GR13mrgt14pu:633": " tasya sānuṣu haimeṣu ratnacitreṣu saṃsthitāḥ /",
    "GR13mrgt14pu:634": " skandanandimahākāla- gaṇeśādigaṇāvarāḥ // MrgT_1,13.61 //",
    "GR13mrgt14pu:635": " mūrdhni devādidevasya sthānaṃ tripuravidviṣaḥ /",
    "GR13mrgt14pu:636": " rudrāyutagaṇairjuṣṭaṃ brahmādyaiśca surottamaiḥ // MrgT_1,13.62 //",
    "GR13mrgt14pu:637": " iti meruradho 'syānte dikṣu ye bhūdharāḥ sthitāḥ /",
    "GR13mrgt14pu:638": " tacchiṣṭāni navadvīpe varṣāṇyasminnibodha me // MrgT_1,13.63 //",
    "GR13mrgt14pu:639": " niṣadho hemakūṭaśca himavāṃścācalottamāḥ /",
    "GR13mrgt14pu:640": " merordakṣiṇato nīlaḥ śvetaḥ śṛṅgīti vāmataḥ // MrgT_1,13.64 //",
    "GR13mrgt14pu:641": " sahasradvayaviṣkambhā daśotsedhā navāntarāḥ /",
    "GR13mrgt14pu:642": " prāgāyataḥ suparvāṇāḥ sāgarāhitakoṭayaḥ // MrgT_1,13.65 //",
    "GR13mrgt14pu:643": " tadardhenāttaviṣkambhau mālyavadgandhamādanau /",
    "GR13mrgt14pu:644": " yāmyottarau prākpratīcyor merutastāvadantarau // MrgT_1,13.66 //",
    "GR13mrgt14pu:645": " paścānmālyavataḥ prācyāṃ gandhamādanaśailataḥ /",
    "GR13mrgt14pu:646": " ilāvṛtaṃ nīlagirer yāmyato niṣadhādudak // MrgT_1,13.67 //",
    "GR13mrgt14pu:647": " bhadrāśvaṃ mālyavatprācyāṃ varṣaṃ bhadrajanākulam /",
    "GR13mrgt14pu:648": " suketanaṃ ketumālaṃ pratīcyāṃ gandhamādanāt // MrgT_1,13.68 //",
    "GR13mrgt14pu:649": " niṣadhāddharivarṣe yad yāmyato hemakūṭataḥ /",
    "GR13mrgt14pu:650": " nāmnā kiṃpuruṣaṃ khyātaṃ bhārataṃ himavadgireḥ // MrgT_1,13.69 //",
    "GR13mrgt14pu:651": " ramyakākhyamudaṅnīlād dhiraṇyaṃ śvetaparvatāt /",
    "GR13mrgt14pu:652": " yaduttare śṛṅgavataḥ kuruvarṣaṃ taducyate // MrgT_1,13.70 //",
    "GR13mrgt14pu:653": " niṣkambhaśailāścatvāro meroḥ sthairyāya vedhasā /",
    "GR13mrgt14pu:654": " lakṣārdhonnataḥ kḷptās [te] teṣāṃ pūrveṇa mandaraḥ // MrgT_1,13.71 //",
    "GR13mrgt14pu:655": " śveto haridrācūrṇābho yāmyato gandhamādanaḥ /",
    "GR13mrgt14pu:656": " pratīcyāṃ vipulo nīlaḥ supārśvaḥ saumyato 'ruṇaḥ // MrgT_1,13.72 //",
    "GR13mrgt14pu:657": " sahasrayojanacchāyās teṣu kalpadrumāḥ sthitāḥ /",
    "GR13mrgt14pu:658": " kadambajambvāvaśvattha- nyagrodhau cottarāntikāḥ // MrgT_1,13.73 //",
    "GR13mrgt14pu:659": " jambūphalarasodbhūtā meruṃ paryetya nimnagā /",
    "GR13mrgt14pu:660": " viveśa mūlamevāsya kanakīkṛtya tāṃ mahīm // MrgT_1,13.74 //",
    "GR13mrgt14pu:661": " taṃ pītvā pakṣisarpākhu- mṛgaśākhāmṛgādayaḥ /",
    "GR13mrgt14pu:662": " babhūvuḥ kāñcanā ye ca sattvāstasyāṃ kṛtāplavāḥ // MrgT_1,13.75 //",
    "GR13mrgt14pu:663": " dvīpaketurabhūjjambūḥ kalpaśākhiṣu satsvapi /",
    "GR13mrgt14pu:664": " prabhāvātiśayātkhyātaṃ jambūdvīpamidaṃ tataḥ // MrgT_1,13.76 //",
    "GR13mrgt14pu:665": " prācyāṃ viṣkambhaśailasya mūle caitrarathaṃ vanam /",
    "GR13mrgt14pu:666": " saro 'ruṇodakaṃ nāma tatra hemābjamaṇḍitam // MrgT_1,13.77 //",
    "GR13mrgt14pu:667": " yāmyādrimūle gandharva- surasiddhāpsarovṛtam /",
    "GR13mrgt14pu:668": " nandanaṃ mānasaṃ tatra saro mānasataskaram // MrgT_1,13.78 //",
    "GR13mrgt14pu:669": " vaibhrājaṃ vaipule mūle sitodaśca hradottamaḥ /",
    "GR13mrgt14pu:670": " devairniṣevyate channaḥ kamalairaṃśumaprabhaiḥ // MrgT_1,13.79 //",
    "GR13mrgt14pu:671": " saupārśve dhṛtimannāma kānanaṃ bhadrako hradaḥ /",
    "GR13mrgt14pu:672": " saugandhikāmbujacchannaḥ sevyate pitṛbhiḥ sadā // MrgT_1,13.80 //",
    "GR13mrgt14pu:673": " trayodaśasahasrāyur- jambūphalarasāśanaḥ /",
    "GR13mrgt14pu:674": " mervālokopalabdhārtho janaḥ sutvagilāvṛte // MrgT_1,13.81 //",
    "GR13mrgt14pu:675": " varṣāyutāyurnīlābja- dyutiḥ panasasārabhuk /",
    "GR13mrgt14pu:676": " ketumāle jano divya- dehabandhaḥ sukhī balī // MrgT_1,13.82 //",
    "GR13mrgt14pu:677": " candrabimbadyutirnīlā- -bjāśano bhadravājini /",
    "GR13mrgt14pu:678": " daśavarṣasahasrāyur- duḥkhaśokabhayojjhitaḥ // MrgT_1,13.83 //",
    "GR13mrgt14pu:679": " triṃśadabdasahasrāyuḥ kāmavṛkṣaphalāśanaḥ /",
    "GR13mrgt14pu:680": " yugmaprasūtiḥ kuruṣu śyāmāpuṣpadyutirjanaḥ // MrgT_1,13.84 //",
    "GR13mrgt14pu:681": " bhūtavedasahasrau dvāv ekadiksaṃdhilakṣitau /",
    "GR13mrgt14pu:682": " somavāyvāśayoḥ siddha- municāraṇasevitau // MrgT_1,13.85 //",
    "GR13mrgt14pu:683": " candrabhadrākarau dvīpau candraraktābjarugjanau /",
    "GR13mrgt14pu:684": " ailāvṛtaṃ tayorāyuḥ phalaṃ mūlaṃ ca bhojanam // MrgT_1,13.86 //",
    "GR13mrgt14pu:685": " antarbhāvaḥ kuruṣvabdhau sānnidhyātkīrtitau tataḥ /",
    "GR13mrgt14pu:686": " adhyardhāni sahasrāṇi dvādaśāyurhiraṇvati // MrgT_1,13.87 //",
    "GR13mrgt14pu:687": " janasyendutviṣo nityam aśnato lākucaṃ phalam /",
    "GR13mrgt14pu:688": " nīlanīrajaramyasya ramyake dvādaśasthitiḥ // MrgT_1,13.88 //",
    "GR13mrgt14pu:689": " janasyābdasahasrāṇi nyagrodhaphalamaśnataḥ /",
    "GR13mrgt14pu:690": " rajatadyutirikṣvādas tāvadāyurharau janaḥ // MrgT_1,13.89 //",
    "GR13mrgt14pu:691": " raukmaḥ kiṃpuruṣe plakṣa- bhojano 'bdāyutasthitiḥ /",
    "GR13mrgt14pu:692": " iti kimpuruṣādīni varṣāṇyuktāni yāni te // MrgT_1,13.90 //",
    "GR13mrgt14pu:693": " na teṣvavasthābhedo 'sti vivartiṣu kṛtādiṣu /",
    "GR13mrgt14pu:694": " yugānurūpaprajñāyus tejobaladhanaprajaḥ // MrgT_1,13.91 //",
    "GR13mrgt14pu:695": " kṛṣṭākṛṣṭāśano duḥkha- trayārto bhārate janaḥ /",
    "GR13mrgt14pu:696": " guṇa eko yadudyukto neṣṭaṃ kiṃcinna sādhayet // MrgT_1,13.92 //",
    "GR13mrgt14pu:697": " sarvāsāṃ phalabhūmīnāṃ karmabhūḥ kāraṇaṃ yataḥ /",
    "GR13mrgt14pu:698": " navābdhisrotasi dvīpā nava cātrārdhakasthale // MrgT_1,13.93 //",
    "GR13mrgt14pu:699": " indradvīpaprabhṛtayo nāmatastānnibodha me /",
    "GR13mrgt14pu:700": " indradvīpaḥ kaśeruśca tāmraparṇo gabhastimān // MrgT_1,13.94 //",
    "GR13mrgt14pu:701": " nāgadvīpaścāndramaso gāndharvo vāruṇastathā /",
    "GR13mrgt14pu:702": " kumārikākhyo navamo nānāparvatanimnagāḥ // MrgT_1,13.95 //",
    "GR13mrgt14pu:703": " nānājātijanākīrṇā bhāratākhe prakīrtitāḥ /",
    "GR13mrgt14pu:704": " āgnīdhro nāma nṛpatir jambūnātho manoḥ kule // MrgT_1,13.96 //",
    "GR13mrgt14pu:705": " tajjātanṛpasaṃjñābhiḥ kathyante bhāratādayaḥ /",
    "GR13mrgt14pu:706": " kṣārakṣīradadhisneha- rasamadhvāmṛtodakaiḥ // MrgT_1,13.97 //",
    "GR13mrgt14pu:707": " lakṣādidviguṇā dvīpā jambūdvīpādayo vṛtāḥ /",
    "GR13mrgt14pu:708": " śāke śākadrumastvaṅgaḥ śākasaṃjñānibandhanaḥ // MrgT_1,13.98 //",
    "GR13mrgt14pu:709": " kuśo 'bhūtkāñcanaḥ kauśe svayaṃbhuvi yiyakṣati /",
    "GR13mrgt14pu:710": " krauñce krauñco hato daityaḥ krauñcādrau hemakandare // MrgT_1,13.99 //",
    "GR13mrgt14pu:711": " skandena yuddhvā suciraṃ citramayī sumāyinā /",
    "GR13mrgt14pu:712": " sa śailastasya daityasya khyātaścitreṇa karmaṇā // MrgT_1,13.100 //",
    "GR13mrgt14pu:713": " ketutāmagamattasya nāmnā krauñcaṃ taducyate /",
    "GR13mrgt14pu:714": " śālmale śālmalīvṛkṣo haimaḥ sāhasriko 'rkabhāḥ // MrgT_1,13.101 //",
    "GR13mrgt14pu:715": " priyo 'marāṇāṃ tatketuḥ sa tadākhyānibandhanaḥ /",
    "GR13mrgt14pu:716": " gomede gopatirnāma rājābhūdgosavodyataḥ // MrgT_1,13.102 //",
    "GR13mrgt14pu:717": " yājyo 'bhūdvahnikalpānām autathyānāṃ manoḥ kule /",
    "GR13mrgt14pu:718": " sa teṣu hariyajñāya pravṛtteṣu bhṛgūn gurūn // MrgT_1,13.103 //",
    "GR13mrgt14pu:719": " vavre taṃ gautamaḥ kopā- daśapadagamatkṣayam /",
    "GR13mrgt14pu:720": " yajñavāṭe 'sya tā gāvo dagdhāḥ kopāgninā muneḥ // MrgT_1,13.104 //",
    "GR13mrgt14pu:721": " tanmedasā mahī channā gomedaḥ sa tato 'bhavat /",
    "GR13mrgt14pu:722": " nadī puṣkariṇī nāma hemapuṣkaramaṇḍitā // MrgT_1,13.105 //",
    "GR13mrgt14pu:723": " tayā sa puṣkaradvīpaḥ khyāpitaḥ surasevitaḥ /",
    "GR13mrgt14pu:724": " yathā kimpuruṣādyeṣu kṛtāvāsaḥ sadā janaḥ // MrgT_1,13.106 //",
    "GR13mrgt14pu:725": " śākadvīpādiṣu tathā kṣīrādikṛtabhojanaḥ /",
    "GR13mrgt14pu:726": " himenduhimanīlābja- sasyakasphaṭikadyutiḥ // MrgT_1,13.107 //",
    "GR13mrgt14pu:727": " daśavarṣasahasrāyur- naṣṭaduḥkhaikakaṇṭakaḥ /",
    "GR13mrgt14pu:728": " saptamāmudadherarvāk dve koṭī satrikaṃ dalam // MrgT_1,13.108 //",
    "GR13mrgt14pu:729": " pañcāśacca sahasrāṇi karṇāddhemādrigarbhataḥ /",
    "GR13mrgt14pu:730": " tato hiraṇmayī bhūmir nānāratnadrumācalā // MrgT_1,13.109 //",
    "GR13mrgt14pu:731": " krīḍārthaṃ vedhasā sṛṣṭā devānāṃ daśakoṭikī /",
    "GR13mrgt14pu:732": " lokāloko bahistasyā lokālokaniyāmakaḥ // MrgT_1,13.110 //",
    "GR13mrgt14pu:733": " yojanāyutaviṣkambhas tuṅgaśṛṅgaparicchadaḥ /",
    "GR13mrgt14pu:734": " tasya śṛṅgeṣu tīkṣṇāṃśor bhāsaścandrātapopamāḥ // MrgT_1,13.111 //",
    "GR13mrgt14pu:735": " na tāpayati vaikṛṣṭyād dhāmānyāśābhṛtāṃ mune /",
    "GR13mrgt14pu:736": " tamaḥ parastānnibiḍaṃ lakṣāṇyekonaviṃśatiḥ // MrgT_1,13.112 //",
    "GR13mrgt14pu:737": " catvāriṃśatsahasrāṇi pañcatriṃśacca koṭayaḥ /",
    "GR13mrgt14pu:738": " saptaviṃśatilakṣāṇi koṭiścaikā samudrarāt // MrgT_1,13.113 //",
    "GR13mrgt14pu:739": " haimaṃ kaṭāhakaṃ koṭir garbhādeti samantataḥ /",
    "GR13mrgt14pu:740": " tithilakṣo bhuvarloko dhruvaprānto mahītalāt // MrgT_1,13.114 //",
    "GR13mrgt14pu:741": " %% dhruve prānto KSTS;",
    "GR13mrgt14pu:742": " %% but quoted ad Svacchanda 10: 516c--517b with dhruvaprānto, and",
    "GR13mrgt14pu:743": " %% dhruvaprānto is supported by Nārayaṇa.",
    "GR13mrgt14pu:744": " tadūnakoṭisvarlokaḥ svargivaryasamāśrayaḥ /",
    "GR13mrgt14pu:745": " %% svarloka<> KSTS;",
    "GR13mrgt14pu:746": " %% but quoted up to the end of this pāda ad Svacchanda 10:516c--517b,",
    "GR13mrgt14pu:747": " %% which implies that this word split was made.",
    "GR13mrgt14pu:748": " mahardvikoṭiryatrāste marīcyādimunivrajaḥ // MrgT_1,13.115 //",
    "GR13mrgt14pu:749": " jano 'ṣṭakoṭyavacchinnaḥ pitṛjahnujanāśrayaḥ /",
    "GR13mrgt14pu:750": " tapo 'rkakoṭiryatrāste mahāyogī sanandanaḥ // MrgT_1,13.116 //",
    "GR13mrgt14pu:751": " ṛbhuḥ sanatkumāraśca sanakaśca mahātapāḥ /",
    "GR13mrgt14pu:752": " tataḥ satya[ma]dhiḥsthānaṃ satyalokaḥ svayambhuvaḥ // MrgT_1,13.117 //",
    "GR13mrgt14pu:753": " kāmātiśayasampannaḥ koṭayo nava sapta ca /",
    "GR13mrgt14pu:754": " sāvitrī mūrtimatyāste yatra vedāśca sānugāḥ // MrgT_1,13.118 //",
    "GR13mrgt14pu:755": " tataścatasraḥ ṣaṭ ceti madhutripuravidviṣoḥ /",
    "GR13mrgt14pu:756": " sthāne jyotiṣmatīcitre koṭiraṇḍakaṭāhakaḥ // MrgT_1,13.119 //",
    "GR13mrgt14pu:757": " śatakoṭipravistīrṇa iti brahmāṇḍagolakaḥ /",
    "GR13mrgt14pu:758": " bhūyasā tulya evāyaṃ sarvasrotaḥsu mānataḥ // MrgT_1,13.120 //",
    "GR13mrgt14pu:759": " tasya prācīṃ diśaṃ śakraḥ pātyagniḥ pūrvadakṣiṇām /",
    "GR13mrgt14pu:760": " dakṣiṇāṃ bhūtasaṃhartā rākṣaso dakṣaṇāparām // MrgT_1,13.121 //",
    "GR13mrgt14pu:761": " paścimāṃ varuṇo devo nabhasvān paścimottarām /",
    "GR13mrgt14pu:762": " udīcīṃ somayakṣeśāv īśaḥ prāguttarāṃ diśam // MrgT_1,13.122 //",
    "GR13mrgt14pu:763": " ūrdhve brahmā hariradhaḥ sarvārthāvahitāḥ sadā /",
    "GR13mrgt14pu:764": " eṣāmapi niyantāro rudrā daśa daśa sthitāḥ // MrgT_1,13.123 //",
    "GR13mrgt14pu:765": " bhūmimanto 'pyamī yeṣāṃ notkrāmanti bhayātpadam /",
    "GR13mrgt14pu:766": " nānārūpairmahāvīryais taruṇārkasamaprabhaiḥ // MrgT_1,13.124 //",
    "GR13mrgt14pu:767": " vṛtā nānāyudhadharair nāmabhistānnibodha me /",
    "GR13mrgt14pu:768": " budhnavajraśarīrāja- kapālīśapramardanāḥ // MrgT_1,13.125 //",
    "GR13mrgt14pu:769": " prāgvibhūtyavyayau śāsta pinākī tridaśādhipaḥ /",
    "GR13mrgt14pu:770": " bhasmakṣayāntakahara- jvalanāgnihutāśanāḥ // MrgT_1,13.126 //",
    "GR13mrgt14pu:771": " piṅgalaḥ khādako babhrur dahanaścāgnidiggatāḥ /",
    "GR13mrgt14pu:772": " vidhātṛdhātṛkartrīśa- kālamṛtyuviyojakāḥ // MrgT_1,13.127 //",
    "GR13mrgt14pu:773": " yāmyadharmeśasaṃyoktṛ- harāśca yamanāyakāḥ /",
    "GR13mrgt14pu:774": " nirṛtirmāraṇakrodha- hantṛdhūmravilohitāḥ // MrgT_1,13.128 //",
    "GR13mrgt14pu:775": " ūrdhvaliṅgavirūpākṣa- daṃṣṭribhīmāḥ palādapāḥ /",
    "GR13mrgt14pu:776": " balātibalapāśāṅga- śvetabhūtajalāntakāḥ // MrgT_1,13.129 //",
    "GR13mrgt14pu:777": " mahābalamahābāhu- sunādyabdaravāḥ kapāḥ /",
    "GR13mrgt14pu:778": " laghuśīghramahadvega- sūkṣmatīkṣṇakṣayāntakāḥ // MrgT_1,13.130 //",
    "GR13mrgt14pu:779": " kapardyabdeśapañcānta- pañcacūḍāśca vāyupāḥ /",
    "GR13mrgt14pu:780": " nidhīśo rūpavān dhanya- saumyaśāntajaṭādharāḥ // MrgT_1,13.131 //",
    "GR13mrgt14pu:781": " kāmaprasādalakṣmīśa- prakāśāścenduyakṣapāḥ /",
    "GR13mrgt14pu:782": " vidyeśasarvavijjñāna- vedavijjyeṣṭhavedagāḥ // MrgT_1,13.132 //",
    "GR13mrgt14pu:783": " vidyāvidhātṛbhūteśa- balipriyasukhādhipāḥ /",
    "GR13mrgt14pu:784": " śambhurgaṇādhyakṣavibhu- tryakṣacaṇḍāmarastutāḥ // MrgT_1,13.133 //",
    "GR13mrgt14pu:785": " vicakṣaṇanabholipsu- saṃvivāhāśca mūrdhani /",
    "GR13mrgt14pu:786": " krodhanānilabhugbhogi- grasanodumbareśvarāḥ // MrgT_1,13.134 //",
    "GR13mrgt14pu:787": " vṛṣo viṣadharo 'nanto vajro daṃṣṭrī ca viṣṇupāḥ /",
    "GR13mrgt14pu:788": " tato 'mbhaḥpramukhā bhoga- bhūmayastāsu saṃsthitāḥ // MrgT_1,13.135 //",
    "GR13mrgt14pu:789": " pañcāṣṭakā niyoktṝṇāṃ kṣetrāvāptaphalaśriyaḥ /",
    "GR13mrgt14pu:790": " bhārabhūtyāṣāḍhiḍiṇḍi- lākulyamarapuṣkarāḥ // MrgT_1,13.136 //",
    "GR13mrgt14pu:791": " prabhāsanaimiṣau ceti guhyāṣṭakamidaṃ jale /",
    "GR13mrgt14pu:792": " śrīśālajalpakedāra- bhairavāmrātakeśvarāḥ // MrgT_1,13.137 //",
    "GR13mrgt14pu:793": " hariścandramahākālam adhyāḥ sātipadā rucau /",
    "GR13mrgt14pu:794": " mahendrabhīmavimala- kurukṣetragayākhalāḥ // MrgT_1,13.138 //",
    "GR13mrgt14pu:795": " sanāpadottarāḥ sāṭṭa- hāsāḥ sanākhalāḥ khage /",
    "GR13mrgt14pu:796": " sthāṇusvarṇākṣagokarṇa- bhadrakarṇamahālayāḥ // MrgT_1,13.139 //",
    "GR13mrgt14pu:797": " vastrapadāvimukhāhva- rudrakoṭyaḥ khamaṇḍale /",
    "GR13mrgt14pu:798": " pavitrāṣṭakamityāhur garve mātrendriyagocare // MrgT_1,13.140 //",
    "GR13mrgt14pu:799": " sthāṇvaṣṭakaṃ dvijaśreṣṭha nāmataḥ kathayāmi te /",
    "GR13mrgt14pu:800": " mākoṭamaṇḍaleśāna- dviraṇḍachagalāṇḍakāḥ // MrgT_1,13.141 //",
    "GR13mrgt14pu:801": " sthūlasthūleśvarau śaṅku- karṇakālañjarāvapi /",
    "GR13mrgt14pu:802": " sūkṣmāmarapurāṇyaṣṭau buddhau paiśācamāditaḥ // MrgT_1,13.142 //",
    "GR13mrgt14pu:803": " rākṣasaṃ yākṣagāndharvaṃ māhendraṃ ca maharddhimat /",
    "GR13mrgt14pu:804": " saumyaṃ prājeśvaraṃ brāhmaṃ dīptaṃ paramayā śriyā // MrgT_1,13.143 //",
    "GR13mrgt14pu:805": " gauṇe yogīśadhāmāni tvakṛtaṃ kṛtaraibhavam /",
    "GR13mrgt14pu:806": " % kṛtabhairavam KSTS brāhmavaiṣṇavakaumāram aumaṃ śraikaṇṭhamantataḥ // MrgT_1,13.144 //",
    "GR13mrgt14pu:807": " vīrabhadrasya rucimad ddhāma yogivarastutam /",
    "GR13mrgt14pu:808": " svapadādho 'dhikārastha- sarvarudrādhikaśriyaḥ // MrgT_1,13.145 //",
    "GR13mrgt14pu:809": " vāmadevabhavānanta- bhīmomāpatyajeśvarāḥ /",
    "GR13mrgt14pu:810": " sarveśāneśvarāveka- vīraikaśivasaṃjñitau // MrgT_1,13.146 //",
    "GR13mrgt14pu:811": " ugraḥ pracaṇḍadṛk ceśo guṇānāṃ mūrdhni saṃsthitāḥ /",
    "GR13mrgt14pu:812": " tapasā guruṇopāsya krodhādīn gurutāṃ matāḥ // MrgT_1,13.147 //",
    "GR13mrgt14pu:813": " svādhikāravidhau tīkṣṇā rudrāḥ sarvārthadṛkkriyāḥ /",
    "GR13mrgt14pu:814": " tebhyo daśaguṇaśrīkān pradhānādhipatīñchṛṇu // MrgT_1,13.148 //",
    "GR13mrgt14pu:815": " krodheśacaṇḍasaṃvarta- jyotiḥpiṅgalasūragāḥ /",
    "GR13mrgt14pu:816": " pañcāntakaikavīrau ca śikheda iti te smṛtāḥ // MrgT_1,13.149 //",
    "GR13mrgt14pu:817": " sarvendriyaḥ sarvatanuḥ sarvāntaḥkaraṇāśrayaḥ /",
    "GR13mrgt14pu:818": " puruṣe niyatau yantā kāle kalanaśaktimān // MrgT_1,13.150 //",
    "GR13mrgt14pu:819": " bhuvaneśamahādeva- vāmadevabhavodbhavāḥ /",
    "GR13mrgt14pu:820": " ekapiṅgekṣaṇeśānā- -ṅguṣṭhamātrāśca bhāsvarāḥ // MrgT_1,13.151 //",
    "GR13mrgt14pu:821": " parameśopamā rāga- vidyāgarbhe kalāpade /",
    "GR13mrgt14pu:822": " mahāpuracatuḥṣaṣṭi- maṇḍale maṇḍalādhipāḥ // MrgT_1,13.152 //",
    "GR13mrgt14pu:823": " anantastrikalo goptā kṣemīśo brahmaṇaḥ patiḥ /",
    "GR13mrgt14pu:824": " dhruvatejodhiṣau rudrau gahaneśaśca viśvarāṭ // MrgT_1,13.153 //",
    "GR13mrgt14pu:825": " māyādhikāriṇo rudrā maṇḍalādhipatīśvarāḥ /",
    "GR13mrgt14pu:826": " saṃsāracakrakārūḍha- bhūtagrāmavivartakāḥ // MrgT_1,13.154 //",
    "GR13mrgt14pu:827": " etāvatyeva ghoreyaṃ sarvabhūtabhavāvaniḥ /",
    "GR13mrgt14pu:828": " sīdantyajñānino yasyāṃ paṅke gāva ivācalāḥ // MrgT_1,13.155 //",
    "GR13mrgt14pu:829": " bhṛguṇī brahmavetālī sthāṇumatyambikā parā /",
    "GR13mrgt14pu:830": " rūpiṇī nandinī jvālā saptasaptārbudeśvarāḥ // MrgT_1,13.156 //",
    "GR13mrgt14pu:831": " vidyārājñyastu kathitā vidyāyāṃ rudrasaṃstutāḥ /",
    "GR13mrgt14pu:832": " tāsāmupari dīptaśrīr devo vidyādhipaḥ sthitaḥ // MrgT_1,13.157 //",
    "GR13mrgt14pu:833": " mantreśeśacidāviṣṭa- rudravyūhāṣṭakānugaḥ /",
    "GR13mrgt14pu:834": " ucchuṣmāḥ śambarāścaṇḍā mahāvīryāḥ padadruhaḥ // MrgT_1,13.158 //",
    "GR13mrgt14pu:835": " rudrā gaṇāḥ sadikpālāḥ śāstrāṇi patayastataḥ /",
    "GR13mrgt14pu:836": " te cānantaprabhṛtayo gaditā eva nāmataḥ // MrgT_1,13.159 //",
    "GR13mrgt14pu:837": " svasvarūpāśca te vipra pūrvaṃ praśnānuṣaṅgataḥ /",
    "GR13mrgt14pu:838": " sādāśive pavitrāṅga- sakalādiparicchadaḥ // MrgT_1,13.160 //",
    "GR13mrgt14pu:839": " devaḥ sadāśivo bindau nivṛttyādikaleśvarāḥ /",
    "GR13mrgt14pu:840": " nāde dhvanipatiḥ śaktau sarvaśaktimatāṃ varaḥ // MrgT_1,13.161 //",
    "GR13mrgt14pu:841": " yonirviśvasya vāgīśāḥ patayaḥ parataḥ śivaḥ /",
    "GR13mrgt14pu:842": " sadāśivaśivāntādhva- kalpitāṇuvapuḥsthitiḥ // MrgT_1,13.162 //",
    "GR13mrgt14pu:843": " sarvātiśayaviśrāmas tadūrdhvaṃ patayaḥ katham /",
    "GR13mrgt14pu:844": " īśānatītya śāntāntaṃ tattvaṃ sādāśivaṃ smṛtam // MrgT_1,13.163 //",
    "GR13mrgt14pu:845": " bhuvanānyapi nādādi- kalā nānyaḥ patiḥ śivāt /",
    "GR13mrgt14pu:846": " kiṃtu yaḥ patibhedo 'smin sa śāstre śaktibhedavat // MrgT_1,13.164 //",
    "GR13mrgt14pu:847": " kṛtyabhedopacāreṇa tadbhedasthānabhedajaḥ /",
    "GR13mrgt14pu:848": " karotyunmīlanaṃ yābhiḥ śaktibhirnaratejasaḥ // MrgT_1,13.165 //",
    "GR13mrgt14pu:849": " tā nivṛttyādisaṃjñānāṃ bhuvanānāmadhīśvarāḥ /",
    "GR13mrgt14pu:850": " nivartayati bhūtāni yayā sāsya nivartikā // MrgT_1,13.166 //",
    "GR13mrgt14pu:851": " nivṛttiriti tatsthānaṃ tatreśo 'pi nivṛttimān /",
    "GR13mrgt14pu:852": " nivṛttasya gatirbhūyo yayā prācyāvalakṣaṇā // MrgT_1,13.167 //",
    "GR13mrgt14pu:853": " niṣidhyate pratiṣṭhā sā sthānaṃ tavāṃśca tatpatiḥ /",
    "GR13mrgt14pu:854": " tyaktvāptagamyaviṣayaṃ yayā jñānaṃ dadātyaṇoḥ // MrgT_1,13.168 //",
    "GR13mrgt14pu:855": " sā vidyā sthānamapyasyā vidyeśaśca tadīśvaraḥ /",
    "GR13mrgt14pu:856": " sarvaduḥkhapraśamanaṃ yayāsya kurute haraḥ // MrgT_1,13.169 //",
    "GR13mrgt14pu:857": " sā śāntistatpadaṃ ceti tatkurvan so 'pi śāntimān /",
    "GR13mrgt14pu:858": " ūrdhvādhoviṣayāloko mahānyaśca mahattaraḥ // MrgT_1,13.170 //",
    "GR13mrgt14pu:859": " mahattamaśca kriyate cito yābhirvimucyataḥ /",
    "GR13mrgt14pu:860": " tā indhikādyāstatsthānaṃ tadvānīśastisṛṣvapi // MrgT_1,13.171 //",
    "GR13mrgt14pu:861": " sarvajñatvādiyoge 'pi niyojyatvaṃ malāṃśataḥ /",
    "GR13mrgt14pu:862": " pramārṣṭi tadyayā sāsya mocikā tatpadaṃ ca yat // MrgT_1,13.172 //",
    "GR13mrgt14pu:863": " mocakastatkriyākṛcca yayeśānaṃ karoti tam /",
    "GR13mrgt14pu:864": " sordhvagā tatpadaṃ ceti tadīśaścordhvagāpatiḥ // MrgT_1,13.173 //",
    "GR13mrgt14pu:865": " ye 'pi tatpadamāpannāḥ śaivasādhanayogataḥ /",
    "GR13mrgt14pu:866": " te tatsthityantamāhlādaṃ prāpya yānti paraṃ padam // MrgT_1,13.174 //",
    "GR13mrgt14pu:867": " na ca sṛṣṭyādi kurvanti svārthaniṣṭhā hi te yataḥ /",
    "GR13mrgt14pu:868": " iti sādāśivaṃ tattvaṃ vyākhyātaṃ leśatastava // MrgT_1,13.175 //",
    "GR13mrgt14pu:869": " śaktāvapyevamityeṣa sakalaḥ kṛtyayogataḥ /",
    "GR13mrgt14pu:870": " kṛtyaṃ tadādiviṣayaṃ niṣkalo 'nyatra sarvadā // MrgT_1,13.176 //",
    "GR13mrgt14pu:871": " bhūmiprādhānikagranthi- vidyābindukalādiṣu /",
    "GR13mrgt14pu:872": " guṇakārāḥ daśādyāḥ syur nādakoṭeradho mune // MrgT_1,13.177 //",
    "GR13mrgt14pu:873": " ūrdhvaṃ kalāyā vidyādhaḥ śrūyante gahanādhipāḥ /",
    "GR13mrgt14pu:874": " tadantarālametāvad iti dhījātra lakṣaṇā // MrgT_1,13.178 //",
    "GR13mrgt14pu:875": " dvayorapyadhvanorevaṃ kramaprasavayoginoḥ /",
    "GR13mrgt14pu:876": " vilayaḥ prātilomyena śaktitattvadvayāvadhiḥ // MrgT_1,13.179 //",
    "GR13mrgt14pu:877": " vyastasyātha samastasya vilayaḥ sa kathaṃ kiyān /",
    "GR13mrgt14pu:878": " tattvamārgasya bhagavan brūhi sarvārthadarśyasi // MrgT_1,13.180 //",
    "GR13mrgt14pu:879": " mahāsvāpe samastasya vyastasyāvāntaro layaḥ /",
    "GR13mrgt14pu:880": " sargo 'pyevaṃ sthiteḥ kālaḥ kathyamāno 'vadhāryatām // MrgT_1,13.181 //",
    "GR13mrgt14pu:881": " caturyugasahasrāntam aharhemāṇḍajanmanaḥ /",
    "GR13mrgt14pu:882": " niśā tāvatyahorātra- mānenābdaparārdhake // MrgT_1,13.182 //",
    "GR13mrgt14pu:883": " vilayo vyutkrameṇaiṣa prakṛtyādi nivāryate /",
    "GR13mrgt14pu:884": " tadā rudraśataṃ vīra- śrīkaṇṭhau ca pradhānapāḥ // MrgT_1,13.183 //",
    "GR13mrgt14pu:885": " śaktyākramya jagatsūkṣmaṃ sūkṣmadehāṃśca cidvataḥ /",
    "GR13mrgt14pu:886": " prakṛtisthāśayān kālaṃ tatsvāpāntamupāsate // MrgT_1,13.184 //",
    "GR13mrgt14pu:887": " śiveṣṭamantrabhṛnnunna- maṇḍalādhipatīritāḥ /",
    "GR13mrgt14pu:888": " kāle jagatsamutpādya svādhikāraṃ prakurvate // MrgT_1,13.185 //",
    "GR13mrgt14pu:889": " karma dharmādikaṃ tacca guṇatvena matau sthitam /",
    "GR13mrgt14pu:890": " guṇino na guṇo 'paiti prakṛtāvucyate katham // MrgT_1,13.186 //",
    "GR13mrgt14pu:891": " satyaṃ buddhiguṇaḥ karma nāpaiti guṇino guṇaḥ /",
    "GR13mrgt14pu:892": " dehākṣaphalabhūmīnāṃ tātsthyāt tatropacaryate // MrgT_1,13.187 //",
    "GR13mrgt14pu:893": " ādhāre kāraṇe kārye samīpe copakārake /",
    "GR13mrgt14pu:894": " dharmādyanukṛtau ceti lakṣaṇāṃ sūrayo jaguḥ // MrgT_1,13.188 //",
    "GR13mrgt14pu:895": " evaṃ guṇādisargāṇāṃ parārdhe guṇakāraṇam /",
    "GR13mrgt14pu:896": " kalā leḍhi kalāṃ māyā svādhikāraparāṅmukhī // MrgT_1,13.189 //",
    "GR13mrgt14pu:897": " tannivṛttau nivartante devāstadadhikāriṇaḥ /",
    "GR13mrgt14pu:898": " sargasthityādiko yasmād adhikārastadāśrayaḥ // MrgT_1,13.190 //",
    "GR13mrgt14pu:899": " evaṃ mantreśamukhyeṣu viśatsvabhimataṃ padam /",
    "GR13mrgt14pu:900": " vidyāmatti sadātattvaṃ tadbindurbaindavaṃ dhvaniḥ // MrgT_1,13.191 //",
    "GR13mrgt14pu:901": " nādamatti parā śaktiḥ śaktimīṣṭe svayaṃ haraḥ /",
    "GR13mrgt14pu:902": " bhavināṃ viśramāyaivaṃ māyāyāśca paraḥ śivaḥ // MrgT_1,13.192 //",
    "GR13mrgt14pu:903": " ākalayya svadṛkśaktyā svāpaṃ sṛṣṭyai pravartate /",
    "GR13mrgt14pu:904": " evaṃ tattvāni bhāvāśca bhuvanāni vapūṃṣi ca // MrgT_1,13.193 //",
    "GR13mrgt14pu:905": " śuddhāśuddhādhvanorvipra vyākhyātāni samāsataḥ /",
    "GR13mrgt14pu:906": " vidyā pañcāṇudehāśca bindurnādo 'tha kāraṇam // MrgT_1,13.194 //",
    "GR13mrgt14pu:907": " pañcaskandhaḥ paro mārgaḥ kva bhāvāḥ pratyayaḥ sthitāḥ /",
    "GR13mrgt14pu:908": " nādaḥ sūkṣmaḥ kalā kāla- rāgayugme sapūruṣe // MrgT_1,13.195 //",
    "GR13mrgt14pu:909": " sthūlaḥ pañcakalo nādaḥ pañcatattvāśrayo mune /",
    "GR13mrgt14pu:910": " pradhānādicaturgranthi- nidhirbinduścatuṣkalaḥ // MrgT_1,13.196 //",
    "GR13mrgt14pu:911": " garve manomukhā devā buddhau bhāvādayaḥ sthitāḥ /",
    "GR13mrgt14pu:912": " pañcamantratanurdevaḥ sthitastanmātrapañcake /",
    "GR13mrgt14pu:913": " sūkṣmabhūteṣu mantreśā mantrāḥ sthūleṣu saṃsthitāḥ // MrgT_1,13.197 //",
    "GR13mrgt14pu:914": " iti yadaṇunirodhi dhvāntabījādyadṛṣṭaṃ paśumatasṛtadṛgbhiḥ pāśajālaṃ subhūyaḥ /",
    "GR13mrgt14pu:915": " tadupaśamanimittaṃ vakṣyamāṇakriyāto rucadavihataśaktiḥ śāmbhavī mantrasampat // MrgT_1,13.198",
    "GR13mrgt14pu:916": " samāptaśca vidyāpādaḥ",
    "GR13mrgt14pu:917": " yenāṇūnāmuṣitamamalaṃ dṛkkriyākhyasvarūpaṃ yatsadbhāvādbhavajalanidhau jantujātasya pātaḥ",
    "GR13mrgt14pu:918": " durvāraṃ tatkṣapayati tamo yatprasādastamīśaṃ caryāpāde vivṛtiracanāṃ kurmahe sampraṇamya athāto deśikādīnāṃ sāmānyācārasaṃgrahaḥ /",
    "GR13mrgt14pu:919": " paraścāvasaraprāptaḥ samāsenopadiśyate // MrgT_3.1 //",
    "GR13mrgt14pu:920": " deśiko mantravṛttiśca putrakaḥ samayī ca yaḥ /",
    "GR13mrgt14pu:921": " catvāra ete śaivāḥ syur vratino 'vratino 'pi vā // MrgT_3.2 //",
    "GR13mrgt14pu:922": " vratino jaṭilā muṇḍās teṣvagryā bhasmapāṇḍarāḥ /",
    "GR13mrgt14pu:923": " tilakaiḥ puṇḍrakaiḥ paṭṭair bhūṣitā bhūmipādayaḥ // MrgT_3.3 //",
    "GR13mrgt14pu:924": " jaṭā na śūdro vibhṛyān nājño nāpi pramādavān /",
    "GR13mrgt14pu:925": " na yoṣinna vayontasthā na rogī vikalo 'pi vā // MrgT_3.4 //",
    "GR13mrgt14pu:926": " kalātattvapavitrāṇu- śaktimantreśasaṃkhyayā /",
    "GR13mrgt14pu:927": " vibhajya keśānsampātya pratyaṃśaṃ saṃhitāṇubhiḥ // MrgT_3.5 //",
    "GR13mrgt14pu:928": " vrateśvarasya purato badhnīyācchivatejasā /",
    "GR13mrgt14pu:929": " mantriṇaḥ sādhyamantreṇa hṛdā putrakayogyayoḥ // MrgT_3.6 //",
    "GR13mrgt14pu:930": " kṛmighnadravyamiśreṇa bhasmanā traiphalena ca /",
    "GR13mrgt14pu:931": " sāyacūrṇena vā puṣṭiṃ nayettā bhautikavratī // MrgT_3.7 //",
    "GR13mrgt14pu:932": " bhautikavratinaste syur yeṣāṃ sāvadhikaṃ vratam /",
    "GR13mrgt14pu:933": " dehapātāntakaṃ yeṣāṃ te niṣṭhāvratinaḥ smṛtāḥ // MrgT_3.8 //",
    "GR13mrgt14pu:934": " guravaḥ putrakā ye ca na prāthamikasādhakāḥ /",
    "GR13mrgt14pu:935": " pūrṇavratāvadhiḥ samyag vrateśāyārpitavrataḥ // MrgT_3.9 //",
    "GR13mrgt14pu:936": " nyastavratāṅgaḥ satpatnī- parigrahavibhūtimān /",
    "GR13mrgt14pu:937": " bhautikaḥ kāmya ityuktaḥ satsāntānika eva vā // MrgT_3.10 //",
    "GR13mrgt14pu:938": " sādhako lokadharmī yaḥ putrakaḥ snātako gṛhī /",
    "GR13mrgt14pu:939": " samayī prāggṛhasthaśca śaivāḥ syurvratavarjitāḥ // MrgT_3.11 //",
    "GR13mrgt14pu:940": " teṣāṃ sādhāraṇaṃ karma sandhyopāsanamarcanam /",
    "GR13mrgt14pu:941": " snānādīni tadaṅgāni parvasu dviguṇakriyā // MrgT_3.12 //",
    "GR13mrgt14pu:942": " nyagrodhāśvatthapatreṣu vātaghnākṣadaleṣu ca /",
    "GR13mrgt14pu:943": " kāṃsye vābhojanaṃ bhaikṣaṃ cāturvarṇyamakutsitam // MrgT_3.13 //",
    "GR13mrgt14pu:944": " sarvāmarapratiṣṭhāsu setvādīnāṃ niveśane /",
    "GR13mrgt14pu:945": " sīmantonnayanādyeṣu saṃskāreṣvannavarjanam // MrgT_3.14 //",
    "GR13mrgt14pu:946": " caruṇā phalamūlairvā haviṣyeṇāpareṇa vā /",
    "GR13mrgt14pu:947": " caturdaśyāmathāṣṭamyāṃ pañcadaśyāṃ ca vartanam // MrgT_3.15 //",
    "GR13mrgt14pu:948": " vyatīpātadinadhvaṃsa- māsavṛddhyayanādiṣu /",
    "GR13mrgt14pu:949": " viśeṣasaṃyamaḥ kāryaḥ śaivānāṃ ca pratarpaṇam // MrgT_3.16 //",
    "GR13mrgt14pu:950": " mārgakṣīṇe ripugraste rogārte kṣutprapīḍite /",
    "GR13mrgt14pu:951": " sarvātmanā samuddhāraḥ kartavyaḥ śivayoginaḥ // MrgT_3.17 //",
    "GR13mrgt14pu:952": " māṃsayoṣinmadhutyāgo vratinaḥ kṣitiśāyitā /",
    "GR13mrgt14pu:953": " mātrārakṣaṇamekasya kamaṇḍalusahāyatā // MrgT_3.18 //",
    "GR13mrgt14pu:954": " strīgītanartitālāpa- vilāsānāmupekṣaṇam /",
    "GR13mrgt14pu:955": " striyā raho 'vyavasthānaṃ sragabhyaṅgādivarjanam // MrgT_3.19 //",
    "GR13mrgt14pu:956": " kṛṣṇapakṣe caturdaśyām aṣṭamyāṃ siddhadarśane /",
    "GR13mrgt14pu:957": " śrāddhaṃ parvasu sarveṣu viṣuve cāṣṭakādiṣu // MrgT_3.20 //",
    "GR13mrgt14pu:958": " gurutattulyabandhūnāṃ bhrātṝṇāṃ jyāyasāmapi /",
    "GR13mrgt14pu:959": " pūjanaṃ madhuparkādyaiḥ svakāle strīniṣevaṇam // MrgT_3.21 //",
    "GR13mrgt14pu:960": " maṅgalācārayogitvaṃ gandhamālyādidhāraṇam /",
    "GR13mrgt14pu:961": " pṛthakpṛthaktathaiteṣām ācāro 'pi vidhīyate // MrgT_3.22 //",
    "GR13mrgt14pu:962": " maheśaśaktinunnānāṃ guruḥ kuryādanugraham /",
    "GR13mrgt14pu:963": " parīkṣābhiḥ parijñāya vṛddhoktābhiḥ prayatnavān // MrgT_3.23 //",
    "GR13mrgt14pu:964": " akṛtvā śivabhaktānāṃ kṛtvā ca vyabhicāriṇām /",
    "GR13mrgt14pu:965": " prāyaścittī bhavedyasmāt kuryādyatnamataḥ param // MrgT_3.24 //",
    "GR13mrgt14pu:966": " karma saṃjīvanaṃ kuryād vyabhicāriṇi dīkṣite /",
    "GR13mrgt14pu:967": " sṛṣṭitaḥ saṃhitāhomād adhaḥ pūrṇāsamanvitam // MrgT_3.25 //",
    "GR13mrgt14pu:968": " saṃjīvanaṃ na dagdhasya karmaṇo 'sti mṛṣā citaḥ /",
    "GR13mrgt14pu:969": " khedanāpāyaśamanaṃ prāyaścittaṃ hi tadguroḥ // MrgT_3.26 //",
    "GR13mrgt14pu:970": " darśanāntarasaṃsthābhyaś cyutānāmanuvartinām /",
    "GR13mrgt14pu:971": " vidhāyaivaṃ svajātyantaṃ dīkṣāṃ kuryādvilomataḥ // MrgT_3.27 //",
    "GR13mrgt14pu:972": " na te mantraprayoktāraḥ punarbhavatayā matāḥ /",
    "GR13mrgt14pu:973": " mantrasādhanasaṃsiddheḥ kuryāttānītarāṇyataḥ // MrgT_3.28 //",
    "GR13mrgt14pu:974": " vyākuryācchivabhaktebhyas tantrārthaṃ gatamatsaraḥ /",
    "GR13mrgt14pu:975": " nyāyato nyāyavartibhyaḥ pālayan gurusantatim // MrgT_3.29 //",
    "GR13mrgt14pu:976": " nājīrṇāmlarasodgāre na ca viṇmūtrabādhane /",
    "GR13mrgt14pu:977": " na chardyāṃ nātisāre vā nāsnātaḥ kṛtamaithunaḥ // MrgT_3.30 //",
    "GR13mrgt14pu:978": " pūte mahītale sthitvā paśuśravaṇavarjite /",
    "GR13mrgt14pu:979": " paridhyantaḥsthitaṃ ceṣṭvā śivaṃ praṇavavigraham // MrgT_3.31 //",
    "GR13mrgt14pu:980": " gaṇādhyakṣaṃ guruṃ caiva kārakaṃ ca kriyāśrayam /",
    "GR13mrgt14pu:981": " pustakaṃ guptasatsūtraṃ vidhāyopari kasyacit // MrgT_3.32 //",
    "GR13mrgt14pu:982": " brūyādaṅga paṭhasveti kṛtārthaṃ prāgudaṅmukhaḥ /",
    "GR13mrgt14pu:983": " prārabheta gururvyākhyāṃ sambandhārthoktipūrvikām // MrgT_3.33 //",
    "GR13mrgt14pu:984": " sroto brūyādanusroto bhedān saṃkhyānameva ca /",
    "GR13mrgt14pu:985": " pravṛttaye guruṃ svaṃ ca steyī syāttadakīrtanāt // MrgT_3.34 //",
    "GR13mrgt14pu:986": " srotāṃsi kāmikādyūrdhvam asitāṅgādi dakṣiṇam /",
    "GR13mrgt14pu:987": " sammohādyuttaraṃ prācyaṃ trotalādi suvistaram // MrgT_3.35 //",
    "GR13mrgt14pu:988": " āpyaṃ caṇḍāsidhārādi caṇḍanāthaparigraham /",
    "GR13mrgt14pu:989": " śaivaṃ māntreśvaraṃ gāṇaṃ divyamārṣaṃ ca gauhyakam // MrgT_3.36 //",
    "GR13mrgt14pu:990": " yoginīsiddhakaulaṃ ca srotāṃsyaṣṭau vidurbudhaḥ /",
    "GR13mrgt14pu:991": " pratisroto 'nuyāyīni tāni brūyādvibhāgaśaḥ // MrgT_3.37 //",
    "GR13mrgt14pu:992": " śaivaṃ prāktantranirmāṇam ājñāsiddhamasaṃśayam /",
    "GR13mrgt14pu:993": " tadīśānairgaṇairdevair munibhiśca tadicchayā // MrgT_3.38 //",
    "GR13mrgt14pu:994": " vijñāya sambhṛtaṃ svoktyā tādākhyaṃ samupāgatam /",
    "GR13mrgt14pu:995": " guhyakā bhujagā yakṣā dānavāśca śiveritāḥ // MrgT_3.39 //",
    "GR13mrgt14pu:996": " yadūcurupasaṃhṛtya tatsroto gauhyakaṃ smṛtam /",
    "GR13mrgt14pu:997": " yoginyo lebhire jñānaṃ sadyo yogāvabhāsakam // MrgT_3.40 //",
    "GR13mrgt14pu:998": " yenatadyoginīkaulaṃ nottīrṇaṃ tābhya eva tat /",
    "GR13mrgt14pu:999": " tathānyadapi saṃhāro yo miśro miśra eva saḥ // MrgT_3.41 //",
    "GR13mrgt14pu:1000": " vādibhedaprabhinnatvāt teṣāṃ saṃkhyā na vidyate /",
    "GR13mrgt14pu:1001": " śaivā raudrā mahābhedā daśāṣṭādaśa cordhvake // MrgT_3.42 //",
    "GR13mrgt14pu:1002": " raudrā rudraiḥ śivāviṣṭair udgīrṇā na svabuddhitaḥ /",
    "GR13mrgt14pu:1003": " śaivānāṃ kāmikaṃ pūrvaṃ yogodbhavamacintyakam // MrgT_3.43 //",
    "GR13mrgt14pu:1004": " kāraṇaṃ jñānamajitaṃ dīptākhyaṃ sūkṣmakaṃ param /",
    "GR13mrgt14pu:1005": " sāhasramaṃśumatsaṃjñaṃ suprabhiddaśamaṃ viduḥ // MrgT_3.44 //",
    "GR13mrgt14pu:1006": " raudrāṇāṃ vijayaṃ pūrvaṃ niḥśvāsaṃ pārameśvaram /",
    "GR13mrgt14pu:1007": " svāyambhuvaṃ tathāgneyaṃ vīrabhadraṃ ca rauravam // MrgT_3.45 //",
    "GR13mrgt14pu:1008": " makuṭaṃ vimalākhyaṃ ca candrajñānākhyameva ca /",
    "GR13mrgt14pu:1009": " mukhabimbakamudgītaṃ lalitaṃ siddhasaṃjñakam // MrgT_3.46 //",
    "GR13mrgt14pu:1010": " santānaṃ caiva śarvoktaṃ kiraṇaṃ vātulaṃ param /",
    "GR13mrgt14pu:1011": " tadārabhya ciraṃ nāti vyākuryātprathame 'hani // MrgT_3.47 //",
    "GR13mrgt14pu:1012": " prārambhe 'pi na sampraśna- pratipraśnātimātrakam /",
    "GR13mrgt14pu:1013": " trīṇi mūlāni sūtrāṇi dve tathaikamathāpi vā // MrgT_3.48 //",
    "GR13mrgt14pu:1014": " vidhāyoparamedūrdhvaṃ vadanvighnairviruddhyate /",
    "GR13mrgt14pu:1015": " yatra bīja ivārūḍho mahātantrārthapādapaḥ // MrgT_3.49 //",
    "GR13mrgt14pu:1016": " ābhāti mūlasūtraṃ tad athaśabdādyalaṃkṛtam /",
    "GR13mrgt14pu:1017": " tasyoddeśakamanyatsyāt saṃkhyāsaṃjñādivācakam // MrgT_3.50 //",
    "GR13mrgt14pu:1018": " tallakṣaṇaṃ svarūpoktis tadanyo bhāṣyasaṃgrahaḥ /",
    "GR13mrgt14pu:1019": " brūte ya evaṃ yo 'dhīte tāvubhau hatakalmaṣau // MrgT_3.51 //",
    "GR13mrgt14pu:1020": " loke prāpya yaśo dīptaṃ viśetāṃ dhāma śāṃkaram /",
    "GR13mrgt14pu:1021": " anadhyāye svatantrokta- vidhinā śṛṇvate mṛṣā // MrgT_3.52 //",
    "GR13mrgt14pu:1022": " śaivaṃ vadannihālpāyur mṛtaḥ pretatvamaśnute /",
    "GR13mrgt14pu:1023": " nādhyāpayeccaturdaśyām aṣṭamyāṃ pakṣayordvayoḥ // MrgT_3.53 //",
    "GR13mrgt14pu:1024": " pratipatpañcadaśyośca caturthyāmarkasaṃkrame /",
    "GR13mrgt14pu:1025": " nirghātolkāmahīkampa- paścāccāpeṣu vāsaraḥ // MrgT_3.54 //",
    "GR13mrgt14pu:1026": " saṃdhyāstanitadigdāha- pariveṣopaleṣu ca /",
    "GR13mrgt14pu:1027": " nīhāraprāgdhanurvyoma- pureṣveteṣu darśanāt // MrgT_3.55 //",
    "GR13mrgt14pu:1028": " kīlake ca ravīndusthe tryahaṃ svarbhānudarśane /",
    "GR13mrgt14pu:1029": " pañcarātraṃ harimakhe pavitre ca makhadviṣaḥ // MrgT_3.56 //",
    "GR13mrgt14pu:1030": " biḍālavyālabhekeṣu gateṣvantarato dinam /",
    "GR13mrgt14pu:1031": " tryahaṃ triphaṇini vyāle dṛṣṭe dviphaṇini dvyaham // MrgT_3.57 //",
    "GR13mrgt14pu:1032": " antaḥ śavaśrutau dāhe śavagandhe kharānile /",
    "GR13mrgt14pu:1033": " tadvirāmaṃ vinā khyāta- jantumṛtyau ca vāsaram // MrgT_3.58 //",
    "GR13mrgt14pu:1034": " gurau māsaṃ śivībhūte bhrātṛśiṣyādike tryaham /",
    "GR13mrgt14pu:1035": " śaive rājani saptāhaṃ trirātraṃ paśudharmiṇi // MrgT_3.59 //",
    "GR13mrgt14pu:1036": " svakalpānvayasiddheṣu tathānyeṣvapi deśikaḥ /",
    "GR13mrgt14pu:1037": " prāgvyākhyānaparāmarśa- samādhāneṣṭikṛdbhavet // MrgT_3.60 //",
    "GR13mrgt14pu:1038": " samayī putrako vāpi jñātvā kiṃcidapūrvakam /",
    "GR13mrgt14pu:1039": " nivedayedanujñāto gurave pīṭhavartine // MrgT_3.61 //",
    "GR13mrgt14pu:1040": " śṛṇuyātsvābhiṣiktādvā yogapīṭheṣṭaśaṃkaraḥ /",
    "GR13mrgt14pu:1041": " bahiḥ sthito bahiḥsaṃsthāt parasiktādapīṭhagāt // MrgT_3.62 //",
    "GR13mrgt14pu:1042": " na yāyādanupānatkaḥ kvacinnāpyasahāyavān /",
    "GR13mrgt14pu:1043": " nātiprāṅnātivelāyāṃ na rātrau na khārātape // MrgT_3.63 //",
    "GR13mrgt14pu:1044": " na nīcaiḥ saṃvasennnāpi vṛthā yāyādgṛhādgṛham /",
    "GR13mrgt14pu:1045": " tathā nopahasetkaṃcin nānukuryānna pīḍayet // MrgT_3.64 //",
    "GR13mrgt14pu:1046": " nāsadācaritaṃ kiṃcid ācaretsa gururyataḥ /",
    "GR13mrgt14pu:1047": " tadāpannamamānyatvaṃ mantryādiṣu na vāryate // MrgT_3.65 //",
    "GR13mrgt14pu:1048": " putrakaḥ prātarutthāya samayī ca kṛtāhnikaḥ /",
    "GR13mrgt14pu:1049": " kṛtapraṇāmo 'nujñāto guruṇā kṛtyamācaret // MrgT_3.66 //",
    "GR13mrgt14pu:1050": " adhītya śṛṇuyācchāstraṃ gurutantro gurau vasan /",
    "GR13mrgt14pu:1051": " tyaktvābhimānamātsarya- ḍambhavyasanasantatim // MrgT_3.67 //",
    "GR13mrgt14pu:1052": " kaṇṭhaprāvṛtiniṣṭhīva- kāsahāsādi sannidhau /",
    "GR13mrgt14pu:1053": " gurorna kuryānno vādaṃ kaiścinnotkṛṣṭaveṣavān // MrgT_3.68 //",
    "GR13mrgt14pu:1054": " udvartanāṅgasaṃskāra- jṛmbhaṇāsanasaṃsthitīḥ /",
    "GR13mrgt14pu:1055": " samānālāpaparyaṅga- bandhadhyānārcanādikam // MrgT_3.69 //",
    "GR13mrgt14pu:1056": " na bhuñjānaṃ samādhisthaṃ caṅkramantaṃ kriyodyatam /",
    "GR13mrgt14pu:1057": " sthitaṃ gurusamīpe vā matimānnābhivādayet // MrgT_3.70 //",
    "GR13mrgt14pu:1058": " gacchantaṃ pṛṣṭhato yāyād viśantamanusaṃviśet /",
    "GR13mrgt14pu:1059": " tadvaco nānuyuñjīta śayānaṃ na prabodhayet // MrgT_3.71 //",
    "GR13mrgt14pu:1060": " anujñātaścaredbhaikṣaṃ prāptamadyānniveditam /",
    "GR13mrgt14pu:1061": " śayīta supta ityādi kuryādvidhyuditaṃ ca yat // MrgT_3.72 //",
    "GR13mrgt14pu:1062": " kāmaṃ caredanujñātaḥ putrako dhāmni vā vaset /",
    "GR13mrgt14pu:1063": " samayī prāggṛhasthaśca yatnenopacaredgurum // MrgT_3.73 //",
    "GR13mrgt14pu:1064": " sādhyakoṭeralabdhatvāt tallābho 'pi tadāśrayaḥ /",
    "GR13mrgt14pu:1065": " na cānyavṛttiniṣṭhasya tasmāttatsādhako bhavet // MrgT_3.74 //",
    "GR13mrgt14pu:1066": " sādhako gurvanujñātaḥ puṇyakṣetraṃ samāśritaḥ /",
    "GR13mrgt14pu:1067": " sādhyaveṣadharo maunī haviṣyacaruśākabhuk // MrgT_3.75 //",
    "GR13mrgt14pu:1068": " sahāyavānapramattaḥ phalamūlabhugeva vā /",
    "GR13mrgt14pu:1069": " iṣṭvā śivaṃ yajet sādhyaṃ japaṃ kuryāttridhoditam // MrgT_3.76 //",
    "GR13mrgt14pu:1070": " hutvā daśāṃśaṃ tadyāga- kumbhasnātaḥ śubhe dine /",
    "GR13mrgt14pu:1071": " kṣetrasthaḥ prārabhetkarma caranvā siddhisaṃśrayam // MrgT_3.77 //",
    "GR13mrgt14pu:1072": " na kaṃcidanugṛhṇīyān na niṣeveta bhartsayet /",
    "GR13mrgt14pu:1073": " nāsīta ciramanyatra vinā kṣetraparigrahāt // MrgT_3.78 //",
    "GR13mrgt14pu:1074": " mādhūkarīṃ caredbhikṣāṃ dinārthe savane gate /",
    "GR13mrgt14pu:1075": " sarvamantramukhe puṇye parameśādhidaivate // MrgT_3.79 //",
    "GR13mrgt14pu:1076": " tadanirvartya yo 'śnāti savanaṃ sūrapūjitam /",
    "GR13mrgt14pu:1077": " mantrāstaṃ nādhitiṣṭhanti yogapīṭhavyavasthitāḥ // MrgT_3.80 //",
    "GR13mrgt14pu:1078": " bhīkṣāṃ tu carato bhikṣāṃ nādadyānna vigarhitāt /",
    "GR13mrgt14pu:1079": " śaivātsvāyambhuvādeśca kutaścilliṅgino 'pi vā // MrgT_3.81 //",
    "GR13mrgt14pu:1080": " miṣṭānnapracurāṃ bhīkṣāṃ nādadyānnātisaṃskṛtām /",
    "GR13mrgt14pu:1081": " parihāsādicaturā yatra nāryastato 'pi vā // MrgT_3.82 //",
    "GR13mrgt14pu:1082": " kṛtarakṣaḥ smarannastraṃ paryaṭenmaunamāsthitaḥ /",
    "GR13mrgt14pu:1083": " bhikṣāmalabdhvā no kopaṃ kuryānno vidhṛtaściram // MrgT_3.83 //",
    "GR13mrgt14pu:1084": " na cādhvasu pradhāvatsu noktaḥ kenacidapriyam /",
    "GR13mrgt14pu:1085": " gurvagniśivavidyābhyaḥ kṣetrapālāya cāṃśakam // MrgT_3.84 //",
    "GR13mrgt14pu:1086": " samuddhṛtya sahāyena vibhajyādyātkṣitau śuciḥ /",
    "GR13mrgt14pu:1087": " samācānto japenmantraṃ vaiṣṇave samaye tataḥ // MrgT_3.85 //",
    "GR13mrgt14pu:1088": " vyatīte kṣetrapālāya svāhetyoṃkārapūrvakam /",
    "GR13mrgt14pu:1089": " baliṃ ca nairṛte dadyād gandhadhūpapuraḥsaram // MrgT_3.86 //",
    "GR13mrgt14pu:1090": " tataḥ prasārya saccarma baddhvāsanamatandritaḥ /",
    "GR13mrgt14pu:1091": " dhyāyanmantraṃ japedvidvān khinnastasmiṃllaghu svapet // MrgT_3.87 //",
    "GR13mrgt14pu:1092": " samutthāyārdharātre tu kuryātpūjājapādikam /",
    "GR13mrgt14pu:1093": " tataśca savane brāhme samidādyāharettataḥ // MrgT_3.88 //",
    "GR13mrgt14pu:1094": " śaivānāvasathaprāptān parayā śraddhayārcayet /",
    "GR13mrgt14pu:1095": " sampannaiḥ kārakaistāṃśca jñātvā liṅgairyathārhataḥ // MrgT_3.89 //",
    "GR13mrgt14pu:1096": " na kaṃcitpraṇamed brūyāt sādhyamantraṃ na kasyacit /",
    "GR13mrgt14pu:1097": " nākṣipedoṣadhīrmantra- gobrāhmaṇatapasvinaḥ // MrgT_3.90 //",
    "GR13mrgt14pu:1098": " vyaktisthānaṃ śivasyaite śivanindaiva sā yataḥ /",
    "GR13mrgt14pu:1099": " viśiṣṭenopahāreṇa yajetparvasu śaṃkaram // MrgT_3.91 //",
    "GR13mrgt14pu:1100": " kṣetrapālaṃ ca sādhyāṇuṃ caruṃ dadyānna kasyacit /",
    "GR13mrgt14pu:1101": " labdhānujño mṛṣā jātu tiṣṭhennaikamapi kṣaṇam // MrgT_3.92 //",
    "GR13mrgt14pu:1102": " guptākṣasūtrapūjāṅgaḥ kriyākālavibhāgavit /",
    "GR13mrgt14pu:1103": " kramaśaḥ siddhimāpnoti siddhikṣetrāṇi saṃcaran // MrgT_3.93 //",
    "GR13mrgt14pu:1104": " parigṛhyāthavā kṣetraṃ salliṅgādhikṛtaṃ vaset /",
    "GR13mrgt14pu:1105": " gaṇeśavṛṣabhaskanda- mātṛlokeśakīlitam // MrgT_3.94 //",
    "GR13mrgt14pu:1106": " dakṣiṇottaradigdvāraṃ śivadhāmānyarakṣitam /",
    "GR13mrgt14pu:1107": " mahājanākulaṃ dūra- samitpuṣpakuśodakam // MrgT_3.95 //",
    "GR13mrgt14pu:1108": " sopadravaṃ ca saṃtyajya parigrahaṇamācaret /",
    "GR13mrgt14pu:1109": " bāṇe liṅge svayaṃvyakte munisiddhaniṣevite // MrgT_3.96 //",
    "GR13mrgt14pu:1110": " svakalpoktena vidhinā svayaṃ vā parikalpite /",
    "GR13mrgt14pu:1111": " śuklapakṣe caturdaśyāṃ viśeṣeṇottarāyaṇe // MrgT_3.97 //",
    "GR13mrgt14pu:1112": " kuryātparigrahaṃ vidvān aṣṭamyāṃ vā samāhitaḥ /",
    "GR13mrgt14pu:1113": " yāgadhāma vidhāyādā- vastraṃ māheśvaraṃ yajet // MrgT_3.98 //",
    "GR13mrgt14pu:1114": " japtvā daśasahasrāṇi daśāṃśamanuhomayet /",
    "GR13mrgt14pu:1115": " bhūrisragbalidhūpādyair iṣṭaliṅgasthaśaṃkaraḥ // MrgT_3.99 //",
    "GR13mrgt14pu:1116": " nyaseddigīśvarāndikṣu śakrādīn śaṅkuvigrahān /",
    "GR13mrgt14pu:1117": " nāḍībhūtena sūtreṇa sandhāya bahirālikhet // MrgT_3.100 //",
    "GR13mrgt14pu:1118": " prākāraṃ bhasmanā dīptam astraṃ māheśvaraṃ japan /",
    "GR13mrgt14pu:1119": " tadantarakhilairbījair varmālabdhaistaduccaran // MrgT_3.101 //",
    "GR13mrgt14pu:1120": " prākāraṃ kavacaṃ kuryāt svadhāmno 'pyevameva hi /",
    "GR13mrgt14pu:1121": " dhāmaśaṅkuṣu lokeśān pradoṣe prativāsaram // MrgT_3.102 //",
    "GR13mrgt14pu:1122": " bāhyāvṛtau tadastrāṇi yajedantarghanacchadam /",
    "GR13mrgt14pu:1123": " kṣetrapālaṃ svadigbhāge parvasu kṣetranemigān // MrgT_3.103 //",
    "GR13mrgt14pu:1124": " kṣetre yannasti taddūrāt sahāyopahṛtaṃ bhajet /",
    "GR13mrgt14pu:1125": " na siddhikṣetramutsṛjya padamapyanyato vrajet // MrgT_3.104 //",
    "GR13mrgt14pu:1126": " varṇalakṣajapānmantro homāca daśamāṃśataḥ /",
    "GR13mrgt14pu:1127": " svaśāstravihitāṃ vṛttim āsthitasya prasiddhyati // MrgT_3.105 //",
    "GR13mrgt14pu:1128": " saṃjātavyutkramaḥ kuryāt prāyaścittaṃ vidhisthitam /",
    "GR13mrgt14pu:1129": " akāmātkāmataḥ kuryāt tadeva triguṇaṃ sudhīḥ // MrgT_3.106 //",
    "GR13mrgt14pu:1130": " sādhakāhnikavicchede sadyojātāyutaṃ japet /",
    "GR13mrgt14pu:1131": " śataṃ vā saṃyataprāṇo vāsaraṃ mārutāśanaḥ // MrgT_3.107 //",
    "GR13mrgt14pu:1132": " vāmasyānnavyatikare hiṃsāyāṃ bahurūpiṇaḥ /",
    "GR13mrgt14pu:1133": " vaktrasya syandane rātrau divā taddviguṇaṃ japet // MrgT_3.108 //",
    "GR13mrgt14pu:1134": " dvijādyucchiṣṭasaṃsarge vaktrādyanyatamaṃ guṇam /",
    "GR13mrgt14pu:1135": " caturdalābjamadhyeṣṭyā tatsthāne pañcamaṃ yajet // MrgT_3.109 //",
    "GR13mrgt14pu:1136": " ṣaḍahopoṣito lakṣaṃ japedvanyāśano 'pi vā /",
    "GR13mrgt14pu:1137": " juhuyādayutaṃ jñāte dviguṇaṃ śuddhikāraṇāt // MrgT_3.110 //",
    "GR13mrgt14pu:1138": " japennirmālyasamparke sarvabrahmāṇi lakṣaśaḥ /",
    "GR13mrgt14pu:1139": " samagrasaṃhitālakṣaṃ japennirmālyabhojane // MrgT_3.111 //",
    "GR13mrgt14pu:1140": " vāmādyāḥ patayaḥ śākya- pādārthikakapālinām /",
    "GR13mrgt14pu:1141": " ajāto 'dhipatiḥ proktas trayīnaiṣṭhikaliṅginām // MrgT_3.112 //",
    "GR13mrgt14pu:1142": " tadannabhojane śuddhir jātisamparkaśuddhivat /",
    "GR13mrgt14pu:1143": " kiṃtvaindavavrataprānte kāpālyannāśane matam // MrgT_3.113 //",
    "GR13mrgt14pu:1144": " īśānasya japellakṣaṃ tatsaṅkaraviśuddhaye /",
    "GR13mrgt14pu:1145": " kāpālisaṅkare trīṇi lakṣāṇi kṛtasaṃyamaḥ // MrgT_3.114 //",
    "GR13mrgt14pu:1146": " pramādāddhārite liṅge bhraṣṭe vā sākṣasūtrake /",
    "GR13mrgt14pu:1147": " lakṣaṃ japenmaheśasya punaḥ kuryātparigraham // MrgT_3.115 //",
    "GR13mrgt14pu:1148": " bhraṃśe vā janite bhaṅge daśāṃśo vihito mune /",
    "GR13mrgt14pu:1149": " tadanyatrārdhamūlaṃ vā sahasraṃ sulaghīyasi // MrgT_3.116 //",
    "GR13mrgt14pu:1150": " tadvacca paśunā dṛṣṭe spṛṣṭe daśaguṇaṃ japet /",
    "GR13mrgt14pu:1151": " hāritārdhaṃ guṇacchede saṃkhyāsūtrasya doṣanut // MrgT_3.117 //",
    "GR13mrgt14pu:1152": " tyāgaśca kaphaviṇmūtra- spṛṣṭasyānyatra taijasāt /",
    "GR13mrgt14pu:1153": " pramādādyoṣitaṃ gatvā prāṇāyāmāyutaṃ bhajet // MrgT_3.118 //",
    "GR13mrgt14pu:1154": " dvipañcaguṇitaṃ śuddhyai praṇavoccārasaṃśritam /",
    "GR13mrgt14pu:1155": " mahāpātakasaṃyoge śivaikādaśikāyutam // MrgT_3.119 //",
    "GR13mrgt14pu:1156": " japeddaśaguṇaṃ prāṇa- saṃyamī phalamūlabhuk /",
    "GR13mrgt14pu:1157": " tatsameṣvevameva syāt kiṃ tu prāṇāyatiṃ vinā // MrgT_3.120 //",
    "GR13mrgt14pu:1158": " pātakeṣu tadanyeṣu kriyāvyatikareṣu ca /",
    "GR13mrgt14pu:1159": " japedekādaśājātam ekaṃ vā brahmamadhyagam // MrgT_3.121 //",
    "GR13mrgt14pu:1160": " na grāhyaṃ kārakaṃ kiṃcit sakhyā jātāṃhasāhṛtam /",
    "GR13mrgt14pu:1161": " ādadāno 'parijñānāt pūrvoktādardhamācaret // MrgT_3.122 //",
    "GR13mrgt14pu:1162": " bahudaivasike yoge tulyaṃ sādharmyayogataḥ /",
    "GR13mrgt14pu:1163": " jñātvaivaṃ sādhako vidvān sahāyaṃ sadguṇaṃ bhajet // MrgT_3.123 //",
    "GR13mrgt14pu:1164": " sajātyabhijanopetaṃ yavīyāṃsaṃ guṇādhikam /",
    "GR13mrgt14pu:1165": " putrakaṃ samayasthaṃ vā susnigdhamaparaṃ tataḥ // MrgT_3.124 //",
    "GR13mrgt14pu:1166": " sādhakoktaṃ vrataṃ kuryād gururasvavaśo vratī /",
    "GR13mrgt14pu:1167": " dviguṇaṃ svavaśastāva ccaredasvavaśo vratī // MrgT_3.125 //",
    "GR13mrgt14pu:1168": " svavaśastriguṇaṃ tryaṃśaṃ vinā tatputrakaścaret /",
    "GR13mrgt14pu:1169": " putrakārdhaṃ tu samayī pūrvoktānuktapāpmanām // MrgT_3.126 //",
    "GR13mrgt14pu:1170": " kṛcchraṃ vā pratiṣaṇmāsaṃ pratyabdamathavaindavam /",
    "GR13mrgt14pu:1171": " parākaṃ taptakṛcchraṃ vā mantrī sānucaraścaret // MrgT_3.127 //",
    "GR13mrgt14pu:1172": " nirvighnasiddhimanvicchan muktyarthamitare trayaḥ /",
    "GR13mrgt14pu:1173": " sarvacchidraharaścānyo vidhireṣāṃ nigadyate // MrgT_3.128 //",
    "GR13mrgt14pu:1174": " yaḥ prāptastapasā devair harātsvavidhipuṣṭaye /",
    "GR13mrgt14pu:1175": " śrāvaṇe tadupānte vā nabhasye vocyamānavat // MrgT_3.129 //",
    "GR13mrgt14pu:1176": " śambhoḥ pavitramāpādya pūrayedvārṣikaṃ vidhim // MrgT_3.130 //",
    "GR13mrgt14pu:1177": " taccilālohamṛdratna- dārujaṃ bhaumasādhitam /",
    "GR13mrgt14pu:1178": " sarvajñavihitaṃ yāvad bubhuk.oritarasya vā // MrgT_3.App.1 //",
    "GR13mrgt14pu:1179": " ekāṅgulaṃ dvihastāntaṃ ratnajaṃ na paraṃ tataḥ /",
    "GR13mrgt14pu:1180": " lohādi pāṇiṣaḍḍhāstaṃ dārubhistrividhaṃ param // MrgT_3.App.2 //",
    "GR13mrgt14pu:1181": " athātmavatāṃ matvā [vā] svādhikāraṃ suduṣkaram /",
    "GR13mrgt14pu:1182": " yaterannatmavattāyai deśikādyā jigīṣavaḥ // MT_4.1 //",
    "GR13mrgt14pu:1183": " tadātmavattvaṃ yogitvaṃ jitākṣasyopapadyate /",
    "GR13mrgt14pu:1184": " prāṇāyāmādyanuṣṭhānāj jitākṣatvaṃ śanaiḥ śanaiḥ // MT_4.2 //",
    "GR13mrgt14pu:1185": " prāṇāyāmaḥ pratyāhāro dhāraṇā dhyānavīkṣaṇe /",
    "GR13mrgt14pu:1186": " japaḥ samādhirityaṅgāny aṅgī yogo 'ṣṭamaḥ svayam // MT_4.3 //",
    "GR13mrgt14pu:1187": " prāṇaḥ prāgudito vāyur āyāmo 'sya prakhedanam /",
    "GR13mrgt14pu:1188": " preraṇākṛṣṭisaṃrodha- lakṣaṇaṃ kratudoṣanut // MT_4.4 //",
    "GR13mrgt14pu:1189": " tataḥ sukhalavāsvāde teṣāṃ vṛttasya cetasaḥ /",
    "GR13mrgt14pu:1190": " pratyāhāro vidhātavyaḥ sarvato vinivartanam // MT_4.5 //",
    "GR13mrgt14pu:1191": " tenendriyārthasaṃsarga- vinivṛtteścito matiḥ /",
    "GR13mrgt14pu:1192": " dhāraṇāyogyatāmeti pade svecchāprakalpite // MT_4.6 //",
    "GR13mrgt14pu:1193": " cintā tadviṣayā dhyānaṃ taccādiṣṭaṃ muhurmuhuḥ /",
    "GR13mrgt14pu:1194": " tadekatānatāmeti sa samādhirvidhīyate // MT_4.7 //",
    "GR13mrgt14pu:1195": " japastadbhāṣaṇaṃ dhyeya- saṃmukhīkaraṇaṃ mune /",
    "GR13mrgt14pu:1196": " ūho 'bhivīkṣaṇaṃ vastu- vikalpānantaroditaḥ // MT_4.8 //",
    "GR13mrgt14pu:1197": " yadā vetti padaṃ heyam upādeyaṃ ca tatsthiteḥ /",
    "GR13mrgt14pu:1198": " tatpoṣakaṃ vipakṣaṃ ca yacca tatpoṣakaṃ param // MT_4.9 //",
    "GR13mrgt14pu:1199": " eṣu vyastasamasteṣu kṛtayatnasya yoginaḥ /",
    "GR13mrgt14pu:1200": " vibhānti śaktayo viśvaṃ vyāpya bhānoriva tviṣaḥ // MT_4.10 //",
    "GR13mrgt14pu:1201": " na tamīṣṭe naraḥ kaścit rakṣodānavamānavāḥ /",
    "GR13mrgt14pu:1202": " rorucānamatītyaitān dṛkkriyāprāṇarociṣā // MT_4.11 //",
    "GR13mrgt14pu:1203": " nivṛttermanaso hetuḥ saṃsargātprāṇakhedanam /",
    "GR13mrgt14pu:1204": " nivṛttirdhāraṇādīnāṃ mūlaṃ sarvasya tattataḥ // MT_4.12 //",
    "GR13mrgt14pu:1205": " vistareṇa suraśreṣṭha viprakṛṣṭaṃ ca yatsthitam /",
    "GR13mrgt14pu:1206": " yadanyatsādhanaṃ kiṃcid yogasiddheśca kathyatām // MT_4.13 //",
    "GR13mrgt14pu:1207": " na śakyaṃ vistarādvaktuṃ tatprasaṅgabhayādvidheḥ /",
    "GR13mrgt14pu:1208": " praśnasyāvaśyavācyatvāt tathāpyuddeśa ucyate // MT_4.14 //",
    "GR13mrgt14pu:1209": " mūtrādyutsṛjya vidhivad ekārdhadaśasaptabhiḥ /",
    "GR13mrgt14pu:1210": " mṛdbhirliṅgagudāsavya- hastayugmāni śaucayet // MT_4.15 //",
    "GR13mrgt14pu:1211": " dvirvratī trirapaḥ pītvā dvirvimṛjyānanaṃ spṛśet /",
    "GR13mrgt14pu:1212": " svabāhunābhihṛtkāni dvistrirvā śaucitādharaḥ // MT_4.16 //",
    "GR13mrgt14pu:1213": " hitajīrṇāśanasvasthas trikuḍyāveṣṭite gṛhe /",
    "GR13mrgt14pu:1214": " bādhāśūnye vanādau vā svāsanastha udaṅmukhaḥ // MT_4.17 //",
    "GR13mrgt14pu:1215": " namaskṛtya maheśānam umāskandagaṇādhipān /",
    "GR13mrgt14pu:1216": " ṛjugrīvāśirovakṣā nāsāgrāhitadṛgdvayaḥ // MT_4.18 //",
    "GR13mrgt14pu:1217": " pārṣṇibhyāṃ vṛṣaṇau rakṣan dantairdantānasaṃspṛśan /",
    "GR13mrgt14pu:1218": " viṣṭabhadeho dantāgre jihvāmādāya susthitaḥ // MT_4.19 //",
    "GR13mrgt14pu:1219": " recayecchaktiparyantaṃ puṭenaikena mārutam /",
    "GR13mrgt14pu:1220": " sa recakastadabhyāsād vedhavikṣiptakarmasu // MT_4.20 //",
    "GR13mrgt14pu:1221": " kramaśaḥ śaktatāmeti vikṛṣṭaviṣayeṣvapi /",
    "GR13mrgt14pu:1222": " bāhyena vāyunā mūrteḥ śaktisīmaprapūraṇam // MT_4.21 //",
    "GR13mrgt14pu:1223": " pūrakaḥ sa tadabhyāsāt sugurvapi vikarṣayet /",
    "GR13mrgt14pu:1224": " tyāgasaṃgrahaṇe hitvā nirodhaḥ kumbhakaḥ smṛtaḥ // MT_4.22 //",
    "GR13mrgt14pu:1225": " rodhaśaktistadabhyāsād vyaktimetyanivāritā /",
    "GR13mrgt14pu:1226": " tathāsya carato vidvān somasūryeśavartmasu // MT_4.23 //",
    "GR13mrgt14pu:1227": " taddharmayogyatāṃ buddhvā yogī saṃsādhayenmatam /",
    "GR13mrgt14pu:1228": " pūrakaṃ kumbhakaṃ vāpi bhajeccandrapathi sthite // MT_4.24 //",
    "GR13mrgt14pu:1229": " puṣṭimṛtyujayādyarthaṃ svātmano 'nyasya recakam /",
    "GR13mrgt14pu:1230": " anagnijvalane vṛkṣa- śoṣaṇe bījanāśane // MT_4.25 //",
    "GR13mrgt14pu:1231": " stobhonmādaviṣoddīpti- pramukheṣu tu recakam /",
    "GR13mrgt14pu:1232": " dhyānārcanajapādyeṣu dehatyāge ca śāṅkare // MT_4.26 //",
    "GR13mrgt14pu:1233": " kumbhako recakaśceṣṭo dīkṣāsaṃsthāpaneṣu ca /",
    "GR13mrgt14pu:1234": " yavīyān madhyamo jyeṣṭhaḥ sa tālairdvādaśādibhiḥ // MT_4.27 //",
    "GR13mrgt14pu:1235": " tālo dvādaśabhirjānu- pariṇāhaparibhramaiḥ /",
    "GR13mrgt14pu:1236": " so 'pi dhyānajapopetaḥ sagarbho 'nyastadujjhitaḥ // MT_4.28 //",
    "GR13mrgt14pu:1237": " yathā sagarbhaḥ sthairyāya manaso na tathetaraḥ /",
    "GR13mrgt14pu:1238": " prātarniśākṛtaṃ pāpaṃ dinānte ca divākṛtam // MT_4.29 //",
    "GR13mrgt14pu:1239": " hantyagarbho 'pi devānāṃ pracalatvaṃ pradhāvatām /",
    "GR13mrgt14pu:1240": " snāto bhavati tīrtheṣu sarvakratuṣu dīkṣitaḥ // MT_4.30 //",
    "GR13mrgt14pu:1241": " potaḥ pitṝṇāṃ yaḥ śaśvat- sagarbhamimamācaret /",
    "GR13mrgt14pu:1242": " dhyāyedadhvāntagaṃ devaṃ japettadvācakaṃ sadā // MT_4.31 //",
    "GR13mrgt14pu:1243": " kṣityādīnyatha tattvāni tadrūpādhikṛtāni vā /",
    "GR13mrgt14pu:1244": " yasmānnācetanaṃ tattvaṃ siddhamapyupakārakam // MT_4.32 //",
    "GR13mrgt14pu:1245": " śaivaṃ vapuriti dhyāyed ato yadyatsamīhitam /",
    "GR13mrgt14pu:1246": " siddhaye dhāraṇādīnāṃ vṛttīnāmanilasya ca // MT_4.33 //",
    "GR13mrgt14pu:1247": " sagarbhaṃ kumbhakaṃ vidvān ātiṣṭhedavikhinnadhīḥ /",
    "GR13mrgt14pu:1248": " ayamarkaguṇaṃ kālaṃ kṛtacittavyavasthitiḥ // MT_4.34 //",
    "GR13mrgt14pu:1249": " prāpnoti dhāraṇāśabdaṃ dhāraṇāsiddhidānataḥ /",
    "GR13mrgt14pu:1250": " sthityartho dhāraṇāśabdaḥ sthānārtho 'pyupacārataḥ // MT_4.35 //",
    "GR13mrgt14pu:1251": " sthānaṃ prāthamikasyemān yavanyādīni netarat /",
    "GR13mrgt14pu:1252": " tāni hemahimajyotiḥ- kṛṣṇasvacchāni rūpataḥ // MT_4.36 //",
    "GR13mrgt14pu:1253": " vedyardhamaṇḍalatryastra- vṛttapadmākṛtīni tu /",
    "GR13mrgt14pu:1254": " sthairyāpyāyanaviploṣa- preraṇāśūnyatāptaye // MT_4.37 //",
    "GR13mrgt14pu:1255": " bhavanti vajrakajvālā- binduśūnyānvitāni tu /",
    "GR13mrgt14pu:1256": " bādhakānyanuvartīni madhyasthānyavagatya ca // MT_4.38 //",
    "GR13mrgt14pu:1257": " yogī vyastasamastāni bibhṛyādiṣṭasiddhaye /",
    "GR13mrgt14pu:1258": " kva deśe dhāraṇārūpaṃ cintanīyaṃ vipaścitā // MT_4.39 //",
    "GR13mrgt14pu:1259": " kiṃ ca vyastasamastānāṃ phalaṃ brūhi sureśvara /",
    "GR13mrgt14pu:1260": " hṛdi cetasi vikṣipte dhārayetkṣitimarthavit // MT_4.40 //",
    "GR13mrgt14pu:1261": " jalaṃ pipāsitaḥ kaṇṭhe mande 'gnau jaṭhare 'nalam /",
    "GR13mrgt14pu:1262": " prāṇādivṛttisiddhyarthaṃ hṛtkaṇṭhādiṣu mārutam // MT_4.41 //",
    "GR13mrgt14pu:1263": " viṣādyabhibhave vyoma teṣu yatropayogavat /",
    "GR13mrgt14pu:1264": " khaṃ samasteṣu bhūteṣu vārivāyū śikhikṣitī // MT_4.42 //",
    "GR13mrgt14pu:1265": " vāryagnī bhūmipavanau vārikṣme analānilau /",
    "GR13mrgt14pu:1266": " madhyasthārātimitrāṇi catuṣke yugmayugmaśaḥ // MT_4.43 //",
    "GR13mrgt14pu:1267": " parijñāyeti matimān yojayediṣṭasiddhaye /",
    "GR13mrgt14pu:1268": " kāni prāṇādivṛttīnāṃ sthānānyasmin śarīrake // MT_4.44 //",
    "GR13mrgt14pu:1269": " jitāsu tāsu kiṃ ca syād iti brūhi surottama /",
    "GR13mrgt14pu:1270": " tasya hṛnnābhyuraḥkaṇṭha- pṛṣṭhadeśeṣu dhāraṇāt // MT_4.45 //",
    "GR13mrgt14pu:1271": " jayaḥ praṇayanādīnāṃ vṛttīnāṃ yogino bhavet /",
    "GR13mrgt14pu:1272": " jitapraṇayano dhatte svecchayā dehamātmanaḥ // MT_4.46 //",
    "GR13mrgt14pu:1273": " jitāpanayano 'śnāti śakṛdādi jahāti na /",
    "GR13mrgt14pu:1274": " vijitonnayano 'bhyeti vāgvaśitvādikān guṇān // MT_4.47 //",
    "GR13mrgt14pu:1275": " samānavṛtīvijayād bhavettyaktajaro vaśī /",
    "GR13mrgt14pu:1276": " vapurvihāravaśitā bhavedvinamane jite // MT_4.48 //",
    "GR13mrgt14pu:1277": " paṅkāmbukaṇṭakāsaṅgo vīryamakṣayamadbhutam /",
    "GR13mrgt14pu:1278": " dhāraṇā dvādaśa dhyānaṃ divyālokapravṛttidam // MT_4.49 //",
    "GR13mrgt14pu:1279": " samādhiraṇimādīnāṃ dvādaśaitāni kāraṇam /",
    "GR13mrgt14pu:1280": " prāṇāyāmaṃ vināpyevaṃ vaśyātmā cetasi sthitaḥ // MT_4.50 //",
    "GR13mrgt14pu:1281": " samabhyasyannavāpnoti guṇānuktānanantaram /",
    "GR13mrgt14pu:1282": " yadyadvastu yathoddiṣṭa- kramayogāt prapadyate // MT_4.51 //",
    "GR13mrgt14pu:1283": " tatra tatrāasya cidvyaktis tadvyāptiviṣayā bhavet /",
    "GR13mrgt14pu:1284": " iti bāhye sthite sarvam ākalayya svacakṣuṣā // MT_4.52 //",
    "GR13mrgt14pu:1285": " sarvān padarthān saṃtyajya śivatattvaṃ samabhyaset /",
    "GR13mrgt14pu:1286": " śivagarbhān samātiṣṭhan prāṇāyāmādikānapi // MT_4.53 //",
    "GR13mrgt14pu:1287": " jahāti janturyaḥ prāṇān sa śivatvaṃ prapadyate /",
    "GR13mrgt14pu:1288": " rūpaṃ paraṃ maheśasya dhyātuṃ śakyaṃ na jātucit // MT_4.54 //",
    "GR13mrgt14pu:1289": " vaicitryātkalpitaṃ bhrāntyai tatrāsthā cetasaḥ katham /",
    "GR13mrgt14pu:1290": " pārthivāpye vicitrāṅke na dhyeye dhāraṇe tadā // MT_4.55 //",
    "GR13mrgt14pu:1291": " tathāpyabhyāsataḥ siddhāḥ śrūyante yoginastayoḥ /",
    "GR13mrgt14pu:1292": " bhogaviplutacittasya kathaṃ syāccittasaṃsthitiḥ // MT_4.56 //",
    "GR13mrgt14pu:1293": " nādhikṛtyāviraktāṇūn prāhedaṃ sādhanaṃ haraḥ /",
    "GR13mrgt14pu:1294": " śakyate viṣayīkartuṃ jagadapyakhilaṃ śanaiḥ // MT_4.57 //",
    "GR13mrgt14pu:1295": " kimu citraṃ vapurdāntair vairāgyābhyāsaśālibhiḥ /",
    "GR13mrgt14pu:1296": " keyaṃ vā rūpakeyattā sarvādhiṣṭhānayoginaḥ // MT_4.58 //",
    "GR13mrgt14pu:1297": " sarvadā sarvabhūtānāṃ sarvākāropakāriṇaḥ /",
    "GR13mrgt14pu:1298": " sthānarūpapramāṇāni parikalpya svacetasā // MT_4.59 //",
    "GR13mrgt14pu:1299": " yatroparamate cittaṃ tattaddhyeyaṃ punaḥ punaḥ /",
    "GR13mrgt14pu:1300": " tenāsya cetasaḥ sthairyaṃ saviśeṣaguṇaḥ śanaiḥ // MT_4.60 //",
    "GR13mrgt14pu:1301": " unmīlya yogasaṃskāraṃ hatavighnasya jāyate /",
    "GR13mrgt14pu:1302": " evamātiṣṭhataḥ samyag vinaivākārakalpanām // MT_4.61 //",
    "GR13mrgt14pu:1303": " akiñciccintakasyāsya rūpamunmīlati svakam /",
    "GR13mrgt14pu:1304": " sarvārthadṛkkriyārūpam ānandamavyayam [..] // MT_4.62 //",
    "GR13mrgt14pu:1305": " yatprāpya na punarduḥkha- yogametyaśivāvaham /",
    "GR13mrgt14pu:1306": " etatsamastaguhyānāṃ guhyaṃ siddhāmarastutam // MT_4.63 //",
    "GR13mrgt14pu:1307": " sākṣādālocanaṃ śambhor atyutpāvanamuttamam /",
    "GR13mrgt14pu:1308": " nālpakāloṣitāyaitad deyaṃ nātipramādine /",
    "GR13mrgt14pu:1309": " nāmedhine nātapase yaśca nābhyarcayecchivam // MT_4.64 //",
    "GR13mrgt14pu:1310": " asyābhyāsāddivyasiddhyaṃśujālair iṣṭān lokān rorucāno vihṛtya /",
    "GR13mrgt14pu:1311": " kāle hitvāpāsravaṃ dehamāste svātmanyevāścaryacaryādhivāsaḥ // MT_4.65 //"
}