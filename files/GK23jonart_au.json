{
    "GK23jonart_au:0": " Jonarāja and Pseudo-Jonarāja: Rājataraṅginī siddhe yatra sati trapākulam iva spardhābhilāṣāhater antardhiṃ vahati",
    "GK23jonart_au:1": " trilokamahitaṃ śeṣaṃ nijārdhadvayam /",
    "GK23jonart_au:2": " snehaikībhavadāśayadvayajayākāṅkṣīva gāḍhaṃ miladdehārdhadvayam astu tad bhagavatos sadbhāvasampattaye dātuṃ bhaktāya kalyāṇaṃ garbhaṃ bibhrad ivānvaham /",
    "GK23jonart_au:3": " tundibho gaṇarājas sa vighnaśāntiṃ karotu naḥ // JRt_2 //",
    "GK23jonart_au:4": " śrīGonandamukhair dharmasammukhair ā kaleẖ kila /",
    "GK23jonart_au:5": " KaśmīraKāśyapī bhūpair apāli guṇaśālibhiḥ // JRt_3 //",
    "GK23jonart_au:6": " teṣām abhāgyahemantaniśātamasi tiṣṭhati /",
    "GK23jonart_au:7": " naiva kaścid apaśyat tān kāvyārkānudayāc ciram // JRt_4 //",
    "GK23jonart_au:8": " rasamayyā girā vṛddhāṃ nityatāruṇyam āpipat /",
    "GK23jonart_au:9": " atha śrīJayasiṃhāntāṃ tatkīrtiṃ Kalhaṇaẖ kaviḥ // JRt_5 //",
    "GK23jonart_au:10": " tato deśādidoṣeṇa tadabhāgyair athāpi vā /",
    "GK23jonart_au:11": " kavir vāksudhayā kaścin nājijīvat parān nṛpān // JRt_6 //",
    "GK23jonart_au:12": " śrīJainollābhadīne kṣmāṃ sampraty akṣati rakṣati /",
    "GK23jonart_au:13": " Jonarājābhidhas teṣāṃ udyato vṛttavarṇane // JRt_7 //",
    "GK23jonart_au:14": " darpaglānibhavāṃ rājapānthānāṃ tāpasantatim /",
    "GK23jonart_au:15": " hantuṃ saṃropitaẖ kāvyadrumo bhāviphalodayaḥ // JRt_8 //",
    "GK23jonart_au:16": " upaskārarasaṃ kṣiptvā vinayāmṛtaśītalaiḥ /",
    "GK23jonart_au:17": " sajjanair vardhanīyo 'yam api yatnena bhūyasā // JRt_9 //",
    "GK23jonart_au:18": " magnān vismṛtipāthodhāv atītān nṛpatīn imān /",
    "GK23jonart_au:19": " śrīJainollābhadīnasya kāruṇyād ujjihīrṣataḥ // JRt_10 //",
    "GK23jonart_au:20": " sarvadharmādhikāreṣu niyuktasya dayāvataḥ /",
    "GK23jonart_au:21": " mukhāc chrīŚiryabhaṭṭasya prāpyājñām anavajñayā // JRt_11 //",
    "GK23jonart_au:22": " rājāvaliṃ pūrayituṃ samprati pratibhā mama /",
    "GK23jonart_au:23": " kavināmābhilāṣeṇa na tu yasmān mamodyamaḥ // JRt_12 //",
    "GK23jonart_au:24": " kva cuṇṭhījalavan madvāk kva ca kāvyataraṅgitam /",
    "GK23jonart_au:25": " chāyāmātrānukāreṇa kiṃ naḍaṃ puṇḍrakāyate // JRt_13 //",
    "GK23jonart_au:26": " antaśśūnyāṃ laghuṃ prajñāṃ tumbīm iva vahann aham /",
    "GK23jonart_au:27": " pāraṃ Rājataraṅgiṇyā gantuṃ hantodyamaṃ gataḥ // JRt_14 //",
    "GK23jonart_au:28": " pṛthvīnāthaguṇādhyāne cāpalaṃ me na dūṣaṇam /",
    "GK23jonart_au:29": " alaṅkārair ahaṅkārāt kurūpāpi hi valgati // JRt_15 //",
    "GK23jonart_au:30": " kavīnām upayogyā vā madvāk svāntaraśuddhaye /",
    "GK23jonart_au:31": " Gaṅgājalaṃ jalaṃ teṣāṃ yair na pītaṃ jalāntaram // JRt_16 //",
    "GK23jonart_au:32": " rājodantakathāsūtrapātamātraṃ kṛtaṃ mayā /",
    "GK23jonart_au:33": " kurvantu racanām atra caturāẖ kaviśilpinaḥ // JRt_17 //",
    "GK23jonart_au:34": " maṇīnāṃ gharṣaṇāyaiva mahāśāṇasya naipuṇam /",
    "GK23jonart_au:35": " kāntipraṇayane teṣāṃ mukhasāramaṇes tu tat // JRt_18 //",
    "GK23jonart_au:36": " vinaiva prārthanāṃ kāvyaṃ kaveḫ paśyanti sādhavaḥ /",
    "GK23jonart_au:37": " kim arthitaś śaśī viśvaṃ sudhāsāreṇa siñcati // JRt_19 //",
    "GK23jonart_au:38": " anunīto 'pi kāluṣyaṃ khalaẖ kāvye na muñcati /",
    "GK23jonart_au:39": " sudhādhauto 'pi nāṅgāraś śubhratām eti jātucit // JRt_20 //",
    "GK23jonart_au:40": " paśyantu matkāvyam iti ciraṃ dūraṃ gatā kaveḥ /",
    "GK23jonart_au:41": " antaḫparamukhaprekṣibhāvadainyakadarthanā // JRt_21 //",
    "GK23jonart_au:42": " samas syād apravīṇānāṃ gītasaṃskṛtayo rasaḥ /",
    "GK23jonart_au:43": " vānarā yuñjate guñjāś śīte vahnikaṇabhramāt // JRt_22 //",
    "GK23jonart_au:44": " kāvyaṃ śrutam api prītyai nābodhopahatātmanām /",
    "GK23jonart_au:45": " hīnadantabalasyekṣur mukhe nyastaẖ karoti kim // JRt_23 //",
    "GK23jonart_au:46": " padārthasundare kāvye darśite nirmalātmanām /",
    "GK23jonart_au:47": " durvāraṃ guṇaratnānāṃ matsarapratibimbanam // JRt_24 //",
    "GK23jonart_au:48": " lakṣmaṇā dūṣayann induṃ budhaṃ matsarayakṣmaṇā /",
    "GK23jonart_au:49": " vidhātā vācyatām eti parodrekāsahāgraṇīḥ // JRt_25 //",
    "GK23jonart_au:50": " madvāk Kalhaṇakāvyāntaḫpraveśād etu carvaṇam /",
    "GK23jonart_au:51": " naḍvalāmbu sarittoye patitaṃ pīyate na kim // JRt_26 //",
    "GK23jonart_au:52": " 1) Jayasiṃha (LS 4203-4230)",
    "GK23jonart_au:53": " jagadānandano devadvijātikṛtavandanaḥ /",
    "GK23jonart_au:54": " kṣitiSaṅkrandanas śrīmān āsīt Sussalanandanaḥ // JRt_27 //",
    "GK23jonart_au:55": " gajarājaikavāhatvaprasiddhim api bibhratī /",
    "GK23jonart_au:56": " Jayasiṃhābhidhāne Śrīś citraṃ yasmin sadāvasat // JRt_28 //",
    "GK23jonart_au:57": " Vāgdevyā lālite mātrā Śriyo bhoktari bhūpatau /",
    "GK23jonart_au:58": " tayoś śvaśrūsnuṣātvena naivādarśi virodhitā // JRt_29 //",
    "GK23jonart_au:59": " Trigartādhipater vaśyaṃ Mallaṃ jātu Suśarmaṇaḥ /",
    "GK23jonart_au:60": " vairinirvāsitaṃ prāptaṃ vṛttikāmaṃ nṛpo 'grahīt // JRt_30 //",
    "GK23jonart_au:61": " sarvatrauṣadhayas tṛṇāni maṇayo grāvāṇa evākhilair manyante guṇino digantaragatās tāvaj janāḫ prākṛtāḥ /",
    "GK23jonart_au:62": " yāvan naiva nayanti karmabhir abhidhyeyaprakarṣaprathaiś citraprāyadaśaiś ca nirmalam atisphāraṃ janaṃ rañjanam // JRt_31 //",
    "GK23jonart_au:63": " Vasudhāvāsave yāte jetuṃ Yavanamedinīm /",
    "GK23jonart_au:64": " sainyasya vallabho Mallaś śauryodrekād athābhavat // JRt_32 //",
    "GK23jonart_au:65": " hataśeṣaṃ Turuṣkeśasainyaṃ tulayituṃ niśi /",
    "GK23jonart_au:66": " śibiraṃ Mallacandro 'gād ripūṇāṃ sāhasorjitaḥ // JRt_33 //",
    "GK23jonart_au:67": " yatra na prāviśad vāyur bhītyeva subhaṭair vṛte /",
    "GK23jonart_au:68": " dhruvaṃ mantrauṣadhibalāt praviśyātra balāntare // JRt_34 //",
    "GK23jonart_au:69": " suptadrohāṃhaso bhīter anighnan Yavaneśvaram /",
    "GK23jonart_au:70": " upānahau svanāmāṅke nināyāsya śirastratām // JRt_35 //",
    "GK23jonart_au:71": " upānahau parijñāya gṛhītvā cātha so 'py ariḥ /",
    "GK23jonart_au:72": " bhūpateś śibiraṃ yātaś śriyaṃ kīrtim ivādita // JRt_36 //",
    "GK23jonart_au:73": " dve mūrtī tapanānalāv atha tathā Śaṃbhoś śaśāṅkāmbhasī netā hanta mitho gatānugatiko lokas tulāṃ tāṃ dvayīm /",
    "GK23jonart_au:74": " sūryācandramasor yathāsvam upalaiẖ kāntair viśeṣaṃ paraṃ teṣāṃ tatpratiyogyasambhaviguṇair labdhā jano 'rocakī // JRt_37 //",
    "GK23jonart_au:75": " triṃśe 'bde phālguṇe kṛṣṇadvādaśyāṃ bhūmivallabhaḥ /",
    "GK23jonart_au:76": " svasaubhāgyena divyastrīdṛśam aprīṇayattarām // JRt_38 //",
    "GK23jonart_au:77": " 2) Paramāṇuka (LS 4230-4240)",
    "GK23jonart_au:78": " athābhyaṣeci tatputro jaḍais sa Paramāṇukaḥ /",
    "GK23jonart_au:79": " aṇīyaḫpattravistāraiẖ kundo māghadinair iva // JRt_39 //",
    "GK23jonart_au:80": " avadhūya prajātrāṇam avadhīrya ca digjayam /",
    "GK23jonart_au:81": " kartuṃ prārabhatākhinnaṃ rājā kośasya sañcayam // JRt_40 //",
    "GK23jonart_au:82": " dātuṃ bhoktum anīśasya śrotriyasyeva sampadam /",
    "GK23jonart_au:83": " PrayāgaJanakau dhūrtau rājño mumuṣatuś śriyam // JRt_41 //",
    "GK23jonart_au:84": " tau hi svabhṛtyair nissatyau kāritai rākṣasākṛtim /",
    "GK23jonart_au:85": " tam atrāsayatāṃ rātrau rātrau citreṇa karmaṇā // JRt_42 //",
    "GK23jonart_au:86": " mithyātmanīnatāṃ tasya nāṭayantau kumantriṇau /",
    "GK23jonart_au:87": " \"rakṣāsūn\" iti tau vittaṃ tyājayām āsatur nṛpam // JRt_43 //",
    "GK23jonart_au:88": " sthāne Bhiṣāyakasyaitāv ādiśya svānujīvinam /",
    "GK23jonart_au:89": " tṛṇacchannaṃ mahāratnaiś caitryāṃ pūjayatas sma tau // JRt_44 //",
    "GK23jonart_au:90": " sa punaẖ kṛtasaṅketaḫ paśyatsv atha janeṣv aho /",
    "GK23jonart_au:91": " rājñaẖ kṛtvāśiṣaṃ rātrau sālaṅkāro yayau vanam // JRt_45 //",
    "GK23jonart_au:92": " \"Bhiṣāyako baliṃ yat te gṛhītvā vyadhitāśiṣaḥ /",
    "GK23jonart_au:93": " nirvighnaṃ bhāvi tvadrājyam\" iti tau bhūpam ūcatuḥ // JRt_46 //",
    "GK23jonart_au:94": " [Ps-JRT 1]",
    "GK23jonart_au:95": " Bhiṣāyakadine bhṛtyaṃ svaṃ kṛtvā tau Bhiṣāyakam /",
    "GK23jonart_au:96": " ratnair abhyarcya vipinaṃ nītvātha pratyamuñcatām // JRt_B.47 //",
    "GK23jonart_au:97": " \"Kuberas tvayi tuṣṭo 'dya nānāratnavibhūṣitaḥ /",
    "GK23jonart_au:98": " kṛtvā tavāśiṣaṃ lokasamakṣaṃ sa tirohitaḥ\" // JRt_B.48 //",
    "GK23jonart_au:99": " ity uktvā bhūpates mugdhasya kṛpaṇasya ca /",
    "GK23jonart_au:100": " PrayāgaJanakau dhūrtau prasādaṃ pratyadāpitām // JRt_B.49 //",
    "GK23jonart_au:101": " evaṃ kadīśvarasyāsya bālasyeva vibhīṣikāḥ /",
    "GK23jonart_au:102": " sandarśya kośaṃ niśśeṣaṃ luṇṭhayāṃ cakratur viṭau // JRt_47 //",
    "GK23jonart_au:103": " rājā sārdhān navābdān sa kṣmāṃ bhuktvā divasān daśa /",
    "GK23jonart_au:104": " catvāriṃśābdanābhasyasitāṣṭamyāṃ layaṃ yayau // JRt_48 //",
    "GK23jonart_au:105": " 3) Vantideva (LS 4240-4247)",
    "GK23jonart_au:106": " Vantidevābhidhas saptacatvāriṃśe 'tha vatsare /",
    "GK23jonart_au:107": " bhādraśukladaśamyāṃ sa tasya putro vyapadyata // JRt_49 //",
    "GK23jonart_au:108": " 4) Voppadeva (LS 4247-4256)",
    "GK23jonart_au:109": " Voppadevābhidhaḫ paurair yogyālābhān nṛpaẖ kṛtaḥ /",
    "GK23jonart_au:110": " prāpito ghāsaracitaḫ pūjām iva Bhiṣāyakaḥ // JRt_50 //",
    "GK23jonart_au:111": " dṛṣṭvā sthūlaśilā hṛṣṭo mūḍhas so 'tha svamantriṇaḥ /",
    "GK23jonart_au:112": " ādiśat \"stanyapānena vardhyantām itarā\" iti // JRt_51 //",
    "GK23jonart_au:113": " śrutvā tatsthānamāhātmyaṃ bāliśo mantribhis saha /",
    "GK23jonart_au:114": " āgāt Sureśvarīkṣetraṃ naupathena sa jātucit // JRt_52 //",
    "GK23jonart_au:115": " apsu svapratibimbe 'sya kurvato mukhavaikṛtam /",
    "GK23jonart_au:116": " ruṣā capeṭāṃ dadato nyapatan maṇimudrikā // JRt_53 //",
    "GK23jonart_au:117": " \"rājñaẖ kva maṇimudre\"ti pṛcchatas so 'bhyadhād iti /",
    "GK23jonart_au:118": " \"patitā sā jale rekhā tatrābhijñānam\" ācaran // JRt_54 //",
    "GK23jonart_au:119": " evaṃ nidarśanībhūya mūrkhāṇāṃ nāmarājatāṃ /",
    "GK23jonart_au:120": " navābdāṃś caturo māsān sārdhān dve ca dine vyadhāt // JRt_55 //",
    "GK23jonart_au:121": " 5) Jassaka (LS 4256-4274)",
    "GK23jonart_au:122": " tasyānujo 'tha bhūbhāram anicchann api Jassakaḥ /",
    "GK23jonart_au:123": " svavṛddhikāmair atyajño Lavanyair abhyaṣicyata // JRt_56 //",
    "GK23jonart_au:124": " badhyante na śukā ivoditavacassaṃvādino vāyasā bhūmiś śarkarilorvareva bhajate no gharṣaṇakṣodanam",
    "GK23jonart_au:125": " aśmā saindhavavan na jātu gamito niṣpiṣya cūrṇīkṛtiṃ keṣāñcid guṇavad guṇāya mahate doṣo 'pi sañjāyate // JRt_57 //",
    "GK23jonart_au:126": " sodarau KṣukṣaBhīmākhyau dvijau tasya mahībhujaḥ /",
    "GK23jonart_au:127": " dhūrtatvena priyāv ājñām acirād udalaṅghatām // JRt_58 //",
    "GK23jonart_au:128": " \"samarthāv atisāmarthyau sa kathaṃ nau sahiṣyate\" /",
    "GK23jonart_au:129": " bhūpaṃ matvāpi sāmarṣaṃ nānyaṃ vavratur ity amū // JRt_59 //",
    "GK23jonart_au:130": " svayaṃ yac ca na saṃbheje tayor eko nṛpaśriyam /",
    "GK23jonart_au:131": " Lavanyotsiktatā hetur na tv anaucityaśaṅkitā // JRt_60 //",
    "GK23jonart_au:132": " [Ps-JRT 2]",
    "GK23jonart_au:133": " tatra hetur Lavanyendrabhayaṃ nānaucitī punaḥ /",
    "GK23jonart_au:134": " yānty aṅgasaṅgamam anaṅkuśam aṅkayanti rāgaṃ pradarśya hṛdi kampam udañcayanti /",
    "GK23jonart_au:135": " vyāpādayanti viṣavedanayā viśeṣād viśvāsya duṣṭapiṭikā yuvatīś ca hā dhik",
    "GK23jonart_au:136": " vārddhakakṣīṇaśaktitvād viraktā svavadhūr api /",
    "GK23jonart_au:137": " hatvā Kṣukṣaṃ viṣeṇāśu Bhīmaṃ bhogam akārayat // JRt_62 //",
    "GK23jonart_au:138": " sā devarasya saṅgena śvitrasañcitritā satī /",
    "GK23jonart_au:139": " dānena Mādhavādīnāṃ svapāpaṃ paryaṇīnamat // JRt_63 //",
    "GK23jonart_au:140": " so 'ṣṭādaśābdān kṣmāṃ bhuktvā satrayodaśavāsarān /",
    "GK23jonart_au:141": " yugāgāṅkābdamāghāntyadaśamyāṃ pralayaṃ yayau // JRt_64 //",
    "GK23jonart_au:142": " 6) Jagadeva (LS 4274-4289)",
    "GK23jonart_au:143": " tataś śrīJagadevas tattanayo vinayorjitaḥ /",
    "GK23jonart_au:144": " tatāna janatāharṣaṃ madhumāsa ivādhikam // JRt_65 //",
    "GK23jonart_au:145": " parasparaviruddhānāṃ bhṛtyānāṃ tulyavṛttitā /",
    "GK23jonart_au:146": " tatrābhūd utpalābjānām iva sandhyāgamakṣaṇe // JRt_66 //",
    "GK23jonart_au:147": " ujjahāra mahīnāthaḫ pṛthuvijñānakauśalaḥ /",
    "GK23jonart_au:148": " bhūtale durvyavasthānaṃ śalyaṃ śalyaharo yathā // JRt_67 //",
    "GK23jonart_au:149": " manaśśalyāyamānas sa nissāmānyaguṇo nṛpaḥ /",
    "GK23jonart_au:150": " kucakrikābalād deśān mantribhir niravāsyata // JRt_68 //",
    "GK23jonart_au:151": " nigrahānugrahādhāyimantrajñaṃ Guṇarāhulam /",
    "GK23jonart_au:152": " sa prāpat sacivaṃ mitraṃ kapīndram iva Rāghavaḥ // JRt_69 //",
    "GK23jonart_au:153": " udayaprāptilobhena sūradvijapatī samam /",
    "GK23jonart_au:154": " agātām atha Kaśmīradeśaṃ tau vismayāvahau // JRt_70 //",
    "GK23jonart_au:155": " ciraṃ bhuktāṃ śriyaṃ tyaktum anīśās samarodyatāḥ /",
    "GK23jonart_au:156": " tanmantraujohutāśāntaḫ prāpuś śalabhatāṃ dviṣaḥ // JRt_71 //",
    "GK23jonart_au:157": " jitvā kṣmāṃ bubhuje bhūpaś chattracāmarahāsinīm /",
    "GK23jonart_au:158": " lakṣmīm arājalakṣmāṃ tu śrīGuṇākararāhulaḥ // JRt_72 //",
    "GK23jonart_au:159": " rājā Rajjupure rājadrājatacchattradhāriṇam /",
    "GK23jonart_au:160": " Harṣeśvarasya prāsādaṃ nirmame nirmamehitaḥ // JRt_73 //",
    "GK23jonart_au:161": " vāllabhyād dvārapatitāṃ Padmenāptavatā tataḥ /",
    "GK23jonart_au:162": " durātmanāvadhi cchannaviṣadānena bhūpatiḥ // JRt_74 //",
    "GK23jonart_au:163": " rakṣitvā kṣitim abdān sa satryahartūṃś caturdaśa /",
    "GK23jonart_au:164": " nandāṣṭāṅkābdacaitrāntyacaturdaśyāṃ layaṃ yayau // JRt_75 //",
    "GK23jonart_au:165": " 7) Rājadeva (LS 4289-4312)",
    "GK23jonart_au:166": " tatputro Rājadevo 'tha Kāṣṭhavāṭaṃ bhayād gataḥ /",
    "GK23jonart_au:167": " āninye Vāmapārśvasthair dvāreśasya virodhibhiḥ // JRt_76 //",
    "GK23jonart_au:168": " taṃ Salhaṇākhyadurgāntaḫ praviṣṭaṃ duṣṭaceṣṭitaḥ /",
    "GK23jonart_au:169": " aveṣṭayad balaiḫ Padmo maṇḍalair iva pannagam // JRt_77 //",
    "GK23jonart_au:170": " upāyanīkṛtāpūrvapādukālokakautukāt /",
    "GK23jonart_au:171": " pramattaṃ ko 'pi caṇḍālo dvāreśam avadhīd raṇe // JRt_78 //",
    "GK23jonart_au:172": " abhiṣiktas tato bhaṭṭais sa bherīśaṅkhanissvanam /",
    "GK23jonart_au:173": " praṇatānantasāmantas sevakān anvajigrahat // JRt_79 //",
    "GK23jonart_au:174": " asāmānyo Lavanyendrān sa vāstavyakuṭumbitām /",
    "GK23jonart_au:175": " ninye kṣoṇīparivṛḍho rūḍhabhāroḍhim ādiśan // JRt_80 //",
    "GK23jonart_au:176": " [Ps-JRT 3]",
    "GK23jonart_au:177": " Lavanyavanyakariṇāṃ darpanirdalanaṃ vyadhāt /",
    "GK23jonart_au:178": " narasiṃho mahātejā vanānām iva pāvakaḥ // JRt_B.84 //",
    "GK23jonart_au:179": " Mallair Balāḍhyacandrasya balino Lahareśituḥ /",
    "GK23jonart_au:180": " harataś Śrīnagaryardhasvāmyaṃ na prābhavat tu saḥ // JRt_81 //",
    "GK23jonart_au:181": " puṇyaṃ rāśībhavan mūrtam ivātha svābhidhāṅkitam /",
    "GK23jonart_au:182": " Balāḍhyacandras sāndraujā nagarāntar maṭhaṃ vyadhāt // JRt_82 //",
    "GK23jonart_au:183": " \"ko 'yaṃ Khaśo mṛduẖ kaścid asmābhir abhiṣicyate\" /",
    "GK23jonart_au:184": " amantrayann idaṃ bhaṭṭā rājñāvagaṇitāś cirāt // JRt_83 //",
    "GK23jonart_au:185": " \"na bhaṭṭo 'haṃ na bhaṭṭo 'haṃ na bhaṭṭo 'ham\" idaṃ vacaḥ /",
    "GK23jonart_au:186": " aśrūyatāpi bhaṭṭebhyo nirdiṣṭe bhaṭṭaluṇṭhane // JRt_84 //",
    "GK23jonart_au:187": " tadaiva Vimalācāryaś śāke kheṣunavāṅkite /",
    "GK23jonart_au:188": " ṣaḍadrinandamāsasya malabhramam avārayat // JRt_85 //",
    "GK23jonart_au:189": " nirmame nirmamo Rājapurīṃ Rājolakaṃ tathā /",
    "GK23jonart_au:190": " Rājadevas sa rājendur ājanmārjitamaṅgalaḥ // JRt_86 //",
    "GK23jonart_au:191": " ahāni saptaviṃśāni trayoviṃśāṃś ca vatsarān /",
    "GK23jonart_au:192": " māsatrayīṃ ca rājā sa kṣmāṃ rakṣitvā kṣayaṃ yayau // JRt_87 //",
    "GK23jonart_au:193": " 8) Saṅgrāmadeva (LS 4312-4328)",
    "GK23jonart_au:194": " Saṅgrāmadevas tatputro gotrāsutrāmatāṃ bhajan /",
    "GK23jonart_au:195": " trāsam āsūtrayad rājasiṃhaś śātravadantinām // JRt_88 //",
    "GK23jonart_au:196": " visrambhāt Sūryam anujaṃ cakre pratinidhiṃ svayam /",
    "GK23jonart_au:197": " kucakrikas sa bhogebhyo lubhyan droham acintayat // JRt_89 //",
    "GK23jonart_au:198": " śrutadroho mahībhartrā bhītas sa Lahareśituḥ /",
    "GK23jonart_au:199": " Candrasya maṇḍalaṃ Sūryaḫ prāvikṣad udayecchayā // JRt_90 //",
    "GK23jonart_au:200": " dāruṇe raṇakāle sa Sūryaṃ Candrānvitaṃ tadā /",
    "GK23jonart_au:201": " svarbhānur iva bhūbhānuś citraṃ samam amīmilat // JRt_91 //",
    "GK23jonart_au:202": " Śamālādhipatis Tuṅgas Sūryaṃ pārśvaṃ nayan madāt /",
    "GK23jonart_au:203": " kṛtayātreṇa rājñātha nīcabhāvam anīyata // JRt_92 //",
    "GK23jonart_au:204": " mārgair nirinduravibhiś cauravad rajanau bhraman /",
    "GK23jonart_au:205": " viṭatyaktas tatas Sūryo baddhvā rājñā vyapādyata // JRt_93 //",
    "GK23jonart_au:206": " svalakṣmīṃ rakṣituṃ sākṣāt tasminn āttakṣaṇe prabhau /",
    "GK23jonart_au:207": " akārayann ahibhayaṃ stenāẖ Kalhaṇanandanāḥ // JRt_94 //",
    "GK23jonart_au:208": " gotrajeṣu baliṣṭheṣu naṣṭāśas so 'tha bhūpatiḥ /",
    "GK23jonart_au:209": " śiṣṭam iṣṭaṃ ca śaraṇam agād Rājapurīpatim // JRt_95 //",
    "GK23jonart_au:210": " tasmin daṇḍadhare dūraṃ yāte Ḍāmarapheravaḥ /",
    "GK23jonart_au:211": " antrāṇy api viśām āśur niśśeṣaṃ raktapāyinaḥ // JRt_96 //",
    "GK23jonart_au:212": " rājñā sumanasā tyaktaṃ dvijaiś ca sparśadūṣitam /",
    "GK23jonart_au:213": " bhojyaṃ ḌāmaraḌombānāṃ tad rājyānnam abhūc ciram // JRt_97 //",
    "GK23jonart_au:214": " svamaṇḍale viśīrṇe 'tha paramaṇḍalam āviśan /",
    "GK23jonart_au:215": " na kair anumato rājā pratyāsannanavodayaḥ // JRt_98 //",
    "GK23jonart_au:216": " pratyakṣato Rājapuryās sa ripūn samare jayan /",
    "GK23jonart_au:217": " brāhmaṇyāt Kālhaṇīn rakṣan rājyaṃ puṇyaṃ ca labdhavān // JRt_99 //",
    "GK23jonart_au:218": " ekaviṃśatiśālaṃ sa śrīviśālaṃ viśāmpatiḥ /",
    "GK23jonart_au:219": " godvijānāṃ nivāsāya cakāra Vijayeśvare // JRt_100 //",
    "GK23jonart_au:220": " Kālhaṇapraṇidhīnāṃ sa dviṣāṃ luṇṭhanakāṅkṣiṇām /",
    "GK23jonart_au:221": " caurāṇām iva dīpo 'bhūd dveṣaṇīyo mahīpatiḥ // JRt_101 //",
    "GK23jonart_au:222": " śākhākrāntadigantas sa sadurāśair durāśayaiḥ /",
    "GK23jonart_au:223": " kavikalpadrumo rājā vicchinnaẖ Kalhaṇātmajaiḥ // JRt_102 //",
    "GK23jonart_au:224": " nāyakīkṛtya taṃ bhūpaṃ kaviḫ paṇḍitaYaḥśakaḥ /",
    "GK23jonart_au:225": " svoktihāralatāṃ vidvatkaṇṭhabhūṣātvam ānayat // JRt_103 //",
    "GK23jonart_au:226": " ṣoḍaśābdān daśāhāni sa bhuktvā kṣmāṃ vyapadyata /",
    "GK23jonart_au:227": " jagadbhadro 'tha pañcamyāṃ bhādre 'ṣṭāviṃśavatsare // JRt_104 //",
    "GK23jonart_au:228": " 9) Rāmadeva (LS 4328-4349)",
    "GK23jonart_au:229": " Rāmadevo 'tha tatputro hatvā svapitṛghātakān /",
    "GK23jonart_au:230": " Pṛthvīrāje prajābhāraṃ sarvam eva samarpipat // JRt_105 //",
    "GK23jonart_au:231": " Ledaryā dakṣiṇe bhāge Sallare sa mahīpatiḥ /",
    "GK23jonart_au:232": " svanāmāṅkaṃ vyadhāt koṭṭaṃ yaśorāśim ivāparam // JRt_106 //",
    "GK23jonart_au:233": " pramādād bhaṅgam ānītaś Śamālāvijayodyame /",
    "GK23jonart_au:234": " tenOtpalapure Viṣṇoḫ prāsādo nūtanīkṛtaḥ // JRt_107 //",
    "GK23jonart_au:235": " [Ps-JRT 4]",
    "GK23jonart_au:236": " vaiśākhe māsi pakṣe śaśadharaviṣade triṃśadabde sabhaktyā dvādaśyāṃ Rāmarāje kṣitim avati nijapreyasīṃ somavāre /",
    "GK23jonart_au:237": " Pṛthvīrājaś Śamālāvijayanasamaye Dasyubhagnaṃ Murāriṃ sampūrṇāṅgaṃ vidhāyOtpalapuranagare svapratiṣṭhāṃ cakāra // JRt_B.112 //",
    "GK23jonart_au:238": " puṣpaṃ candanavṛkṣasya phalaṃ caṇpakabhūruhaḥ /",
    "GK23jonart_au:239": " apatyaṃ tasya bhūpasya hanta nākāri Vedhasā // JRt_108 //",
    "GK23jonart_au:240": " Bhiṣāyakapurasthasya kasyacid brāhmaṇasya saḥ /",
    "GK23jonart_au:241": " putraṃ Lakṣmaṇanāmānaṃ putrīyām āsa bhūpatiḥ // JRt_109 //",
    "GK23jonart_au:242": " akṛtrimapitāputraprītiṃ prītiḫ prathīyasī /",
    "GK23jonart_au:243": " vastv ivocitam ālekhyaṃ tayor atulayattarām // JRt_110 //",
    "GK23jonart_au:244": " Śrīsamudrābhidhā devī Vimudritasamudrajā /",
    "GK23jonart_au:245": " Vitastāyāṃ svanāmāṅkaṃ nagarāntar maṭhaṃ vyadhāt // JRt_111 //",
    "GK23jonart_au:246": " trayodaśadinaṃ māsaṃ vatsarāṃś caikaviṃśatim /",
    "GK23jonart_au:247": " kṣmāṃ bhuktvaikonapañcāśe varṣe 'sau dyām agāt svayam // JRt_112 //",
    "GK23jonart_au:248": " 10) Lakṣmadeva (LS 4349-4362)",
    "GK23jonart_au:249": " kathañcil Lakṣmadevo 'tha pāṭyamānāṅgavihvalaḥ /",
    "GK23jonart_au:250": " tām ākaṇṭakinīṃ vallīm iva kṣoṇīṃ babhāra saḥ // JRt_113 //",
    "GK23jonart_au:251": " kṣatrīkṛto 'pi nāmuñcat svadharmaṃ dvijabhūpatiḥ /",
    "GK23jonart_au:252": " na māṇikyaśriyaṃ dhatte rañjito 'śmāpi jātucit // JRt_114 //",
    "GK23jonart_au:253": " Vitastāyās taṭe śvaśrūmaṭhopānte maṭhaṃ navam /",
    "GK23jonart_au:254": " niṣpaṅkā nijanāmāṅkam Ahalāmahiṣī vyadhāt // JRt_115 //",
    "GK23jonart_au:255": " Kajjalena Turuṣkeṇa bahir etyātha maṇḍale /",
    "GK23jonart_au:256": " malinena prajādṛṣṭir utpāṭyāsravatā hatā // JRt_116 //",
    "GK23jonart_au:257": " trayodaśābdān māsāṃs trīn dvādaśāhaṃ ca bhūpatiḥ /",
    "GK23jonart_au:258": " bhuktvā dvāṣaṣṭavarṣe 'tha pauṣānte sa vyapadyata // JRt_117 //",
    "GK23jonart_au:259": " 11) Siṃhadeva (LS 4362-4377)",
    "GK23jonart_au:260": " Kajjalopadravāt tasmāl Ledarīmātranāyakaḥ /",
    "GK23jonart_au:261": " Siṃhadevo 'tha Saṅgrāmacandreṇākṣobhi bhūpatiḥ // JRt_118 //",
    "GK23jonart_au:262": " nagarāntar maṭhaṃ kṛtvā Laharendre mṛte sati /",
    "GK23jonart_au:263": " Siṃhadevo Nṛsiṃho 'tha kṣmāṃ rarakṣa kṣayākulām // JRt_119 //",
    "GK23jonart_au:264": " Siṃhadevo Nṛsiṃhasya Siṃhena guruṇānvitaḥ /",
    "GK23jonart_au:265": " pratiṣṭhāṃ siṃhalagne 'tha Dhyānoḍḍāre 'karot kṛtī // JRt_120 //",
    "GK23jonart_au:266": " kartā kāryaṃ ca lagnaṃ ca gurus siṃhaś ca kovidaḥ /",
    "GK23jonart_au:267": " patiteyaṃ bhavet tasya vrate siṃhaparamparā // JRt_121 //",
    "GK23jonart_au:268": " sa niṣkalakṣavikrītakṣīreṇa Vijayeśvaram /",
    "GK23jonart_au:269": " ekāha eva snapayan vrataśuddhiṃ yayau nṛpaḥ // JRt_122 //",
    "GK23jonart_au:270": " rājñā śrīŚaṅkarasvāmī gurur mantropadeśakṛt /",
    "GK23jonart_au:271": " yo 'ṣṭādaśamaṭhaiśvaryadakṣiṇābhir apūjyata // JRt_123 //",
    "GK23jonart_au:272": " paralokajayopāyaṃ Vāgdevīprābhṛtaṃ nṛpaḥ /",
    "GK23jonart_au:273": " ātmopajñam imaṃ ślokaṃ śayyotthāyaṃ sadāpaṭhat // JRt_124 //",
    "GK23jonart_au:274": " \"pāvakanirmaladṛṣṭiṃ vibudhagaṇair arcyamānapādam aham /",
    "GK23jonart_au:275": " śaśiśakalādarśayutaṃ Gaurīśaṃ Śaṅkaraṃ vande\" // JRt_125 //",
    "GK23jonart_au:276": " [Ps-JRT 5]",
    "GK23jonart_au:277": " pānthānāṃ toyadānāya pitṝṇāṃ tarpaṇāya ca /",
    "GK23jonart_au:278": " dampatyoḫ pāpanāśāya dharmasaṃvardhanāya ca // JRt_B.131 //",
    "GK23jonart_au:279": " nijālaṅkāradānena nipānaṃ racitaṃ pathi /",
    "GK23jonart_au:280": " Maḍavāśramagrāmānte Gauryā Śaṅkarabhāryayā // JRt_B.132 //",
    "GK23jonart_au:281": " Khonamoṣādhipasyāsīt kanyā Prajjadvijasya sā /",
    "GK23jonart_au:282": " satyaśīlānvitā bhaktā Gaurī Gaurīva Śaṅkare // JRt_B.133 //",
    "GK23jonart_au:283": " duhitur duścaritreṇa yo 'bhūd daṇḍaḫ pituḫ patan /",
    "GK23jonart_au:284": " Iḍāgalyārthito rājā nartakyā taṃ nyavārayat // JRt_126 //",
    "GK23jonart_au:285": " sa durjanapariṣvaṅgād āstikaprajñayojjhitaḥ /",
    "GK23jonart_au:286": " dhātrīputryāṃ smarādarśe svātmānaṃ pratyabimbayat // JRt_127 //",
    "GK23jonart_au:287": " Daryākhyo bhaginīsvāmī Kāmasūhopabṛṃhitaḥ /",
    "GK23jonart_au:288": " taṃ viraktaprajaṃ muktavinayaṃ chadmanāvadhīt // JRt_128 //",
    "GK23jonart_au:289": " caturdaśābdān ṣaṇmāsāṃs tryahanyūnān mahīpatiḥ /",
    "GK23jonart_au:290": " bhūtvā śucau divam agāt sa varṣe saptasaptate // JRt_129 //",
    "GK23jonart_au:291": " 12) Sūhadeva (LS 4377-4396)",
    "GK23jonart_au:292": " tadbhrātā Sūhadevo 'tha Kāmasūhopabṛṃhitaḥ /",
    "GK23jonart_au:293": " jaḍo 'pi sakalām eva Kaśmīrakṣmāṃ vaśe vyadhāt // JRt_130 //",
    "GK23jonart_au:294": " digantarād upāgatya bahavo vṛttilipsayā /",
    "GK23jonart_au:295": " tam āśrayan mahīpālaṃ puṣpadrumam ivālayaḥ // JRt_131 //",
    "GK23jonart_au:296": " [Ps-JRT 6]",
    "GK23jonart_au:297": " vṛttyai Laṅkāracakko 'pi Daraddeśāt tadāyayau /",
    "GK23jonart_au:298": " santater bhāvisāmrājyaḫ prājyaṃ Kaśmīramaṇḍalam // JRt_B.140 //",
    "GK23jonart_au:299": " Kramarājyābhidhe rāṣṭre Trāhagrāmaṃ nṛgrāmaṇīḥ /",
    "GK23jonart_au:300": " dadau vasataye tasmai niyates sa niyogataḥ // JRt_B.141 //",
    "GK23jonart_au:301": " Pārtho 'nya iva Pārtho 'bhūt Pañcagahvarasīmani /",
    "GK23jonart_au:302": " yo Garbharapuraṃ cakre tatputro Babhruvāhanaḥ // JRt_132 //",
    "GK23jonart_au:303": " tadvaṃśyaẖ Kuruśāho 'bhūd yadbāhūdayaparvate /",
    "GK23jonart_au:304": " jyākiṇacchadmanā bheje yaśaś śubhratviṣaṃ niśā // JRt_133 //",
    "GK23jonart_au:305": " \"Kaśmīrāḫ Pārvatī tatra rājā jñeyo Harāṃśajaḥ\" /",
    "GK23jonart_au:306": " ity etatpratyayāyeva yasyāsīc cakṣuṣāṃ trayam // JRt_134 //",
    "GK23jonart_au:307": " Kaśmīreṣu hi sāmrājyaṃ Kuruśāhasya santatiḥ /",
    "GK23jonart_au:308": " Śaṃśadīnamukhī mukhyā khyātakīrtiẖ kariṣyati // JRt_135 //",
    "GK23jonart_au:309": " Tāharājo 'janiṣṭāsmād yasya cāpalatāśritā /",
    "GK23jonart_au:310": " muhurmuhur aho maurvī śrutyantam agamattarām // JRt_136 //",
    "GK23jonart_au:311": " Śāhameras svavīryoṣmagrīṣmo bhānus tato 'jani /",
    "GK23jonart_au:312": " yasya vairivadhūvāṣpaiḫ pratāpāgnir adīpyata // JRt_137 //",
    "GK23jonart_au:313": " vane viharatas tasya Śāhmerasya kadācana /",
    "GK23jonart_au:314": " mṛgayā prathamaṃ dṛṣṭiṃ paścān nidrā vyalobhayat // JRt_138 //",
    "GK23jonart_au:315": " \"rājyam ā santater bhāvi Kaśmīreṣu tave\"ti saḥ /",
    "GK23jonart_au:316": " svapne vāksudhayā tatra Mahādevyābhyaṣicyata // JRt_139 //",
    "GK23jonart_au:317": " pañcāgnyarkamite śāke navāṣṭāṅkitavatsare /",
    "GK23jonart_au:318": " tatas saparivāras sa Kaśmīrān aviśac chanaiḥ // JRt_140 //",
    "GK23jonart_au:319": " sakuṭumbaṃ tam āyāntaṃ vṛttidānena bhūpatiḥ /",
    "GK23jonart_au:320": " anujagrāha sotkarṣaṃ cūtadruma ivālinam // JRt_141 //",
    "GK23jonart_au:321": " Ḍalacākhyaẖ Karmasenacakravarticamūpatiḥ /",
    "GK23jonart_au:322": " Kaśmīrān sa tadaivāgāt siṃho mṛgaguhām iva // JRt_142 //",
    "GK23jonart_au:323": " ṣaṣṭigrāmasahasreṣu svāmyaṃ dātum ivātra saḥ /",
    "GK23jonart_au:324": " tāvatsaṅkhyasahasrāṇi svasainye sādino 'vahat // JRt_143 //",
    "GK23jonart_au:325": " Ḍalcaṃ dhanaprayogena nivivartayiṣur nṛpaḥ /",
    "GK23jonart_au:326": " sarveṣām eva varṇānāṃ durvarṇo daṇḍam akṣipat // JRt_144 //",
    "GK23jonart_au:327": " prāṇāhutyā prabhoẖ kope tatpratigrahasāṃhasaḥ /",
    "GK23jonart_au:328": " prāyasthā brāhmaṇāḫ prāyaścittīyāṃ cakrur akramam // JRt_145 //",
    "GK23jonart_au:329": " [Ps-JRT 7]",
    "GK23jonart_au:330": " daṇḍaduẖkhena viprair yaś śāpo datto mahībhujaḥ /",
    "GK23jonart_au:331": " bhaviṣyan vaṃśavicchedo dhruvaṃ tasyaiva tat phalam // JRt_B.156 //",
    "GK23jonart_au:332": " tadaiva Kālamānyākhyair Bhauṭṭair ghaṭṭitavairibhiḥ /",
    "GK23jonart_au:333": " sabandhur gotrajo vyājād Bakatanyo nyahanyata // JRt_146 //",
    "GK23jonart_au:334": " [Ps-JRT 8]",
    "GK23jonart_au:335": " svadeśe Vakatanyākhyo gotrajasyātmajo hataḥ // JRt_B.157cd //",
    "GK23jonart_au:336": " mānyo 'sāmānyadhīẖ Kālamānyavaṃśadavānalaḥ /",
    "GK23jonart_au:337": " avāśiṣyata tatputro daivād ekas sa Riñcanaḥ // JRt_147 //",
    "GK23jonart_au:338": " VyālaṬakkamukhair mantrasūtrasaṃyojitair atha /",
    "GK23jonart_au:339": " baddhvā saṃhatikanthāṃ sa tāñ jaḍāñ jetum iṣṭavān // JRt_148 //",
    "GK23jonart_au:340": " \"nipāsyamānakośaṃ māṃ bhṛtyatve vṛṇute\"ti saḥ /",
    "GK23jonart_au:341": " tān pratyaśrāvayad dūtamukhena svātatāyinaḥ // JRt_149 //",
    "GK23jonart_au:342": " nṛsiṃhas sa nadītīre sikatāsthagitāyudhaḥ /",
    "GK23jonart_au:343": " tān pratyaikṣata raktasya na tu kośasya pītaye // JRt_150 //",
    "GK23jonart_au:344": " Vyālādyair āgatās tatra Kālamānyā nirāyudhāḥ /",
    "GK23jonart_au:345": " sikatāntarniviṣṭasya paraśvagnes tṛṇīkṛtāḥ // JRt_151 //",
    "GK23jonart_au:346": " prakṣālya vairiraktena pitṛdroharajomalam /",
    "GK23jonart_au:347": " śeṣānekāribhītyāgāt Kaśmīrān bandhubhis saha // JRt_152 //",
    "GK23jonart_au:348": " pūrṇasya Rāmacandrasya rucihānyai dharāryamā /",
    "GK23jonart_au:349": " Nīlāśābhre RiñcaRāhor udayaṃ so 'tha soḍhavān // JRt_153 //",
    "GK23jonart_au:350": " hetibhis tāpayaty āśā Ḍalace kṛṣṇavartmani /",
    "GK23jonart_au:351": " Kāśmīrikair janais sarvaiś śalabhatvam alabhyata // JRt_154 //",
    "GK23jonart_au:352": " ruddhayor ḌalcaRiñcābhyāṃ prācyudīcyor bahur janaḥ /",
    "GK23jonart_au:353": " vasateḫ paścimām āśāṃ prāg Yamāśām athāgamat // JRt_155 //",
    "GK23jonart_au:354": " adho Ḍalcāmbupūrād bhīr girau Riñcanamārutāt /",
    "GK23jonart_au:355": " chāyājuṣāṃ phalāḍhyānāṃ puṃnāgānām abhūt tadā // JRt_156 //",
    "GK23jonart_au:356": " pakṣiśāvam iva sthānacyutaṃ cillollasadrayā /",
    "GK23jonart_au:357": " balaśrī Raiñcanī lokaṃ Kāśmīrikam apāharat // JRt_157 //",
    "GK23jonart_au:358": " dhanāmbu prāpya Bhauṭṭebhyaẖ Kāśmīrajanavikrayāt /",
    "GK23jonart_au:359": " garjann āśāḫ pyadhāt sarvās tadā Riñcanavāridaḥ // JRt_158 //",
    "GK23jonart_au:360": " [Ps-JRT 9]",
    "GK23jonart_au:361": " TuruṣkaTājikaMlecchasainyacchāditabhūtalaḥ /",
    "GK23jonart_au:362": " Ḍulucyo nagaraṃ prāpad athāgastya ivārṇavam // JRt_B.170 //",
    "GK23jonart_au:363": " mṛgās siṃham ivodagraṃ garutmantam ivāṇḍajāḥ /",
    "GK23jonart_au:364": " tam āpatantam ālokya palāyanta puraukasaḥ // JRt_B.171 //",
    "GK23jonart_au:365": " baddhāḫ palāyinas tena māntrikeṇeva pannagāḥ /",
    "GK23jonart_au:366": " kecit palāyitā bhītyā praviṣṭā girigahvaram // JRt_B.172 //",
    "GK23jonart_au:367": " rājāpi kvāpi sañchanno bhītyā ghūkavad āsta saḥ /",
    "GK23jonart_au:368": " itareṣāṃ tu lokānāṃ kā kathā tatra vāsinām // JRt_B.173 //",
    "GK23jonart_au:369": " vipraśāpo narendrāṇāṃ vṛthā jāto na jātucit /",
    "GK23jonart_au:370": " salakṣmā rājayakṣmā hi nāhatvā vinivartate // JRt_B.174 //",
    "GK23jonart_au:371": " gūḍhārthaṃ dāpitāḫ pūrvaṃ gāḍhayā bandhapīḍayā /",
    "GK23jonart_au:372": " vikrītā vājibhiḫ paścāt Turuṣkair hastagā janāḥ // JRt_B.175 //",
    "GK23jonart_au:373": " viddhāẖ kecit pare baddhā virāddhās tena kecana /",
    "GK23jonart_au:374": " ploṣaṃ kecit pare śoṣaṃ doṣaṃ yānty analād drumāḥ // JRt_B.176 //",
    "GK23jonart_au:375": " jatruvedhena baddhānām ekayā carmavadhrayā /",
    "GK23jonart_au:376": " teṣāṃ durāpam apy āsīd anyo'nyamukhadarśanam // JRt_B.177 //",
    "GK23jonart_au:377": " ghāsendhanādisambhāraḍhaukanāya kṣaṇaṃ kṣaṇam /",
    "GK23jonart_au:378": " baddhā Mlecchair amucyanta biḍālair iva mūṣakāḥ // JRt_B.178 //",
    "GK23jonart_au:379": " yeṣām anne jugupsābhūd biḍālasparśadoṣataḥ /",
    "GK23jonart_au:380": " Mlecchocchiṣṭaṃ gavāṃś cāsthi tair baddhair bhakṣitaṃ kṣudhā // JRt_B.179",
    "GK23jonart_au:381": " vaitastam api ye vāri na papuḫ paṅkasaṅkulam /",
    "GK23jonart_au:382": " baddhair maruṣu tair nītair mūtraṃ pītaṃ bhṛśaṃ tṛṣā // JRt_B.180 //",
    "GK23jonart_au:383": " \"kva Mlecchānnaṃ kva vaṃśo no dussahā kṣuc chrutena kim /",
    "GK23jonart_au:384": " nidrā nādyāpi mārgeṇa\" te 'ntar evam acintayan // JRt_B.181 //",
    "GK23jonart_au:385": " gacchatāṃ tiṣṭhatāṃ teṣām aśnatāṃ jalpatām api /",
    "GK23jonart_au:386": " so 'bhūn naiva kṣaṇo yatra na te kāryam asādhayan // JRt_B.182 //",
    "GK23jonart_au:387": " Mlecchaiẖ kecit Khaśaiẖ kecid Daradbhir apare tathā /",
    "GK23jonart_au:388": " Bhoṭṭaiẖ kecit Turuṣkaiś ca kecid bandīkṛtā janāḥ // JRt_B.183 //",
    "GK23jonart_au:389": " annaṃ gṛhe vane vittaṃ mārge bandhūn vihāya ca /",
    "GK23jonart_au:390": " palāyām āsur apare Turuṣkabhayasambhramāt // JRt_B.184 //",
    "GK23jonart_au:391": " karuṇāgauravaghṛṇā drutaṃ gantum aśaktiṣu /",
    "GK23jonart_au:392": " bālavṛddhābalāsv ete tyaktavantaḫ palāyinaḥ // JRt_B.185 //",
    "GK23jonart_au:393": " na bhuktaṃ kṣudhitair mārge na pītaṃ tṛṣitair api /",
    "GK23jonart_au:394": " kim anyad bhayasaṃbhrāntaiḫ paścāt tair nāpi vīkṣitam // JRt_B.186 //",
    "GK23jonart_au:395": " kṣudhā kecit tṛṣā kecid bhiyā kecit pare hriyā /",
    "GK23jonart_au:396": " bhayād biladarīṣv eva praviśyāntar vipedire // JRt_B.187 //",
    "GK23jonart_au:397": " bilapraviṣṭāṃs tāñ chrutvā tato niṣkāsanecchavaḥ /",
    "GK23jonart_au:398": " niṣkāruṇyās Turuṣkās te dhūmaṃ bilamukhe daduḥ // JRt_B.188 //",
    "GK23jonart_au:399": " dhūmenāntar vipannānāṃ narāṇām asthirāśayaḥ /",
    "GK23jonart_au:400": " dṛśyante 'dyāpi dhūmotthaṃ mālinyaṃ ca guhāmukhe // JRt_B.189 //",
    "GK23jonart_au:401": " rājāpacāram akarot prajāsu phalitas tu saḥ /",
    "GK23jonart_au:402": " nārīṇāṃ capalā dṛṣṭir dantair gaṇḍas tu khaṇḍyate // JRt_B.190 //",
    "GK23jonart_au:403": " nāśitāśeṣadeśo 'tha sphītaśītabhayākulaḥ /",
    "GK23jonart_au:404": " Ḍalcaẖ Kaśmīratas Tārabalamārgeṇa niryayau // JRt_159 //",
    "GK23jonart_au:405": " janāẖ Kāśmirikā durgabilebhyo mūṣakā iva /",
    "GK23jonart_au:406": " Ḍalacotau gate bandīkṛtaśeṣā viniryayuḥ // JRt_160 //",
    "GK23jonart_au:407": " nālabdha pitaraṃ putraḫ pitā taṃ ca na kañcana /",
    "GK23jonart_au:408": " bhrātṝṃś ca bhrātaro Ḍalcarākṣasopaplavātyaye // JRt_161 //",
    "GK23jonart_au:409": " mitalokā khilakṣetrā nirbhojyā darbhanirbharā /",
    "GK23jonart_au:410": " sargārambha iva prāyas tadā Kaśmīrabhūr abhūt // JRt_162 //",
    "GK23jonart_au:411": " samarthān nyagrahīd Ḍalco Riñcanaḫ prābhavat punaḥ /",
    "GK23jonart_au:412": " viśvam andhayati dhvānte sukhabhājo 'bhisārikāḥ // JRt_163 //",
    "GK23jonart_au:413": " ḌalcaRāhuvinirmuktaṃ rājānaṃ tuṅgimaspṛśā /",
    "GK23jonart_au:414": " arurutsat sa śṛṅgeṇa Riñcanāstācalas tataḥ // JRt_164 //",
    "GK23jonart_au:415": " dṛṣṭvā Gaganagiryagre bhāsvantaṃ Riñcanaṃ sthitam /",
    "GK23jonart_au:416": " aśaṅkyata na kai rājñaḫ pratyāsanno 'stasaṃstavaḥ // JRt_165 //",
    "GK23jonart_au:417": " Riñcanaśyenarājasya jihīrṣor nagarāmiṣam /",
    "GK23jonart_au:418": " kulacandro Rāmacandro vighnaṃ cakre pade pade // JRt_166 //",
    "GK23jonart_au:419": " Bhauṭṭāṃl Laharakoṭṭāntaḫ paṭṭavikrayakautukāt /",
    "GK23jonart_au:420": " pratyahaṃ vañcanodyogī Riñcano 'tha visṛṣṭavān // JRt_167 //",
    "GK23jonart_au:421": " tathaiva Laharasyāntar Bhoṭṭaloke praveśite /",
    "GK23jonart_au:422": " apipyad Rāmacandrāsramadhu śastrāṇi Riñcanaḥ // JRt_168 //",
    "GK23jonart_au:423": " Rāmacandrakulodyānakalpavallīṃ sa Riñcanaḥ /",
    "GK23jonart_au:424": " vakṣassthale mahābāhuẖ Koṭādevīm aropayat // JRt_169 //",
    "GK23jonart_au:425": " śrīRiñcanabhayād rājā nagaraṃ tyaktavāṃs tataḥ /",
    "GK23jonart_au:426": " vipraśāpāgnidagdhānāṃ kutas syād udayāṅkuraḥ // JRt_170 //",
    "GK23jonart_au:427": " Pramaṇḍalaguhāṃ rājajambur bhīto 'viśat tataḥ /",
    "GK23jonart_au:428": " pāpasya tādṛśo mṛtyus sammukhasya raṇe katham // JRt_171 //",
    "GK23jonart_au:429": " vairidhārādharaś citraṃ raṇe rājāsravarṣaṇaiḥ /",
    "GK23jonart_au:430": " daṇḍadānāṃ dvijātīnāṃ cakre netreṣv avagraham // JRt_172 //",
    "GK23jonart_au:431": " pañcāhonāṃś caturmāsān varṣāṃś caikonaviṃśatim /",
    "GK23jonart_au:432": " sa rājarākṣaso rakṣāvyājāt kṣoṇīm abhakṣayat // JRt_173 //",
    "GK23jonart_au:433": " 13) Lha·chen rgyal·bu Rin·chen (LS 4396-4399)",
    "GK23jonart_au:434": " śrīRiñcanasuratrāṇo bhujavātāyane mahīm /",
    "GK23jonart_au:435": " vyaśiśramad atha śrāntāṃ daussthyād dussthitiviplavaiḥ // JRt_174 //",
    "GK23jonart_au:436": " pūrvadṛṣṭam ivāśeṣaṃ timirāpagame pumān /",
    "GK23jonart_au:437": " Kaśmīramaṇḍalam pūrvarājasaukhyaṃ tad aikṣata // JRt_175 //",
    "GK23jonart_au:438": " dīpair iva pratisthānaṃ yair Lavanyais sthiraṃ sthitam /",
    "GK23jonart_au:439": " akampyanta prabhātasya te rājño balavāyunā // JRt_176 //",
    "GK23jonart_au:440": " mantrasūcyā kṛte bhede bāṇasūtre praveśini /",
    "GK23jonart_au:441": " abhūl Lavanyakanthāyāś citraṃ viślathatā tadā // JRt_177 //",
    "GK23jonart_au:442": " vane kaṇṭakinīvāṅga nagno yatrākulo bhavet /",
    "GK23jonart_au:443": " tatraiva vyomni pattrīva deśe samacaran nṛpaḥ // JRt_178 //",
    "GK23jonart_au:444": " tasya dākṣiṇyadakṣasya prajānāṃ hitahetunā /",
    "GK23jonart_au:445": " putre mantriṇi mitre vā duṣṭe nālakṣyata kṣamā // JRt_179 //",
    "GK23jonart_au:446": " chedaṃ yacchann atucchānāṃ vairiṇām ucchalacchriyām /",
    "GK23jonart_au:447": " ācchoṭanam agacchat sa chattraśālī kadācana // JRt_180 //",
    "GK23jonart_au:448": " Ṭakkabhrātā Timir nāma mārge santāpakheditaḥ /",
    "GK23jonart_au:449": " gopālyāẖ kutracid grāme kṣīraṃ niṣpītavān haṭhāt // JRt_181 //",
    "GK23jonart_au:450": " rājñā vijñāpitenātha sadyo gopālayoṣitā /",
    "GK23jonart_au:451": " anuyuktas Timir bhītyā vyadhāt sarvasya nihnavam // JRt_182 //",
    "GK23jonart_au:452": " asatye bhāvitā gopī yadā dhairyān na sāskhalat /",
    "GK23jonart_au:453": " pānāśayaṃ Timer eva sa satyaikṣī vyadārayat // JRt_183 //",
    "GK23jonart_au:454": " tasya pānāśayād dīrṇān niryāntyā kṣīradhārayā /",
    "GK23jonart_au:455": " rājñaẖ kīrtir mukhaśrīś ca gopyāḫ prāpat prasannatām // JRt_184 //",
    "GK23jonart_au:456": " Vāravāle nivasator asuvātāṃ kayoścana /",
    "GK23jonart_au:457": " aśve kiśorakau tulyau kasminn api vanāntare // JRt_185 //",
    "GK23jonart_au:458": " siṃhasaṅkṣayitāpatyā tayor anyatamā vane /",
    "GK23jonart_au:459": " aśvasādṛśyavātsalyād apuputrīyiṣat param // JRt_186 //",
    "GK23jonart_au:460": " \"madīyo 'yaṃ madīyo 'yam\" ity asañjātaniścayau /",
    "GK23jonart_au:461": " vaḍavādhipatī kṣobhād rājāntikam agacchatām // JRt_187 //",
    "GK23jonart_au:462": " sa vivādaṃ tayoś śrutvā svāntikaṃ svīyamānuṣaiḥ /",
    "GK23jonart_au:463": " vaḍave ca kiśoraṃ ca rājābhyānāyayat tataḥ // JRt_188 //",
    "GK23jonart_au:464": " tasmin kiśorake bālyād dūraṃ dhāvati līlayā /",
    "GK23jonart_au:465": " mātā dhātrī ca nitarām asnihyac cāpy aheṣayat // JRt_189 //",
    "GK23jonart_au:466": " sabhyeṣv anelamūkeṣu vādinoẖ kṣobhasajjayoḥ /",
    "GK23jonart_au:467": " aśve nāvānayan madhyeVitastaṃ sakiśorake // JRt_190 //",
    "GK23jonart_au:468": " bālāśvaṃ pātitaṃ nadyāṃ nāvo rājñā mahādhiyā /",
    "GK23jonart_au:469": " haṭhād anvapatan mātā parā param aheṣayat // JRt_191 //",
    "GK23jonart_au:470": " sandigdhavyavahārāṇām evaṃ niścayakāriṇi /",
    "GK23jonart_au:471": " tasmin rājñi jano 'maṃsta kṛtaṃ yugam ivāgatam // JRt_192 //",
    "GK23jonart_au:472": " śrīDevasvāminaṃ śaivīṃ dīkṣāṃ yācan narādhipaḥ /",
    "GK23jonart_au:473": " nānvagrāhi sa Bhauṭṭatvāt tenāpātratvaśaṅkayā // JRt_193 //",
    "GK23jonart_au:474": " anujas tanujo bandhur mantrī sahacaras sakhā /",
    "GK23jonart_au:475": " Vyālarājo nṛpasyābhūt satyaikavrataniṣṭhayā // JRt_194 //",
    "GK23jonart_au:476": " jahau Vyālaẖ kṛtaṃ rājñā na sa Vyālakṛtaṃ punaḥ /",
    "GK23jonart_au:477": " mano hi kāyikaṃ hanti tatkṛtaṃ na vapuḫ punaḥ // JRt_195 //",
    "GK23jonart_au:478": " kalānidhau rasamaye Vyāle bhūlokabhāsvataḥ /",
    "GK23jonart_au:479": " mūrchitā rucir acchaitsīd acchedyaṃ jagatāṃ tamaḥ // JRt_196 //",
    "GK23jonart_au:480": " [Ps-JRT 11]",
    "GK23jonart_au:481": " praveṣṭukāmaṃ Kaśmīrān nivartayitum añjasā /",
    "GK23jonart_au:482": " Ḍulcyaṃ dhanaprayogeṇa yo visṛṣṭo mahībhujā // JRt_B.229 //",
    "GK23jonart_au:483": " avamantrya praviṣṭe 'tha Ḍulucye bhayato gataḥ /",
    "GK23jonart_au:484": " Gāndhāradeśaṃ Udyānadevo labdhāntaras tataḥ // JRt_B.230 //",
    "GK23jonart_au:485": " śrīmān Udyānadevo 'tha randhrapraharaṇodyataḥ /",
    "GK23jonart_au:486": " samādikṣata Ṭakkādīn Gāndhārastho bhayād iti // JRt_197 //",
    "GK23jonart_au:487": " \"jīvatām eva gantavyaṃ jāne tan nagarāntaram /",
    "GK23jonart_au:488": " yat sevyate 'viśeṣajñas svāmī sammānalipsayā // JRt_198 //",
    "GK23jonart_au:489": " bhuṅkte Vyālaś śriyaṃ prāṇapaṇair yuṣmābhir arjitām /",
    "GK23jonart_au:490": " karau sādhayato yatnād rasanā bhogabhāginī // JRt_199 //",
    "GK23jonart_au:491": " īśvaro bhūtiliptāṅgo Vyālaṃ hārīcikīrṣati /",
    "GK23jonart_au:492": " anāsthāṃ tu suvarṇeṣu yuṣmāsu vidadhāti saḥ // JRt_200 //",
    "GK23jonart_au:493": " kṣīramātraikapāyitvaṃ nimittīkṛtya bhūpatiḥ /",
    "GK23jonart_au:494": " yuṣmacchauryābhiśaṅkitvāt Timiṃ timim ivāvadhīt\" // JRt_201 //",
    "GK23jonart_au:495": " evaṃ sandeśanirbhinnāṣ Ṭakkādyāś śukkalaṅkitāḥ /",
    "GK23jonart_au:496": " Viṃśaprasthe kadācit te prajahrur atha bhūbhujam // JRt_202 //",
    "GK23jonart_au:497": " tatkhaḍgadhārāsampātair Vyālas teṣāṃ hṛdantarāt /",
    "GK23jonart_au:498": " svaiśvaryatāpam anudad rājāmūrchat tu kevalam // JRt_203 //",
    "GK23jonart_au:499": " te 'tha labdhajayammanyās tadvadhāpoḍhamanyavaḥ /",
    "GK23jonart_au:500": " nagarāntar yayū rājyagrahaṇārtham ahaṅkṛtāḥ // JRt_204 //",
    "GK23jonart_au:501": " kṣaṇaṃ mṛta iva sthitvā bhūyoghātabhayān nṛpaḥ /",
    "GK23jonart_au:502": " dūraṃ gatān ripūn dṛṣṭvā rājye rājodatiṣṭhata // JRt_205 //",
    "GK23jonart_au:503": " ārukṣan rājadhānīṃ te yāvat tāvan narādhipam /",
    "GK23jonart_au:504": " apetamūrcham āyāntam adrākṣuẖ kṣudrabuddhayaḥ // JRt_206 //",
    "GK23jonart_au:505": " \"tvayā kiṃ na tvayā kiṃ na hato rāje\"ty anītayaḥ /",
    "GK23jonart_au:506": " parasparavivādāt te tatkālaṃ cukṣubhur jaḍāḥ // JRt_207 //",
    "GK23jonart_au:507": " anyo'nyamanyavo 'nyo'nyaloṭhanād rājasadmanaḥ /",
    "GK23jonart_au:508": " kartavyaṃ maraṇaṃ rājñā vyadhus svasya svayaṃ jaḍāḥ // JRt_208 //",
    "GK23jonart_au:509": " śeṣān rājātha duśśīlāñ chūlāropeṇa kevalam /",
    "GK23jonart_au:510": " uccaistām anayan mānī sarvathādhogatiṃ punaḥ // JRt_209 //",
    "GK23jonart_au:511": " sagarbhā vairikoṭṭastrī roṣavān sa vyadīdarat /",
    "GK23jonart_au:512": " asibhir bhūpatir garbhaśāliśimbīr nakhair iva // JRt_210 //",
    "GK23jonart_au:513": " taddroharoṣajā pīḍā rājñas tatkulamāraṇāt /",
    "GK23jonart_au:514": " citte śāntim agāt khaḍgaghātotthā na tu mūrdhani // JRt_211 //",
    "GK23jonart_au:515": " dussvapnam iva tad dṛṣṭvā Ṭakkādicaritaṃ kṣaṇāt /",
    "GK23jonart_au:516": " prabuddheva punaḫ prāpad abhayena śamaṃ mahī // JRt_212 //",
    "GK23jonart_au:517": " adrohamadhyage rājā Śāhamere prasannadhīḥ /",
    "GK23jonart_au:518": " saKoṭāmātṛkaṃ vṛddhyai svaputraṃ Haidaraṃ dadau // JRt_213 //",
    "GK23jonart_au:519": " vardhitaẖ Koṭayā devyā prāvṛṣeva mahīruhaḥ /",
    "GK23jonart_au:520": " sacchāyatvaṃ sphuratpattraś Śāhamero nyaṣevata // JRt_214 //",
    "GK23jonart_au:521": " parikhācchalato 'kīrtyā svaparājayajātayā /",
    "GK23jonart_au:522": " parito valitaṃ rājā svanāmāṅkaṃ puraṃ vyadhāt // JRt_215 //",
    "GK23jonart_au:523": " pauṣadurdinamārtāṇḍasannibho dharaṇīpatiḥ /",
    "GK23jonart_au:524": " māsāṃś ca katicid bhūyaḫ prakāśam akarod bhuvaḥ // JRt_216 //",
    "GK23jonart_au:525": " hemante śaityapāruṣyadoṣeṇa dharaṇīpateḥ /",
    "GK23jonart_au:526": " marutkopena naiviḍyaṃ śiraḫpīḍāgrahīttarām // JRt_217 //",
    "GK23jonart_au:527": " sadānekottamāṅgānāṃ pīḍāharaguṇaśriyaḥ /",
    "GK23jonart_au:528": " bhūpater uttamāṅgasya pīḍā kaṣṭam avardhata // JRt_218 //",
    "GK23jonart_au:529": " ekādaśyāṃ tataḫ pauṣe navanandāṅkavatsare /",
    "GK23jonart_au:530": " nirastā mṛtyuvaidyena bhūpater mṛtyuvedanā // JRt_219 //",
    "GK23jonart_au:531": " ekādaśadinair nyūnau māsau trīn vatsarān api /",
    "GK23jonart_au:532": " kṣamāṃ saṃrakṣya sa svargaṃ yayau Riñcanabhūpatiḥ // JRt_220 //",
    "GK23jonart_au:533": " 14) Udyānadeva (LS 4399-4414)",
    "GK23jonart_au:534": " putraṃ Haidaranāmānaṃ bālyād anabhiṣiktavān /",
    "GK23jonart_au:535": " atathāvidhaśaktitvād rājyaṃ svenāpy asaṃvahan // JRt_221 //",
    "GK23jonart_au:536": " Lavanyaiẖ kulanāthatvād Riñcane pratighād api /",
    "GK23jonart_au:537": " avyāhatapraveśāśo matimāñ Śāhamerakaḥ // JRt_222 //",
    "GK23jonart_au:538": " samaṃ śrīKoṭayā devyā mūrtayeva jayaśriyā /",
    "GK23jonart_au:539": " tadOdayanadevaṃ taṃ Kaśmīrakṣmām alambhayat // JRt_223 //",
    "GK23jonart_au:540": " rājyalakṣmīmahādolā guṇabaddhā garīyasī /",
    "GK23jonart_au:541": " Riñcanoccaiḫpadaṃ gatvā rājādhaḫpadam aśrayat // JRt_224 //",
    "GK23jonart_au:542": " rājā Śāhmeraputrau tau JyaṃśirĀleśirau tadā /",
    "GK23jonart_au:543": " Kramarājyādideśānāṃ svāmyadānād arañjayat // JRt_225 //",
    "GK23jonart_au:544": " dhīr ivāsīt tadā Koṭā devī sarvādhikāriṇī /",
    "GK23jonart_au:545": " rājā deha ivātyarthaṃ tadādiṣṭaṃ samācarat // JRt_226 //",
    "GK23jonart_au:546": " tejasā pihitāny āsan yāni Riñcanabhāsvataḥ /",
    "GK23jonart_au:547": " Lavanyajyotiṣāṃ rājapradoṣe 'bhūt tadodayaḥ // JRt_227 //",
    "GK23jonart_au:548": " yasyākramyata saumyasya gṛhiṇyā Koṭayā gṛham /",
    "GK23jonart_au:549": " viṣayākramaṇaṃ tasya Lavanyaiẖ kiṃ nu śocyate // JRt_228 //",
    "GK23jonart_au:550": " Lavanyadeśacaṇḍālagṛhasparśavivarjakaḥ /",
    "GK23jonart_au:551": " sa śrotriya ivānaiṣīt kālaṃ snānatapojapaiḥ // JRt_229 //",
    "GK23jonart_au:552": " āstikatvaṃ kiyat tasya varṇyate varṇadhāriṇaḥ /",
    "GK23jonart_au:553": " krimimardabhayād ghaṇṭāṃ yo 'badhnād vājino gale // JRt_230 //",
    "GK23jonart_au:554": " tāvad draviṇatām eva kośālaṅkaraṇaṃ dadhat /",
    "GK23jonart_au:555": " kaṇṭhabhūṣāṃ samauliṃ sa Cakriṇe 'dita kāñcanīm // JRt_231 //",
    "GK23jonart_au:556": " atha Mugdhapurasvāmidattānīkinyahaṅkṛtaḥ /",
    "GK23jonart_au:557": " Kaśmīrān Acalo 'vikṣad balād Ḍalca ivāparaḥ // JRt_232 //",
    "GK23jonart_au:558": " svapakṣair ākṣipaty āśā balenākramya medinīm /",
    "GK23jonart_au:559": " nĀcale gotrabhittvaṃ sa kartum aiṣṭa mahīvṛṣā // JRt_233 //",
    "GK23jonart_au:560": " prāpte Bhīmānakaṃ tasmin sasainye dainyam āśritaḥ /",
    "GK23jonart_au:561": " Bhoṭṭadeśam agāt tūrṇam urvīparivṛḍho bhayāt // JRt_234 //",
    "GK23jonart_au:562": " \"nivartaya camūm anyāṃ kiṃ mithyā deśapīḍayā /",
    "GK23jonart_au:563": " arājakās tvayā pālyāẖ Kaśmīrāẖ kulanāthavat\" // JRt_235 //",
    "GK23jonart_au:564": " iti śrīKoṭayāmātyaiḫ preritair lekhadhāribhiḥ /",
    "GK23jonart_au:565": " āsārasainyam Acalaḫ pratyamuñcad vimohitaḥ // JRt_236 //",
    "GK23jonart_au:566": " pratimuktanijāsāras sārahīno 'calas sa taiḥ /",
    "GK23jonart_au:567": " mārgotsavacchalāt kañcit kālaṃ mārge vilambitaḥ // JRt_237 //",
    "GK23jonart_au:568": " tāvac chrīKoṭayā devyā tadā pālayituṃ prajāḥ /",
    "GK23jonart_au:569": " Bhauṭṭaẖ Kheriñcano nāma rājabhāve nyayujyata // JRt_238 //",
    "GK23jonart_au:570": " pramītabhartṛkotpannamṛtāpatyeva sā tadā /",
    "GK23jonart_au:571": " adūyata nijais sarvaiś cirasyācalaśemuṣī // JRt_239 //",
    "GK23jonart_au:572": " Tuṣāraliṅgapūjābhiẖ kṛtārthīkṛtya vāsarān /",
    "GK23jonart_au:573": " Bhoṭṭadeśān nijaṃ deśam agacchad vītabhīr nṛpaḥ // JRt_240 //",
    "GK23jonart_au:574": " udayādribhuvā pūrṇaś śaśīvātha sa Koṭayā /",
    "GK23jonart_au:575": " Kheriñcanatamonāśī śirasādhāri sādaram // JRt_241 //",
    "GK23jonart_au:576": " yaṃ Koṭāsūta Jaṭṭākhyaṃ Bhikṣaṇākhyasya mantriṇaḥ /",
    "GK23jonart_au:577": " vardhanāyātmajaṃ rājā sa taṃ mṛtyum ivādita // JRt_242 //",
    "GK23jonart_au:578": " Śāhameras sa vīro 'tha paripālitaRaiñcaniḥ /",
    "GK23jonart_au:579": " acakṣuṣyaẖ kṣamābhartuḫ putrapremabharād abhūt // JRt_243 //",
    "GK23jonart_au:580": " devyās tu samadṛṣṭitvāt putrayor ubhayor api /",
    "GK23jonart_au:581": " rājño dveṣyo 'pi Śāhmero na bhayena sa paspṛśe // JRt_244 //",
    "GK23jonart_au:582": " Acalopaplavātaṅke bhayāl lokais samāśritaḥ /",
    "GK23jonart_au:583": " Śāhmeraś sa rājānaṃ na tṛṇāyāpy ajīgaṇat // JRt_245 //",
    "GK23jonart_au:584": " Śāhmero Haydaraśyenaṃ darśayitvā muhur muhuḥ /",
    "GK23jonart_au:585": " abhāyayattarāṃ rājapakṣiṇaṃ taṃ divāniśam // JRt_246 //",
    "GK23jonart_au:586": " rakṣaṃs taṭasthān udvegarahito jalavarjitaḥ /",
    "GK23jonart_au:587": " Alleśvarāmbupūras sa prajāś citram atārayat // JRt_247 //",
    "GK23jonart_au:588": " ŚiraśśāṭakaHindākhyau samabhūṣayatām ubhau /",
    "GK23jonart_au:589": " candrārkāv iva tasyāśāṃ śūrau pautrau guṇocchritau // JRt_248 //",
    "GK23jonart_au:590": " dvāraiśvaryāt sphuraddarpo rājājñālaṅghanodyataḥ /",
    "GK23jonart_au:591": " Śāhmeras sa vipaddvāram abhūd bhūpatisevinām // JRt_249 //",
    "GK23jonart_au:592": " so 'lleśirasutāṃ dattvā Lustasya tadadhīśituḥ /",
    "GK23jonart_au:593": " srīŚaṅkarapuraṃ jitvā rājñaś śaṅkām avardhayat // JRt_250 //",
    "GK23jonart_au:594": " vaśe Telākaśūro 'sya Bhāṅgilaiśvaryabhājanam /",
    "GK23jonart_au:595": " Jyaṃśirasya sutāṃ hastekṛtya kṛtyavido 'bhavat // JRt_251 //",
    "GK23jonart_au:596": " Bahurūpajayī lakṣmīnidhir acyutatāpadam /",
    "GK23jonart_au:597": " Śamālāṃ sa nṛsiṃho 'tha daityaśriyam ivādunot // JRt_252 //",
    "GK23jonart_au:598": " makarālayagāmbhīryaẖ karālambo jayaśriyaḥ /",
    "GK23jonart_au:599": " Karāle sa karālaujāẖ karam ālambayaj janān // JRt_253 //",
    "GK23jonart_au:600": " asismarat smerayaśā dahyamānam itas tataḥ /",
    "GK23jonart_au:601": " rājñaẖ Kalaśadevasya Vijayeśapuraṃ tataḥ // JRt_254 //",
    "GK23jonart_au:602": " sthityai prakalpya cakrasya svasya Cakradharācalam /",
    "GK23jonart_au:603": " Śāhmero 'calakāryāṇi janasya samadarśayat // JRt_255 //",
    "GK23jonart_au:604": " kampaneśvaralakṣyasya Lakṣmīsarvasvatāṃ dadat /",
    "GK23jonart_au:605": " citraṃ sa labdhavāñ śuddhaṃ sudāyam iva sadyaśāḥ // JRt_256 //",
    "GK23jonart_au:606": " narendraraṅgaśailūṣaṃ Koṭarājam athāgrahīt /",
    "GK23jonart_au:607": " Śāhmeras tanayāratnagrahaṇonmānakena saḥ // JRt_257 //",
    "GK23jonart_au:608": " sāmnā kecit pare daṇḍād dānād anye pare bhayāt /",
    "GK23jonart_au:609": " mānyatām anayan dhanyā Lavanyās tasya śāsanam // JRt_258 //",
    "GK23jonart_au:610": " Lavanyalokas tatputrīr mālā iva babhāra tāḥ /",
    "GK23jonart_au:611": " nājānād bhujagīr ghoraviṣāḫ prāṇaharīḫ punaḥ // JRt_259 //",
    "GK23jonart_au:612": " rājabījividheyatvān mantrād vikramataś ca vā /",
    "GK23jonart_au:613": " kaś Śāhmeraharer nābhūl Lavanyadvirado vaśe // JRt_260 //",
    "GK23jonart_au:614": " Śāhamerāmbupūreṇa kāmanollāsaśālinā /",
    "GK23jonart_au:615": " ākrāntaḫ parito rājā mṛdrāśisthadrumopamaḥ // JRt_261 //",
    "GK23jonart_au:616": " puramātrādhipatyotthalajjayeva mahīpateḥ /",
    "GK23jonart_au:617": " jīvitaṃ dūram agamac chuddhena yaśasā samam // JRt_262 //",
    "GK23jonart_au:618": " śivarātritrayodaśyāṃ varṣe rājā caturdaśe /",
    "GK23jonart_au:619": " kṣamāvān sa kṣamām aujjhīc Śāhmerasparśadūṣitām // JRt_263 //",
    "GK23jonart_au:620": " [Ps-JRT 12]",
    "GK23jonart_au:621": " abdān pañcadaśa dvau ca māsau dvau vāsarāv api /",
    "GK23jonart_au:622": " kaśmīrakāśyapībhogam akārṣīt sa mahīpatiḥ // JRt_B.298 //",
    "GK23jonart_au:623": " 15) Koṭā Devī (LS 4414-4415)",
    "GK23jonart_au:624": " atha Śāhmerabhītyā śrīKoṭā catvāry ahāni sā /",
    "GK23jonart_au:625": " gūḍheṅgitānayad guptiṃ bhūpālapramayādikam // JRt_264 //",
    "GK23jonart_au:626": " \"Śāhmero matsutadvārā sāmrājyaṃ svīkarotu mā\" /",
    "GK23jonart_au:627": " iti jyāyāṃsam utsṛjya bālatvāc ca paraṃ sutam // JRt_265 //",
    "GK23jonart_au:628": " putrasnehena vṛddhatvadoṣeṇa ca vimohitā /",
    "GK23jonart_au:629": " avaruddham anicchantī śrīKoṭā mahiṣī tataḥ // JRt_266 //",
    "GK23jonart_au:630": " strībhāvād bandhubhāvāc ca Lavanyair upabṛṃhitā /",
    "GK23jonart_au:631": " asāntvayat svayaṃ bhūmiṃ vidhavāṃ svāṃ sakhīm iva // JRt_267 //",
    "GK23jonart_au:632": " [Ps-JRT 13]",
    "GK23jonart_au:633": " sā rājñī śuklapratipadvītabhītā bhavanty atha /",
    "GK23jonart_au:634": " rājānaṃ gurubhis svīyaiś carameṣṭim avāpipat // JRt_B.303 //",
    "GK23jonart_au:635": " pūrvopakārasmaraṇāc Chāhamerādayo 'khilāḥ /",
    "GK23jonart_au:636": " tāṃ prāṇamann amātyās svāṃ cāndrīm iva navāṃ kalām // JRt_268 //",
    "GK23jonart_au:637": " śamayantyā rajas sarvaṃ tāpāpahatidakṣayā /",
    "GK23jonart_au:638": " tayā nidāghavṛṣṭyeva latās saṃvardhitāḫ prajāḥ // JRt_269 //",
    "GK23jonart_au:639": " Śāhmerāt svodayabhraṃśaśaṅkinī bhaṭṭaBhikṣaṇam /",
    "GK23jonart_au:640": " tadudrekavināśārthaṃ mānaṃ devī nināya sā // JRt_270 //",
    "GK23jonart_au:641": " dustareṣu mahābhītijalapūreṣu sā tataḥ /",
    "GK23jonart_au:642": " tatprajñānāvam āruhya kāryapāraṃ paraṃ yayau // JRt_271 //",
    "GK23jonart_au:643": " antas sehe na Śāhmeras taddattaṃ Bhikṣaṇodayam /",
    "GK23jonart_au:644": " mānavantas sahante hi cchāyāsāmyaṃ kathañcana // JRt_272 //",
    "GK23jonart_au:645": " vartate dhūmatāpādilakṣaṇaṃ jātavedasaḥ /",
    "GK23jonart_au:646": " dhīmato 'sya na kiñcit tu roṣaliṅgam alakṣyata // JRt_273 //",
    "GK23jonart_au:647": " chalābhinītarogeṇa Śāhamereṇa dhīmatā /",
    "GK23jonart_au:648": " pratyāsannavināśatvam ātmanas samakathyata // JRt_274 //",
    "GK23jonart_au:649": " tasyātha pratyavekṣārtham Avatārādibhis saha /",
    "GK23jonart_au:650": " vyasarji Koṭayā devyā sa śrīmān bhaṭṭaBhikṣaṇaḥ // JRt_275 //",
    "GK23jonart_au:651": " \"svedaẖ kupitapittasya hito no ve\"ti vādibhiḥ /",
    "GK23jonart_au:652": " sampraveśān nyaṣidhyanta dvāssthais tadanuyāyinaḥ // JRt_276 //",
    "GK23jonart_au:653": " tau BhikṣaṇĀvatārau dvau tatsamīpam avikṣatām /",
    "GK23jonart_au:654": " sāṅkaṭyād iva tatprāṇarakṣiṇyo devatā na tu // JRt_277 //",
    "GK23jonart_au:655": " anuyuktāmayodantas sa kālena tayor nijaiḥ /",
    "GK23jonart_au:656": " gātre nyakhānayac chastrīr ādhīn svasyodakhānayat // JRt_278 //",
    "GK23jonart_au:657": " sirābhiś śoṇitaṃ vāṣpaṃ dṛśāṅgais sakalair asūn /",
    "GK23jonart_au:658": " tau dvāv amuñcatāṃ sadyas taddveṣaṃ sa ca cetasā // JRt_279 //",
    "GK23jonart_au:659": " tad eva vraṇadīpārkapūrṇapātrārdhatacchiraḥ /",
    "GK23jonart_au:660": " rogamokṣocitaṃ snānaṃ sa tayoś śoṇitair vyadhāt // JRt_280 //",
    "GK23jonart_au:661": " \"bhavannandanasaṃrakṣāparāv etāv ubhāv api /",
    "GK23jonart_au:662": " tayor anyatamaṃ dvārīkṛtyānyam aharad vidhiḥ // JRt_281 //",
    "GK23jonart_au:663": " pramītadvijaśokotthatāpaśāntyai jaḍaḫ param /",
    "GK23jonart_au:664": " paraprāṇān roṣavahnau pradīpte juhuyād\" iti // JRt_282 //",
    "GK23jonart_au:665": " Śāhmeraṃ roddhukāmāṃ tāṃ samarthām api durdhiyaḥ /",
    "GK23jonart_au:666": " Koṭādevīm amātyās svā naye buddhiṃ nyavārayan // JRt_283 //",
    "GK23jonart_au:667": " kedāram iva kulyā sā pānīyena maharddhinā /",
    "GK23jonart_au:668": " lokam āpyāyayām āsa sāmrājyotpalacandrikā // JRt_284 //",
    "GK23jonart_au:669": " ājñāvyatikramāj jātu kampanādhipatiṃ prati /",
    "GK23jonart_au:670": " yuyutsur akarod yātrām amitrābjaśaśiprabhā // JRt_285 //",
    "GK23jonart_au:671": " saṅkaṭāt kampaneśas tāṃ kulāyād iva pakṣiṇīm /",
    "GK23jonart_au:672": " jīvagrāhaṃ gṛhītvātha kārāpañjaram ānayat // JRt_286 //",
    "GK23jonart_au:673": " mantrī Kumārabhaṭṭākhyas tasyās sacivapuṃgavaḥ /",
    "GK23jonart_au:674": " tanmokṣasiddhaye 'kārṣīt tadāmātyaiś chalāt kalim // JRt_287 //",
    "GK23jonart_au:675": " rājñyāḫ puṃbhāvamātreṇa bhinnam ākārasannibham /",
    "GK23jonart_au:676": " kamaṇḍalukaraṃ kañcit so 'dhād vidyārthinaṃ śiśum // JRt_288 //",
    "GK23jonart_au:677": " gatvā sa kampanādhīśaṃ dhīpraśaṃsāvimaṇḍitaḥ /",
    "GK23jonart_au:678": " sauṣṭhavaudāryasampattiśālinīṃ vācam abhyadhāt // JRt_289 //",
    "GK23jonart_au:679": " \"svaśiro malinīkṛtya jīvatāṃ yoṣidājñayā /",
    "GK23jonart_au:680": " puruṣatvaṃ tvayā svāmin kṛtārthīkriyate 'dya naḥ // JRt_290 //",
    "GK23jonart_au:681": " [Ps-JRT 14]",
    "GK23jonart_au:682": " strītvāt kātaracittāyā dānabhogotsavadviṣaḥ /",
    "GK23jonart_au:683": " rājñyā bandhuṣu sainyāntar draviṇaṃ vartate mahat // JRt_B.327 //",
    "GK23jonart_au:684": " gatvā tvadājñayā kārāṃ tasyās tarjanasāntvanaiḥ /",
    "GK23jonart_au:685": " dhanaṃ janas tvadīyo 'yaṃ svāmisātkartum icchati // JRt_291 //",
    "GK23jonart_au:686": " strītvād aśaktā dātuṃ sā samacaiṣīd dhanaṃ yataḥ\" /",
    "GK23jonart_au:687": " vyasṛjat kampaneśas taṃ kārām evaṃ vimohitaḥ // JRt_292 //",
    "GK23jonart_au:688": " kārāyā nirgamiṣyantīṃ devīṃ Koṭām ivekṣitum /",
    "GK23jonart_au:689": " tatkālam eva sandhyāgāj jagadrañjanakovidā // JRt_293 //",
    "GK23jonart_au:690": " sandhyāvandanayogyāmbuvāhinā vaṭunā saha /",
    "GK23jonart_au:691": " asau kārām avikṣac ca rājñyāś niraguś śucaḥ // JRt_294 //",
    "GK23jonart_au:692": " rājñīveṣabhṛtaṃ tatra sthāpayitvā vaṭuṃ sa tam /",
    "GK23jonart_au:693": " tadveṣadhāriṇīṃ Koṭām anvādāya viniryayau // JRt_295 //",
    "GK23jonart_au:694": " rakṣitāro 'pi nājānaṃs tad yāvat tāvad eva sā /",
    "GK23jonart_au:695": " kampanādhipatiṃ cakre svacakrebhaśakṛtkarim // JRt_296 //",
    "GK23jonart_au:696": " sā brāhmaṇaKumāreṇa mocitā bhaṭṭaBhikṣaṇāt /",
    "GK23jonart_au:697": " ekadantahatāreẖ kiṃ nānyenebhamukhād bhavet // JRt_297 //",
    "GK23jonart_au:698": " tayānapodito 'py aujjhi Śāhmero naiva śaṅkayā /",
    "GK23jonart_au:699": " kṛtavairās samarthena prājñā naiva hy udāsate // JRt_298 //",
    "GK23jonart_au:700": " na prāsīdan na cākupyat tasmin sā balaśālini /",
    "GK23jonart_au:701": " ghṛṇā pramādasahitā vināśaprathamāṅkuraḥ // JRt_299 //",
    "GK23jonart_au:702": " [Ps-JRT 16]",
    "GK23jonart_au:703": " devyā vāsaṃ vimuñcantyās tasyā dhanarasāśrayam /",
    "GK23jonart_au:704": " Śāhmere viṣavallīva drohadhīr abhyavardhata // JRt_B.337 //",
    "GK23jonart_au:705": " vardhano 'nyatarasyābhūt pakṣo 'nyasya kṣayāvahaḥ /",
    "GK23jonart_au:706": " KoṭāŚāhmerayor asti kṣitimārutayor iva // JRt_B.338 //",
    "GK23jonart_au:707": " Jayāpīḍapuraṃ yāntyāṃ tasyāṃ kāryānurodhataḥ /",
    "GK23jonart_au:708": " Śāhamero balī jātu nagaraṃ svīcakāra saḥ // JRt_300 //",
    "GK23jonart_au:709": " tasmiṃl Lavanyalokena gṛhītājñe balīyasi /",
    "GK23jonart_au:710": " rājñī samavṛṇot koṭṭadvāraṃ saha jayāśayā // JRt_301 //",
    "GK23jonart_au:711": " [Ps-JRT 17]",
    "GK23jonart_au:712": " nivṛttanetracārasya capalatvaikakāraṇam /",
    "GK23jonart_au:713": " ākhur bilagato votoś Śāhamerasya sābhavat // JRt_B.341 //",
    "GK23jonart_au:714": " niruddhe balinā koṭaguhābhre matiśālinā /",
    "GK23jonart_au:715": " nṛsiṃhenābhajat Koṭā sṛgālīva muhur bhayam // JRt_302 //",
    "GK23jonart_au:716": " [Ps-JRT 18]",
    "GK23jonart_au:717": " \"tuṅgatvaṃ maṅgalāsaṅgam abhaṅgurataraśriyam /",
    "GK23jonart_au:718": " rājyāṅgaiś ca nijāṅgaiś ca dattai rājñī karotu me // JRt_B.343 //",
    "GK23jonart_au:719": " adhyaśetatarāṃ rājñī matputrāṇāṃ na kevalam /",
    "GK23jonart_au:720": " prāṇānām api caiśvaryaṃ ślāghyā sukhaparamparā\" // JRt_B.344 //",
    "GK23jonart_au:721": " \"siṃhāsane mayā sākaṃ śriyā sākaṃ mamorasi /",
    "GK23jonart_au:722": " kṣamayā saha citte me rājñī niviśatāṃ svayam\" // JRt_303 //",
    "GK23jonart_au:723": " tām evamādisandeśair mugdhāṃ sammohya yatnataḥ /",
    "GK23jonart_au:724": " haste cakāra koṭakṣmāṃ Koṭādevīṃ ca buddhimān // JRt_304 //",
    "GK23jonart_au:725": " ekasmiñ śayane rātrim ativāhya tayā samam /",
    "GK23jonart_au:726": " sa prātar utthito jātu tīkṣṇair devīm arodhayat // JRt_305 //",
    "GK23jonart_au:727": " varṣe pañcadaśe śukladaśamyāṃ nabhasas tataḥ /",
    "GK23jonart_au:728": " tāreva nabhaso rājyād rājñī bhraṃśam alabdha sā // JRt_306 //",
    "GK23jonart_au:729": " tatputrāv api tau dvau sa karaṇīyavicakṣaṇaḥ /",
    "GK23jonart_au:730": " babandha bandhusambandhikalpavṛkṣo bhaṭāgraṇīḥ // JRt_307 //",
    "GK23jonart_au:731": " 16) Šams ad-Dīn ibn Ṭāhir Mirzā (Šāh Mīr) (LS 4415-4418)",
    "GK23jonart_au:732": " svaṃ rūpaṃ cidacidbhir ebhir abhito vyañjat svayaṃ nirmitair yasyonmīlati deśakālakalanākallolitaṃ tan mahaḥ /",
    "GK23jonart_au:733": " ātmā vāstu śivo 'stu vāstv atha haris so 'py ātmabhūr astu vā buddho vāstu jino 'stu vā bhagavate tasmai namaẖ karmaṇe // JRt_308 //",
    "GK23jonart_au:734": " bhiyaṃ Lavanyalokeṣu kīrtiṃ dikṣu mahīṃ bhuje /",
    "GK23jonart_au:735": " Lakṣmīṃ vakṣasi Koṭāṃ ca kārāyāṃ sa tato vyadhāt // JRt_309 //",
    "GK23jonart_au:736": " nītvāvasthāntaraṃ daussthyaśamāt Kaśmīramaṇḍalam /",
    "GK23jonart_au:737": " śrīŚaṃśadīna ity ākhyām anyāṃ svasya vyadhān nṛpaḥ // JRt_310 //",
    "GK23jonart_au:738": " [Ps-JRT 19]",
    "GK23jonart_au:739": " rājā Satīsaraẖkṣoṇiśuktimuktāmaṇis tataḥ /",
    "GK23jonart_au:740": " arthacintāmaṇir vairiratnavajramaṇir babhau // JRt_B.353 //",
    "GK23jonart_au:741": " mahābale bhuje tasya kāṣṭhoddīpanaśālinaḥ /",
    "GK23jonart_au:742": " maurvīkiṇaḫ pratāpāgner adhūmayad anantaram // JRt_311 //",
    "GK23jonart_au:743": " prāharan mantriṇāṃ rājā saṃśayaṃ na tu tasya te /",
    "GK23jonart_au:744": " bhinatty anyān maṇīn vajro nānyaratnāni taṃ punaḥ // JRt_312 //",
    "GK23jonart_au:745": " [Ps-JRT 20]",
    "GK23jonart_au:746": " rājyādhikārān akhilān strībhāvād dussahān svayam /",
    "GK23jonart_au:747": " yeṣu viśvāsapātreṣu śrīKoṭā svayam arpipat // JRt_B.356 //",
    "GK23jonart_au:748": " tejomahimneva ravis tamāṃsīva guhāntarāt /",
    "GK23jonart_au:749": " sa rājā rājato Rājasthānīyān Kāṣṭhavāṭagān /",
    "GK23jonart_au:750": " bhayāt tato 'pi vidrāvya ślāghanīyayaśā babhau // JRt_313 //",
    "GK23jonart_au:751": " [Ps-JRT 21]",
    "GK23jonart_au:752": " yatra sandhyātapasy eva Lavanyais timirair iva /",
    "GK23jonart_au:753": " arodhi rucisañcāras svāmino balaśālibhiḥ //",
    "GK23jonart_au:754": " Kaśmīramaṇḍalaṃ caṇḍaśauryadaṇḍitavidviṣā /",
    "GK23jonart_au:755": " kramāgatam ivāśeṣaṃ kṣaṇāt tena vaśīkṛtam // B 358a-h //",
    "GK23jonart_au:756": " hṛtveva hṛdayāt kampaṃ sampadāpi tadā sa ca /",
    "GK23jonart_au:757": " vāmetareṇa lokasya bāhunā nayanena ca // JRt_B.359 //",
    "GK23jonart_au:758": " ciraṃ dhuraṃ parinyasya putrayos svād anūnayoḥ /",
    "GK23jonart_au:759": " nayocchritayaśā rājyaṃ sukhaṃ bhuṅkte sma bhūpatiḥ // JRt_314 //",
    "GK23jonart_au:760": " sapañcavāsarān bhuktvā trīn abdān medinīpatiḥ /",
    "GK23jonart_au:761": " aṣṭādaśe 'bde rākāyām āṣāḍhyāṃ sa vyapadyata // JRt_315 //",
    "GK23jonart_au:762": " 17) Ǧamšīd (LS 4418-4420)",
    "GK23jonart_au:763": " atha prathamasāmantais sammatājñas sa Jyaṃśiraḥ /",
    "GK23jonart_au:764": " Satīsaraẖkṣitirakṣām akṣāmaśrīr aṭaṅkayat // JRt_316 //",
    "GK23jonart_au:765": " rājyatoraṇasaṃvāhastambhābhyāṃ dharaṇīpateḥ /",
    "GK23jonart_au:766": " anujo balabuddhibhyām agamac chaṅkanīyatāṃ // JRt_317 //",
    "GK23jonart_au:767": " naiva dānaṃ na cādānaṃ nigrahaṃ nāpy anugraham /",
    "GK23jonart_au:768": " vihāraṃ na na cāhāraṃ rājño nyūnaṃ sa hi vyadhāt // JRt_318 //",
    "GK23jonart_au:769": " [Ps-JRT 22]",
    "GK23jonart_au:770": " vidyāpraṇayavijñānaprajñātiśayaśālinaḥ /",
    "GK23jonart_au:771": " yuvarājān mahārājo vayasaivādhiko 'bhavat // JRt_B.365 //",
    "GK23jonart_au:772": " prāgvad viśvāsasampattim akurvati mahībhuji /",
    "GK23jonart_au:773": " yuvarājo manāk cakre nikaṭasthair viraktadhīḥ // JRt_319 //",
    "GK23jonart_au:774": " tadvaimanasyavṛttāntaśravaṇacchidralābhataḥ /",
    "GK23jonart_au:775": " yuvarājaṃ tato Rājasthānīyāḫ prāhur añjasā // JRt_320 //",
    "GK23jonart_au:776": " āgate vigrahe vyaktiṃ Rājasthānīyasaṃśrayāt /",
    "GK23jonart_au:777": " so 'gād Avantinagaraṃ tanmūlasthānam uddhataḥ // JRt_321 //",
    "GK23jonart_au:778": " athOtpalapuraṃ rājā bhaṭais saha raṇodbhaṭaiḥ /",
    "GK23jonart_au:779": " aśiśrayad idaṃ bhrātur vācikaṃ ca visṛṣṭavān // JRt_322 //",
    "GK23jonart_au:780": " \"durjanapreraṇāt tvaṃ cen matsnehaṃ nābhyajīgaṇaḥ /",
    "GK23jonart_au:781": " lokāpavādajvarataẖ kathaṃ kampo na jāyate // JRt_323 //",
    "GK23jonart_au:782": " anyo'nyapālanāyājñāṃ rājñas tridivagāminaḥ /",
    "GK23jonart_au:783": " pālanīyām anudhyāya pratyānaya dayāṃ mayi\" // JRt_324 //",
    "GK23jonart_au:784": " iti sandiśya dūtaṃ ca vyasṛjat sa nareśvaraḥ /",
    "GK23jonart_au:785": " kampanādhipatiṃ hantuṃ vyasṛjac ca nijātmajam // JRt_325 //",
    "GK23jonart_au:786": " \"mṛgayāṃ yuvarājo 'gād\" iti dūtaṃ nyarodhayat /",
    "GK23jonart_au:787": " bhrātṛputraṃ nihantuṃ ca śrutadroho 'gamac ca saḥ // JRt_326 //",
    "GK23jonart_au:788": " \"dūtaẖ kim iti nāyātaẖ kālo hi suciraṃ gataḥ\" /",
    "GK23jonart_au:789": " iti cintākulo Lakṣmabhaṭṭo rājāntikam yayau // JRt_327 //",
    "GK23jonart_au:790": " ūce ca \"jāne sa drohaṃ lakṣayitvā tavānujaḥ /",
    "GK23jonart_au:791": " tvatputramāraṇāyāgād yad dūtasya cirāgamaḥ // JRt_328 //",
    "GK23jonart_au:792": " snāti bhuṅkte svapity eva yuvarāja iti cchalāt /",
    "GK23jonart_au:793": " tvadudyoganiṣedhāya nūnaṃ ruddho vacoharaḥ // JRt_329 //",
    "GK23jonart_au:794": " tad Avantipuraṃ tasmiñ śrīDevasarasaṃ gate /",
    "GK23jonart_au:795": " sadyo nissvāmikaṃ hanmo jayo 'smākaṃ tato dhruvaḥ\" // JRt_330 //",
    "GK23jonart_au:796": " athĀvantipuraṃ gatvā sattvātiśayaśālinā /",
    "GK23jonart_au:797": " rājñā yuddhaṃ tathākāri tadbhaṭair udbhaṭais samam // JRt_331 //",
    "GK23jonart_au:798": " Alleśirāya bhṛtyānāṃ vadhaṃ nūnaṃ niveditum /",
    "GK23jonart_au:799": " Vitastā śavaruddhaughā pratīpam agamad yathā // JRt_332 //",
    "GK23jonart_au:800": " bhrātṛputraṃ parābhūya tāvad Alleśire drutam /",
    "GK23jonart_au:801": " vyāvṛtte raṇakhedārtaḫ prapalāyata Jyaṃśiraḥ // JRt_333 //",
    "GK23jonart_au:802": " [Ps-JRT 23]",
    "GK23jonart_au:803": " dīpasyeva śikhā dhvānte yasya dhīr āpadi sphuret /",
    "GK23jonart_au:804": " sa ratnaṃ ratnajāteś ca pāṣāṇebhyaẖ kim antaram // JRt_B.381 //",
    "GK23jonart_au:805": " samadhitsata bhedāya kañcit kālaṃ sa vairiṇam /",
    "GK23jonart_au:806": " amoghā dūragā buddhiś śastrāṇy apy ativartate // JRt_B.382 //",
    "GK23jonart_au:807": " anayor \"naiva kartavyaẖ kalir māsadvayīm\" iti /",
    "GK23jonart_au:808": " rājñā samaṃ vidāṃ cakre dhīmān Alleśiras tataḥ // JRt_334 //",
    "GK23jonart_au:809": " pratimucya nijān yodhān Avantipuram utsṛjan /",
    "GK23jonart_au:810": " atha Kṣīrīpathenāsāv Alleśo 'gamad Ikṣikām // JRt_335 //",
    "GK23jonart_au:811": " nagarīrakṣitāṃ nyasya Sayyarāje svamantriṇi /",
    "GK23jonart_au:812": " Kramarājyaṃ virājacchrīr Jyaṃśiraś cāgamat tadā // JRt_336 //",
    "GK23jonart_au:813": " dānamānau pratiśrutya Sayyarājaṃ vibhindatā /",
    "GK23jonart_au:814": " yuvarājena nagarī svīkṛtā mantrayuktibhiḥ // JRt_337 //",
    "GK23jonart_au:815": " nāmarājatayā duẖkhaṃ bhuktvā Kaśmīramaṇḍale /",
    "GK23jonart_au:816": " māsadvayonau dvau varṣāv avasānam agān nṛpaḥ // JRt_338 //",
    "GK23jonart_au:817": " 18) ‘Alā' ad-Dīn (LS 4420-4430)",
    "GK23jonart_au:818": " jānann Alāvadeno 'tha taṃ kālaṃ kalahākṣamam /",
    "GK23jonart_au:819": " dvāraiśvaryaṃ dadau bhrātus sadyo vighnanivṛttaye // JRt_339 //",
    "GK23jonart_au:820": " salilottaraṇopāyaṃ setuṃ Suyyapure vyadhāt /",
    "GK23jonart_au:821": " vipatsantaraṇopāyaṃ na punar Jyaṃśiro 'smarat // JRt_340 //",
    "GK23jonart_au:822": " pathikānām nivāsāya tena parvatasīmani /",
    "GK23jonart_au:823": " kakṣyāvibhāgasahitas svanāmnā racito maṭhaḥ // JRt_341 //",
    "GK23jonart_au:824": " [Ps-JRT 25]",
    "GK23jonart_au:825": " kapaṭāpattrapāropād rājñaḫ prāptavibhīṣakaḥ /",
    "GK23jonart_au:826": " svayaṃ dvāraṃ tyajan so 'gād grāmaṃ Jyeṣṭheśvarābhidham // JRt_B.391 //",
    "GK23jonart_au:827": " evaṃ vikramanītibhyāṃ deśaṃ śodhayato nijam /",
    "GK23jonart_au:828": " śrīŚiraśśāṭako rājño dvāraiśvaryam avāptavān // JRt_342 //",
    "GK23jonart_au:829": " tasya rājño 'bhavat putro nāmnā Śāhābhadenakaḥ /",
    "GK23jonart_au:830": " balabuddhikṣamāśauryamantrotsāhaguṇair yutaḥ // *26 //",
    "GK23jonart_au:831": " rājaputras sa Vākpuṣṭāṭavīṃ līlārasād aṭan /",
    "GK23jonart_au:832": " yoginīcakram adrākṣīt kadācid girigahvare // JRt_343 //",
    "GK23jonart_au:833": " Udayaśrīs tathā Candraḍāmaraś cāsya vallabhau /",
    "GK23jonart_au:834": " apaśyatāṃ na kiṃ labhyaṃ mahatām anuyānataḥ // JRt_344 //",
    "GK23jonart_au:835": " acalal lāḍanādaṇḍaghaṇṭānāṃ caṇḍaṭāṅkṛtam /",
    "GK23jonart_au:836": " manāṃsi na punas teṣāṃ vīrāṇāṃ sāhasaspṛśām // JRt_345 //",
    "GK23jonart_au:837": " [Ps-JRT 26]",
    "GK23jonart_au:838": " ghaṭitāśātaṭasvāṭṭahāsasaṃvāhanādibhiḥ /",
    "GK23jonart_au:839": " yoginyo ḍamarudhvānair bhayād iva calair babhuḥ // JRt_B.396 //",
    "GK23jonart_au:840": " māntardhāsiṣur evaitāḫ praṣṭuṃ draṣṭuṃ ca kāṅkṣitāḥ /",
    "GK23jonart_au:841": " iti te 'śvād avārohan pravīrā na tu tadbhayāt // JRt_346 //",
    "GK23jonart_au:842": " śanaiś śanais tato yānto maunapūrvaṃ mahāśayāḥ /",
    "GK23jonart_au:843": " yoginīnikaṭaṃ prāpur vikaṭaprakaṭaujasaḥ // JRt_347 //",
    "GK23jonart_au:844": " yoginīnāyikā dūrāt parijñāya nṛpātmajam /",
    "GK23jonart_au:845": " sāśiṣaṃ śīdhucaṣakaṃ prāhiṇon mantritaṃ tataḥ // JRt_348 //",
    "GK23jonart_au:846": " Candras tad amṛtaṃ tṛptibhājā rājñāvaśeṣitam /",
    "GK23jonart_au:847": " Udayaśrīmukhāpekṣī na saṃtṛptim aśeṣayat // JRt_349 //",
    "GK23jonart_au:848": " bhavitavyabalād aśvapālaṃ sapadi vismaran /",
    "GK23jonart_au:849": " Udayaśrīr aśeṣaṃ tat pītvā tṛptiṃ parām agāt // JRt_350 //",
    "GK23jonart_au:850": " āścaryatṛptanetreṣu teṣu tṛpteṣu yoginī /",
    "GK23jonart_au:851": " nimittajñāvadad rājaputraṃ baddhāñjaliṃ tataḥ // JRt_351 //",
    "GK23jonart_au:852": " \"akhaṇḍaṃ bhāvi te rājyaṃ Candras tvadvibhavāṃśabhāk /",
    "GK23jonart_au:853": " ājīvam Udayaśrīś ca maṇḍito 'khaṇḍayā śriyā // JRt_352 //",
    "GK23jonart_au:854": " aśvapālas tv asāv asmadanugrahavivarjitaḥ /",
    "GK23jonart_au:855": " acireṇaiva kālena nūnaṃ prāṇair viyujyate\" // JRt_353 //",
    "GK23jonart_au:856": " bhaviṣyat sūcayitvaivaṃ yoginībhis samanvitā /",
    "GK23jonart_au:857": " sāntardadhe puraḫ prāṇāḫ paścāt turagapālinaḥ // JRt_354 //",
    "GK23jonart_au:858": " avicāratamomagnāñ jantūn uddhartum īśvarāḥ /",
    "GK23jonart_au:859": " sambhavanti prajāpuṇyaiḫ prakāśotkarṣahetavaḥ // JRt_355 //",
    "GK23jonart_au:860": " śvaśurād bhartṛbhāgaṃ yad avīrā puṃścalī vadhūḥ /",
    "GK23jonart_au:861": " haranty āsīt sa taṃ rājā durācāraṃ nyavārayat // JRt_356 //",
    "GK23jonart_au:862": " [Ps-JRT 28]",
    "GK23jonart_au:863": " Kāṣṭhavāṭāgatān Rājasthānīyān vyūhatatparān /",
    "GK23jonart_au:864": " yuktyānīya mahīpālo baddhvā rājyaṃ sukhaṃ vyadhāt // JRt_B.408 //",
    "GK23jonart_au:865": " Koṭarājasya jāmātuẖ kārāvāstavyatāṃ vyadhāt /",
    "GK23jonart_au:866": " bhītyā pratyaham evātha jīvanmṛtyum avārayat // JRt_B.409 //",
    "GK23jonart_au:867": " bubhuje Kṣemarājaśrīsvasthāṃ śastranakhaiś śataiḥ /",
    "GK23jonart_au:868": " vidārya Khaṭikābhūmiṃ rājā saukaryabhājanam // JRt_B.410 //",
    "GK23jonart_au:869": " Jayāpīḍapure kṛtvā rājadhānīṃ mahāmatiḥ /",
    "GK23jonart_au:870": " śrīRiñcanapure cakre rodham Buddhagirābhidham // JRt_357 //",
    "GK23jonart_au:871": " ekonatriṃśe 11 varṣe 'tha duṣkṛtodbhavam adbhutam /",
    "GK23jonart_au:872": " durbhikṣaṃ kṣobhayām āsa lokaṃ śokākulaṃ mahat // JRt_358 //",
    "GK23jonart_au:873": " māsān aṣṭau dvādaśābdāṃs trayodaśa dināni ca /",
    "GK23jonart_au:874": " kṣmāṃ bhuktvā triṃśavarṣe 'tha caitre rājā vyapadyata // JRt_359 //",
    "GK23jonart_au:875": " 19) Šihāb ad-Dīn (LS 4430-4449)",
    "GK23jonart_au:876": " mandarājakathākhyānāj jaḍimā vāci saṃstutaḥ /",
    "GK23jonart_au:877": " tīkṣṇapratāpaŚāhābadenākhyānād vinaśyate // JRt_360 //",
    "GK23jonart_au:878": " rājñi Śāhābadene 'tha smaraṇaṃ kṣitir atyajat /",
    "GK23jonart_au:879": " Lalitādityasampattivipattisukhaduẖkhayoḥ // JRt_361 //",
    "GK23jonart_au:880": " [Ps-JRT 29]",
    "GK23jonart_au:881": " śrīmān Śāhābadeno 'tha prājyaṃ sāmrājyam agrahīt /",
    "GK23jonart_au:882": " yena rājanvatī bhūr dyām ahasat tadyaśomiṣāt // JRt_B.416 //",
    "GK23jonart_au:883": " grīṣmārkaṃ dyaur ivānyartūn rājño 'tītya bahūn mahī /",
    "GK23jonart_au:884": " dhruvam āpaj jayāpīḍam etaṃ na tu sa kilviṣī // JRt_362 //",
    "GK23jonart_au:885": " pūrve pare ca bhūpālā nāyakeneva bhūṣitāḥ /",
    "GK23jonart_au:886": " kṣmānāyakena tenātha muktāguṇalasacchriyā // JRt_363 //",
    "GK23jonart_au:887": " [Ps-JRT 30]",
    "GK23jonart_au:888": " sindhau vāḍavataptāmbuny api bimbitam ambaram /",
    "GK23jonart_au:889": " yatpratāpāgnitāpārtaṃ majjatīva divāniśam // JRt_B.419 //",
    "GK23jonart_au:890": " tadīyo jayalakṣmībhiḫ praviṣṭābhiḫ pade pade /",
    "GK23jonart_au:891": " na pratāpānalo 'tṛpyat saridbhir iva sāgaraḥ // JRt_364 //",
    "GK23jonart_au:892": " jayaṃ vinā gaṇayataẖ kṣaṇamātraṃ vṛthā gatam /",
    "GK23jonart_au:893": " vṛddhasya taruṇīvābhūd yātrā tasyātivallabhā // JRt_365 //",
    "GK23jonart_au:894": " na mṛgākṣī na vā śīdhupānalīlā na candrikā /",
    "GK23jonart_au:895": " yātraiva kevalaṃ tasya bhūmibhartur mano 'harat // JRt_366 //",
    "GK23jonart_au:896": " na tāpo na himaṃ tasya na sandhyā na niśā tathā /",
    "GK23jonart_au:897": " na kṣun na vā pipāsā ca rājño yātrām avighnayat // JRt_367 //",
    "GK23jonart_au:898": " na sarid dustaratarā durāroho na parvataḥ /",
    "GK23jonart_au:899": " durlaṅghyo na maruś cābhūd yātrāyāṃ māninaḫ prabhoḥ // JRt_368 //",
    "GK23jonart_au:900": " ajitāṃ pūrvabhūpālaiḫ Pārasīkakulākulām /",
    "GK23jonart_au:901": " uttarāśāṃ vijetuṃ sa prasthānaṃ prathamaṃ vyadhāt // JRt_369 //",
    "GK23jonart_au:902": " jagatāṃ vijayī Kāmo madhuśīdhuvadhūr iva /",
    "GK23jonart_au:903": " CandraLolakaŚūrān sa sahāyatve 'vṛṇot prabhuḥ // JRt_370 //",
    "GK23jonart_au:904": " sainyacetāṃsi sattvena tamasā svavirodhinaḥ /",
    "GK23jonart_au:905": " apūrayat sa rajasā digantān uddhatāntakaḥ // JRt_371 //",
    "GK23jonart_au:906": " praviṣṭaṃ tasya Govindakhānapālanaśālini /",
    "GK23jonart_au:907": " Udabhāṇḍapure pūrvaṃ bāṇais tadanu sainikaiḥ // JRt_372 //",
    "GK23jonart_au:908": " śailaśṛṅgaṃ nṛpānīke prāpte tasya virodhibhiḥ /",
    "GK23jonart_au:909": " bhayāturair avārohaś śṛṅgāt tuṅgād vyadhīyata // JRt_373 //",
    "GK23jonart_au:910": " sadṛśaṃ prābhṛtaṃ dātum asamartho 'sya Sindhupaḥ /",
    "GK23jonart_au:911": " upadhīkṛtavān kanyāratnaṃ ādāya bhūpateḥ // JRt_374 //",
    "GK23jonart_au:912": " rājñas tu gauravaṃ bāhau Gāndhārāṇāṃ bhuvoḍhayā /",
    "GK23jonart_au:913": " citraṃ tu lāghavaṃ teṣāṃ bhayabhārānuṣaṅgataḥ // JRt_375 //",
    "GK23jonart_au:914": " bhaṅgas tuṅgasya śṛṅgasya khaḍgānāṃ naiva bhūbhujā /",
    "GK23jonart_au:915": " Śiṅgānām api deśe 'smin vihitaś śauryaśālinā // JRt_376 //",
    "GK23jonart_au:916": " ākarṇya rājasiṃhasya siṃhanādamayīṃ camūm /",
    "GK23jonart_au:917": " madaṃ tatyāja caskhāla bibhāya Gajinīpurī // JRt_377 //",
    "GK23jonart_au:918": " [Ps-JRT 31]",
    "GK23jonart_au:919": " snātaṃ raktair dviṣāṃ bhuktaṃ prāṇavātair mahītale /",
    "GK23jonart_au:920": " vratasthābhir ivāsvāpi tasyāho dhīrahetibhiḥ // JRt_B.434 //",
    "GK23jonart_au:921": " ŚrotriyaKṣatriyair Aṣṭanagare 'rodi śāmyatoḥ /",
    "GK23jonart_au:922": " taruṇāgnipratāpāgnyor dhūmeneva bhayāturaiḥ // JRt_378 //",
    "GK23jonart_au:923": " yaśasā saha sampattiṃ tasmiṃl luṇṭhayati prabhau /",
    "GK23jonart_au:924": " prāpat Puruṣavīrākhyadeśākhyā rūḍhiśabdatām // JRt_379 //",
    "GK23jonart_au:925": " dattavāṣpanivāpāmbhoNagarāgraharastriyaḥ /",
    "GK23jonart_au:926": " jīvatas svasya patyuś ca piṇḍau stananibhād daduḥ // JRt_380 //",
    "GK23jonart_au:927": " aśvapāleṣu gacchatsu ghoṣadhātutaṭacchalāt /",
    "GK23jonart_au:928": " Udakpatitiraskārapraśastiṃ sa vyadhāt prabhuḥ // JRt_381 //",
    "GK23jonart_au:929": " tato vyāvṛtya gacchan sa dakṣiṇāśāṃ svavājinām /",
    "GK23jonart_au:930": " mārgakhedocitaṃ tāpaṃ Śatadrūvāriṇāhanat // JRt_382 //",
    "GK23jonart_au:931": " Ḍhillīm ulluṇṭhya tatkālam Udakpatim upāgatam /",
    "GK23jonart_au:932": " mārgarodhena nṛpatir nitāntam udavejayat // JRt_383 //",
    "GK23jonart_au:933": " [Ps-JRT]",
    "GK23jonart_au:934": " Yoginīpurapaurān yān dhāṭyānaiṣīd Udakpatiḥ /",
    "GK23jonart_au:935": " mārgadānopakāreṇa sa tān adita bhūbhuje // JRt_384 //",
    "GK23jonart_au:936": " turaṅgavastradānena sa tān sammānya bhūpatiḥ /",
    "GK23jonart_au:937": " svadeśaṃ prāhiṇot kīrtirāśīn mūrtān bahūn iva // JRt_385 //",
    "GK23jonart_au:938": " Suśarmapurarājena tasmāt svāśarmaśaṅkinā /",
    "GK23jonart_au:939": " durgāhaṅkāram utsṛjya Devy eva śaraṇīkṛtā // JRt_386 //",
    "GK23jonart_au:940": " [Ps-JRT 32]",
    "GK23jonart_au:941": " tatpratāpānalaḫ pītvā Kedārāśrayiṇāṃ rasam /",
    "GK23jonart_au:942": " jātānāṃ śivaliṅgānāṃ vata bhaṅgam adarśayat // JRt_B.444 //",
    "GK23jonart_au:943": " svayaṃ natyā na tūnnatyā Bhauṭṭānām asya bhūpateḥ /",
    "GK23jonart_au:944": " arvatāṃ parvatārohadohado vinivāritaḥ // JRt_387 //",
    "GK23jonart_au:945": " dustaratvāt taṭasthasya devatābhis tanūkṛtaḥ /",
    "GK23jonart_au:946": " Sindhvogho nṛpater evaṃ pūrvebhyaś śrutam adbhutam // JRt_388 //",
    "GK23jonart_au:947": " evaṃ nityajayodyogāt svadeśaḫ paradeśavat /",
    "GK23jonart_au:948": " paradeśas tu tasyāsīt svadeśa iva bhūpateḥ // JRt_389 //",
    "GK23jonart_au:949": " pratāpeneti sampādya diṅmukhe tilakaśriyam /",
    "GK23jonart_au:950": " vyadhāt praviśya Kaśmīrān sa paurān ayanotsavam // JRt_390 //",
    "GK23jonart_au:951": " tasya varṇayatāṃ śauryaṃ prasaṅgād atimānuṣam /",
    "GK23jonart_au:952": " Asmākaṃ cāṭukāritvaṃ jñāsyate bhāvibhir janaiḥ // JRt_391 //",
    "GK23jonart_au:953": " yātrāyātaẖ kadācit sa dūradeśe mahīpatiḥ /",
    "GK23jonart_au:954": " apsarassadṛśīṃ kāñcic chrutavān hariṇekṣaṇām // JRt_392 //",
    "GK23jonart_au:955": " nijānugān vañcayitvā rājā yuktyā kayācana /",
    "GK23jonart_au:956": " athaikākī sa taṃ deśam aviśad bhogalālasaḥ // JRt_393 //",
    "GK23jonart_au:957": " narmaṇā mohayitvā tāṃ dvitīya iva manmathaḥ /",
    "GK23jonart_au:958": " manorathān asiñcat sa tadoṣṭhāmṛtapānataḥ // JRt_394 //",
    "GK23jonart_au:959": " apaśyantas tam āśaṅkya hataṃ kenāpi vairiṇā /",
    "GK23jonart_au:960": " atha kopabhramāveśam udbhaṭās tadbhaṭā yayuḥ // JRt_395 //",
    "GK23jonart_au:961": " anviṣyadbhis tam aśvena nibaddhenāṅganād bahiḥ /",
    "GK23jonart_au:962": " samabhāvyata tai rājño vairibhir nirjayaẖ kṛtaḥ // JRt_396 //",
    "GK23jonart_au:963": " śauryasvāmyanugābhyāṃ tu vidhātuṃ yuddham udbhaṭaiḥ /",
    "GK23jonart_au:964": " tadbhaṭais sadanaṃ ruddham abaddhakavacāntaraiḥ // JRt_397 //",
    "GK23jonart_au:965": " atrasadbhiś ca tatsiṃhanādapūrṇāt tataḫ purā /",
    "GK23jonart_au:966": " [Ps-JRT]",
    "GK23jonart_au:967": " kṛtāskandeṣu śūreṣu śatrubhir vipinaṃ gatam // 398cd //",
    "GK23jonart_au:968": " athāśvāsya priyāṃ tāṃ tu śatrūn matvā samāgatān /",
    "GK23jonart_au:969": " svaśauryaṃ saphalīkartuṃ yoddhuṃ rājā viniryayau // JRt_399 //",
    "GK23jonart_au:970": " Śāhābadenam ālokya taṃ teṣām anujīvinām /",
    "GK23jonart_au:971": " cittaiḫ prītyā mukhair bhītyā nītyā mūrdhabhir ānatam // 400cd //",
    "GK23jonart_au:972": " evaṃ sa svajayastambhayūpān raṇamakhān bahūn /",
    "GK23jonart_au:973": " hatavairipaśūṃś cakre svapratāpānalārciṣaḥ // JRt_401 //",
    "GK23jonart_au:974": " svadeśe mantriṇos tasya KoṭabhaṭṭOdayaśriyoḥ /",
    "GK23jonart_au:975": " samareṣu bharas tv āsic CandraḍāmaraLolayoḥ // JRt_402 //",
    "GK23jonart_au:976": " Devaśarmānvayodanvaccandro rājñārpitaṃ muhuḥ /",
    "GK23jonart_au:977": " vairāgyād vibhavaṃ tyaktvā Koṭaśarmā vanaṃ yayau // JRt_403 //",
    "GK23jonart_au:978": " [Ps-JRT 33]",
    "GK23jonart_au:979": " śrīvṛṣṭyā Koṭabhaṭṭo 'rthisārthān sampoṣya yatnataḥ /",
    "GK23jonart_au:980": " vyalālayad vanavyomni sa svaṃ niyamamārutaiḥ // JRt_B.462 //",
    "GK23jonart_au:981": " Koṭaśarmā tathā dharmadrumaṃ dānāmbhasāsicat /",
    "GK23jonart_au:982": " nanāśāśāmayo bhūyo yathā tatphalabhoginaḥ // JRt_B.463 //",
    "GK23jonart_au:983": " tasya darśayituṃ rājñas svabalādhikatāṃ dhruvam /",
    "GK23jonart_au:984": " kadācit tatprajā daivī vyāpad gāḍham apīḍayat // JRt_404 //",
    "GK23jonart_au:985": " purīkairaviṇīsūraś śūraḫ pādapavidviṣām /",
    "GK23jonart_au:986": " ṣaṭtriṃśe 'bde jalāpūraẖ krūro vyaplavata prajāḥ // JRt_405 //",
    "GK23jonart_au:987": " [Ps-JRT 34]",
    "GK23jonart_au:988": " tadantaḫpratibimbasthe svasmin sadmāntarabhramāt /",
    "GK23jonart_au:989": " tadvīkṣārtham ivānīke toye tumbīr vyadhur gṛhāḥ // JRt_B.466 //",
    "GK23jonart_au:990": " nagarabruḍanād asru muñcanto nirjharacchalāt /",
    "GK23jonart_au:991": " tasyodīpasya mahataḫ parvatās taṭatām aguḥ // JRt_406 //",
    "GK23jonart_au:992": " na sa vṛkṣo na sā sīmā na sa setur na tad guham /",
    "GK23jonart_au:993": " taṭastham api yan naiva jalapūro vyanāśayat // JRt_407 //",
    "GK23jonart_au:994": " nādridurgāṇy apaśyat sa jātucid vairibhītitaḥ /",
    "GK23jonart_au:995": " ambupūrabhayāt teṣu rājā samacarattarām // JRt_408 //",
    "GK23jonart_au:996": " pīte tattejasevāmbupūre śānte mitair dinaiḥ /",
    "GK23jonart_au:997": " bhūyas tadviplavāśaṅkī so 'cikīrṣad girau purīm // JRt_409 //",
    "GK23jonart_au:998": " nāmnā Lakṣmyā mahiṣyāś ca prasiddhāṃ nagarīṃ vyadhāt /",
    "GK23jonart_au:999": " svaudāryānuguṇāṃ rājā nirmāṇam avilokayan // 410cd //",
    "GK23jonart_au:1000": " Śārikāśailarājasya mūle puṇyajanāśritām /",
    "GK23jonart_au:1001": " yām adrākṣīttarāṃ lokas sumeror Alakām iva // 410gh //",
    "GK23jonart_au:1002": " VitastāSindhusambhede svanāmnā sa purīṃ vyadhāt /",
    "GK23jonart_au:1003": " pratibimbacchalāt toye trapayā svar nimajjati // JRt_411 //",
    "GK23jonart_au:1004": " saudhotsedhamayīṃ rāśībhūtāṃ kīrtim ivācalām /",
    "GK23jonart_au:1005": " alolaśrīḫ purīṃ Lolaḍāmaras svābhidhāṃ vyadhāt // JRt_412 //",
    "GK23jonart_au:1006": " [Ps-JRT 35]",
    "GK23jonart_au:1007": " sudhādhautair maṭhair lakṣmīṃ phalayadbhiẖ kṛtaiḫ purī /",
    "GK23jonart_au:1008": " kuliśacchinnakailāsaśṛṅgabhaṅgim ajījanat // JRt_B.475 //",
    "GK23jonart_au:1009": " ājanmalolatā mahyā svarasāmyāya vardhitā /",
    "GK23jonart_au:1010": " nihanti cchāyayā tasyā dyumaṇisparśajaṃ sukham // JRt_413 //",
    "GK23jonart_au:1011": " yā Lakṣmyā bhāgineyītvād bālāpāli nijāntike /",
    "GK23jonart_au:1012": " Lāsākhyā sā samākrāman nṛpateś cittadarpane // JRt_414 //",
    "GK23jonart_au:1013": " yaś cānurodhatantus taṃ ciraṃ Lakṣmyā nibaddhavān /",
    "GK23jonart_au:1014": " sa cchinno rāgavegena Lāsāsaundaryajanmanā // JRt_415 //",
    "GK23jonart_au:1015": " Balijinmūrtinā tena vasantyā vakṣasi Śriyaḥ /",
    "GK23jonart_au:1016": " prātiveśmikatāṃ nītā Lāsā saubhāgyabhāginī // JRt_416 //",
    "GK23jonart_au:1017": " chāyā tadracitodayāpi divasaśrībhogam ātanvataḥ sūryāt sammukhatāṃ jahāti vahati śreyoharīṃ kālatām /",
    "GK23jonart_au:1018": " strīṇām asti caturguṇā matir iti sthāne na hanta śrutir yad vā durvidhipaṅkam ākalayituṃ śakto na kaścid drutam // JRt_417 //",
    "GK23jonart_au:1019": " prākṛtasyĀvatārākhyābhallasyāpi sutā satī /",
    "GK23jonart_au:1020": " Lakṣmīr Lāsānurakte 'dhād atha roṣaṃ mahīpatau // JRt_418 //",
    "GK23jonart_au:1021": " roṣāt Sindhupater deśaṃ sambandhitvād gatāṃ nṛpaḥ /",
    "GK23jonart_au:1022": " pratyānayat trapodrekān na punas snehagauravāt // JRt_419 //",
    "GK23jonart_au:1023": " [Ps-JRT 36]",
    "GK23jonart_au:1024": " alābvo nyabruḍann antar aplavanta jale śilāḥ /",
    "GK23jonart_au:1025": " Lakṣmīpakṣaẖ kṣayaṃ vṛddhiṃ Lāsāpakṣas tu labdhavān // JRt_B.483 //",
    "GK23jonart_au:1026": " yāvad yāvad agād dūraṃ Lakṣmī rātrir iva krudhā /",
    "GK23jonart_au:1027": " tāvat tāvat sa tāṃ Lāsāṃ divaṃ bhāsvān ivābhajat // JRt_B.484 //",
    "GK23jonart_au:1028": " apanīya tāpakhedaṃ marukariṇī padminītoyaiḥ /",
    "GK23jonart_au:1029": " tatpadmaśevalāmbhonirmāthe karmaṭhībhavati // JRt_420 //",
    "GK23jonart_au:1030": " Lakṣmyā mātṛsvasus sarvamātṛkṛtyakṛto 'bhavat /",
    "GK23jonart_au:1031": " rājapriyātha rākeva Lāsā pakṣakṣayodyatā // JRt_421 //",
    "GK23jonart_au:1032": " satkarmapākasamayo 'sya na ced vikāsaśobhāṃ na kiṃ pariharet kumudākarasya",
    "GK23jonart_au:1033": " viśvaprabodhaharaṇapravaṇakṣaṇena kustrī niśā ca sahasaiva niśākareṇa //",
    "GK23jonart_au:1034": " cintāsūcakaniśśvāsaklinnauṣṭhī taṃ kadācana /",
    "GK23jonart_au:1035": " avocad bhoginīveti Lāsākhyā bhoginī nṛpam // JRt_423 //",
    "GK23jonart_au:1036": " \"na ced vikāsayed bhāsvān padminīṃ svarucā sphuṭam /",
    "GK23jonart_au:1037": " tasyāś chedāya śaivālavallyā iva yateta kaḥ // JRt_424 //",
    "GK23jonart_au:1038": " patantīṃ premabhārārdrāṃ mayi dṛṣṭiṃ tavāsahā /",
    "GK23jonart_au:1039": " māṃ nihantum upāyena kurute mahiṣī tava // JRt_425 //",
    "GK23jonart_au:1040": " abhicāre durācāram upacārapriyaṅkaram /",
    "GK23jonart_au:1041": " sā cārākṣī mayi dveṣād Udayaśriyam airayat\" // JRt_426 //",
    "GK23jonart_au:1042": " \"devādeśapare tasminn abhicāravinirmitiḥ /",
    "GK23jonart_au:1043": " asambhāvye\"ti tāṃ rājā pratyuvāca vicakṣaṇaḥ // JRt_427 //",
    "GK23jonart_au:1044": " nirbandhenopajalpantīṃ tad eva vacanaṃ tataḥ /",
    "GK23jonart_au:1045": " tāṃ pratyāyayituṃ devīm Udayaśriyam abravīt // JRt_428 //",
    "GK23jonart_au:1046": " \"vyayitvātiśayenāho kośo riktatvam āgataḥ /",
    "GK23jonart_au:1047": " prārthayante janā rājñas sarvaṃ kalpatarūn iva // JRt_429 //",
    "GK23jonart_au:1048": " draviṇotpattaye tasmād upāyaḫ pratibhāty ayam /",
    "GK23jonart_au:1049": " pratimā śrīJayeśvaryā yāsti rītimayī pṛthuḥ // JRt_430 //",
    "GK23jonart_au:1050": " tāṃ khaṇḍayitvā vihataiṣ ṭaṅkair mannāmacihnitaiḥ /",
    "GK23jonart_au:1051": " vyayanirvahaṇaṃ kīrtisthiratvaṃ copajāyate\" // JRt_431 //",
    "GK23jonart_au:1052": " \"sādhv etat kiṃ tu tanmūrtir laghvī kiṃ prabhaviṣyati /",
    "GK23jonart_au:1053": " Bṛhadbuddhena mudrāstu\" kṣudras taṃ sacivo 'bhyadhāt // JRt_432 //",
    "GK23jonart_au:1054": " [Ps-JRT 37]",
    "GK23jonart_au:1055": " puṃnāgavrajam unmumūlayiṣati prāyaẖ karākarṣaṇair uddāmaṃ vijihīrṣati",
    "GK23jonart_au:1056": " pratipadaṃ kakṣyāchidāṃ kāṅkṣati /",
    "GK23jonart_au:1057": " kāṃ naicchan nṛpagandhasindhurapatis tīvrāṃ na vaprakriyāṃ tīkṣṇāgrapratibhāṅkuśo 'sya nikaṭe mantrī niyantā punaḥ // JRt_B.499 //",
    "GK23jonart_au:1058": " mudropakaraṇaṃ sajjīkṛtyānyedyur upāgatam /",
    "GK23jonart_au:1059": " rājñīṃ pratyāyya bhūpālo raho mantriṇam abravīt // JRt_433 //",
    "GK23jonart_au:1060": " \"yāḫ pūrvair niramīyanta yaśassukṛtalabdhaye /",
    "GK23jonart_au:1061": " aṅgīkartāsi tā devapratimā bhaṅktum añjasā // JRt_434 //",
    "GK23jonart_au:1062": " amarapratimā vidhāya kecit paripūjyātha pare prasiddhim āptāḥ /",
    "GK23jonart_au:1063": " paripālya yathocitaṃ tathānye vidalayyāham aho mahad durantam // JRt_435",
    "GK23jonart_au:1064": " nirmāṇāj jaladhes kṛteś ca saritāṃ kaumāraśokāvadhiḫ prakhyātas Sagaro Bhagīrathanṛpo Gaṅgāvatārāc ca saḥ /",
    "GK23jonart_au:1065": " Duṣyantas sa ca viśvaviśvavijayāj Jiṣṇor bhayāny āvahan Rāmo hanta Daśānanena vihitāt Sītāpahārāt punaḥ // JRt_436 //",
    "GK23jonart_au:1066": " rājā Śāhābhadīnākhyas suramūrtīr aloṭhayat /",
    "GK23jonart_au:1067": " mā durvārtteyam atyugrā cakampad bhāvino janān\" // JRt_437 //",
    "GK23jonart_au:1068": " Udayaśrīr nataśirā rājñīty uktavati svayam /",
    "GK23jonart_au:1069": " mahīrandhram ivaikṣiṣṭa drāg adhogativāñchayā // JRt_438 //",
    "GK23jonart_au:1070": " [Ps-JRT 38]",
    "GK23jonart_au:1071": " sarvaṃsahā tadā kṣmābhūd anvarthā prāgvad eva yat /",
    "GK23jonart_au:1072": " Lāsānuraktam api taṃ sā rājānam asevata // JRt_B.505 //",
    "GK23jonart_au:1073": " bhāskaro dyuparīrambharasāsāditakautukaḥ /",
    "GK23jonart_au:1074": " svaputraśanimukhyānāṃ grahāṇāṃ hānim icchati // JRt_439 //",
    "GK23jonart_au:1075": " rāgī taddoṣavādinyā tayā devyā prabodhitaḥ /",
    "GK23jonart_au:1076": " vyavāsayat svadeśāt sa rājaputrān parān iva // JRt_440 //",
    "GK23jonart_au:1077": " kāryeṣv atimanuṣyeṣu sāhāyakavidhāyibhiḥ /",
    "GK23jonart_au:1078": " Yoginīpuranāthasya tair vyakto vikramaẖ kṛtaḥ // JRt_441 //",
    "GK23jonart_au:1079": " audāryād dattavṛttīn sa Hindukān eva bodhitaḥ /",
    "GK23jonart_au:1080": " Mlecchān Sekandaramukhān rājadrohakṛto 'vadhīt // JRt_442 //",
    "GK23jonart_au:1081": " piśunair janitāśaṅkaś śūro Madanalāvikaḥ /",
    "GK23jonart_au:1082": " rājā viplavasajjo 'pi senayāsya nivāritaḥ // JRt_443 //",
    "GK23jonart_au:1083": " [Ps-JRT 39]",
    "GK23jonart_au:1084": " \"audāryaśālinā rājñā svasamaṃ vardhitas svayam /",
    "GK23jonart_au:1085": " rājādhikaṃ vyavāhārṣīt tadā Madanalāvikaḥ // JRt_B.511 //",
    "GK23jonart_au:1086": " tulyārthas samasāmarthyaś śaṅkyo 'yam\" iti bhūpatiḥ /",
    "GK23jonart_au:1087": " īrṣyālubhiẖ kusacivais tasmai param akopyata // JRt_B.512 //",
    "GK23jonart_au:1088": " śucim apy aśuciṃ matvā taṃ vītiṃ bhūmipāladhīḥ /",
    "GK23jonart_au:1089": " khalanāśāvṛtatvena na cittaviratābhavat // JRt_B.513 //",
    "GK23jonart_au:1090": " upaplāvayituṃ vāñchaṃs taṃ muhuẖ krodhavegataḥ /",
    "GK23jonart_au:1091": " rājaratnākaro 'rodhi tadīyaguṇavelayā // JRt_B.514 //",
    "GK23jonart_au:1092": " rājā jātatvarāṃ yātrāṃ vyasanenābhiṣeṇayan /",
    "GK23jonart_au:1093": " nausetukautukaṃ Sindhoḫ parikhāyā ivāharat // JRt_444 //",
    "GK23jonart_au:1094": " śūraẖ Khaḍganagaryāṃ sa paryaṭan mṛgayārasāt /",
    "GK23jonart_au:1095": " siṃham abhyadravad rājā siṃhasaṃhatasāhasaḥ // JRt_445 //",
    "GK23jonart_au:1096": " gacchaṃś cittādhikaṃ rājā vājinā vegarājinā /",
    "GK23jonart_au:1097": " anvagāmy atibhaktena Madanenaiva kevalam // JRt_446 //",
    "GK23jonart_au:1098": " [Ps-JRT 40]",
    "GK23jonart_au:1099": " ārūḍhaḫ pauruṣaṃ rājā so 'varūḍhas turaṅgamāt /",
    "GK23jonart_au:1100": " Yameneva vyadhād yuddhaṃ hariṇā krauryadhāriṇā // JRt_B.518 //",
    "GK23jonart_au:1101": " ekākinaṃ ciraṃ baddhayuddham uddhatakesaraḥ /",
    "GK23jonart_au:1102": " tam adhaẖ kṛtavān rājasiṃhaṃ siṃho 'tisāhasam // JRt_447 //",
    "GK23jonart_au:1103": " utplutya vājinas tūrṇaṃ śūro Madanalāvikaḥ /",
    "GK23jonart_au:1104": " nipātitanṛpaṃ siṃhaṃ kṛpāṇyā sahasāvadhīt // JRt_448 //",
    "GK23jonart_au:1105": " prāṇarakṣopakāreṇa prasannaḫ piśunāj janāt /",
    "GK23jonart_au:1106": " yuktyā māraṇam etasya śaṅkamāno nareśvaraḥ // JRt_449 //",
    "GK23jonart_au:1107": " sa vivāhacchalād dattvā draviṇaṃ karuṇāmayaḥ /",
    "GK23jonart_au:1108": " Madanaṃ vyasṛjaḍ Ḍhillīpater nikaṭam añjasā // JRt_450 //",
    "GK23jonart_au:1109": " utpannacaṇpakaṃ dīptyā kurvatīṃ vyoma jātucit /",
    "GK23jonart_au:1110": " svapne Śarkarasūhākhyo dṛṣṭavān kāñcanīṃ purīm // JRt_451 //",
    "GK23jonart_au:1111": " veśma veśma viśaṃs tatra śūnyaṃ paśyann ayaṃ tataḥ /",
    "GK23jonart_au:1112": " rājadhānyāṃ striyaṃ kāñcid apaśyat kāntidanturām // JRt_452 //",
    "GK23jonart_au:1113": " apṛcchac ca \"tvam ekaiva hanteyati mahāpure /",
    "GK23jonart_au:1114": " vyomnīva śaśilekhā kiṃ citraṃ tiṣṭhasi nirbhayā // JRt_453 //",
    "GK23jonart_au:1115": " kasyeyaṃ nagarī kasmāc chūnyā sarvatra vartate /",
    "GK23jonart_au:1116": " atredaṃ patitaṃ kasya vartate ca kalevaram\" // JRt_454 //",
    "GK23jonart_au:1117": " sā taṃ jagāda \"gandharvarājasyāsau mahāpurī /",
    "GK23jonart_au:1118": " sundarī patihīneva vidhuhīneva śarvarī // JRt_455 //",
    "GK23jonart_au:1119": " sa cāmātyais samaṃ sarvaiḫ pātuṃ Kaśmīramedinīm /",
    "GK23jonart_au:1120": " avatīrṇaḫ paristhāpya nijam atra kalevaram // JRt_456 //",
    "GK23jonart_au:1121": " Śāhābadena iti yaḫ prathito 'sti jagattraye /",
    "GK23jonart_au:1122": " tatkalevararakṣārtham atra tiṣṭhāmi kevalā // JRt_457 //",
    "GK23jonart_au:1123": " sa ca niṣpāditāśeṣakāryo māsatrayāntare /",
    "GK23jonart_au:1124": " svām imāṃ nagarīm eva dhruvaṃ rakṣitum eṣyati\" // JRt_458 //",
    "GK23jonart_au:1125": " prabuddho 'bhyadhikāścaryaśokacintārasāntare /",
    "GK23jonart_au:1126": " majjann avarṇayad rājñe svapnavṛttim akhaṇḍitām // JRt_459 //",
    "GK23jonart_au:1127": " \"asatye kiṃ bhayaṃ svapne satye tv aiśvaryam eva me\" /",
    "GK23jonart_au:1128": " itthaṃ tad vimṛśan rājā na tathā paspṛśe śucā // JRt_460 //",
    "GK23jonart_au:1129": " \"madantikam upāgamyam\" iti bhūmipatis tataḥ /",
    "GK23jonart_au:1130": " dūrasthitānāṃ putrāṇāṃ sadyo lekhān visṛṣṭavān // JRt_461 //",
    "GK23jonart_au:1131": " tato mumūrṣur bhūpālo Hindukānāṃ nije pade /",
    "GK23jonart_au:1132": " aprāptatanayo dhīmān abhyaṣiñcat svayaṃ tataḥ // JRt_462 //",
    "GK23jonart_au:1133": " [Ps-JRT 43]",
    "GK23jonart_au:1134": " taṃ bhaktaṃ nEśvaro 'naiṣīt sadehaṃ yat sadharmatām /",
    "GK23jonart_au:1135": " tatra hetur dhruvaṃ tasmin saubhāgyān Madanabhramaḥ // JRt_B.534 //",
    "GK23jonart_au:1136": " śauryaudāryavidhau vidhautavividhaśloke nṛlokeśvare tasminn astam upāgate guṇigaṇatrāṇoccarannaipuṇe",
    "GK23jonart_au:1137": " Śakreṇonnamitaṃ śiraḫ paribhavatrāsāpasārād dhruvaṃ bhūbhārodvahanāt punar vinamitaṃ śeṣeṇa śokaspṛśā // JRt_B.535 //",
    "GK23jonart_au:1138": " pratyakṣaṃ jvalataḫ pratāpaśikhinas svīkṛtya yāṃ bhuktavān nānyān ādriyatādhikaṃ spṛhayatas tadrāgabandhāc ca yā /",
    "GK23jonart_au:1139": " tāṃ bhūmiṃ pravihāya hāyam agamad dyāṃ Śakrabhuktāṃ ciraṃ puṃsāṃ strīṣu kadāpi na prabhavati premagrahapratyayaḥ // JRt_B.536 //",
    "GK23jonart_au:1140": " jyaiṣṭhaśuklacaturdaśyāṃ tānāṅke 'bde mahīpatiḥ /",
    "GK23jonart_au:1141": " āliṅgya nākavanitās stanaunnatyam apīphalat // JRt_463 //",
    "GK23jonart_au:1142": " 20) Quṭb-ad-Dīn (LS 4449-4465)",
    "GK23jonart_au:1143": " [Ps-JRT 44]",
    "GK23jonart_au:1144": " matveva bhūjayād bhūyaḫ punaruktāpavādatām /",
    "GK23jonart_au:1145": " Śāhābhadīne nirjetuṃ dyām iva prasthite sati // JRt_B.538 //",
    "GK23jonart_au:1146": " Kudbhadenanarendro 'tha maulāv ājñāṃ mahībhujām /",
    "GK23jonart_au:1147": " citte sukhaṃ mukhe harṣaṃ stutiṃ vāci nyadhāt tataḥ // JRt_464 //",
    "GK23jonart_au:1148": " [Ps-JRT 46]",
    "GK23jonart_au:1149": " tasya pratāpakamalā sagarvapadavīm agāt /",
    "GK23jonart_au:1150": " jayavyasanipūrveśavirahārteva bhūpateḥ // JRt_B.540 //",
    "GK23jonart_au:1151": " tadviyogāsahā deśadevī jayam adhāt svayam /",
    "GK23jonart_au:1152": " nātitīvro na vā mandas sarvasyaiva mahīpatiḥ /",
    "GK23jonart_au:1153": " cittam ādita lokasya vaiṣuvo bhānumān iva // JRt_465 //",
    "GK23jonart_au:1154": " [Ps-JRT 47]",
    "GK23jonart_au:1155": " ahnāyāpahnutaṃ yuddhe taddhanuḫpratikūjitam /",
    "GK23jonart_au:1156": " śocadvairivadhūvargakranditair matsarād iva // JRt_B.542 //",
    "GK23jonart_au:1157": " diṅmukhe candanālepaẖ kīrtir ambaracandrikā /",
    "GK23jonart_au:1158": " dharaṇīramaṇasyāsya dviṣām āmlāpayan mukham // JRt_B.543 //",
    "GK23jonart_au:1159": " kṣema lakṣmīṃ prajāẖ kṣoṇīpāle tanvati tanvati /",
    "GK23jonart_au:1160": " bhūmāv eva sthitā nākabhogasaukhyam abhuñjata // JRt_B.544 //",
    "GK23jonart_au:1161": " Loharapratyavekṣārthaṃ yān nyadhāt pūrvabhūpatiḥ /",
    "GK23jonart_au:1162": " Loharādhipater bhītyā te palāyya gatās tataḥ // JRt_466 //",
    "GK23jonart_au:1163": " śāmyanty oṣadhayas sarvāś śaśiny astaṃ gate sati /",
    "GK23jonart_au:1164": " dṛṣṭo hi sūryakāntānāṃ ravau yāti dyutikṣayaḥ // JRt_467 //",
    "GK23jonart_au:1165": " Loharaṃ pratisandhātuṃ Kudbhadenamahīpatiḥ /",
    "GK23jonart_au:1166": " śauryaśālinam ādikṣat puro ḍāmaraLolakam // JRt_468 //",
    "GK23jonart_au:1167": " aveṣṭayat tato gatvā Loharādriṃ sa sarvataḥ /",
    "GK23jonart_au:1168": " prāṇā hi svāmibhaktānāṃ tṛṇāyante mahātmanām // JRt_469 //",
    "GK23jonart_au:1169": " asāmarthyān nijaṃ durgaṃ durgendro 'rpayituṃ tataḥ /",
    "GK23jonart_au:1170": " brāhmaṇān vyasṛjad dūtāṇ ḍāmarādhipatiṃ prati // JRt_470 //",
    "GK23jonart_au:1171": " dvijaliṅgān sa tān matvā sāraṃ draṣṭum upāgatān /",
    "GK23jonart_au:1172": " nyagrahīd vigrahād ugrād dvijān avyagramānasaḥ // JRt_471 //",
    "GK23jonart_au:1173": " dvijadaivatam apy etaṃ śrutvā tadapakāriṇam /",
    "GK23jonart_au:1174": " Loharendreṇa koṭṭāśāṃ jīvāśāṃ ca visṛṣṭavān // JRt_472 //",
    "GK23jonart_au:1175": " paśyanto maraṇaṃ svasya yuddhe vātha palāyane /",
    "GK23jonart_au:1176": " kṣatriyāṇāṃ nijaṃ dharmam agrahīṣus tato raṇam // JRt_473 //",
    "GK23jonart_au:1177": " śilāsāraśilāvarṣair durdarśā durghanā iva /",
    "GK23jonart_au:1178": " Loharādrer avārohann ārohaṃs tu yaśāṃsi te // JRt_474 //",
    "GK23jonart_au:1179": " [Ps-JRT 49]",
    "GK23jonart_au:1180": " svaṃ khaṇḍīkṛtya śailena vibhaktaṃ svāmibhaktitaḥ /",
    "GK23jonart_au:1181": " pratyekaṃ śatravas teṣu śilāvarṣiṣv amaṃsata // JRt_B.554 //",
    "GK23jonart_au:1182": " viprakīrṇais sa pāṣāṇair Lolo ḍāmaranāyakaḥ /",
    "GK23jonart_au:1183": " antarhitas samaṃ kīrtyā bhāvi ko nāma laṅghati // JRt_475 //",
    "GK23jonart_au:1184": " śatrukīrṇaśilārāśicchanno ḌāmaraLolakaḥ /",
    "GK23jonart_au:1185": " Yavanapretasaṃskārān na vipady apy ahīyata // JRt_476 //",
    "GK23jonart_au:1186": " Śāhābadenabhūpālo nirvāsyāpi sutān nijān /",
    "GK23jonart_au:1187": " ākārayat svayaṃ lekhair nijavarṇapariṣkṛtaiḥ // JRt_477 //",
    "GK23jonart_au:1188": " guṇaiś ca vayasā teṣāṃ jyeṣṭho Māhendramaṇḍalam /",
    "GK23jonart_au:1189": " Hassano rājaputras sa prāpa tāvad anaṅkuśam // JRt_478 //",
    "GK23jonart_au:1190": " sa netraśuktimuktābhir muktābhir vāṣpavīcibhiḥ /",
    "GK23jonart_au:1191": " śrutvā tatra pitur mṛtyuṃ nivāpāñjalim ārpayat // JRt_479 //",
    "GK23jonart_au:1192": " vyāvṛtya gamanecchāyās svacchāśayam amuṃ tataḥ /",
    "GK23jonart_au:1193": " nyavārayat pitṛvyasya lekhaẖ Kaśmīrabhūpateḥ // JRt_480 //",
    "GK23jonart_au:1194": " \"Śakrādisaukhyalobhena bhṛtyān asmān upekṣya saḥ /",
    "GK23jonart_au:1195": " samaskuruta Śāhābādīnabhūmipatir divam // JRt_481 //",
    "GK23jonart_au:1196": " svasstrībhogaraseneva gamanāya tvarāvataḥ /",
    "GK23jonart_au:1197": " tasyāsmābhir bhavatkāryam aśeṣaṃ nirapadyata // JRt_482 //",
    "GK23jonart_au:1198": " kṣmārakṣālakṣaṇām ājñāṃ vicakṣaṇaśiromaṇeḥ /",
    "GK23jonart_au:1199": " tanmantramālitāṃ maulimūle mālāṃ vidadhmahe // JRt_483 //",
    "GK23jonart_au:1200": " pravāsāgamanābhyāṃ tvaṃ svapituḫ pālitājñayā /",
    "GK23jonart_au:1201": " śrīRāma iva bhūlokaṃ yaśobhis svam apūpuraḥ // JRt_484 //",
    "GK23jonart_au:1202": " bhūto bhāvī ca sammāno yady api svaguṇais tava /",
    "GK23jonart_au:1203": " yauvarājyagrahād bhāraṃ laghūkuryās tathāpi me // JRt_485 //",
    "GK23jonart_au:1204": " svadhairyaṃ sabhyasaṃyogo nānābandhusamāgamaḥ /",
    "GK23jonart_au:1205": " tava rakṣādhikāraś ca daurmanasyaṃ vilumpate // JRt_486 //",
    "GK23jonart_au:1206": " yaśaseva pramītānāṃ paradeśanivāsinām /",
    "GK23jonart_au:1207": " mahatāṃ na hi jātu syād vibhavena sukhodgamaḥ // JRt_487 //",
    "GK23jonart_au:1208": " svarūpapratibimbena bhavatā svargavāsinaḥ /",
    "GK23jonart_au:1209": " tadutkaṇṭhābharo 'smākaṃ darśanena nivāryatām // JRt_488 //",
    "GK23jonart_au:1210": " \"putraś Śāhābadenasya so 'yam\" ity anyamaṇḍale /",
    "GK23jonart_au:1211": " aṅgulīmukhanirdeśaḫ prākṛtasyeva māstu te // JRt_489 //",
    "GK23jonart_au:1212": " rājñāṃ madanukampyānāṃ mukhaprekṣī bhavan bhavān /",
    "GK23jonart_au:1213": " Kaśmīraiśvaryam atulaṃ mā naiṣīr alpakaṃ svayam // JRt_490 //",
    "GK23jonart_au:1214": " vibhajya bhavati kṣoṇībhāraṃ Merugirāv iva /",
    "GK23jonart_au:1215": " sukhaṃ sampattim atulām Anantadyutir āpnuyām // JRt_491 //",
    "GK23jonart_au:1216": " [Ps-JRT 52]",
    "GK23jonart_au:1217": " kīrtiṃ suravadhūgītāṃ pātre śrīpratipādanāt /",
    "GK23jonart_au:1218": " sa karṇapūrayan rājā mādṛta svargamālatīḥ // JRt_B.572 //",
    "GK23jonart_au:1219": " priyayor āvayos snehaśrutisaukhyena śītalaiḥ /",
    "GK23jonart_au:1220": " niśśvāsair bhūpates svīyais syād aspṛhyaṃ ca cāmaram // JRt_B.573 //",
    "GK23jonart_au:1221": " yena mānena mām anvagrahīt sa vasudhādhipaḥ /",
    "GK23jonart_au:1222": " tvaṃ sañcarasva tenaiva mayi pālayati prajāḥ // JRt_492 //",
    "GK23jonart_au:1223": " [Ps-JRT 53]",
    "GK23jonart_au:1224": " trātā dyauś Śakrarājabhyām āvābhyāṃ ca samaṃ mahī /",
    "GK23jonart_au:1225": " Śeṣaikanāthāṃ pātālaLakṣmīṃ hasatu nissukhām // JRt_B.575 //",
    "GK23jonart_au:1226": " Udayaśrīmukhāmātyamatānuṣṭhānaśālinīm /",
    "GK23jonart_au:1227": " mamārthanāniṣedhena lakṣmīṃ maiva vṛthā kṛthāḥ\" // JRt_493 //",
    "GK23jonart_au:1228": " ajānaṃl lolakarṇatvaṃ rājendrakariṇām atha /",
    "GK23jonart_au:1229": " panthānaṃ lekhavācī sa Kāśmīrāṇām agāhata // JRt_494 //",
    "GK23jonart_au:1230": " pavanais sammukhāyātair jhāṅkāraravadhāribhiḥ /",
    "GK23jonart_au:1231": " nyavāryateva Kaśmīrapraveśād rājanandanaḥ // JRt_495 //",
    "GK23jonart_au:1232": " sa viśann atha Kāśmīrasaraṇīm udajijvalat /",
    "GK23jonart_au:1233": " amalīmasayad rājñaś śrutiṃ tu khalacodanā // JRt_496 //",
    "GK23jonart_au:1234": " nakrās samudram iva kecid udetukāmā vātā latāntam iva kecana darpavṛttyā /",
    "GK23jonart_au:1235": " durmatriṇo bhuvanakānanacakravālahavyāśanā narapatiṃ pravilolayanti //",
    "GK23jonart_au:1236": " atha praviṣṭe Kaśmīrān Hassane rājanandane /",
    "GK23jonart_au:1237": " Kudbhadenamahīpālaḫ piśunair ity akathyata // JRt_498 //",
    "GK23jonart_au:1238": " \"sarvāsām eva buddhīnām uparīśvarabuddhayaḥ /",
    "GK23jonart_au:1239": " tathāpi sacivair vācyo hitāhitavinirṇayaḥ // JRt_499 //",
    "GK23jonart_au:1240": " Purandarādilokeśatejo'ṃśāśrayaśālinām /",
    "GK23jonart_au:1241": " svavaṃśyebhyo mahīndrāṇāṃ antarāyo vilokyate // JRt_500 //",
    "GK23jonart_au:1242": " sparśanāśitayā khyātād bhrātṛrūpād vijihmagāt /",
    "GK23jonart_au:1243": " kṛṣṇasarpād ivāśliṣṭāt kaṣṭaṃ dūre na kasyacit // JRt_501 //",
    "GK23jonart_au:1244": " vibhavais tarpyamāṇo 'yaṃ na ca svībhavitā tava /",
    "GK23jonart_au:1245": " snehena sicyamāno 'gniś śītalatvaṃ kim ṛcchati // JRt_502 //",
    "GK23jonart_au:1246": " [Ps-JRT 55]",
    "GK23jonart_au:1247": " varaṃ hālāhalo ghoro na durātmā ca durjanaḥ /",
    "GK23jonart_au:1248": " tasya pānād galaty ekaḫ parasya tv akhilaṃ kulam // JRt_B.586 //",
    "GK23jonart_au:1249": " daivād dūrataraṃ sarpaṃ prasarpadviṣadhāriṇam /",
    "GK23jonart_au:1250": " vinā daivakṛtaṃ ko nu nidhau sthāpayati svayam // JRt_B.587 //",
    "GK23jonart_au:1251": " na cintyaṃ \"svayam ekākī rājño me kiṃ kariṣyati\" /",
    "GK23jonart_au:1252": " hareḫ puras sayūtho 'pi katamo vāraṇeśvaraḥ // JRt_503 //",
    "GK23jonart_au:1253": " \"madbuddhyā vikramas tasya hanyatām\" iti nojjvalam /",
    "GK23jonart_au:1254": " buddhimān Udayaśrīs taṃ svāmibhaktyā hi rakṣati // JRt_504 //",
    "GK23jonart_au:1255": " ādye darpodayaḫ pakṣe doṣodrekaḫ pare yataḥ /",
    "GK23jonart_au:1256": " nānugrāhyo na cotsṛjyas tava rājendra Hassanaḥ // JRt_505 //",
    "GK23jonart_au:1257": " na vaivamprāyatāvṛttiṃ tejasvī sa kṣamiṣyate /",
    "GK23jonart_au:1258": " yasmin dahati nāmbhodhiṃ sa kṣaṇo vāḍavasya kaḥ // JRt_506 //",
    "GK23jonart_au:1259": " atas tasya nirodhena nirutpiñjasukhāḫ prajāḥ /",
    "GK23jonart_au:1260": " kuṇṭhayantutarāṃ pūrvabhūpālotkaṇṭhitāṃ ciram\" // JRt_507 //",
    "GK23jonart_au:1261": " praviṣṭair iti durvāpyā nirgatādbhir iva hradaḥ /",
    "GK23jonart_au:1262": " vairasyam abhajad rājā khalavākyais sa Hassane // JRt_508 //",
    "GK23jonart_au:1263": " paśyañ śṛṇvann anubhavaṃs tasyāpy utsekavikriyām /",
    "GK23jonart_au:1264": " \"bhrātuḫ putra\" iti snehān na taṃ rājā nyarodhayat // JRt_509 //",
    "GK23jonart_au:1265": " Udayaśrīr athālakṣya viraktaṃ Hassane nṛpam /",
    "GK23jonart_au:1266": " Lolaḍāmarabhāryāṃ taddhātrīṃ samadiśat tataḥ // JRt_510 //",
    "GK23jonart_au:1267": " \"svāmirāgam ivārūḍho nākaṃ ḍāmaraLolakaḥ /",
    "GK23jonart_au:1268": " ahārayad yaśo na svaṃ kusvāmimukhavīkṣaṇaiḥ // JRt_511 //",
    "GK23jonart_au:1269": " asmād durmanaso rājño vibhavāśāstu dūrataḥ /",
    "GK23jonart_au:1270": " vardhitasya tvayā prāṇasaṃśayo Hassanasya tu // JRt_512 //",
    "GK23jonart_au:1271": " [Ps-JRT 57]",
    "GK23jonart_au:1272": " ataḫ pralobhya rājetthaṃ tvayāneyo nijān gṛhān /",
    "GK23jonart_au:1273": " yogyaṃ sthānāntaraṃ nāsmadvipanniryātanāvidhau // JRt_B.598 //",
    "GK23jonart_au:1274": " tasmāt tvayā nijārthānāṃ grahaṇārthaṃ mahīpatiḥ /",
    "GK23jonart_au:1275": " prārthanīyo yathābhyeti tvadgṛhān eṣa lubdhadhīḥ // JRt_513 //",
    "GK23jonart_au:1276": " [Ps-JRT 58]",
    "GK23jonart_au:1277": " \"viśvastāyāẖ kim arthair me dharmakāmārthahetubhiḥ /",
    "GK23jonart_au:1278": " rājño 'rpayāmi tān sarvān yadi me syād anugrahaḥ // JRt_B.600 //",
    "GK23jonart_au:1279": " atas svakīrtaye pūrtasammānasphūrtaye 'stu me /",
    "GK23jonart_au:1280": " yat tu tvaccaraṇasparśadarśitānugrahaṃ gṛham // JRt_B.601 //",
    "GK23jonart_au:1281": " pratyāhṛtya svayaṃ svīyam oṣadher iva sadvasu /",
    "GK23jonart_au:1282": " āśāḫ prakāśayatv arthapatir bhāsvān ivābhitaḥ // JRt_B.602 //",
    "GK23jonart_au:1283": " vadanyena tvayāpekṣyaṃ na tu strīdhanam ity ataḥ /",
    "GK23jonart_au:1284": " rasāyā rasam ādatte lokāpyāyāya bhāskaraḥ // JRt_B.603 //",
    "GK23jonart_au:1285": " anena vasunā rājñaḫ phalatu prārthanārthinām /",
    "GK23jonart_au:1286": " saritāṃ vāri gṛhṇāno meghāṃs tarpayate 'mbudhiḥ // JRt_B.604 //",
    "GK23jonart_au:1287": " nidhīn ahibhir āveṣṭya gopayantī mayā mahī /",
    "GK23jonart_au:1288": " upahāsyeta nāthena maddravye dṛṣṭikāriṇā\" // JRt_B.605 //",
    "GK23jonart_au:1289": " tatrāgataṃ mahīpālaṃ haniṣyāmo vayaṃ balāt /",
    "GK23jonart_au:1290": " badhnīmo vā tato rājaputro vṛddhim upaiṣyati\" 4 // JRt_514 //",
    "GK23jonart_au:1291": " [Ps-JRT 58]",
    "GK23jonart_au:1292": " \"tathe\"ti pratisandiśya sā puṃvad dhairyaśālinī /",
    "GK23jonart_au:1293": " tadbuddhiparitoṣārtham evaṃ sandeśam ākṣipat // JRt_B.606 //",
    "GK23jonart_au:1294": " \"ekākī dīrghadhīkṛd yaẖ kim udyaccheta sāhase /",
    "GK23jonart_au:1295": " kadācin noccaraty eva kareṇaikena tālikā // JRt_B.607 //",
    "GK23jonart_au:1296": " sāmarṣas sāvalepatvāt kampanādhipatis tvayā /",
    "GK23jonart_au:1297": " sāhāyyakārtham abhyarthyas siddhe kārye dhṛtaujasā // JRt_B.608 //",
    "GK23jonart_au:1298": " bhavataiva vidhāryeyaṃ nirādhāratvaniṣphalā /",
    "GK23jonart_au:1299": " vātāhatāśrayā drākṣāvallīvānyena bhūruhā\" // JRt_B.609 //",
    "GK23jonart_au:1300": " Udayaśrīr iti śrutvā vācikaṃ matimān api /",
    "GK23jonart_au:1301": " tathaivāyācat sāhāyyaṃ kampaneśvaraLakṣmakam // JRt_B.610 //",
    "GK23jonart_au:1302": " Hassanasya jananyās sa Lakṣmyā dhyāyann apakriyāḥ /",
    "GK23jonart_au:1303": " tasmin pratyapakārecchus tad rājñe vinyavedayat // JRt_B.611 //",
    "GK23jonart_au:1304": " mantribhir vivṛtas so 'tha guṇavatsalamatsaraiḥ /",
    "GK23jonart_au:1305": " abodhy Udayabhadrasya durnayaṃ taṃ narādhipaḥ // JRt_B.612 //",
    "GK23jonart_au:1306": " mantriṇaṃ stanyam āpyāya svakīyam abhayāya tam /",
    "GK23jonart_au:1307": " rājñī rājño 'sya Suḍākhyā putrīyāṃ cakruṣī svayam // JRt_B.613 //",
    "GK23jonart_au:1308": " sa pūrvasvāmisammānavyṛṇamārgopalabdhaye /",
    "GK23jonart_au:1309": " Hassanābhyudayāṅgāni prāṇān api tv ajīgaṇat // JRt_B.614 //",
    "GK23jonart_au:1310": " atha daivād gate tasmin mantre bhedaṃ mahīpateḥ /",
    "GK23jonart_au:1311": " Udayaśrīs tato bhītaḫ palāyayata Hassanam // JRt_515 //",
    "GK23jonart_au:1312": " ātmano vadhabandhe vā mocayann aparāñ janān /",
    "GK23jonart_au:1313": " rasendra iva loke 'smiñ ślāghanīyatvam aśnute // JRt_516 //",
    "GK23jonart_au:1314": " karmaṇy abhīkṣṇatīkṣṇe 'pi tathā lakṣitam udyatam /",
    "GK23jonart_au:1315": " kṣamāśīlaẖ kṣamāpālo nātakṣṇod Udayaśriyam // JRt_517 //",
    "GK23jonart_au:1316": " guṇais saṃvṛtya randhrāṇi śucitāṃ śīlayan bahiḥ /",
    "GK23jonart_au:1317": " bisavat kālam anayat paṅkavatsu jaleṣu ca // JRt_518 //",
    "GK23jonart_au:1318": " [Ps-JRT 59]",
    "GK23jonart_au:1319": " Buddhelasvāminaẖ kanyāratnaṃ svīkṛtya Hassanaḥ /",
    "GK23jonart_au:1320": " aviśal Loharaṃ tāvan niragāc ca diśāṃ bhayam // JRt_B.620 //",
    "GK23jonart_au:1321": " Kaśmīrāmbarabaddhasya ghanasyevOdayaśriyaḥ /",
    "GK23jonart_au:1322": " dhīvṛṣṭyā puṣṭim abhyāyāt kedāra iva Hassanaḥ // JRt_B.621 //",
    "GK23jonart_au:1323": " yuktyā mantrān ghnatāthāntar ādhinevOdayaśriyā /",
    "GK23jonart_au:1324": " vyādhineva bahir bhūpo Hassanenābhyabhūyata // JRt_B.622 //",
    "GK23jonart_au:1325": " \"tāvad vamati yas toyaṃ dūrāt spṛṣṭo himāṃśunā /",
    "GK23jonart_au:1326": " kiṃsvin naiva tadāśliṣṭaś śaśigrāvā sraved\" iti // JRt_519 //",
    "GK23jonart_au:1327": " Udayaśrīr gantukāmo rājaputrāntikaṃ tataḥ /",
    "GK23jonart_au:1328": " Udayaśrīś śrutadroho rājñā kārāṃ niveśitaḥ // JRt_520 //",
    "GK23jonart_au:1329": " [Ps-JRT 60]",
    "GK23jonart_au:1330": " Maḍavāsaraṇiṃ vakrāṃ siddhihetuṃ vidan rahaḥ /",
    "GK23jonart_au:1331": " śvaśuraṃ varṇitasvīyarahasyaṃ Maḍavāpatim // JRt_B.625 //",
    "GK23jonart_au:1332": " Gaṅgarājam athāyācat tanmārgeṇa vinirgamam /",
    "GK23jonart_au:1333": " ante naśyati dhīḫ puṃsas sahasrāṃśor iva dyutiḥ // JRt_B.626 //",
    "GK23jonart_au:1334": " na yady udbhedayet kandakoṭiṃ śṛṅgāṭam unnatām /",
    "GK23jonart_au:1335": " kas tasyāntarnimagnasya jñātuṃ śakto bhavet sthitim // JRt_B.627 //",
    "GK23jonart_au:1336": " svanāśaśaṅkayā Gaṅgarāje taddrohavarṇini /",
    "GK23jonart_au:1337": " iddhatejā nṛpaẖ kruddho ruṇaddhi smOdayaśriyam // JRt_B.628 //",
    "GK23jonart_au:1338": " parīkṣitum ivodyuktair guros tasya ca śemuṣīm /",
    "GK23jonart_au:1339": " surair ivārthito rājā krodhād vyāpādayat sa tam // JRt_521 //",
    "GK23jonart_au:1340": " mathnan padmaṃ gajo bhañjan maruc candanapādapam /",
    "GK23jonart_au:1341": " nighnan puruṣaratnaṃ ca rājā nindyo jagattraye // JRt_522 //",
    "GK23jonart_au:1342": " yaśaḫ puruṣapuṣpāṇāṃ bhuvanodyānavartinām /",
    "GK23jonart_au:1343": " saurabhātiśayaṃ ślāghyaṃ vicinoti manoharam // JRt_523 //",
    "GK23jonart_au:1344": " vinaṣṭahastapādo 'ndho yathāticakitāśayaḥ /",
    "GK23jonart_au:1345": " Udayaśrīkṣaye rājaputro 'bhūd dHassanas tathā // JRt_524 //",
    "GK23jonart_au:1346": " [Ps-JRT 64]",
    "GK23jonart_au:1347": " pakṣiśāva iva krūrakarakābhagnapakṣatiḥ /",
    "GK23jonart_au:1348": " paryantavṛttibhiẖ krūrair Hassano 'tha nyarudhyata // JRt_B.633 //",
    "GK23jonart_au:1349": " prasādaprīṇitaiḫ prāyaẖ Khaśarājair durātmabhiḥ /",
    "GK23jonart_au:1350": " rājaputro Hassanas sa hantuṃ pratyarpitaḫ prabhoḥ // JRt_525 //",
    "GK23jonart_au:1351": " utpiñje galite śatruvarge 'py āśācyute sati /",
    "GK23jonart_au:1352": " matis satejā lokānām ālokaśriyam āyayau // JRt_526 //",
    "GK23jonart_au:1353": " Vitastāyāṃ svanāmāṅkā purī tenātha nirmitā /",
    "GK23jonart_au:1354": " ucchritaiẖ kanakacchattrair dyām uddhasati yā śriyā // JRt_527 //",
    "GK23jonart_au:1355": " pratyabdaṃ janam ālakṣya durbhikṣakṣayitāyuṣam /",
    "GK23jonart_au:1356": " māsi bhādrapade 'kārṣīt sa sattraṃ bhūridakṣiṇam // JRt_528 //",
    "GK23jonart_au:1357": " sādhusūktisudhāsnānāt karṇābhyarṇatale kacaiḥ /",
    "GK23jonart_au:1358": " dhruvaṃ dhavalim āpede vārdhake cāsya bhūpateḥ // JRt_529 //",
    "GK23jonart_au:1359": " bhūṣaṇaṃ nijavaṃśasya pūṣaṇaṃ dharaṇer asau /",
    "GK23jonart_au:1360": " śatruśrīdūṣaṇaṃ putraratnaṃ na ca sa labdhavān // JRt_530 //",
    "GK23jonart_au:1361": " [Ps-JRT 65]",
    "GK23jonart_au:1362": " āyur vāyucaladvīcicañcalaṃ kalayann atha /",
    "GK23jonart_au:1363": " sarvāgrahāranirmāṇam akarot putralipsayā // JRt_B.640 //",
    "GK23jonart_au:1364": " yogino Brahmanāthasya Kaśmīrān āgatasya saḥ /",
    "GK23jonart_au:1365": " prasādena mahīpālas santatiṃ prāptavāṃś cirāt // JRt_531 //",
    "GK23jonart_au:1366": " [Ps-JRT 67]",
    "GK23jonart_au:1367": " \"mayā vairivarān nītvā kārāgārakuṭumbitām /",
    "GK23jonart_au:1368": " nivāritaṃ vilolatvaṃ naisargikam api śriyaḥ // JRt_B.642 //",
    "GK23jonart_au:1369": " yathāparādhaṃ daṇḍena haratā dharmaviplavam /",
    "GK23jonart_au:1370": " prajā apakṣapātena svaprajā iva pālitāḥ // JRt_B.643 //",
    "GK23jonart_au:1371": " nītāś cirāya nirmathya vipaścijjanavāridhim /",
    "GK23jonart_au:1372": " kiyanto 'pi mayā svīyāṃ maitrīṃ śāstramaṇiprabhāḥ // JRt_B.644 //",
    "GK23jonart_au:1373": " iti me kṛtakṛtyasya śokaśaṅkur ayaṃ param /",
    "GK23jonart_au:1374": " prājyasāmrājyabhārasya voḍhā nāsti kulāṅkuraḥ\" // JRt_B.645 //",
    "GK23jonart_au:1375": " iti śrutvā vacas tasya vaṃśacchedatamomuṣam /",
    "GK23jonart_au:1376": " darśayan daśanajyotsnāṃ yogī taṃ pratyabhāṣata // JRt_B.646 //",
    "GK23jonart_au:1377": " \"mā viṣādaṃ kṛthā rājan putrānutpattihetukam /",
    "GK23jonart_au:1378": " na hi kiñcit kadācit syād durāpaṃ puṇyaśālinām // JRt_B.647 //",
    "GK23jonart_au:1379": " putrotpattinimittaṃ me yogino 'py ānuṣaṅgikam /",
    "GK23jonart_au:1380": " kiñcit sañcitam asty eva tat tavāstūpakārakṛt // JRt_B.648 //",
    "GK23jonart_au:1381": " guṇais samam imaṃ me ca Kaśmīrāgamanodyamam /",
    "GK23jonart_au:1382": " phalayatv eva mahiṣī bhuñjānā gulikām imām // JRt_B.649 //",
    "GK23jonart_au:1383": " kulatantau samutpanne trilokābhayalagnake /",
    "GK23jonart_au:1384": " narottamo jagattrāṇacintātānavam aśnutām\" // JRt_B.650 //",
    "GK23jonart_au:1385": " ity ūcuṣo 'tha yogīndrād ādāya gulikāṃ nṛpaḥ /",
    "GK23jonart_au:1386": " abhojayat sa mahiṣīṃ caruṃ Daśaratho yathā /",
    "GK23jonart_au:1387": " devīm abhojayan mūrtāṃ prasādapadavīm iva // JRt_B.651 //",
    "GK23jonart_au:1388": " anvayābharaṇaṃ devī pitur ānandapāraṇam /",
    "GK23jonart_au:1389": " tamoharaṇam aryandhaṅkaraṇaṃ suṣuve sutam // JRt_532 //",
    "GK23jonart_au:1390": " śṛṅgāramaṅgalāvāsam avalokya vapuś śiśoḥ /",
    "GK23jonart_au:1391": " Śṛṅgāra iti nāmāsya vyadhād bhūlokavāsavaḥ // JRt_533 //",
    "GK23jonart_au:1392": " harṣād ādiśati kṣmāpe bandhamuktiṃ tadutsave /",
    "GK23jonart_au:1393": " anvabhāvi tadā citraṃ bandho nausetubhiḫ param // JRt_534 //",
    "GK23jonart_au:1394": " [Ps-JRT 68]",
    "GK23jonart_au:1395": " yo mātulasuto devyā bhāṇḍāgārika Uddakaḥ /",
    "GK23jonart_au:1396": " tatpriyāṃ sevatāṃ rājā ninye dhātrīṣu mukhyatām // JRt_B.655 //",
    "GK23jonart_au:1397": " atha dvitīyaputraṃ sā devī Haibatasañjñitam /",
    "GK23jonart_au:1398": " asūta kāntisantānatarjyamānasudhākaram // JRt_535 //",
    "GK23jonart_au:1399": " [Ps-JRT 69]",
    "GK23jonart_au:1400": " na kasya vastuno 'lakṣi subhikṣaśrīḫ pade pade /",
    "GK23jonart_au:1401": " tasmin rakṣitari kṣoṇīm anyatrāribhayāj janaiḥ // JRt_B.657 //",
    "GK23jonart_au:1402": " dhanur vināmitaṃ tena paśyanto naiva kutracit /",
    "GK23jonart_au:1403": " praṇatiṃ vairiṇas tasya kasmād apy adhyagīṣata // JRt_B.658 //",
    "GK23jonart_au:1404": " daivī nītir abhūt tasmin pṛthvīṃ pālayati prabhau /",
    "GK23jonart_au:1405": " utpiñjakhañjatākhyānaṃ pratyutāsya tiraskriyā // JRt_B.659 //",
    "GK23jonart_au:1406": " candrasyeva kalaṅko 'bhūd ayaṃ doṣo mahībhujaḥ /",
    "GK23jonart_au:1407": " kulāgatāṃ mahīṃ yat sa vāstavyānām apāharat // JRt_536 //",
    "GK23jonart_au:1408": " [Ps-JRT 70]",
    "GK23jonart_au:1409": " akalaṅkas sa rājendur vikasatkumudākaraḥ /",
    "GK23jonart_au:1410": " Nāgrāmanāmni dhāmny āpat paradhāmavilīnatām // JRt_B.661 //",
    "GK23jonart_au:1411": " cirabhuktāṃ bhuvaṃ matvā so 'spṛśyāṃ bhāvikilviṣaiḥ /",
    "GK23jonart_au:1412": " jagāma tridivaṃ rājā dhruvaṃ bhoktuṃ surastriyaḥ // JRt_B.662 //",
    "GK23jonart_au:1413": " bhādre kṛṣṇadvitīyāyāṃ pañcaṣaṣṭhe sa vatsare /",
    "GK23jonart_au:1414": " astaṃ jagāma rājenduẖ Kudbhadenamahīpatiḥ // JRt_537 //",
    "GK23jonart_au:1415": " 21) Sikandar Šāh Butšikān (LS 4465-4489)",
    "GK23jonart_au:1416": " \"rājñī śokāturā rājaputrau bālāv\" iti prajāḥ /",
    "GK23jonart_au:1417": " abhūvaṃś cakitās sarvā vināthavad athādhikam // JRt_538 //",
    "GK23jonart_au:1418": " devyā vāṣpajale śokavarṣajāte pṛthau sati /",
    "GK23jonart_au:1419": " parasparam amātyānāṃ mātsye nyāye 'bhavad ruciḥ // JRt_539 //",
    "GK23jonart_au:1420": " \"alaṃ śokaniveśena dhairyam atrocitaṃ yataḥ /",
    "GK23jonart_au:1421": " rundhate malinātmānaẖ kṣmām aśūrām arājakām\" // JRt_540 //",
    "GK23jonart_au:1422": " iti prabodhya Subhaṭāṃ devīm UddakaSāhakau /",
    "GK23jonart_au:1423": " jyeṣṭhaṃ Sekandaraṃ putraṃ mahārājye 'bhyaṣiñcatām // JRt_541 //",
    "GK23jonart_au:1424": " rājñyā matenOddako 'tha Sāhaputraṃ Muhammadam /",
    "GK23jonart_au:1425": " svajāmātaram apy eṣa sajānim adahac chalāt // JRt_542 //",
    "GK23jonart_au:1426": " sūkṣmān atti timir mahān svakulajān andhād ajānan vadhaṃ svām ambām api makṣikā vata madhugrāhād bhaviṣyadvadhā /",
    "GK23jonart_au:1427": " lakṣmīlobhabhareṇa mohitadhiyaẖ kalpān analpān sthitiṃ jānanto 'pi jaḍā na kiṃ kucaritaṃ kurvanti hā hanta hā // JRt_543 //",
    "GK23jonart_au:1428": " [Ps-JRT 71]",
    "GK23jonart_au:1429": " Śobhānāmamahādevyās so 'dhivinnāṃ mahīṃ vyadhāt /",
    "GK23jonart_au:1430": " pratāpahema rājā tu nādhivedanikāṃ dadau // JRt_B.670 //",
    "GK23jonart_au:1431": " śrīŚobhāyā mahādevyāś ślāghyā lakṣmīr abhūttarām /",
    "GK23jonart_au:1432": " kṣmāṃ hemaliṅgair dyāṃ puṇyaliṅgair yā svair amaṇḍayat // JRt_544 //",
    "GK23jonart_au:1433": " \"etadbandhughnam eṣo 'pi māṃ haniṣyati niścitam\" /",
    "GK23jonart_au:1434": " ity Uddako rājaputraṃ viṣeṇātha vyapādayat // JRt_545 //",
    "GK23jonart_au:1435": " \"nijayaiva kṛpāṇyāhaṃ svaṃ chindyāṃ kaṇṭham etayā /",
    "GK23jonart_au:1436": " yady ahaṃ tvāṃ nirundhyāṃ vā hanyāṃ ve\"ty atha saṃvidā // JRt_546 //",
    "GK23jonart_au:1437": " viśvāsya Sāhakaṃ vīram Uddako 'tha vyapādayat /",
    "GK23jonart_au:1438": " āsannavinipātānāṃ drohā dūtā hi durdhiyām // JRt_547 //",
    "GK23jonart_au:1439": " yathā bhrātus tathā svasya vadhaṃ sambhāvayan nṛpaḥ /",
    "GK23jonart_au:1440": " prauḍhībhūtas tato vṛddhiṃ svaṃ pakṣaṃ kiñcid ānayat // JRt_548 //",
    "GK23jonart_au:1441": " Bhauṭṭāñ jitvāgato dṛpto 'sahamāno 'nyavaibhavam /",
    "GK23jonart_au:1442": " śrīŚobhābhrātaraṃ Khuñjyārājam Uddo 'vadhīt tataḥ // JRt_549 //",
    "GK23jonart_au:1443": " ādiśan sevakaṃ svaṃ sa dvārotpiñjāya Nimmakam /",
    "GK23jonart_au:1444": " rājño 'pi praṇayaṃ tyaktvā Holaḍām agaman madāt // JRt_550 //",
    "GK23jonart_au:1445": " tac chrutvā Laddarājādyā bhūpater anuyāyinaḥ /",
    "GK23jonart_au:1446": " yoddhuṃ baddhodyamāḫ Padmapuradhanvani dhanvinaḥ // JRt_551 //",
    "GK23jonart_au:1447": " pratyāsannavināśānāṃ prāyo matimatām api /",
    "GK23jonart_au:1448": " piśācādibhramo nūnaṃ svacchāyāsv api jāyate // JRt_552 //",
    "GK23jonart_au:1449": " Uddasainyair yato yoddhuṃ Vallāmaṭham upāgataiḥ /",
    "GK23jonart_au:1450": " pāreVitastaṃ mahiṣīṣv aśvabhrāntyā palāyyata // JRt_553 //",
    "GK23jonart_au:1451": " āVitastāpuraṃ rātrau tam anudrutya bhūpatiḥ /",
    "GK23jonart_au:1452": " vyāvartatātha taṃ baddhvā nagarotpiñjaśaṅkayā // JRt_554 //",
    "GK23jonart_au:1453": " [Ps-JRT 73]",
    "GK23jonart_au:1454": " manoviśālaṃ gaganaṃ paṭahais tarjayann iva /",
    "GK23jonart_au:1455": " sa prāviśat puraṃ rājā harṣaś ca hṛdayaṃ viśām // JRt_B.682 //",
    "GK23jonart_au:1456": " taṃ vadhyam api kārāyāṃ kāruṇyāt tu nṛpo 'kṣipat /",
    "GK23jonart_au:1457": " Uddakas tu sa viśvastadrohapāpamalīmasaḥ // JRt_555 //",
    "GK23jonart_au:1458": " śaṅkamāno vadhaṃ bhūpāt karuṇākomalād api /",
    "GK23jonart_au:1459": " nijayaiva kṛpāṇyātha svagalacchedam ācarat // JRt_556 //",
    "GK23jonart_au:1460": " [Ps-JRT 74]",
    "GK23jonart_au:1461": " madajvaro 'dbhutaḫ Pālapaśūnām evam apy abhūt /",
    "GK23jonart_au:1462": " āśrayan stabdhatāṃ yena tacchirāṃsi tadā ciram // JRt_B.683 //",
    "GK23jonart_au:1463": " kadācit saha taiḫ Pālakuñjair madaghūrṇitaiḥ /",
    "GK23jonart_au:1464": " palaṅgam āviśad rājasiṃhas sannakharadyutiḥ // JRt_B.684 //",
    "GK23jonart_au:1465": " tatra Pālottamāṅgāni vapuścakrān mahīpatiḥ /",
    "GK23jonart_au:1466": " śarāvān iva sūtreṇa kumbhakāro 'sinācchinat // JRt_B.685 //",
    "GK23jonart_au:1467": " pattrirāja iva vyālān sṛgālān iva kesarī /",
    "GK23jonart_au:1468": " Pālān dharaṇipālas sa kālāntikam athānayat // JRt_557 //",
    "GK23jonart_au:1469": " rājyaṃ śauryaṃ vayas tejo nirniyantraṇatā tathā /",
    "GK23jonart_au:1470": " tadā tathābhavad rājñaḫ pañcāgnitapasaḫ phalam // JRt_558 //",
    "GK23jonart_au:1471": " hanta rājñāṃ tataṃ darpatimiraṃ khaṇḍayan nṛpaḥ /",
    "GK23jonart_au:1472": " yātrām asūtrayac citraṃ Gotrabhidbhayadāṃ tataḥ // JRt_559 //",
    "GK23jonart_au:1473": " [Ps-JRT 75]",
    "GK23jonart_au:1474": " rūḍhaṃ tatsevakakṣatracchattraśeṣaphaṇāśataiḥ /",
    "GK23jonart_au:1475": " sa vyadhād ambarārohi rajo bhūmaṇḍalāntaram // JRt_B.691 //",
    "GK23jonart_au:1476": " viśvaṃ rañjayatā tasya pratāpena prathīyasā /",
    "GK23jonart_au:1477": " rājastrīnakhalakṣmaśrīḫ pāṇḍimānam avāpitā // JRt_560 //",
    "GK23jonart_au:1478": " tadaiva dīnābharaṇām apālakatayā yutām /",
    "GK23jonart_au:1479": " Mleccharājo vyadhāḍ Ḍhillīṃ vidhavām iva luṇṭhayan // JRt_561 //",
    "GK23jonart_au:1480": " tataḫ pratyāvrajan Mleccharājaẖ Kaśmīrabhūpateḥ /",
    "GK23jonart_au:1481": " śaṅkamāno gajendrau dvāv upāyanam acīkarat // JRt_562 //",
    "GK23jonart_au:1482": " hastidvayagaladdānarājivyājāt svayaṃ vyadhāt /",
    "GK23jonart_au:1483": " deśasīmāvibhāgaṃ sa Kaśmīrādhipateẖ kila // JRt_563 //",
    "GK23jonart_au:1484": " hastidvaye samārūḍhe himādriśikharaśriyi /",
    "GK23jonart_au:1485": " Vindhyavṛddhibhramād Vindhyaniyantā kopam āgamat // JRt_564 //",
    "GK23jonart_au:1486": " mārge kopam agātāṃ tau Vitastātaraṇakṣaṇe /",
    "GK23jonart_au:1487": " pratibimbaṃ nijaṃ dṛṣṭvā pratihastibhramaṃ gatau // JRt_565 //",
    "GK23jonart_au:1488": " [Ps-JRT 77]",
    "GK23jonart_au:1489": " didṛkṣayaiva kariṇo rājadhānyāṃ mahīpateḥ /",
    "GK23jonart_au:1490": " noccaṃ śiro 'bhavat tasya tattṛptyā Timirād api // JRt_B.699 //",
    "GK23jonart_au:1491": " rājastrīstanasaundaryacauryakārikaṭotkaṭau /",
    "GK23jonart_au:1492": " tau gajau bhūmipālena vārīkārāṃ praveśitau // JRt_566 //",
    "GK23jonart_au:1493": " vadanyena narendreṇa suvarṇaparipūritāḥ /",
    "GK23jonart_au:1494": " naivārthinaḫ paraṃ deśo nijo 'pi pravyadhīyata // JRt_567 //",
    "GK23jonart_au:1495": " yathākāmārpaṇaprītayācakastutilajjayā /",
    "GK23jonart_au:1496": " vinaman saṅkucan hastas tasya dānakṣaṇe 'bhavat // JRt_568 //",
    "GK23jonart_au:1497": " dānaṃ varṇayituṃ tasya śakyate naiva kenacit /",
    "GK23jonart_au:1498": " pāṇirūpam adhaḫ padmaṃ yatropari jalaṃ sadā // JRt_569 //",
    "GK23jonart_au:1499": " sadā dānāmbusekād yan na prārohad yavaẖ kare /",
    "GK23jonart_au:1500": " khaḍgatsaruvimardānāṃ manye tatra nimittatām // JRt_570 //",
    "GK23jonart_au:1501": " [Ps-JRT 78]",
    "GK23jonart_au:1502": " avācyā saubhagaślāghā śrīSekandarabhūpateḥ /",
    "GK23jonart_au:1503": " tyaktāpi yaṃ svayaṃ Lakṣmīr bhūyo bhūyas samāśritā // JRt_B.705 //",
    "GK23jonart_au:1504": " dānodyamaparād rājñas sphuranmukharucaḫ puraḥ /",
    "GK23jonart_au:1505": " Kamalā dānabhītyeva padmād api palāyata // JRt_B.706 //",
    "GK23jonart_au:1506": " ājīvam eva tiṣṭhantī nindyā Śrīs tasya tūttamā /",
    "GK23jonart_au:1507": " sānyajanmasv api prattā yad Vāgdevīva bhāvinī // JRt_B.707 //",
    "GK23jonart_au:1508": " prajāpāpavipākena tato Yavanadarśane /",
    "GK23jonart_au:1509": " bālasyeva mṛdi kṣoṇipate rucir avardhata // JRt_571 //",
    "GK23jonart_au:1510": " aneke Yavanā dānaprasiddhaṃ tam athāśrayan /",
    "GK23jonart_au:1511": " vihāyāparabhūpālān puṣpāṇīvālayo dvipam // JRt_572 //",
    "GK23jonart_au:1512": " dīptendur iva ṛkṣāṇāṃ teṣāṃ bālo 'pi vidyayā /",
    "GK23jonart_au:1513": " Yavanānām abhūj jyeṣṭho Merasaidamuhammadaḥ // JRt_573 //",
    "GK23jonart_au:1514": " anamad bhṛtyavac chikṣāṃ śiṣyavan nityam agrahīt /",
    "GK23jonart_au:1515": " dāsavac ca puro nītyā rājā tatra nyavikṣata // JRt_574 //",
    "GK23jonart_au:1516": " marudbhir iva vṛkṣāṇāṃ śālīnāṃ śalabhair iva /",
    "GK23jonart_au:1517": " Kaśmīradeśācārāṇāṃ dhvaṃso 'tha Yavanaiẖ kṛtaḥ // JRt_575 //",
    "GK23jonart_au:1518": " svāmino dānamānābhyāṃ vaiśadyaguṇavattayā /",
    "GK23jonart_au:1519": " Kaśmīrān aviśan Mlecchās sukṣetraṃ śalabhā iva // JRt_576 //",
    "GK23jonart_au:1520": " [Ps-JRT 80]",
    "GK23jonart_au:1521": " vidvān abhyāsabodhābhyāṃ vidyām iva viśāmpatiḥ /",
    "GK23jonart_au:1522": " sa lakṣmīṃ tyāgabhogābhyām aśobhayad avīvṛdhat // JRt_B.714 //",
    "GK23jonart_au:1523": " Udabhāṇḍapurādhīśaṃ dṛpto jātu jayan nṛpaḥ /",
    "GK23jonart_au:1524": " śrīMerāṃ tatsutāṃ prāpa mūrtām iva jayaśriyam // JRt_577 //",
    "GK23jonart_au:1525": " avātarac Chāhikule nūnaṃ sā kāpi devatā /",
    "GK23jonart_au:1526": " yojayiṣyati tatputraẖ Kaśmīrān Mlecchanāśitān // JRt_578 //",
    "GK23jonart_au:1527": " śrīJainollābhadīnākhyo mūrto dharmaẖ kalāv api /",
    "GK23jonart_au:1528": " rājāpi yogirājo 'yaṃ rājacūḍāmaṇeḫ priyaḥ // JRt_579 //",
    "GK23jonart_au:1529": " [Ps-JRT 82]",
    "GK23jonart_au:1530": " Yavanā guravo bhṛtyās sevakā vallabhās tataḥ /",
    "GK23jonart_au:1531": " bāndhavāś cābhavaṃs tasya kākāḫ pikaśiśor iva // JRt_B.718 //",
    "GK23jonart_au:1532": " kenāpi rasasiddhena dattastokaraso nṛpam /",
    "GK23jonart_au:1533": " rasasiddhiṃ vadan dhūrto Mahādevābhidho 'bhyadhāt // JRt_580 //",
    "GK23jonart_au:1534": " [Ps-JRT 83]",
    "GK23jonart_au:1535": " sahasravedhitā tena rasenaiva na sādhitā /",
    "GK23jonart_au:1536": " vismayena rasenāpi kāñcanaśriyam ṛcchatā // JRt_B.720 //",
    "GK23jonart_au:1537": " sadā rājñi mahībhārodvahanād anurodhavān /",
    "GK23jonart_au:1538": " adān Merur Mahādevarūpeṇa draviṇaṃ bahu // JRt_581 //",
    "GK23jonart_au:1539": " rasasiddhaprasādo 'tha Mahādevasya hīnatām /",
    "GK23jonart_au:1540": " agaman na tu Kaśmīranivāsaviṣaye manāk // JRt_582 //",
    "GK23jonart_au:1541": " rasasiddhibhramārthaṃ sa kṛtvā dṛgbandham auṣadhaiḥ /",
    "GK23jonart_au:1542": " hemeva mūṣikāmadhye ciram āsīt kiran kila // JRt_583 //",
    "GK23jonart_au:1543": " vijñānajñāpito rājñā tacchadma svayam ekadā /",
    "GK23jonart_au:1544": " akīrtiśravaṇād bhīto Mahādevo 'jahād asūn // JRt_584 //",
    "GK23jonart_au:1545": " [Ps-JRT 84]",
    "GK23jonart_au:1546": " dhik taṃ vāridam ambu yo jalanidher āpyāśuciśrīr bhavan mitraṃ sāśam upadravaty atha parikṣīṇas skhalaty adriṣu /",
    "GK23jonart_au:1547": " padmas stutyatamaś ca yo vikasane sārai rasair aurasaiḥ samprīya bhramarān rasavyudasane prāṇān nijān muñcati // JRt_B.725 //",
    "GK23jonart_au:1548": " Śeṣaṃ viṣabhayeneva kāṭhinyeneva parvatān /",
    "GK23jonart_au:1549": " madeneva dvipāṃs tyaktvā sukhaṃ bhūs tadbhuje 'vasat // JRt_B.726 //",
    "GK23jonart_au:1550": " citraṃ ca Nālabhaṭṭena guṇinā mitrabandhunā /",
    "GK23jonart_au:1551": " kulapadmenāpi rājavāllabhyād uccanālatā // JRt_B.727 //",
    "GK23jonart_au:1552": " Laddarājo 'gadaṅkāraŚaṅkaro bhaṭṭaSūhakaḥ /",
    "GK23jonart_au:1553": " mantriṇaś cāntaraṅgāś ca sarvadaivābhavan prabhoḥ // JRt_585 //",
    "GK23jonart_au:1554": " [Ps-JRT 85]",
    "GK23jonart_au:1555": " abhiṣeṇayatas tasya kanyāratnauṣadhārpaṇāt /",
    "GK23jonart_au:1556": " Madrendro Billadevo 'tha jātu yātrām apīphalat // JRt_B.729 //",
    "GK23jonart_au:1557": " aucityāt sādhuvādeṣu prasaktena prabhoḫ puraḥ /",
    "GK23jonart_au:1558": " sakhyaṃ Śaṅkaravaidyena niravadyaṃ ca baddhavān // JRt_B.730 //",
    "GK23jonart_au:1559": " dhṛtāmarṣas Sūhabhaṭṭaś Śaṅkaraprītivatsare /",
    "GK23jonart_au:1560": " apakārān Madrarāje cintayann āsta santatam // JRt_B.731 //",
    "GK23jonart_au:1561": " Udīcīnāyako dhāṭyā yaṃ paurais saha nītavān /",
    "GK23jonart_au:1562": " Śikhakukkurarājasya putraṃ Malekajasratam // JRt_B.732 //",
    "GK23jonart_au:1563": " mṛte 'thOdakpatau jāte 'tyutpiñje muktatāṃ bhajan /",
    "GK23jonart_au:1564": " sa Madranāyakadveṣāt Sūhabhaṭṭārthanābalāt // JRt_B.733 //",
    "GK23jonart_au:1565": " Madrāsannakṣites svāmyaṃ Kaśmīrendreṇa lambhitaḥ /",
    "GK23jonart_au:1566": " sacetanaṃ jayastambham iva taṃ tatra ropayan /",
    "GK23jonart_au:1567": " vyāvartatārilokārtikartā sa kṣmāvikartanaḥ // JRt_B.734 //",
    "GK23jonart_au:1568": " Merakhānaś Śāhikhānaẖ Khāno Mahmada ity api /",
    "GK23jonart_au:1569": " yais sañjñā abhyabhūṣanta Gaṅgaughair viṣṭapā iva // JRt_586 //",
    "GK23jonart_au:1570": " pratyakṣā iva dharmārthakāmāẖ Kāmamanoramāḥ /",
    "GK23jonart_au:1571": " Meradevyās trayaḫ putrā rājñas tasyodapatsata // JRt_587 //",
    "GK23jonart_au:1572": " kṛtrimatvān nirastānāṃ Śobhādevyātmajanmanām /",
    "GK23jonart_au:1573": " putraṃ Pirujanāmānaṃ na nirāsthat purān nṛpaḥ // JRt_588 //",
    "GK23jonart_au:1574": " Alakāsadṛśīṃ rājā Mānasapratibimbitām /",
    "GK23jonart_au:1575": " purīṃ puṇyajanākīrṇāṃ Pradyumnādritaṭe vyadhāt // JRt_589 //",
    "GK23jonart_au:1576": " [Ps-JRT 87]",
    "GK23jonart_au:1577": " pūrṇānandā jayāriktā bhadrā vismayadāyinī /",
    "GK23jonart_au:1578": " Śrīs tasyātithisampattyai bhūbhujo 'bhūd divāniśam // JRt_B.739 //",
    "GK23jonart_au:1579": " rājāvanāśrayatvena prasiddhas sa sadāyatiḥ /",
    "GK23jonart_au:1580": " Lakṣmīm acumbitām anyair vatācumbad dviṣāṃ balāt // JRt_B.740 //",
    "GK23jonart_au:1581": " Yavanā nityataddattavittasampattiśālinaḥ /",
    "GK23jonart_au:1582": " āhāravyavahārādau jitavanto mahīpatim // JRt_B.741 //",
    "GK23jonart_au:1583": " ayatnaprāptavittānāṃ Yavanānāṃ mahīpateḥ /",
    "GK23jonart_au:1584": " varāṭake ca koṭau ca dṛṣṭir āsīt samā tadā // JRt_590 //",
    "GK23jonart_au:1585": " Kaśmīramaṇḍale Mlecchadurācārātidūṣite /",
    "GK23jonart_au:1586": " mahimā brāhmaṇair mantrair devaiś ca svas samujjhitaḥ // JRt_591 //",
    "GK23jonart_au:1587": " prabhāvatejo yair devais satataṃ prakaṭīkṛtam /",
    "GK23jonart_au:1588": " khadyotair iva tair eva deśadoṣād vinihnutam // JRt_592 //",
    "GK23jonart_au:1589": " pratyāhṛte tatas tejoviśeṣe tridaśair abhūt /",
    "GK23jonart_au:1590": " pratimānāṃ śilābhāvo mantrāṇāṃ varṇamātratā // JRt_593 //",
    "GK23jonart_au:1591": " [Ps-JRT 89]",
    "GK23jonart_au:1592": " kalisparśabhayāt tyaktukāmais svapratimā dhruvam /",
    "GK23jonart_au:1593": " taddhvaṃse tridaśair Mlecchā dhiyam āviśya coditāḥ // JRt_B.747 //",
    "GK23jonart_au:1594": " rājāntaraṅgo Yavanamatabhaktaḫ pratāritaḥ /",
    "GK23jonart_au:1595": " Yavanais Sūhabhaṭṭo 'tha pratimānāṃ nirākṛtau // JRt_B.748 //",
    "GK23jonart_au:1596": " puṇyakṣayena kartṝṇāṃ kalidoṣeṇa cojjhitāḥ /",
    "GK23jonart_au:1597": " gīrvāṇaiḫ pratimās sarvā nirmokā bhujagair iva // JRt_594 //",
    "GK23jonart_au:1598": " rakte rāgaṃ śucau śauklyaṃ maline malināṃ sthitim /",
    "GK23jonart_au:1599": " saṅkrānte sati gāhante sphaṭikānīva bhūbhujaḥ // JRt_595 //",
    "GK23jonart_au:1600": " svayaṃ brāhmakriyādveṣī Mlecchaiś ca pratibodhitaḥ /",
    "GK23jonart_au:1601": " Sūhabhaṭṭaḫ prabhuṃ jātu devabhaṅgārtham airayat // JRt_596 //",
    "GK23jonart_au:1602": " [Ps-JRT 90]",
    "GK23jonart_au:1603": " \"pāṣāṇān devasānnidhyabhrameṇaiṣa jano naman /",
    "GK23jonart_au:1604": " tvatpraṇāmaviśuddhaṃ svaśiro dūṣayati dhruvam // JRt_B.751 //",
    "GK23jonart_au:1605": " māyayā kavalakṣobhasaṃsargāndhaṃbhaviṣṇuṣu /",
    "GK23jonart_au:1606": " śraddadhīta ca devatvam īśvarād itareṣu kaḥ // JRt_B.752 //",
    "GK23jonart_au:1607": " mukhāni kamalānīva rajjavo bhujagā iva /",
    "GK23jonart_au:1608": " śuktayo rajatānīva sthāṇavaḫ puruṣā iva // JRt_B.753 //",
    "GK23jonart_au:1609": " māyendrajālasandarbhaprabhavādinayoditāḥ /",
    "GK23jonart_au:1610": " ye ca kecij jaḍair devā bhrāntiśaktyā prakalpitāḥ // JRt_B.754 //",
    "GK23jonart_au:1611": " sannidhāpayituṃ tān kaḫ pratimāsu kṣamo bhavet /",
    "GK23jonart_au:1612": " grahītuṃ mārutaṃ muṣṭau sauṣṭhavaṃ kasya dṛśyate // JRt_B.755 //",
    "GK23jonart_au:1613": " te ca sannihitāẖ kiṃ vā kuryuẖ karma niyantritāḥ /",
    "GK23jonart_au:1614": " śilpibhiẖ kalpyamānāsu svatulyāvayavāsv api // JRt_B.756 //",
    "GK23jonart_au:1615": " kalikāle sphuraty adya tiṣṭheraṃs te janā hi kim /",
    "GK23jonart_au:1616": " tejastimirayor nāsti sādhāraṇapadasthitiḥ\" // JRt_B.757 //",
    "GK23jonart_au:1617": " tenetyādikutarkoktyā duramātyena pāpinā /",
    "GK23jonart_au:1618": " nirasto devatābhāvaḫ pratimābhyo mahīpateḥ // JRt_B.758 //",
    "GK23jonart_au:1619": " surāsurāṇāṃ samare sajjānāṃ satataṃ tadā /",
    "GK23jonart_au:1620": " asurair vijitaṃ nūnam anyathā katham apy ayuḥ // JRt_B.759 //",
    "GK23jonart_au:1621": " vidhvastāḫ pratimās sarvā gīrvāṇānāṃ śilā iva /",
    "GK23jonart_au:1622": " na vighno bhañjakānāṃ ca prāgvad dṛṣṭaẖ kadācana // JRt_B.760 //",
    "GK23jonart_au:1623": " vihāya rājakāryāṇi prajābhāgyaviparyayāt /",
    "GK23jonart_au:1624": " devānāṃ pratimābhaṅge rājārajyad aharniśam // JRt_597 //",
    "GK23jonart_au:1625": " pāpināṃ pāpamūlo 'bhūd bhūbhṛtām anayadrumaḥ /",
    "GK23jonart_au:1626": " HarṣadevaTuruṣko 'bhūd yasya prāg aṅkurāyitaḥ // JRt_598 //",
    "GK23jonart_au:1627": " pattrāyito Lavanyānām utpiñjo dāruṇo 'bhavat /",
    "GK23jonart_au:1628": " Ḍalaco Mleccharājo 'bhūd yasya puṣpāyitas tathā // JRt_599 //",
    "GK23jonart_au:1629": " devānāṃ mūrtibhaṅgecchā yasyāsīt tasya bhūbhujaḥ /",
    "GK23jonart_au:1630": " Mlecchapreraṇayā nityaṃ viplavas sa phalāyitaḥ // JRt_600 //",
    "GK23jonart_au:1631": " MārtāṇḍaVijayeśānaCakrabhṛtTripureśvarāḥ /",
    "GK23jonart_au:1632": " bhagnā yenāsya ko vighnaś śeṣabhaṅgena kathyate // JRt_601 //",
    "GK23jonart_au:1633": " SureśvarīVarāhādipratimābhaṅgakarmaṇi /",
    "GK23jonart_au:1634": " akampata bhiyevorvī nāsya sarvaṅkaṣā tu dhīḥ // JRt_602 //",
    "GK23jonart_au:1635": " na puraṃ pattanaṃ nāpi na grāmo na ca tad vanam /",
    "GK23jonart_au:1636": " yatra SūhaTuruṣkeṇa surāgāram aśeṣyata // JRt_603 //",
    "GK23jonart_au:1637": " [Ps-JRT 92]",
    "GK23jonart_au:1638": " taddarśanabhayeneva tirobhūtas svayambhuvaḥ /",
    "GK23jonart_au:1639": " tadā Hutāśo nāśoci nikaṭasthair drumaiḫ param // JRt_B.770 //",
    "GK23jonart_au:1640": " bhītyevāpaḫ prakāśya svās trisandhyaṃ tatra majjataḥ /",
    "GK23jonart_au:1641": " Sandhyādevī paraṃ vandhyā tasyāgād anukampyatām // JRt_B.771 //",
    "GK23jonart_au:1642": " kathāśeṣīkṛte sarvagīrvāṇapratimāgaṇe /",
    "GK23jonart_au:1643": " vyādhimukta ivānandaṃ Sūhabhaṭṭo 'bhajat tataḥ // JRt_604 //",
    "GK23jonart_au:1644": " [Ps-JRT 93]",
    "GK23jonart_au:1645": " SindhŪdabhāṇḍapurayos svāminau śrīSekandaraḥ /",
    "GK23jonart_au:1646": " śrīŚobhākanyayoḫ pāṇigraheṇānvagrahīd atha // JRt_B.773 //",
    "GK23jonart_au:1647": " pratyamuñcat svadeśotkaṃ Merasaidamahammadam /",
    "GK23jonart_au:1648": " rājā sahacarīkṛtya Śobhāputraṃ sa Pirvajam // JRt_B.774 //",
    "GK23jonart_au:1649": " darśitair Mausulaiś śāstrair jātidveṣamayair iva /",
    "GK23jonart_au:1650": " aśrāvi tena tad rājā kim asādhyaṃ durātmanā // JRt_B.775 //",
    "GK23jonart_au:1651": " apathyāśīva bālas sa sāmantasahitas tataḥ /",
    "GK23jonart_au:1652": " janānāṃ jātividhvaṃse Sūhabhaṭṭaẖ kṛtodyamaḥ // JRt_605 //",
    "GK23jonart_au:1653": " \"jātidhvaṃse mariṣyāmo\" dvijeṣv iti vadatsv atha /",
    "GK23jonart_au:1654": " jātirakṣānimittaṃ sa tān durdaṇḍam ajigrahat // JRt_606 //",
    "GK23jonart_au:1655": " prasādaprāptilobhena bhūpater upajīviṣu /",
    "GK23jonart_au:1656": " brāhmaṇatvādhikāṃ jātiṃ tyajatsv apy avilambitam // JRt_607 //",
    "GK23jonart_au:1657": " śrīSiṃhabhaṭṭaKastūṭau vaṇijau ślāghyatāṃ gatau /",
    "GK23jonart_au:1658": " śrīNirmalācāryavaryas trijagacchlāghyatāṃ gataḥ // JRt_608 //",
    "GK23jonart_au:1659": " tyaktvā jātigrahaṃ yat tāv anyadarśanasevinau /",
    "GK23jonart_au:1660": " śuṣkaṃ Turuṣkadaṇḍaṃ ca vinyavārayatāṃ tataḥ // JRt_609 //",
    "GK23jonart_au:1661": " Nirmalācāryavaryas sa sarvasvaṃ tṛṇavat kṣaṇāt /",
    "GK23jonart_au:1662": " tyajan rājaprasādena na jātiṃ svām adūṣayat // JRt_610 //",
    "GK23jonart_au:1663": " [Ps-JRT 94]",
    "GK23jonart_au:1664": " paśyatāṃ sarvalokānāṃ Brahmadaṇḍo 'patad divaḥ // JRt_B.778 //",
    "GK23jonart_au:1665": " kṛtavraṇas sa tenāṅge visarpiklinnavigrahaḥ /",
    "GK23jonart_au:1666": " kīryamāṇakrimikulaẖ krakacaiś cāritair abhūt // JRt_B.779 //",
    "GK23jonart_au:1667": " anubhāvya vyathāṃ bhāvinirayakleśavarṇikām /",
    "GK23jonart_au:1668": " gaṇarātreṇa taṃ prāṇāẖ kāṅkṣitāpagamā jahuḥ /",
    "GK23jonart_au:1669": " Brahmadaṇḍakṛtaṃ daṇḍaṃ bhuktvā daṇḍadharādhipaḥ // JRt_B.780 //",
    "GK23jonart_au:1670": " daṇḍākrāntas sa rājātha Merakhānaṃ nije pade /",
    "GK23jonart_au:1671": " abhiṣicyĀliśāhākhyāṃ kṛtvāsyāgād Yamālayam // JRt_B.781 //",
    "GK23jonart_au:1672": " svāmī bhṛtyāparādhena daṇḍanīya iti sthiteḥ /",
    "GK23jonart_au:1673": " Sūhabhaṭṭāparādhena kālo bhūpe 'karot krudham // JRt_611 //",
    "GK23jonart_au:1674": " jyāyāṃsam abhiṣicyātha putraṃ Sikandaro nṛpaḥ /",
    "GK23jonart_au:1675": " nandāṣṭābde tato jyaiṣṭhakṛṣṇāṣṭamyāṃ vyapadyata // JRt_612 //",
    "GK23jonart_au:1676": " 22a) ‛Alī Šāh (LS 4489-4494)",
    "GK23jonart_au:1677": " [Ps-JRT 95]",
    "GK23jonart_au:1678": " rūpaṃ niṣphalam arcitaṃ kim api tan mandān amandāgrahān bhaktān yas samanugrahītum atulasvācchandyavandyakriyaḥ",
    "GK23jonart_au:1679": " Gaurīrūpakarīṃ vapussahacarīṃ svāṃ śaktim avyaktayad bhuktiṃ muktipurassarīṃ diśatu vo devas svayambhūr ayam // JRt_B.784 //",
    "GK23jonart_au:1680": " viśrāmyatutarāṃ Śāhikhānavṛttāntasānuni /",
    "GK23jonart_au:1681": " madvāk śrāntānyarājākhyāśailakoṭiśikhāṭanaiḥ // JRt_B.785 //",
    "GK23jonart_au:1682": " tadguṇaugharasaślāghyāṃ pibantv api giraṃ mama /",
    "GK23jonart_au:1683": " sugandhighanasāreṇa kūpāmbho 'pi manoramam // JRt_B.786 //",
    "GK23jonart_au:1684": " Āliśāhas sa vasudhāsudhāṃśur jagatas tamaḥ /",
    "GK23jonart_au:1685": " pradoṣārabdham acchaitsīd bhāsvato 'ste pitus tataḥ // JRt_613 //",
    "GK23jonart_au:1686": " adarpakacitaṃ bālaṃ prauḍhā Lakṣmīr muhur muhuḥ /",
    "GK23jonart_au:1687": " kulajāliṅgad aṅgais taṃ rājānaṃ natiśālibhiḥ // JRt_614 //",
    "GK23jonart_au:1688": " [Ps-JRT 96]",
    "GK23jonart_au:1689": " tasya bālyaṃ manohāri viśeṣād rājyarājitam /",
    "GK23jonart_au:1690": " kāntiṃ kalayate kāntaḫ pūrṇenduś śaradi sphuran // JRt_B.789 //",
    "GK23jonart_au:1691": " pūrvorvareśavad bālam api taṃ bhūbhujo 'naman /",
    "GK23jonart_au:1692": " ahidaṣṭo hi dāmāpi kramituṃ na pragalbhate // JRt_615 //",
    "GK23jonart_au:1693": " nijabuddhibalād daivahitatvenopasaṃhitāt /",
    "GK23jonart_au:1694": " Sūhabhaṭṭena mukhyatvaṃ sacivānām avāpyata // JRt_616 //",
    "GK23jonart_au:1695": " viśvāsanyastaśastraṃ sa Laddamārgapatiṃ balāt /",
    "GK23jonart_au:1696": " baddhavān saha tatputrair varjayitvā Muhammadam // JRt_617 //",
    "GK23jonart_au:1697": " Muhammado mārgapater bandhaṃ śrutvaiva śauryavān /",
    "GK23jonart_au:1698": " Bhāṅgilācalamārgeṇa mārgābhijñaḫ palāyitaḥ // JRt_618 //",
    "GK23jonart_au:1699": " [Ps-JRT 99]",
    "GK23jonart_au:1700": " mārutasyeva vīrasyeva gatiẖ kvāpi na hanyate /",
    "GK23jonart_au:1701": " śrutvā tadgamanaṃ dūtān mantranirbhedaśaṅkitaḥ /",
    "GK23jonart_au:1702": " Laddamārgapatiṃ roddhuṃ sahasā samacintayat // JRt_B.816 //",
    "GK23jonart_au:1703": " rujas saṃvīkṣaṇavyājān mārgeśasya śayāptaye /",
    "GK23jonart_au:1704": " viśvāsanāya ca prāsyad bhaṭṭOtsaṃ tasya sadmani // JRt_B.817 //",
    "GK23jonart_au:1705": " cikitsakauṣadhāhārī mārgeśatiminādṛtaḥ /",
    "GK23jonart_au:1706": " nābodhi piṇḍīnirgūḍhabaḍiśaṃ punar Utsavaḥ // JRt_B.818 //",
    "GK23jonart_au:1707": " tāvan mārgapates saudhaṃ siṃhanādodbhaṭair bhaṭaiḥ /",
    "GK23jonart_au:1708": " javād rodhitavān mantrī dāśo nīḍaṃ tṛṇair iva // JRt_B.819 //",
    "GK23jonart_au:1709": " tīkṣṇair api dayāviṣṭair iṣṭair iva sa vihvalaiḥ /",
    "GK23jonart_au:1710": " kathañcid doṣarahito mārgeśas samarudhyata // JRt_B.820 //",
    "GK23jonart_au:1711": " nirudhyamānaṃ niśśaṅkam agadaṅkāraŚaṅkaram /",
    "GK23jonart_au:1712": " aprayuktātitīkṣṇāpi śastrī dhīś ca vyaḍambayat // JRt_619 //",
    "GK23jonart_au:1713": " apaśyan darpataẖ kiñcit siṃho viśatu vāgurām /",
    "GK23jonart_au:1714": " citraṃ tu tad viśet pāśaṃ dūradṛśvāpi yat khagaḥ // JRt_620 //",
    "GK23jonart_au:1715": " [Ps-JRT 100]",
    "GK23jonart_au:1716": " tato mārgapateḫ putrān meṣān iva sa saunikaḥ /",
    "GK23jonart_au:1717": " ruddhavān uddhatakrodhaḫ pāpmā mūrta ivāparaḥ // JRt_B.823 //",
    "GK23jonart_au:1718": " tābhyāṃ saparivārābhyāṃ kārāgāram apūpurat /",
    "GK23jonart_au:1719": " na paraṃ bhuvanaṃ sarvaṃ duryaśobhiś ca niścalaiḥ // JRt_B.824 //",
    "GK23jonart_au:1720": " ekāhenaiva tac chrutvā Mahmadaḫ prāpticintayā /",
    "GK23jonart_au:1721": " kanyayeva daridras sa naktandivam adūyata // JRt_621 //",
    "GK23jonart_au:1722": " Durdaṇḍadeśe Govindanāmno mitrasya veśmani /",
    "GK23jonart_au:1723": " viśvastaḫ prāviśat tāvad viśramārthaṃ Muhammadaḥ // JRt_622 //",
    "GK23jonart_au:1724": " [Ps-JRT 101]",
    "GK23jonart_au:1725": " śrīSekandaradattaitaddeśādhīkāraśālinā /",
    "GK23jonart_au:1726": " Mahmadasya purā śākhī tenānāṭi hi durdhiyā // JRt_B.827 //",
    "GK23jonart_au:1727": " vahner dhūmavivardhitaś śamayati jvālābharaṃ vārido vṛkṣakṣodabhavo vanāni nayati kṣipraṃ kṛśānuẖ kṣayam /",
    "GK23jonart_au:1728": " dāhaṃ janmabhuvo diśed viṣatarur vairasyadoṣāvahaṃ druhyaty atyupakāriṇe",
    "GK23jonart_au:1729": " 'pi nitarāṃ lobhābhibhūto janaḥ // JRt_623 //",
    "GK23jonart_au:1730": " prāpte Muhammade mārgapatau viśvāsato gṛhān /",
    "GK23jonart_au:1731": " sa Govindakhaśaś citte kṣaṇam evam acintayat // JRt_624 //",
    "GK23jonart_au:1732": " \"mantriṇā Sūhabhaṭṭena rājyopadravarakṣiṇā /",
    "GK23jonart_au:1733": " dvairājyakārī durbuddhir vinyavāri Muhammadaḥ // JRt_625 //",
    "GK23jonart_au:1734": " [Ps-JRT 102]",
    "GK23jonart_au:1735": " līlevāpakriyā kartur apakāryasya sā punaḥ /",
    "GK23jonart_au:1736": " nāḍīva vraṇitā jātu na śuṣyati kathañcana // JRt_B.831 //",
    "GK23jonart_au:1737": " pariṇāme 'tiduẖkhena sukhenāsukhasīmani /",
    "GK23jonart_au:1738": " apathyeneva kiṃ nas syāt sevitenāmunā phalam // JRt_B.832 //",
    "GK23jonart_au:1739": " rājadrohodyataḫ pāpī nissāmarthyo bhayād ayam /",
    "GK23jonart_au:1740": " mama deśaṃ praviṣṭo 'dya rakṣaṇīyo na yujyate\" // JRt_626 //",
    "GK23jonart_au:1741": " [Ps-JRT 103]",
    "GK23jonart_au:1742": " iti sammantrya viśvastajihmago Mahmadaṃ tataḥ /",
    "GK23jonart_au:1743": " suptaṃ harim iva vyādho Govindas taṃ nibaddhavān // JRt_B.834 //",
    "GK23jonart_au:1744": " anekenātha ratnena nissapatnatvalipsayā /",
    "GK23jonart_au:1745": " ekaṃ Sūhas sa puṃratnam akrīṇān Mahmadaṃ tataḥ // JRt_B.835 //",
    "GK23jonart_au:1746": " tāvac ca Sūhabhaṭṭena visṛṣṭāś śreṣṭhabuddhayaḥ /",
    "GK23jonart_au:1747": " anveṣakā gṛhaṃ prāptā Govindasya Khaśeśituḥ // JRt_627 //",
    "GK23jonart_au:1748": " maitrīm ullaṅghya nirvyūḍhām āsritasya ca rakṣaṇam /",
    "GK23jonart_au:1749": " Muhammadaṃ nijam mitram arpayām āsa durmatiḥ // JRt_628 //",
    "GK23jonart_au:1750": " suptaṃ harim iva vyādho yadā baddhvākṣipat Khaśaḥ /",
    "GK23jonart_au:1751": " paśuvat taṃ tadā te 'tha Kaśmīrān ānayan drutam // JRt_629 //",
    "GK23jonart_au:1752": " mantrārditasya phaṇinaḫ plavagāś capeṭair vyādhās saṭāvighaṭanān nirasor hareś ca /",
    "GK23jonart_au:1753": " baddhasya kātaratayābalino 'vamānair nindāṃ vinā kim iva nāma paraṃ",
    "GK23jonart_au:1754": " labhante // JRt_630 //",
    "GK23jonart_au:1755": " [Ps-JRT 104]",
    "GK23jonart_au:1756": " karoṭīṭaṅkanāghaṭṭaradaṭāṅkārakuṭṭanaiḥ /",
    "GK23jonart_au:1757": " paryabhūyata jihmena Sūhabhaṭṭena Mahmadaḥ // JRt_B.839 //",
    "GK23jonart_au:1758": " mānyaṃ kṛtāvamānaṃ taṃ śaṅkamānaḫ palāyanam /",
    "GK23jonart_au:1759": " Bahurūpe mahādurge Sūhaẖ kārām avīviśat // JRt_631 //",
    "GK23jonart_au:1760": " [Ps-JRT 105]",
    "GK23jonart_au:1761": " hitaiṣiṇo nijaprāṇair devasya svānujīvinaḥ /",
    "GK23jonart_au:1762": " viṣaye 'smin hy adhīkāras tenāmandam adhīyata // JRt_B.841 //",
    "GK23jonart_au:1763": " vidyuddyotabharair niśi pravasataḫ pānthān navo vāridaḥ pañcāsyo vanavāsino mṛgagaṇān vyāvṛttya viprekṣitaiḥ /",
    "GK23jonart_au:1764": " gatyā vakragatair dineśatanayo rāśīn ajādīn vidhir bhadrābhāsavilokanair duritino viśvāsya paryasyati // JRt_632 //",
    "GK23jonart_au:1765": " Śāhanāmnyās tato dāsyā mukhena pratibodhitaḥ /",
    "GK23jonart_au:1766": " Mahmado nijadhātreyair bandhasthānād akṛṣyata // JRt_633 //",
    "GK23jonart_au:1767": " sa hi \"svedākulas snānaṃ karomī\"ti svarakṣakān /",
    "GK23jonart_au:1768": " bhrāmayitvā praviśyātha snānakoṣṭhaṃ tato 'calat // JRt_634 //",
    "GK23jonart_au:1769": " dhātreyair vihitaṃ sandhibhedasthānam upetya saḥ /",
    "GK23jonart_au:1770": " haṃsaẖ Krauñcāntaram iva nissṛto 'tha Muhammadaḥ // JRt_635 //",
    "GK23jonart_au:1771": " roṣād iva srutiṃ hantuṃ niṣpatan nirjharāmbhasām /",
    "GK23jonart_au:1772": " bhṛgor iva tato durgād adāj jhampām akampitaḥ // JRt_636 //",
    "GK23jonart_au:1773": " aśaknuvann amuṃ roddhuṃ pāṣāṇā rakṣiṇo na ca /",
    "GK23jonart_au:1774": " nirjharās tu tadaṅghristhanigaḍadhvaniḍambaram // JRt_637 //",
    "GK23jonart_au:1775": " dhātreyā Mahmadasyātha bhañjanto nigaḍān dṛḍhān /",
    "GK23jonart_au:1776": " Sūhabhaṭṭam amanyanta bhagnaṃ sākaṃ svabandhubhiḥ // JRt_638 //",
    "GK23jonart_au:1777": " [Ps-JRT 106]",
    "GK23jonart_au:1778": " himagamanataẖ klāntasvānto himaṃ manute 'nalaṃ taṭatarumukhaṃ nāvā gacchan vrajat paripaśyati",
    "GK23jonart_au:1779": " valati nitarāṃ viśvaṃ viśvaṃ vivetti ca mūrchitaḥ saralahṛdaye śaṅkāgrastas tanoty atiśaṅkitām Muhammadavad evāsmiñ śaṅkamānaḫ palāyanam /",
    "GK23jonart_au:1780": " vṛddhaṃ nipītakośo 'pi mārgeśam avadhīd dvijaḥ // JRt_639 //",
    "GK23jonart_au:1781": " hate mārgapatau vṛddhe Sūhabhaṭṭena durdhiyā /",
    "GK23jonart_au:1782": " amandanindam ākrandan pitarīvākhilā janāḥ // JRt_640 //",
    "GK23jonart_au:1783": " ṛkṣais saṃlakṣayann āśāviśeṣaṃ niśi niśy atha /",
    "GK23jonart_au:1784": " pakṣīva nīḍabhraṣṭas sa Sūho lokabhayād ayāt // JRt_641 //",
    "GK23jonart_au:1785": " ahas tasya vihastasya rātrir āsīn niśā dinam /",
    "GK23jonart_au:1786": " viparyeti dhruvaṃ sarvaṃ vidhau vidhuratāṃ gate // JRt_642 //",
    "GK23jonart_au:1787": " kārānāvaṃ samullaṅghya calitaṃ taṃ smaran muhuḥ /",
    "GK23jonart_au:1788": " Muhammadatimiṃ Sūhadhīvaraś śucam āsadat // JRt_643 //",
    "GK23jonart_au:1789": " mantriṇā Sūhabhaṭṭena pālitair lālitair janaiḥ /",
    "GK23jonart_au:1790": " jñāto 'darśanamātreṇa svaryātaś śrīSekandaraḥ // JRt_644 //",
    "GK23jonart_au:1791": " śrīSekandaraśāhir yaṃ Śobhādevyās svam ātmajam /",
    "GK23jonart_au:1792": " utpiñjānām abhāvārthaṃ svadeśān niravāsayat // JRt_645 //",
    "GK23jonart_au:1793": " Udīcīpatinā rājaputratvād abhinanditam /",
    "GK23jonart_au:1794": " Kaśmīrān āyayau jetuṃ tam ādāyātha Mahmadaḥ // JRt_646 //",
    "GK23jonart_au:1795": " Turuṣkakaṭakais sārdhaṃ śrutvā Pirujam āgatam /",
    "GK23jonart_au:1796": " vyasṛjat tannirodhāya Sūhaś śrīLaddaGaurakau // JRt_647 //",
    "GK23jonart_au:1797": " mantraiś śrīLaddarājasya vikramair Gaurakasya ca /",
    "GK23jonart_au:1798": " sā Turuṣkacamūś śāntā vyādhir dānajapair iva // JRt_648 //",
    "GK23jonart_au:1799": " vītabhītis tato mantrī kampanādhipatiṃ vyadhāt /",
    "GK23jonart_au:1800": " Laddarājaṃ Gaurabhaṭṭaṃ Kramarājyeśvaraṃ ca saḥ // JRt_649 //",
    "GK23jonart_au:1801": " sandhyākṣaṇa ivodagre Sūhe rañjitabhūbhṛti /",
    "GK23jonart_au:1802": " nābhūtām uditau rājayuvarājau ravīnduvat // JRt_650 //",
    "GK23jonart_au:1803": " śyeno hanti patatriṇo mṛgapatir niṣpātayiṣṇur mṛgān bhidyante maṇayo 'pi",
    "GK23jonart_au:1804": " vajramaṇinā khātā khanitrair mahī /",
    "GK23jonart_au:1805": " puṣpāṇīva ca bhāsvatā grahagaṇās sūryeṇa nirdhūnitāḥ prāyeṇātra vilokyate paribhavatrāsas sajātīyataḥ // JRt_651 //",
    "GK23jonart_au:1806": " dvijātipīḍane 'nena prerito 'pi muhur muhuḥ /",
    "GK23jonart_au:1807": " śrīSekandarabhūpālaẖ karuṇākomalāśayaḥ // JRt_652 //",
    "GK23jonart_au:1808": " Yavanābdhimahāvelāṃ yām akārṣīt kathañcana /",
    "GK23jonart_au:1809": " ullaṅghitā dvijātīnāṃ tena daṇḍasthitis tataḥ // JRt_653 //",
    "GK23jonart_au:1810": " darśanāntaravidveṣī pradoṣas tamasāṃ nidhiḥ /",
    "GK23jonart_au:1811": " yāgayātrādi nāgānāṃ durvṛttas sa nyavārayat // JRt_654 //",
    "GK23jonart_au:1812": " śaṅkamānaẖ kṛtātaṅkasaṅkocānāṃ dvijanmanām /",
    "GK23jonart_au:1813": " videśagamanāj jātirakṣām akṣāmamatsaraḥ // JRt_655 //",
    "GK23jonart_au:1814": " \"mokṣākṣaraṃ vinā mārgo dātavyo naiva kasyacit\" /",
    "GK23jonart_au:1815": " ity ādiśad aśeṣān sa mārgarakṣādhikāriṇaḥ // JRt_656 //",
    "GK23jonart_au:1816": " tato mīnān iva vyādho dattabandhe sarijjale /",
    "GK23jonart_au:1817": " dvijātīn atidurjāto deśe 'smin nyagrahīttarām // JRt_657 //",
    "GK23jonart_au:1818": " tadbhayānalasantāpaṃ pāpaṃ ca bahavo dvijāḥ /",
    "GK23jonart_au:1819": " agnijvālāpraveśena sahasaiva nyavārayan // JRt_658 //",
    "GK23jonart_au:1820": " kecid viṣeṇa pāśena pare toyena cāpare /",
    "GK23jonart_au:1821": " bhṛguṇā vahninā cānye viprā bhītyā vipedire // JRt_659 //",
    "GK23jonart_au:1822": " rājadrohasahasreṇa rakṣituṃ rājavallabhāḥ /",
    "GK23jonart_au:1823": " na tv ekam aśakan vipram etasmin dveṣadūṣite // JRt_660 //",
    "GK23jonart_au:1824": " durvahatvena nindan sa rājyabhāram alaṃ khalaḥ /",
    "GK23jonart_au:1825": " aślāghata dvijākrandaśravaṇānandalābhataḥ // JRt_661 //",
    "GK23jonart_au:1826": " gṛhād dhūmyeva viprāṇāṃ paṅktir jātyabhimāninī /",
    "GK23jonart_au:1827": " ruddhadvārāt tato deśād apamārgair apāsarat // JRt_662 //",
    "GK23jonart_au:1828": " tyaktvāpi pitaraṃ putras taṃ pitā cāgamad dvijaḥ /",
    "GK23jonart_au:1829": " Sūhāntake kṛtākṣepe videśaṃ paralokavat // JRt_663 //",
    "GK23jonart_au:1830": " kṣmā rūkṣā kṣāmam aśanaṃ vyāyāmo vedanāmayaḥ /",
    "GK23jonart_au:1831": " jīvannarakatāṃ teṣāṃ videśo 'gād dvijanmanām // JRt_664 //",
    "GK23jonart_au:1832": " dhāṭīphaṇīndrabhītīvratāpasvalpāśanāturaiḥ /",
    "GK23jonart_au:1833": " mārge 'nekair dvijair mṛtyulābhāt sukham amanyata // JRt_665 //",
    "GK23jonart_au:1834": " kva ca snānaṃ kva ca dhyānaṃ tapaẖ kva ca japaẖ kva ca /",
    "GK23jonart_au:1835": " bhikṣārtham aṭatāṃ grāmān agāt kālo dvijanmanām // JRt_666 //",
    "GK23jonart_au:1836": " dvijānām upakāro 'bhūd apakāramukhād aho /",
    "GK23jonart_au:1837": " yat tannirvāsitās sarve pāpaṃ tīrtheṣv anāśayan // JRt_667 //",
    "GK23jonart_au:1838": " videśam agatāś śuṣyatkalatratrāṇacintayā /",
    "GK23jonart_au:1839": " Mlecchaveṣā dvijāẖ kecit Kaśmīreṣv eva cābhraman // JRt_668 //",
    "GK23jonart_au:1840": " vicchettum icchatā vidyāṃ tenāpahatavṛttibhiḥ /",
    "GK23jonart_au:1841": " laḍitaṃ prativeśmāgraṃ piṇḍīlobhād dvijaiś śvavat // JRt_669 //",
    "GK23jonart_au:1842": " Turuṣkadarśane bhaktyā na tu dveṣeṇa sa dvijān /",
    "GK23jonart_au:1843": " vyaplāvayad ataś cāsmin hatyā na prajagalbhire // JRt_670 //",
    "GK23jonart_au:1844": " ity ākhyac ca sa evaiṣāṃ sa tasya parihāradaḥ /",
    "GK23jonart_au:1845": " dveṣadyotanaśaktānāṃ kāryāṇām eva darśanāt // JRt_671 //",
    "GK23jonart_au:1846": " ratnākaraṃ yam āśritya brāhmaṇā jagatībhṛtaḥ /",
    "GK23jonart_au:1847": " pakṣarakṣāṃ vyadhus so 'bhūt Kṣudrabhaṭṭo 'sya vallabhaḥ // JRt_672 //",
    "GK23jonart_au:1848": " Malānordīnanāmānaṃ Yavanānāṃ paraṃ gurum /",
    "GK23jonart_au:1849": " vaidagdhyāc chaṅkamānas \"sa drohī\"ti tam abandhayat // JRt_673 //",
    "GK23jonart_au:1850": " yataḫ prabhṛti sa prāpad rājyam acchattracāmaram /",
    "GK23jonart_au:1851": " tataḫ prabhṛti rogārtir iva darśanadūṣaṇā // JRt_674 //",
    "GK23jonart_au:1852": " svapne 'pi nātyajat Sūhabhaṭṭaṃ ghaṭṭitavairiṇam /",
    "GK23jonart_au:1853": " bhogas sadvāsanā cātiśuddhānāṃ tapasāṃ phalam // JRt_675 //",
    "GK23jonart_au:1854": " tasyaiva phalapūrṇānām ṛtūnām iva mantriṇām /",
    "GK23jonart_au:1855": " mānasya hānisampattī bhāsvato 'dhīnatāṃ gate // JRt_676 //",
    "GK23jonart_au:1856": " ekasmiñ Śāhikhāne sa dṛṣṭvā mantraparākramau /",
    "GK23jonart_au:1857": " atyantacintācakito nidrāṃ nāpat kadācana // JRt_677 //",
    "GK23jonart_au:1858": " paśyann evāvilaṃ Sūhasarpaṃ saviṣayā dṛśā /",
    "GK23jonart_au:1859": " Śāhikhānapradīpo 'bhūt tamas saṃhartum akṣamaḥ // JRt_678 //",
    "GK23jonart_au:1860": " dvijātipīḍayā śāstranindayā drohacintayā /",
    "GK23jonart_au:1861": " cikitsayā ca tasyābdair yātaṃ tricaturais tathā // JRt_679 //",
    "GK23jonart_au:1862": " [Ps-JRT 107]",
    "GK23jonart_au:1863": " dāyavān iva doṣo 'sya hetumātraparīkṣayā /",
    "GK23jonart_au:1864": " saṃvṛtaujā vyalambiṣṭa Śāhikhānasya bādhane // JRt_B.891 //",
    "GK23jonart_au:1865": " valīmukhamanojñas sa prajābhāgyabalodayāt /",
    "GK23jonart_au:1866": " anaiṣīd bhagnatāṃ Śāhikhānacintāmaṇiṃ na ca // JRt_B.892 //",
    "GK23jonart_au:1867": " prajāpuṇyodayenaiva prerito duṣkṛtotthitaḥ /",
    "GK23jonart_au:1868": " kṣayāmayo duścikitsyo dvijarājam aśoṣayat // JRt_680 //",
    "GK23jonart_au:1869": " anālokyaivendor udayam agamiṣyad yadi śamaṃ samantān nādityopaladahanarāśivyatikaraḥ /",
    "GK23jonart_au:1870": " kim adrakṣyan nāyaṃ tadudayavaśasrāvituhinadyutigrāvāmbhobhiẖ",
    "GK23jonart_au:1871": " kṛtadharaṇitāpopaśamanam // JRt_681 //",
    "GK23jonart_au:1872": " varṣāṃs tricaturān anyāñ jīvec cet sa na kiṃ tataḥ /",
    "GK23jonart_au:1873": " Śāhikhānodaye paśyed ihaiva svāṃhasāṃ phalam // JRt_682 //",
    "GK23jonart_au:1874": " jīvaty eva tatas Sūhabhaṭṭe bhītyā palāyitam /",
    "GK23jonart_au:1875": " viśrāmya Laddarājaṃ drāg HaṃsaGaurau babandhatuḥ // JRt_683 //",
    "GK23jonart_au:1876": " Śrīdhenau rāgiṇau tau dvau madodagrau vṛṣāv iva /",
    "GK23jonart_au:1877": " anyo'nyaśṛṅgabhaṅgārthaṃ prāvartete dvije mṛte // JRt_684 //",
    "GK23jonart_au:1878": " kārāyā mocite Laddarāje Haṃsena saṃyati /",
    "GK23jonart_au:1879": " prāṇāṃs tyaktvā Gaurabhaṭṭas surastrīṇāṃ mudaṃ vyadhāt // JRt_685 //",
    "GK23jonart_au:1880": " tyaktvā gatyantarābhāvāt karikarṇavilolatām /",
    "GK23jonart_au:1881": " puṃścalyeva patir vṛddho bheje Haṃsas tadā Śriyā // JRt_686 //",
    "GK23jonart_au:1882": " bālo 'pi Śāhikhāno 'sya notsekaṃ soḍhavān punaḥ /",
    "GK23jonart_au:1883": " śaśīva timirasphāraṃ na hi tejo vayo'nugam // JRt_687 //",
    "GK23jonart_au:1884": " Ṭhakkurais saha sammantrya yuvarājo 'tha mantravit /",
    "GK23jonart_au:1885": " Laddarājaṃ vinighnantaṃ Haṃsabhaṭṭaṃ raṇe 'vadhīt // JRt_688 //",
    "GK23jonart_au:1886": " Śāhikhānaṃ prajārāgo nimnaṃ paya ivāgamat /",
    "GK23jonart_au:1887": " amandacūtasampattau kundaṃ nindati ṣaṭpadaḥ // JRt_689 //",
    "GK23jonart_au:1888": " yuvarājaṃ jayodagraṃ parirabdhuṃ samutsukā /",
    "GK23jonart_au:1889": " Rājyaśrīs samayālābhāc cintākulam avartata // JRt_690 //",
    "GK23jonart_au:1890": " snehād vidagdhabhāvāc ca prajārāgabharād api /",
    "GK23jonart_au:1891": " adhikārabharaṃ rājā yuvarāje samarpipat // JRt_691 //",
    "GK23jonart_au:1892": " Merakaṃsārasañjñasya Turuṣkasyātha durmateḥ /",
    "GK23jonart_au:1893": " dvipasyeva madāndhasya dviṣṭo 'bhūt tadguṇāṅkuśaḥ // JRt_692 //",
    "GK23jonart_au:1894": " suciraṃ malinai rājño mānasaṃ vāridair iva /",
    "GK23jonart_au:1895": " paiśunyavarṣibhir netuṃ mālinyaṃ na sma śakyate // JRt_693 //",
    "GK23jonart_au:1896": " bhakte dakṣe 'nuje snigdho bhūbhṛd āśritavatsalaḥ /",
    "GK23jonart_au:1897": " atipreraṇayā teṣāṃ rājye 'py udvignatām agāt // JRt_694 //",
    "GK23jonart_au:1898": " yuvarājaṃ sevakāṃś ca rakṣituṃ svān mahīpatiḥ /",
    "GK23jonart_au:1899": " tīrthānusaraṇākāṅkṣī tam ity evam avocata // JRt_695 //",
    "GK23jonart_au:1900": " \"anarthitarpaṇaṃ vittaṃ cittam adhyānadarpaṇam /",
    "GK23jonart_au:1901": " atīrthasarpaṇaṃ dehaṃ paryante śocyatāṃ vrajet // JRt_696 //",
    "GK23jonart_au:1902": " diggajeṣv iva yuṣmāsu bhūbhāraṃ nyastavān aham /",
    "GK23jonart_au:1903": " Puruṣottamasevāyai yate Śeṣa ivāparaḥ\" // JRt_697 //",
    "GK23jonart_au:1904": " Śāhikhānārṇavaḫ premamandarāndolitas tataḥ /",
    "GK23jonart_au:1905": " vāṇīṃ sudhākarakalām īśvarāya navām adāt // JRt_698 //",
    "GK23jonart_au:1906": " \"astu sandehasandohād dūre tīrthakadarthanā /",
    "GK23jonart_au:1907": " dvāraṃ yaśassukṛtayoḫ prajāpālanam astu vaḥ // JRt_699 //",
    "GK23jonart_au:1908": " cirasya pālitāṃ pitryāṃ hitvā niśśaraṇāṃ mahīm /",
    "GK23jonart_au:1909": " nairghṛṇyenaiva śūras tvam aśaktyaivāṅkyase 'khilaiḥ // JRt_700 //",
    "GK23jonart_au:1910": " devasya yadi tīrthārtham utkaṇṭhā vartatetarām /",
    "GK23jonart_au:1911": " ārādhakānām asmākaṃ kim anyat kāryam ucyatām\" // JRt_701 //",
    "GK23jonart_au:1912": " vyaktam ity uktavaty eva yuvarāje nareśvaraḥ /",
    "GK23jonart_au:1913": " īṣatsmitarucā cāruṃ punar vācam avocata // JRt_702 //",
    "GK23jonart_au:1914": " \"prajānupālanāt puṇyaṃ kevalāt kiyad arjyate /",
    "GK23jonart_au:1915": " rasāyanānām agryaṃ yad anekarasacarvaṇam // JRt_703 //",
    "GK23jonart_au:1916": " dehāt pṛthaṅ nivasato madbhujasyeva te vata /",
    "GK23jonart_au:1917": " dṛṣṭvā parākramaṃ śaṅkā madaśaktau kathaṃ bhavet // JRt_704 //",
    "GK23jonart_au:1918": " etāvad api vākyaṃ me yadi naivānutiṣṭhasi /",
    "GK23jonart_au:1919": " tvayi saṅkalpitāś śeṣās tad āśās santu dūrataḥ\" // JRt_705 //",
    "GK23jonart_au:1920": " nirbandheneti jalpan sa tīrthārthaṃ dharaṇīpatiḥ /",
    "GK23jonart_au:1921": " yuvarājaṃ haṭhād rājyabhāram agrāhayac cirāt // JRt_706 //",
    "GK23jonart_au:1922": " 23a) Sulṭān Zayn al-‘Ābidīn (LS 4494-4495)",
    "GK23jonart_au:1923": " \"śrīJainollābhadīnākhyas suratrāṇo bhavan bhavān /",
    "GK23jonart_au:1924": " ciraṃ rājyaṃ kriyād\" evaṃ rājāsyāśiṣam abhyadhāt // JRt_707 //",
    "GK23jonart_au:1925": " tīrthadarśanalobhena svadeśān niragān nṛpaḥ /",
    "GK23jonart_au:1926": " na punar yuvarājasya cittāt premārgalāñcitāt // JRt_708 //",
    "GK23jonart_au:1927": " kośasārāṇi ratnāni vājiratnāni cārpayan /",
    "GK23jonart_au:1928": " bhrātaraṃ vasatīr dvitrās so 'nvagāt premagauravāt // JRt_709 //",
    "GK23jonart_au:1929": " mārge kleśaṃ prayatnena siddhiṃ tīrthaphalālpatām /",
    "GK23jonart_au:1930": " uktvā mārge khalā rājñas tīrthaśraddhām akhaṇḍayan // JRt_710 //",
    "GK23jonart_au:1931": " svajāmātus tiraskāraṃ manyamānena māninā /",
    "GK23jonart_au:1932": " Madrendreṇātha bhūpālo haṭhāt tīrthān nivartitaḥ // JRt_711 //",
    "GK23jonart_au:1933": " prāptāyāṃ śaradi śreṣṭhadaśāyām iva bhūpatim /",
    "GK23jonart_au:1934": " Madrarājas tam ādāya Kaśmīrān pratyagāt tataḥ // JRt_712 //",
    "GK23jonart_au:1935": " bhrātur āgamanāt tuṣṭyā Madrāsāragrahād ruṣā /",
    "GK23jonart_au:1936": " navarājaḫ prasāde ca kāluṣye ca nimagnavān // JRt_713 //",
    "GK23jonart_au:1937": " [Ps-JRT 109]",
    "GK23jonart_au:1938": " devasyopadravaṃ kārṣīn mā Madrendracamūr iti /",
    "GK23jonart_au:1939": " iyeṣa Ṭhakkuraṃ rājā taṃ niroddhuṃ visṛṣṭavān // JRt_B.927 //",
    "GK23jonart_au:1940": " yuddhaṃ vinānivartinyāṃ senāyāṃ Madrabhūpateḥ /",
    "GK23jonart_au:1941": " ājñāṃ vinākṣamo yoddhuṃ vyāvartata sa Ṭhakkuraḥ // JRt_B.928 //",
    "GK23jonart_au:1942": " kṣudreṣv atha sa Madreṣu yuvarājo mahāmatiḥ /",
    "GK23jonart_au:1943": " bhrātus snehād ruṣaṃ tyaktvā rājyatyāgaṃ svayaṃ vyadhāt // JRt_714 //",
    "GK23jonart_au:1944": " 22b) ‛Alī Šāh (LS 4495-4496)",
    "GK23jonart_au:1945": " tan nyastaṃ divasāvasānasamaye sūryasya tejo nijaṃ pratyūṣe pratipādayann atiśayaślāghyasvatejā bhavan /",
    "GK23jonart_au:1946": " vahnir yajvakulais tato 'pi divase śraddhānubandhākulais tejovṛddhimuṣā",
    "GK23jonart_au:1947": " navena haviṣā yajñeṣu santarpyate // JRt_715 //",
    "GK23jonart_au:1948": " Ṭhakkurair anvito rājā pavanaẖ kusumair iva /",
    "GK23jonart_au:1949": " Kaśmīrebhyo gatas sarvair deśādhīśair natas tataḥ // JRt_716 //",
    "GK23jonart_au:1950": " sukhaṃ tāvad agāhiṣṭa vītanakrāṃ nadīm iva /",
    "GK23jonart_au:1951": " Ṭhakkurair ujjhitāṃ Madracamūẖ Kaśmīramedinīm // JRt_717 //",
    "GK23jonart_au:1952": " atha vistīrṇam ākrāntam Āliśāhena bhūbhujā /",
    "GK23jonart_au:1953": " pitryaṃ siṃhāsanaṃ tena na tu sajjanamānasam // JRt_718 //",
    "GK23jonart_au:1954": " udyaccheta kathaṃ jaḍadyutir aho dūrollasallāñchano gacched dīptakaro na ced dinakaro lokāntaraṃ svecchayā /",
    "GK23jonart_au:1955": " vīreṇātyavahelayā viracito 'pakṣo jaḍaẖ kātaraḥ sambhāvya svaparākrameṇa",
    "GK23jonart_au:1956": " vijayaṃ viśvaṃ tṛṇaṃ manyate // JRt_719 //",
    "GK23jonart_au:1957": " śākhābhaṅgena sacchāyam udyānaṃ plavagā iva /",
    "GK23jonart_au:1958": " maṇḍalaṃ kṣobhayām āsus Turuṣkā rājasevakāḥ // JRt_720 //",
    "GK23jonart_au:1959": " kātarān nāma bhūpālād aniṣpannaniyantraṇaḥ /",
    "GK23jonart_au:1960": " Yavano Merakaṃsāro vyadhān maṇḍalaviplavam // JRt_721 //",
    "GK23jonart_au:1961": " akārṣīn malino bhṛṅgas saṅkucantīr ivābjinīḥ /",
    "GK23jonart_au:1962": " pauranārīr anāryas sa haṭhasambhogadūṣitāḥ // JRt_722 //",
    "GK23jonart_au:1963": " mahākarair madenāndhaiḫ paṅkasaṅkulatāṃ bhajat /",
    "GK23jonart_au:1964": " akṣobhi maṇḍalaṃ svacchais saro marugajair iva // JRt_723 //",
    "GK23jonart_au:1965": " mantrimantrair avāryāṇāṃ divase 'py anivartinām /",
    "GK23jonart_au:1966": " rakṣasām eva Kaśmīrās tadā hastavaśaṃ gatāḥ // JRt_724 //",
    "GK23jonart_au:1967": " arājakaṃ varaṃ rājyaṃ na svāmī tādṛśaḫ punaḥ /",
    "GK23jonart_au:1968": " abhūṣaṇau varaṃ karṇau na punar lohakuṇḍalam // JRt_725 //",
    "GK23jonart_au:1969": " [Ps-JRT 110]",
    "GK23jonart_au:1970": " himād agnis tamas sūryāc chilā vyomnas tadāpatat /",
    "GK23jonart_au:1971": " yat pālako 'pi bhūpālas sarvalokakṣayo 'bhavat // JRt_B.941 //",
    "GK23jonart_au:1972": " sadma tuṅgaṃ varo vājī svacchaṃ vāso maṇir mahān /",
    "GK23jonart_au:1973": " svīkṛtaṃ Yavanais tat tad yad yac chobhāvahaṃ prabhoḥ // JRt_726 //",
    "GK23jonart_au:1974": " akārṣīt pañcaṣān māsān rājyaṃ sa jaḍanāyakaḥ /",
    "GK23jonart_au:1975": " prajāpāpavipākena na punas svena karmaṇā // JRt_727 //",
    "GK23jonart_au:1976": " mālinyaṃ sumanaḫprathāḫ prathayate dainyaṃ nidhatte dṛśaḥ sūryālokatiraskṛtaṃ ca kurute saṃhāram āśā nayan /",
    "GK23jonart_au:1977": " unnidraẖ kam upadravaṃ na tarasā kurvīta dhūmodgamo noddyotetatarāṃ śikhī yadi mahājvālākalāpākulaḥ śrīSekandaradattasya rājyasya ṛṇam ātmanaḥ /",
    "GK23jonart_au:1978": " nivārayitukāmena svalakṣmīphalakāṅkṣiṇā // JRt_729 //",
    "GK23jonart_au:1979": " Madrendradveṣapūrṇena Khuẖkhurasvāminā tataḥ /",
    "GK23jonart_au:1980": " navarājo 'rthito dūtair nijadeśāgamaṃ prati // JRt_730 //",
    "GK23jonart_au:1981": " nakro na cej jalanidher bahir abhyupeyāt kākas tyajen na varapādapam unnataṃ cet /",
    "GK23jonart_au:1982": " ākhur na ced gahanagartaguhāṃ vimuñced dhantavyatāṃ katham avāpnuyur eva tat te // JRt_731",
    "GK23jonart_au:1983": " \"āśrayo yuvarājasya maddviṣo dīyate 'munā\" /",
    "GK23jonart_au:1984": " Jasrathaṃ prati bhūpālaẖ krodhād ity abhyaṣeṇayat // JRt_732 //",
    "GK23jonart_au:1985": " Mlecchacchāditamāhātmyair udvignais sacivair nijaiḥ /",
    "GK23jonart_au:1986": " aniṣiddhodyamamatir dūtair ubhayavetanaiḥ // JRt_733 //",
    "GK23jonart_au:1987": " yuktyopodvalitaśraddhas tathā dvairājyajīvibhiḥ /",
    "GK23jonart_au:1988": " navarājodayaṃ lekhamukhena prāpayiṣṇubhiḥ // JRt_734 //",
    "GK23jonart_au:1989": " prasādalobhād Yavanair atimātrakṛtastutiḥ /",
    "GK23jonart_au:1990": " navarājajayodrekaśravaṇabhraṣṭasāhasaiḥ // JRt_735 //",
    "GK23jonart_au:1991": " svasainyair dainyacakitair nindyamānodyamo nṛpaḥ /",
    "GK23jonart_au:1992": " Mallekaṃ Jasrathaṃ jetuṃ prasthānam akarot tataḥ // JRt_736 //",
    "GK23jonart_au:1993": " abhyamitrīṇatāṃ tasya Kaśmīrendrasya gacchataḥ /",
    "GK23jonart_au:1994": " āsīn mitrasya sāmmukhyaṃ na mitrāṇāṃ mahībhujām // JRt_737 //",
    "GK23jonart_au:1995": " [Ps-JRT 111]",
    "GK23jonart_au:1996": " svasyātyaunnatyam ālakṣya śaṅkamāno 'tha pātakam /",
    "GK23jonart_au:1997": " Khujyākādas samaṃ mantram amantrayata mantribhiḥ // JRt_B.954 //",
    "GK23jonart_au:1998": " \"mantravikramamukhyāni lakṣaṇāni kva bhūbhujām /",
    "GK23jonart_au:1999": " ayaṃ bāliśabhāvasya bhājanaṃ kva janādhipaḥ // JRt_B.955 //",
    "GK23jonart_au:2000": " asmābhir nihitāś cāsminn upadeśā hitā api /",
    "GK23jonart_au:2001": " pratīpaṃ yānti śaśinaḫ paṅkaje kiraṇā iva // JRt_B.956 //",
    "GK23jonart_au:2002": " prāg eva yuvarājo 'bhūd ajayyo 'sahyasāhasaḥ /",
    "GK23jonart_au:2003": " viśeṣeṇādya Madreśadveṣāj Jasrathamānitaḥ // JRt_B.957 //",
    "GK23jonart_au:2004": " rājyāśrayeṣu nāsmāsu viśvāsī nūtano nṛpaḥ /",
    "GK23jonart_au:2005": " hāralubdhasya dāmnas tu hāro na maṇibhṛtphaṇī // JRt_B.958 //",
    "GK23jonart_au:2006": " tasmād asmābhir ete na yuvarājo vijīyate /",
    "GK23jonart_au:2007": " yogyāḫ prāhuṇakenaiva gṛhe ghnanti bhujaṅgamam // JRt_B.959 //",
    "GK23jonart_au:2008": " jīyamāne narendre na yuvarāje niraṅkuśāḥ /",
    "GK23jonart_au:2009": " āyāntu maṇḍalaṃ sarve sādhayāmaś cikīrṣitam\" // JRt_B.960 //",
    "GK23jonart_au:2010": " iti sammantrya mantrī sa yuvarājābhiyojane /",
    "GK23jonart_au:2011": " sodyamasya narendrasya hetukartṛdaśām agāt // JRt_B.961 //",
    "GK23jonart_au:2012": " yatra yatrāgaman Mlecchakaṭakas sa madotkaṭaḥ /",
    "GK23jonart_au:2013": " tatra tatra rajovyājāt tamo mūrtam adṛśyata // JRt_738 //",
    "GK23jonart_au:2014": " pālanīyeṣu deśeṣu Rājapuryādiṣūddhataḥ /",
    "GK23jonart_au:2015": " paradeśeṣv ivākārṣīt sa luṇṭhanaparābhavam // JRt_739 //",
    "GK23jonart_au:2016": " prāpte 'tha Mudgaravyālanāma sthānaṃ mahīpatau /",
    "GK23jonart_au:2017": " sandeśam ity amandaujāḫ prāhiṇon Madrabhūpatiḥ // JRt_740 //",
    "GK23jonart_au:2018": " \"pattilokas sasampattir vājino vegarājinaḥ /",
    "GK23jonart_au:2019": " bhaṭā raṇodbhaṭās santi kaṭake tava yady api // JRt_741 //",
    "GK23jonart_au:2020": " tathāpi cchalabandheṣu prasiddheṣu mahītale /",
    "GK23jonart_au:2021": " yūyaṃ Khuẖkhurayuddheṣu naiva nāma pragalbhatha // JRt_742 //",
    "GK23jonart_au:2022": " vayam eva tu jānīmaẖ Khuẖkhurāṇāṃ raṇacchalam /",
    "GK23jonart_au:2023": " ahir eva bhujaṅgasya padaṃ jānāti netaraḥ // JRt_743 //",
    "GK23jonart_au:2024": " ato yāvad vayaṃ prāptās tvatsevāvidhisiddhaye /",
    "GK23jonart_au:2025": " bhavadbhis tāvad atraiva sthātavyaṃ parvatopari\" // JRt_744 //",
    "GK23jonart_au:2026": " Madreśasya sa sandeśo mandair Yavanapuṅgavaiḥ /",
    "GK23jonart_au:2027": " svayaśolabdhaye jñāto madasammūḍhadṛṣṭibhiḥ // JRt_745 //",
    "GK23jonart_au:2028": " rājñi mūḍhe 'varūḍhe 'tha mānād iva mahīdharāt /",
    "GK23jonart_au:2029": " dhvajair vāyucalair yātaṃ Khuẖkhureśabalād bhiyā // JRt_746 //",
    "GK23jonart_au:2030": " dhāvadaśvabalakṣodāt tanīyasi mahītale /",
    "GK23jonart_au:2031": " harṣabhīrasasambhede majjati sma Phaṇīśvaraḥ // JRt_747 //",
    "GK23jonart_au:2032": " aśvakṣuṇṇe 'srasaṃsikte bhūtale 'sikuśāñcite /",
    "GK23jonart_au:2033": " vīrāḫ prāṇān pratāpāgnau tatrājuhuvur āhave // JRt_748 //",
    "GK23jonart_au:2034": " Āliśāhas tato rājā Sindhau pravahaṇaṃ yathā /",
    "GK23jonart_au:2035": " abhāgyadurmarudvegād abhajyata raṇārṇave // JRt_749 //",
    "GK23jonart_au:2036": " 23b) Sulṭān Zayn al-‘Ābidīn (LS 4496-4546)",
    "GK23jonart_au:2037": " viśvāndhaṅkaraṇāndhakāranikaragrastasya sūryodayaṃ hemante himamārutair hatadhṛteḫ puṣpākarābhyāgamam",
    "GK23jonart_au:2038": " duṣṭakṣmāpatitarjitasya jagato nirdoṣaleśaṃ prabhuṃ lokeśo janayan vyanakti nitarāṃ kāruṇyam atyujjvalam // JRt_750 //",
    "GK23jonart_au:2039": " śrīJainollābhadīno 'tha Kaśmīrān apakalmaṣaḥ /",
    "GK23jonart_au:2040": " anukūlo vidhāteva prāviśad vijayorjitaḥ // JRt_751 //",
    "GK23jonart_au:2041": " satāṃ stutyā diśāṃ bheryā mukhāni dhvanayann ayam /",
    "GK23jonart_au:2042": " paurāṇāṃ prāṅ manaḫ paścād rājadhānīṃ nṛpo 'viśat // JRt_752 //",
    "GK23jonart_au:2043": " dhīnairmalyaṃ janasyāho jātaṃ rājño 'bhiṣekataḥ /",
    "GK23jonart_au:2044": " pratāpo vairiṇāṃ śāntas tasmiṃś chatrāṇi bibhrati // JRt_753 //",
    "GK23jonart_au:2045": " tannītiḫ pūrvarājeṣu kuṇṭhotkaṇṭhāḫ prajā vyadhāt /",
    "GK23jonart_au:2046": " guṇātiśāyanī yā ca śarkarekṣuraseṣv iva // JRt_754 //",
    "GK23jonart_au:2047": " pūrvarājavyavasthās sa vinaṣṭā navayann abhūt /",
    "GK23jonart_au:2048": " śiśiropahatā vallīr vasanta iva bhūpatiḥ // JRt_755 //",
    "GK23jonart_au:2049": " parasparādhikaṃ śatrūñ jayadbhir durjayān api /",
    "GK23jonart_au:2050": " śastrair mantrā jitās tasya mantraiś śastrāṇi ca prabhoḥ // JRt_756 //",
    "GK23jonart_au:2051": " Kāntyāṅgaṃ vadanaṃ Vācā Śriyoraẖ Kṣamayā manaḥ /",
    "GK23jonart_au:2052": " śritaṃ paśyanty agād dūraṃ Kīrtir īrṣyāvaśād iva // JRt_757 //",
    "GK23jonart_au:2053": " rājñaẖ Kalidaśāmadhye dharmyā sāmrājyapaddhatiḥ /",
    "GK23jonart_au:2054": " antardaśeva śuśubhe śubhā Kṛtayugasya sā // JRt_758 //",
    "GK23jonart_au:2055": " bhoge sakhā naye mantrī vivektā śāstranirṇaye /",
    "GK23jonart_au:2056": " śrīMuhammadakhāno 'bhūt Kaśmīrendrasya sodaraḥ // JRt_759 //",
    "GK23jonart_au:2057": " kim anyad rājyam evāsīc chattracāmaravarjitam /",
    "GK23jonart_au:2058": " śrīMuhammadakhānasya Kaśmīrendraprabhāvataḥ // JRt_760 //",
    "GK23jonart_au:2059": " vasanta iva kāmasya vayasyo bhūpater abhūt /",
    "GK23jonart_au:2060": " Khuẖkarādhipatis tasya bhṛtyeṣv abhyadhikapriyaḥ // JRt_761 //",
    "GK23jonart_au:2061": " durvyavasthāṃ nivāryāyaṃ deśe 'smin Mlecchanāśite /",
    "GK23jonart_au:2062": " iti rājyapariprāptiphalaṃ yāvad acintayat // JRt_762 //",
    "GK23jonart_au:2063": " tāvad drohocitaṃ karma drogdhāro rājavallabhaiḥ /",
    "GK23jonart_au:2064": " apṛṣṭvaiva mahīpālaṃ nītā vītabhayais sphuṭam // JRt_763 //",
    "GK23jonart_au:2065": " yaśo diśi śriyaṃ sādhau sukhaṃ lokeṣu ropayan /",
    "GK23jonart_au:2066": " vyadhāt prakramabhaṅgaṃ taṃ yac chatrūn udamūlayat // JRt_764 //",
    "GK23jonart_au:2067": " ekāntā tigmatā bhānor mradimā śaśinaḫ punaḥ /",
    "GK23jonart_au:2068": " sa dvau jetum ivāpuṣyat tatsaṃsargamayīṃ śriyam // JRt_765 //",
    "GK23jonart_au:2069": " asaṅkhyān atra saṅkṣipte tadguṇān varṇayāmi kim /",
    "GK23jonart_au:2070": " sṛgālānāṃ guhāmadhye kathaṃ hastipatir vaset // JRt_766 //",
    "GK23jonart_au:2071": " tasmāc chailendravac citre makure sūryabimbavat /",
    "GK23jonart_au:2072": " nyasyāmi tadguṇākhyānam atra citte trilokavat // JRt_767 //",
    "GK23jonart_au:2073": " śītoṣṇayor ivorjādau viṣuve 'harniśor iva /",
    "GK23jonart_au:2074": " tasya māno 'bhavat tulyas sve pare vāpi darśane // JRt_768 //",
    "GK23jonart_au:2075": " rājā vaṇig ivātyarthaṃ tulāyāḫ puṭayor iva /",
    "GK23jonart_au:2076": " sāmyabhaṅgaṃ darśanayor nākṣamiṣṭa kathañcana // JRt_769 //",
    "GK23jonart_au:2077": " śānte siddhāśrame siṃhair mṛgā iva na pīḍitāḥ /",
    "GK23jonart_au:2078": " Turuṣkaiḫ puṣkalabhayair brāhmaṇāḫ pūrvavat tadā // JRt_770 //",
    "GK23jonart_au:2079": " doṣākareṇa Sūhena yeṣāṃ saṅkocitā sthitiḥ /",
    "GK23jonart_au:2080": " vyakāsayat tato bhāsvān guṇinas tān mahīpatiḥ // JRt_771 //",
    "GK23jonart_au:2081": " randhrair adhogatiṃ prāptā kulyevoddhṛtya bhūbhṛtā /",
    "GK23jonart_au:2082": " vidyā pravāhitā tena guṇinā guṇarāgiṇā // JRt_772 //",
    "GK23jonart_au:2083": " doṣacchedakaro rājā kramād bhiṣag ivānalam /",
    "GK23jonart_au:2084": " Kaśmīreṣu sadācāram apīpalad upakramaiḥ // JRt_773 //",
    "GK23jonart_au:2085": " ahaṅkārāgadaṅkāro rājā prakṛtivṛddhaye /",
    "GK23jonart_au:2086": " darśanānāṃ sa dhātūnām ivolbaṇam aśīśamat // JRt_774 //",
    "GK23jonart_au:2087": " kāladharmeṇa balinā mātsyanyāyapravartanam /",
    "GK23jonart_au:2088": " aṣṭalokeśatejo'ṃśadhāraṇasyāsya lakṣaṇam // JRt_775 //",
    "GK23jonart_au:2089": " sa Sūhabhaṭṭasaṃsparśaduṣṭāyāś śuddhaye bhuvaḥ /",
    "GK23jonart_au:2090": " pratāpāgniṃ dhruvaṃ dīptamahākāśam ajijvalat // JRt_776 //",
    "GK23jonart_au:2091": " rājñas sañcinvato mantraprapañcaṃ pañcadhā sthitam /",
    "GK23jonart_au:2092": " jigīṣayeva tasyārivargaḫ pañcatvam āśrayat // JRt_777 //",
    "GK23jonart_au:2093": " anityabāhyavidveṣinirjayastutisaṃstavaḥ /",
    "GK23jonart_au:2094": " nityāntassthārisaṃhartus tasya pratyuta garhaṇā // JRt_778 //",
    "GK23jonart_au:2095": " śakto 'pi Kāśyapīśakraś śakyān evābhyaṣeṇayat /",
    "GK23jonart_au:2096": " vyomni yātrāṃ karoty arkas satāre na tu soḍupe // JRt_779 //",
    "GK23jonart_au:2097": " nājigīṣat sa tejasvī śatrūn vibhavatṛṣṇayā /",
    "GK23jonart_au:2098": " harir māṃsādilobhena hinasti na hi hastinaḥ // JRt_780 //",
    "GK23jonart_au:2099": " śaileṣu taddviṣo bhānupratāpādhidavaśramaiḥ /",
    "GK23jonart_au:2100": " prāyaścittīyituṃ pañcatapastvaṃ dhruvam āśrayan // JRt_781 //",
    "GK23jonart_au:2101": " prāvartiṣṭa mahīṣṭho 'pi notpathena sa jātucit /",
    "GK23jonart_au:2102": " rākendur na niśārambhaṃ vinā jātv apy udeti yat // JRt_782 //",
    "GK23jonart_au:2103": " \"garvaṃ pravṛddhā vāstavyā hīnā maiva kṣayaṃ gaman\" /",
    "GK23jonart_au:2104": " iti nītividā rājñā tebhyo balir agṛhyata // JRt_783 //",
    "GK23jonart_au:2105": " vairikīrtir juhotu svaṃ vikramasya viyogataḥ /",
    "GK23jonart_au:2106": " vatāgnisadṛśe rājñaḫ pratāpe sahitaṃ śriyā // JRt_784 //",
    "GK23jonart_au:2107": " Ḍhillīśapīḍitaṃ jātu Jasrathaṃ śaraṇāgatam /",
    "GK23jonart_au:2108": " droṇīguhāsu so 'rakṣat tamo 'drir iva bhāskarāt // JRt_785 //",
    "GK23jonart_au:2109": " tasmiñ śāsitari kṣoṇīṃ vinetari durātmanām /",
    "GK23jonart_au:2110": " Jayāpīḍapurasthasya bhūmidevasya kasyacit // JRt_786 //",
    "GK23jonart_au:2111": " śaṣpagrāsābhilāṣād vā vidhātur vā niyogataḥ /",
    "GK23jonart_au:2112": " udācitāpy agād dhenur mūrtevāśā svadhābhujām // JRt_787 //",
    "GK23jonart_au:2113": " gato Maḍavarājyaṃ sa tīrthasnānāya jātucit /",
    "GK23jonart_au:2114": " svāṃ parijñātasaṅketāṃ gāṃ parijñātavān dvijaḥ // JRt_788 //",
    "GK23jonart_au:2115": " saniścayo gṛhaṃ yāntīṃ sāyaṃ tām anugamya gām /",
    "GK23jonart_au:2116": " vivādam akarod veśmasvāminā saha tatra saḥ // JRt_789 //",
    "GK23jonart_au:2117": " tau lobhaniścayagrastāv aśāntakalahāv ubhau /",
    "GK23jonart_au:2118": " mahīpālasabhāsthāne vivādaṃ kartum udyatau // JRt_790 //",
    "GK23jonart_au:2119": " tayor aśaktayor jetum upapattiṃ parasparam /",
    "GK23jonart_au:2120": " śṛṅgāṭāni parīkṣārthaṃ gor agre vyakiran nṛpaḥ // JRt_791 //",
    "GK23jonart_au:2121": " sā bālye grasanābhyāsāc chīghram āghrāya saspṛhā /",
    "GK23jonart_au:2122": " gaur abhuṅkta phalānīva na tu tatsantatiś ciram // JRt_792 //",
    "GK23jonart_au:2123": " sabhāyāṃ rājanaipuṇyaṃ stuvatyāṃ kṛtaniścayāt /",
    "GK23jonart_au:2124": " daṇḍyenājigrahad daṇḍaṃ bhāṇḍaṃ rājā dvijanmanā // JRt_793 //",
    "GK23jonart_au:2125": " tasya dākṣiṇyadakṣasya prajānāṃ hitahetunā /",
    "GK23jonart_au:2126": " putre mantriṇi mitre vā duṣṭe nālakṣyata kṣamā // JRt_794 //",
    "GK23jonart_au:2127": " aparādhaṃ vinā jāyāṃ kṣībo nighnan priyo 'pi san /",
    "GK23jonart_au:2128": " Mereśāyo 'pi Yavano vadhaṃ bhūpena lambhitaḥ // JRt_795 //",
    "GK23jonart_au:2129": " śatrupakṣe nikāraṃ sa kṣipan kṣitipurandaraḥ /",
    "GK23jonart_au:2130": " akarod ādaraṃ nityaṃ yogināṃ nayayoginām // JRt_796 //",
    "GK23jonart_au:2131": " parākramaś ca nītiś ca tasya teṣāṃ ca bhūbhujām /",
    "GK23jonart_au:2132": " karuṇā ca vivekaś ca yasmin rājani rājati // JRt_797 //",
    "GK23jonart_au:2133": " Kāmo viyogivargasya karoty apacitiṃ sadā /",
    "GK23jonart_au:2134": " nirvikāras smaro yogivargasyāpacitiṃ vyadhāt // JRt_798 //",
    "GK23jonart_au:2135": " saumyā bhīmā guṇā yasminn avasan navasaṅgamam /",
    "GK23jonart_au:2136": " kvānyatra sāgarād dṛṣṭā viṣāmṛtajalānalāḥ // JRt_799 //",
    "GK23jonart_au:2137": " ciraṃ stheyair upātto 'rthipratyarthibhyāṃ dhanagrahaḥ /",
    "GK23jonart_au:2138": " tena dharmapravṛttena sadvṛttena nivāritaḥ // JRt_800 //",
    "GK23jonart_au:2139": " kenāpi hetunā pūrvaṃ Laularājadvijanmanā /",
    "GK23jonart_au:2140": " bhūprasthadaśakāt prastho vikrīto lekhyapūrvakam ////",
    "GK23jonart_au:2141": " bālānāṃ Nonarājādiputrāṇāṃ tam udīrya saḥ /",
    "GK23jonart_au:2142": " vikrayābde brahmabhūyaṃ Laularājo 'gamat tataḥ // JRt_802 //",
    "GK23jonart_au:2143": " Nonarājādyasāmarthyāt prasthagrāhair abhujyata /",
    "GK23jonart_au:2144": " avikrītam api prasthanavakaṃ balibhis tataḥ // JRt_803 //",
    "GK23jonart_au:2145": " evaṃ kṛte daśaprasthabhoge tair balibhiś ciram /",
    "GK23jonart_au:2146": " nagabhogāya kapaṭaṃ kṛtaṃ vikrayapattrake /",
    "GK23jonart_au:2147": " [Ps-JRT 112]",
    "GK23jonart_au:2148": " vyañjanāgrasthitaikārarūpajñānāya lekhakāḥ /",
    "GK23jonart_au:2149": " rekhāṃ pūrve vyañjanānāṃ paścādbhāge kilālikhan // JRt_B.1029 //",
    "GK23jonart_au:2150": " kālāntare liper bhedād upary adyatanāḫ punaḥ /",
    "GK23jonart_au:2151": " vyañjanānāṃ likhanty eva rekhām ekārabodhikām // JRt_B.1030 //",
    "GK23jonart_au:2152": " bhūprastham ekaṃ vikrītam iti vikrayapattrake /",
    "GK23jonart_au:2153": " te makārasthitaikārabodhirekhāpade tataḥ // JRt_B.1031 //",
    "GK23jonart_au:2154": " bhūprasthagrāhiṇo dhūrtā dakāraṃ samalekhayan /",
    "GK23jonart_au:2155": " makāraṃ te śakāraṃ ca kārayām āsur añjasā // JRt_B.1032 //",
    "GK23jonart_au:2156": " bhūprastham ekaṃ vikrītam iti vikrayapattrake /",
    "GK23jonart_au:2157": " vikrītaṃ prasthadaśakam iti varṇān alekhayan // 804ef //",
    "GK23jonart_au:2158": " tasmin rājñi vicārajñe Nonarājasya nandanaḥ /",
    "GK23jonart_au:2159": " balād dhṛtāṃ bhuvaṃ rājasabhāyām aham ākṣipam // JRt_805 //",
    "GK23jonart_au:2160": " pratyarthibhir athānītaṃ bhūrjaṃ rājājñayā nṛpaḥ /",
    "GK23jonart_au:2161": " yuktijñas salilasyāntar vācayitvākṣipat tataḥ // JRt_806 //",
    "GK23jonart_au:2162": " naṣṭeṣu navavarṇeṣu purāṇeṣu sthireṣv atha /",
    "GK23jonart_au:2163": " bhūprastham ekaṃ vikrītam iti sabhyān avācayat // JRt_807 //",
    "GK23jonart_au:2164": " rājā kīrtim ahaṃ bhūmiṃ kūṭakṛd daṇḍam adbhutam /",
    "GK23jonart_au:2165": " prajās sukhaṃ khalā bhītiṃ prāptavantas samaṃ tataḥ // JRt_808 //",
    "GK23jonart_au:2166": " indo Rāhubhayaṃ kadāpi kurute kālaẖ kalāḫ pūrayan siñcan sañcinute taḍinnipatanakṣobhaṃ taror vāridaḥ /",
    "GK23jonart_au:2167": " Vedhās satpuruṣasya sarvajagatām āhlādanāyodyamaṃ kurvann āmayadarśanena kurute bhītiprakarṣaṃ kṣaṇam // JRt_809 //",
    "GK23jonart_au:2168": " abādhiṣṭatarāṃ kaṣṭo viṣasphoṭaẖ kadācana /",
    "GK23jonart_au:2169": " prakoṣṭhaṃ bhūmipālasya prajānāṃ hṛdayaṃ ca saḥ // JRt_810 //",
    "GK23jonart_au:2170": " māghamāsīva puṣpāṇāṃ Mlecchaprāleyabādhayā /",
    "GK23jonart_au:2171": " na lābho viṣavaidyāṇāṃ deśe 'sminn abhavat tadā // JRt_811 //",
    "GK23jonart_au:2172": " yajvā Gāruḍaśāstrajñaś Śivabhaṭṭo nṛpānugaiḥ /",
    "GK23jonart_au:2173": " atrānviṣyadbhir āpto 'tha kūpo 'dhvanyair marāv iva // JRt_812 //",
    "GK23jonart_au:2174": " cikitsāyāṃ vidagdhas sa Mlecchabhītyā vyalambata /",
    "GK23jonart_au:2175": " sphuliṅgadagdhaḫ puruṣas spṛśaty api maṇiṃ cirāt // JRt_813 //",
    "GK23jonart_au:2176": " svayaṃ dattābhayo rājñā prāptas tam udamūlayat /",
    "GK23jonart_au:2177": " Śivabhaṭṭo viṣasphoṭaṃ karīva viṣapādapam // JRt_814 //",
    "GK23jonart_au:2178": " tasya kīrtis sukhaṃ rājñaḫ prajānāṃ harṣasantatiḥ /",
    "GK23jonart_au:2179": " prārohaṃs trīṇi visphoṭe tatraikasmin vipāṭite // JRt_815 //",
    "GK23jonart_au:2180": " tuṣṭena bhūbhujā dattāṃ yatheṣṭam api sampadam /",
    "GK23jonart_au:2181": " naikṣiṣṭa Śivabhaṭtas sa yatātmeva varāṅganām // JRt_816 //",
    "GK23jonart_au:2182": " [Ps-JRT 113]",
    "GK23jonart_au:2183": " uddāhapātakavaśād iva nirghṛṇas san dagdhvā tṛṇaṃ tṛṇakṛśānur upaiti śāntim /",
    "GK23jonart_au:2184": " jātāmbuvāhakaruṇāpraṇayāt tṛṇasya kāntiḫ punaś śataguṇā masṛṇābhirāmā //",
    "GK23jonart_au:2185": " kṣmāṃ santāpayatā gāḍham āṣāḍheneva vāridāḥ /",
    "GK23jonart_au:2186": " Sūhabhaṭṭena saṃśuṣya parābhūtā yayur diśaḥ // JRt_B.1047 //",
    "GK23jonart_au:2187": " varṣā marud iva kṣmāpas tadvidyāpratyayotsukaḥ /",
    "GK23jonart_au:2188": " ānāyayat sa tān sarvān paṇḍitān nijamaṇḍalam // JRt_B.1048 //",
    "GK23jonart_au:2189": " muktāhāropame deśe vidvadratnāni nāyakaḥ /",
    "GK23jonart_au:2190": " kāntyā vā sudhiyā tatra yathāyogaṃ nyavīviśat // JRt_B.1049 //",
    "GK23jonart_au:2191": " rājā saṃropitān arghavṛttidānena paṇḍitān /",
    "GK23jonart_au:2192": " āpyāyayaj jaleneva mālākāro mahīruhān // JRt_B.1050 //",
    "GK23jonart_au:2193": " nāśitaṃ Sūhabhaṭṭena yad yat Kaśmīramaṇḍale /",
    "GK23jonart_au:2194": " yojitaṃ Śiryabhaṭṭena rājaprārthanayātha tat // JRt_B.1051 //",
    "GK23jonart_au:2195": " pravartya yāgayātrādi nāgānāṃ bhaṭṭaŚiryakaḥ /",
    "GK23jonart_au:2196": " Turuṣkāpahṛtāṃ bhūmiṃ vidagdhebhyo nyadāpayat // JRt_B.1052 //",
    "GK23jonart_au:2197": " udaye dāpite tena Hindukānām akhaṇḍite /",
    "GK23jonart_au:2198": " Śiryabhaṭṭāya cukupus sarve Yavanadānavāḥ // JRt_B.1053 //",
    "GK23jonart_au:2199": " Mahāpadmaphaṇīndrāmbhassaṃbhede kumbhakena saḥ /",
    "GK23jonart_au:2200": " baddho 'pi dṛtivat sthitvā Yavanendrān vyalakṣayat // JRt_B.1054 //",
    "GK23jonart_au:2201": " tāpo yasyāhni śailāñ jvalayati sa ravis sāyam akṣṇāpi gamyaḥ svagrāvṇaś śuṣyato 'hni dravayati na śaśī pūrakas sāyam abdheḥ /",
    "GK23jonart_au:2202": " kāruṇyād eva loke nijamatisakalaṃ svecchayā darśayitvā taṃ tadbhāgyāvasānāt prathamam atha mahāṃs tūrṇam antardadhāti // JRt_B.1055",
    "GK23jonart_au:2203": " Kalau pātakināṃ puṃsāṃ sparśadarśanavihvalā /",
    "GK23jonart_au:2204": " avaśyaṃ Śāradā devī tadāntardhānam āśrayat // JRt_B.1056 //",
    "GK23jonart_au:2205": " mukhe svedo bhuje kampaḫ pādasparśe vidāhitā /",
    "GK23jonart_au:2206": " jātu jātv abhavad devyā no tadā hi tathā kvacit // JRt_B.1057 //",
    "GK23jonart_au:2207": " drohārjitād dhanād bhāgaṃ prasādena niyuñjati /",
    "GK23jonart_au:2208": " Kaśmīraloke sā devī nānugrahaparā hy abhūt // JRt_B.1058 //",
    "GK23jonart_au:2209": " dūrvāmātreṇa tuṣyanti viśuddhena hi devatāḥ /",
    "GK23jonart_au:2210": " prāṇair api na mālinyadūṣitair jātucit punaḥ // JRt_B.1059 //",
    "GK23jonart_au:2211": " Kalikāle tu devyās sa prabhāvo 'pi śamaṃ gataḥ /",
    "GK23jonart_au:2212": " jātv ity agān nṛpo devīṃ draṣṭuṃ tadyātrikais saha // JRt_B.1060 //",
    "GK23jonart_au:2213": " nadīṃ Madhumatīṃ snānapānābhyāṃ phalayann ayam /",
    "GK23jonart_au:2214": " Śāradākṣetram āsīdat sīdatpariṣadākulam // JRt_B.1061 //",
    "GK23jonart_au:2215": " devībhaktābhayodyukto vyaṅktuṃ tacchaktim udyataḥ /",
    "GK23jonart_au:2216": " yuktāyuktavivektā sa tatra rājā nyavikṣata // JRt_B.1062 //",
    "GK23jonart_au:2217": " tatrāpi teṣāṃ daurātmyadarśanād vismito nṛpaḥ /",
    "GK23jonart_au:2218": " bhaktihrāsam agād devyāṃ yātrikeṣu ca kopitām // JRt_B.1063 //",
    "GK23jonart_au:2219": " \"sākṣāt tvaddarśanaṃ devi devānām api durlabham /",
    "GK23jonart_au:2220": " asmābhir nārthanīyaṃ tat Kalikālakalaṅkitaiḥ // JRt_B.1064 //",
    "GK23jonart_au:2221": " aśaktānāṃ bhavadrūpaṃ niṣkalaṃ dhyātum arcitum /",
    "GK23jonart_au:2222": " bhaktibhājām anukrośād yat tu rūpaṃ tvam agrahīḥ // JRt_B.1065 //",
    "GK23jonart_au:2223": " tavāsyāṃ pratimāyāṃ ced vyapeto naiva sannidhiḥ /",
    "GK23jonart_au:2224": " pavitrayatarām adya svapne tad darśanena mām // JRt_B.1066 //",
    "GK23jonart_au:2225": " asmābhiś ca tatas sā tvaṃ yathāśakti niṣevyase /",
    "GK23jonart_au:2226": " mithyābhaktadurātmatvāt tvaṃ ced dūram ito gatā // JRt_B.1067 //",
    "GK23jonart_au:2227": " kimarthaṃ pratimā tarhi garhitā Hinduvairibhiḥ\" /",
    "GK23jonart_au:2228": " vijñapyeti sa saptamyāṃ bhādre rājā jitendriyaḥ // JRt_B.1068 //",
    "GK23jonart_au:2229": " aśeta Śāradākṣetraprāsādasthaṇḍilopari /",
    "GK23jonart_au:2230": " darśitaṃ na yadā svapne kiñcit sannidhisūcakam // JRt_B.1069 //",
    "GK23jonart_au:2231": " rājñāṣṭānavatau varṣe svāṃ mūrtiṃ devy acūrṇayat /",
    "GK23jonart_au:2232": " nāsyādād darśanaṃ devī Mlecchasaṃsargato dhruvam /",
    "GK23jonart_au:2233": " svāmī bhṛtyāparādhena garhaṇīya iti sthitiḥ // JRt_B.1070 //",
    "GK23jonart_au:2234": " devīdarśanavicchedi tasya nāsīd dhi kiñcana /",
    "GK23jonart_au:2235": " dayā satyaṃ vivekaś ca tam evāśrayate tadā // JRt_B.1071 //",
    "GK23jonart_au:2236": " vyāvṛtya Yavanānāṃ sa vanānām iva vāridaḥ /",
    "GK23jonart_au:2237": " harṣotkarṣavaśo 'kārṣīn mahat kanakavarṣaṇam // JRt_B.1072 //",
    "GK23jonart_au:2238": " yatra daṇḍyā na daṇḍyante durbalās taskaraṃ vinā /",
    "GK23jonart_au:2239": " bhūpateḫ prāḍvivākatvaṃ sa prāpad bhaṭṭaŚiryakaḥ // JRt_B.1073 //",
    "GK23jonart_au:2240": " pratijānaṃs tadā kośadhanasaṃbhavane 'sati /",
    "GK23jonart_au:2241": " svagalacchedanaṃ bhaṭṭo mithyāvaktuś ca viplavam // JRt_B.1074 //",
    "GK23jonart_au:2242": " śākhābhaṅgasamudbhūtaśabdavyāptacaturdiśām /",
    "GK23jonart_au:2243": " samudīrayatāṃ nūnam abrāhmaṇyaṃ pade pade // JRt_B.1075 //",
    "GK23jonart_au:2244": " drumāṇāṃ phalanamrāṇāṃ janānāṃ namatāṃ guṇaiḥ /",
    "GK23jonart_au:2245": " chedād rakṣām akārṣīt sa jiṣṇur indhanahetunā // JRt_B.1076 //",
    "GK23jonart_au:2246": " – – – – – – – – trayadaṇḍaṃ nivārya saḥ /",
    "GK23jonart_au:2247": " dvijānāṃ jātirakṣārthaṃ raupyamāṣam akalpayat // JRt_817 //",
    "GK23jonart_au:2248": " [Ps-JRT 115]",
    "GK23jonart_au:2249": " māṃsādilobhān nighnatsu maṇḍaleṣu viṣeṇa gāḥ /",
    "GK23jonart_au:2250": " gomāṃsakuṇḍīr grāhyādivāraṇāt sa nyavārayat // JRt_B.1079 //",
    "GK23jonart_au:2251": " patyau mṛte 'nyaṃ gacchantyā vihitaṃ bhartṛgotrajaiḥ /",
    "GK23jonart_au:2252": " sa mahāmatimāñ śūdryā viplavaṃ vinyavārayat // JRt_B.1080 //",
    "GK23jonart_au:2253": " nyavārayat sa putrīṇām aurdhvadaihikaviplavam /",
    "GK23jonart_au:2254": " aputrasya vipannasya lubdhais tadgotrajaiẖ kṛtam // JRt_B.1081 //",
    "GK23jonart_au:2255": " śiśūnāṃ śāstrapāṭhādi Sūhabhaṭṭena nāśitam /",
    "GK23jonart_au:2256": " vṛttidānena viduṣāṃ vidyāvān ānayat punaḥ // JRt_B.1082 //",
    "GK23jonart_au:2257": " vidhitsus svam abhijñānaṃ dvijadehe mahīpatiḥ /",
    "GK23jonart_au:2258": " vyadhatta tilakavyājād vibhāgaṃ satyadharmayoḥ // JRt_B.1083 //",
    "GK23jonart_au:2259": " grāmāṇāṃ prathame varṣe saṅkrāntaṃ kārakāturaiḥ /",
    "GK23jonart_au:2260": " pattalāghoṣadeśeṣu lotradaṇḍaṃ nyavārayat // JRt_B.1084 //",
    "GK23jonart_au:2261": " nivārya śākaṭatulāmānakūṭaṃ cirasthitam /",
    "GK23jonart_au:2262": " arghavyavasthā vastūnāṃ pratimās samakārayat // JRt_B.1085 //",
    "GK23jonart_au:2263": " bahirdeśāgatārthānāṃ deśakālādyapekṣayā /",
    "GK23jonart_au:2264": " vyavasthāpyārgham utpiñjam acchinad dinamoṣaṇam // JRt_B.1086 //",
    "GK23jonart_au:2265": " vidagdhaś Śiryabhaṭṭo 'pi notkocaphalam ādita /",
    "GK23jonart_au:2266": " avināśi punar dharmaphalaṃ varṣopakārataḥ // JRt_B.1087 //",
    "GK23jonart_au:2267": " dehasthaivārthināṃ jñānarasavijñānakāṅkṣiṇām /",
    "GK23jonart_au:2268": " tadecchāsiddhir abhavad rājñaḫ puṇyaphalād drutam // JRt_B.1088 //",
    "GK23jonart_au:2269": " mahāśrīŚiryabhaṭṭasya mukhād rājā nyavārayat /",
    "GK23jonart_au:2270": " dharmaprakāśanāmānaṃ rājakāṅgaṭikaṃ prabhuḥ // JRt_B.1089 //",
    "GK23jonart_au:2271": " dūraṃ nivārayām āsa nirdhāraṇapadāṅkitam /",
    "GK23jonart_au:2272": " bhāvināṃ bhūmipālānāṃ durvyavasthāpathārgalam // JRt_B.1090 //",
    "GK23jonart_au:2273": " asthāpayat sa dharmasthas sadvṛttaṃ pratipattanam /",
    "GK23jonart_au:2274": " sthāpito grāmasīmāyāṃ grāmebhyaḫ prāpito dhanam /",
    "GK23jonart_au:2275": " araṇye 'raṇyanāthebhyaḫ pānthas tena mahībhujā // JRt_818 //",
    "GK23jonart_au:2276": " hāsāś śmaśānadevīnāṃ Sūhabhaṭṭaṃ pratīva tam /",
    "GK23jonart_au:2277": " pratisthānaṃ vimānāni pretānām adyutaṃs tadā // JRt_819 //",
    "GK23jonart_au:2278": " Mlecchair upadrutāṃ kṣoṇīm akṣīṇakaruṇo nṛpaḥ /",
    "GK23jonart_au:2279": " udahārṣīt kramād evaṃ Dānavair iva Keśavaḥ // JRt_820 //",
    "GK23jonart_au:2280": " ucchṛṅgān sa nayan bhaṅgaṃ nimnān āpūrayan nṛpaḥ /",
    "GK23jonart_au:2281": " svakīrtibījavāpārtham anudghātāṃ mahīṃ vyadhāt // JRt_821 //",
    "GK23jonart_au:2282": " bhūpateḫ paradāreṣu niṣkautukamayaṃ vratam /",
    "GK23jonart_au:2283": " abhajyata paraṃ tasya paraŚrīparirambhaṇe // JRt_822 //",
    "GK23jonart_au:2284": " samyagdaśabalenātha sarvajñena mahībhujā /",
    "GK23jonart_au:2285": " saugatas Tilakācāryo mahattamapade kṛtaḥ // JRt_823 //",
    "GK23jonart_au:2286": " saŚivabhaṭṭas Tilakas sa Siṃhagaṇanāpatiḥ /",
    "GK23jonart_au:2287": " sopanāny abhavaṃs te ca padārohe dvijanmanām // JRt_824 //",
    "GK23jonart_au:2288": " medinyākhaṇḍalasyāsīt pikasyeva rasaśriyā /",
    "GK23jonart_au:2289": " akhaṇḍaṃ rasapāṇḍityaṃ brahmakuṇḍalasevayā // JRt_825 //",
    "GK23jonart_au:2290": " Karpūrabhaṭṭo yaś śrīmān prāṇirakṣo mahībhujaḥ /",
    "GK23jonart_au:2291": " guṇināṃ śaraṇaṃ cakre svaguṇais surabhiṃ sabhām // JRt_826 //",
    "GK23jonart_au:2292": " pūrvābdagrahasañcārād uttarābdagrahasthitim /",
    "GK23jonart_au:2293": " Ruyyabhaṭṭo vidann āsīd vinaiva gaṇitaśramam // JRt_827 //",
    "GK23jonart_au:2294": " śrīRāmānandapādānāṃ Bhāṣyavyākhyākṣaṇekṣaṇe /",
    "GK23jonart_au:2295": " vīkṣate Śāradā kṣoṇīm eva sambhrāntamānasā // JRt_828 //",
    "GK23jonart_au:2296": " GāndhāraSindhuMadrādibhūbhujas tasya bhūbhujaḥ /",
    "GK23jonart_au:2297": " grāmyā ivābhavann ājñākāriṇo jitavairiṇaḥ // JRt_829 //",
    "GK23jonart_au:2298": " yuddhe jitaṃ tato baddhaṃ Khuẖkhurendreṇa bhūpatiḥ /",
    "GK23jonart_au:2299": " Māladevaṃ Madrarājam ājñayā niramocayat // JRt_830 //",
    "GK23jonart_au:2300": " rājā Rājapurīrājaṃ nayajñas svapadātibhiḥ /",
    "GK23jonart_au:2301": " kṣaṇād bhrūbhaṅgamātreṇa Raṇasūham aloṭhayat // JRt_831 //",
    "GK23jonart_au:2302": " Udabhāṇḍapurādhīśaṃ Sindhurājopabṛṃhitam /",
    "GK23jonart_au:2303": " sa kandukam ivotthāpya muhur muhur apātayat // JRt_832 //",
    "GK23jonart_au:2304": " Bhoṭṭabhūmau mahīndreṇa Goggadeśe kadācana /",
    "GK23jonart_au:2305": " bāṇā Gaurakharāsreṇa guṇair lokāś ca rañjitāḥ // JRt_833 //",
    "GK23jonart_au:2306": " samijjite Śayādeśe krūrādeśo mahīpatiḥ /",
    "GK23jonart_au:2307": " suvarṇaBuddhapratimāṃ Yavanebhyo rarakṣa saḥ // JRt_834 //",
    "GK23jonart_au:2308": " kaṣākaraṃ kaṣaṃs tasya nikaṣo Bhauṭṭatejasām /",
    "GK23jonart_au:2309": " aprakāśāṃ pratāpo 'tha Malūtanagarīṃ vyadhāt // JRt_835 //",
    "GK23jonart_au:2310": " kevalaṃ hṛdayaṃ śūnyaṃ Bhauṭṭānāṃ nābhavat tadā /",
    "GK23jonart_au:2311": " bhūmipālabhayāveśāt kośo 'pi cirasañcitaḥ // JRt_836 //",
    "GK23jonart_au:2312": " prakṛtīnāṃ dadad rājā śeṣopyāyau yathocitam /",
    "GK23jonart_au:2313": " pratyavekṣām akārṣīt sa śālinām iva kārṣakaḥ // JRt_837 //",
    "GK23jonart_au:2314": " nāsahiṣṭeva taccāpaṃ tulāṃ ŚārṅgaPinākayoḥ /",
    "GK23jonart_au:2315": " dūrakāryārthasādhinyā dhanuṣmattā bhruvaḫ punaḥ // JRt_838 //",
    "GK23jonart_au:2316": " astaṃ yas tamasāṃ kulāni balato netuṃ sadā vāñchati kṣīṇaṃ taṃ vasunābhipūrya śaśinaṃ saṃvardhayaty añjasā /",
    "GK23jonart_au:2317": " Kāśyapyām avakāśamātraghaṭanāṃ śākhāmukhai rundhato vṛkṣān vṛṣṭibharaiś ca yo 'sya katamo bhānos tulām arhati // JRt_839 //",
    "GK23jonart_au:2318": " Laddarājasutaṃ rājā Nosrataṃ yam avardhayat /",
    "GK23jonart_au:2319": " ahṛtadraviṇaṃ taṃ \"sa drohī\"ti niravāsayat // JRt_840 //",
    "GK23jonart_au:2320": " Makkadeśāgato jātu pustakāḍambaraṃ vahan /",
    "GK23jonart_au:2321": " Sadaulanāmā Yavano rājendraṃ tam upāgamat // JRt_841 //",
    "GK23jonart_au:2322": " guṇān vikatthamānaṃ taṃ guṇirāgī nareśvaraḥ /",
    "GK23jonart_au:2323": " upāgacchat pratidinaṃ darśanāyetaro yathā // JRt_842 //",
    "GK23jonart_au:2324": " sa tasya paṭahasyeva rājāpaśyat kramād asau /",
    "GK23jonart_au:2325": " antassāravihīnatvaṃ parīkṣāyāṃ vicakṣaṇaḥ // JRt_843 //",
    "GK23jonart_au:2326": " Mlecchamaskariṇi kṣoṇiprāṇeśo nirguṇe 'pi saḥ /",
    "GK23jonart_au:2327": " premāṇaṃ nāmucat putre piteva karuṇārṇavaḥ // JRt_844 //",
    "GK23jonart_au:2328": " pradoṣasyeva tamasāṃ durghanasyeva vidyutām /",
    "GK23jonart_au:2329": " doṣāṇāṃ bahutā tasya prajās samudavejayat // JRt_845 //",
    "GK23jonart_au:2330": " tasminn avasare kaścid yogirājo jitendriyaḥ /",
    "GK23jonart_au:2331": " nyavikṣatonnate stambhe yogābhyāsasya siddhaye // JRt_846 //",
    "GK23jonart_au:2332": " stambhopari navāhāni nirāhāram apaśyataḥ /",
    "GK23jonart_au:2333": " tasyāśiṣaiva mahiṣī rājñaḫ putram ajījanat // JRt_847 //",
    "GK23jonart_au:2334": " tapasyatas tathā tasya tatra tan navamaṃ dinam /",
    "GK23jonart_au:2335": " rājñas tv anavamaṃ putrajanmakālamahotsavaḥ // JRt_848 //",
    "GK23jonart_au:2336": " [Ps-JRT 116]",
    "GK23jonart_au:2337": " hemantānte patati tuhinaṃ phālguṇe valgu valgad dīpasyāpi sphurati sutarāṃ śāntikāle 'tidāhaḥ",
    "GK23jonart_au:2338": " śaityodreko vahati vahati grīṣmakāle tuṣāraṃ vastu prāyaḫ prathayati nijaṃ dharmam āyāti nāśe tapaẖkavacam aspṛṣṭvā tam adho mārgaṇair gatam /",
    "GK23jonart_au:2339": " prahartur iva nirdeṣṭuṃ bhaviṣyantīṃ tathā gatim // JRt_B.1123 //",
    "GK23jonart_au:2340": " rājamānyaṃ tam ālokya kupyantaṃ śāntamānasaḥ /",
    "GK23jonart_au:2341": " nirṇayād acalad varṇī nayān na tu bhayodayāt // JRt_B.1124 //",
    "GK23jonart_au:2342": " sa stambhān na mahādhairyād avārohan mahāmanāḥ /",
    "GK23jonart_au:2343": " naivārohaj jagaddṛṣṭiṃ sadyo dyām api yogavit // JRt_B.1125 //",
    "GK23jonart_au:2344": " \"atithiṃ yogapathikaṃ mā vadhīr mām\" iti bruvan /",
    "GK23jonart_au:2345": " Mlecchamaskariṇā varṇī khaḍgaghātair acūrṇyata // JRt_B.1126 //",
    "GK23jonart_au:2346": " atyarthadarśanadveṣān madirāmadamohitaḥ /",
    "GK23jonart_au:2347": " sa Mlecchasahito yogirājaṃ tam avadhīc charaiḥ // JRt_849 //",
    "GK23jonart_au:2348": " santaptair malinais sthūlair janānāṃ tadvilokanāt /",
    "GK23jonart_au:2349": " bhūtale patitaṃ vāṣpair apavādaiś ca rājani // JRt_850 //",
    "GK23jonart_au:2350": " pṛthvīnātho 'tha tac chrutvā śuddhyartham iva magnavān /",
    "GK23jonart_au:2351": " bhīhrīśokakrudhāścaryakṛtyacintārṇaveṣu saḥ // JRt_851 //",
    "GK23jonart_au:2352": " prathamodbhūtaputre 'pi tasminn ahni mahībhujā /",
    "GK23jonart_au:2353": " nāsnāyi nābhyavāhāri vyavāhāri na nākathi // JRt_852 //",
    "GK23jonart_au:2354": " anyedyur bhūpatiḫ pṛṣṭasmṛtijñagurukovidaḥ /",
    "GK23jonart_au:2355": " hantur daṇḍaṃ vadhaṃ śṛṇvan karuṇāyantrito 'bhavat // JRt_853 //",
    "GK23jonart_au:2356": " pratīpaṃ kharam āropya pratihaṭṭaṃ paribhramam /",
    "GK23jonart_au:2357": " naramūtrābhiṣiktasya kūrcasya parikartanam // JRt_854 //",
    "GK23jonart_au:2358": " ṣṭhīvanaṃ sarvalokānāṃ pretāntrair bāhubandhanam /",
    "GK23jonart_au:2359": " jīvanmaraṇam ādikṣad daṇḍaṃ tasya kṛśāyateḥ // JRt_855 //",
    "GK23jonart_au:2360": " rājani mlānihīnāni diksaugandhyavahāni ca /",
    "GK23jonart_au:2361": " apatan nākapuṣpāṇi paurāśīrvacanāni ca // JRt_856 //",
    "GK23jonart_au:2362": " Madrarājaduhitros sa caturas tanayān nṛpaḥ /",
    "GK23jonart_au:2363": " yathā Daśaratho rājā janakān tān ajījanat // JRt_857 //",
    "GK23jonart_au:2364": " jyāyān Ādhamakhānas sa Hājyakhānas tathā paraḥ /",
    "GK23jonart_au:2365": " Khāno Jassarathaẖ Khāno Baharāmaś ca sañjñitaḥ // JRt_858 //",
    "GK23jonart_au:2366": " [Ps-JRT 117]",
    "GK23jonart_au:2367": " Hindavas Sūhabhaṭṭena balād ye pīḍitā bhṛśam /",
    "GK23jonart_au:2368": " paradeśaṃ gatās te tu bibhrato veṣakalpanām // JRt_B.1137 //",
    "GK23jonart_au:2369": " nijācāre ratā nityaṃ tadācāradviṣo hṛdā /",
    "GK23jonart_au:2370": " svam ācāram anuṣṭhātuṃ preritāś ca dvijair balāt // JRt_B.1138 //",
    "GK23jonart_au:2371": " dāritās svatrāṇabhayād utkocārpaṇatatparāḥ /",
    "GK23jonart_au:2372": " rakṣitā bhūmipālena tadupadravavāraṇāt // JRt_B.1139 //",
    "GK23jonart_au:2373": " Kṣīrārṇavasya mathanāt paratas sudhādiratnāni tāny anupabhoganirarthakāni",
    "GK23jonart_au:2374": " yo nītavān saphalatāṃ kila pātradānāt stutyas sa Mandaragirir girirājavarge // JRt_859 //",
    "GK23jonart_au:2375": " nadīr avaṭapātena bhuvaś cāmbu vināphalāḥ /",
    "GK23jonart_au:2376": " saṃyogāt saphalīkṛtya yaśaś citram ajījanat // JRt_860 //",
    "GK23jonart_au:2377": " rājñOtpalapurakṣoṇau kulyāṃ prāpayya vapriṇīm /",
    "GK23jonart_au:2378": " tayor nirarthakatvena dūṣaṇāvinivāritā // JRt_861 //",
    "GK23jonart_au:2379": " Nandaśailamarau kulyām avatārya mahīpatiḥ /",
    "GK23jonart_au:2380": " asmārayac Cakradharaṃ sāgarāntar nivāsinam // JRt_862 //",
    "GK23jonart_au:2381": " karālambas satāṃ bibhrad akarālaṃ sitaṃ yaśaḥ /",
    "GK23jonart_au:2382": " kulyayākārayad deśaṃ Karālākhyaṃ stuteḫ padam // JRt_863 //",
    "GK23jonart_au:2383": " sāgrahārā dvijā yatra sāgrahārāś ca yoṣitaḥ /",
    "GK23jonart_au:2384": " sātha Jainapurī rājñā Karāle niramīyata // JRt_864 //",
    "GK23jonart_au:2385": " Avantipurabhūmau ca kāntodantena bhūbhujā /",
    "GK23jonart_au:2386": " kulyāvatāritātulyā śālisampattiśālinī // JRt_865 //",
    "GK23jonart_au:2387": " girimārgeṇa Gaṅgāyā Mānasaṃ prāpite jale /",
    "GK23jonart_au:2388": " kiṃ pūtaṃ Mānasenedam amunā kim u Mānasam // JRt_866 //",
    "GK23jonart_au:2389": " vyaḍambayat svamūrtiṃ yā Mānasapratibimbitām /",
    "GK23jonart_au:2390": " vidhāya tattaṭe tena nagarī saphalāyitā // JRt_867 //",
    "GK23jonart_au:2391": " [Ps-JRT 118]",
    "GK23jonart_au:2392": " śrīSvayasya yam ānetuṃ prajñā na sphuṭam asphurat /",
    "GK23jonart_au:2393": " śrīSekandaraśāho 'pi kuṇṭhotkaṇṭho 'bhavattarām // JRt_B.1149 //",
    "GK23jonart_au:2394": " śrīJainollābhadenas tam ānīya Paharaṃ nadam /",
    "GK23jonart_au:2395": " prāsiñcad viṃśatikrośāñ chrīmān Svayapure marum // JRt_B.1150 //",
    "GK23jonart_au:2396": " durbhikṣavyāptacittānāṃ viśrāntijananān nṛṇām /",
    "GK23jonart_au:2397": " Viśrāntisañjñayā kulyā prasiddhābhūt pade pade // JRt_B.1151 //",
    "GK23jonart_au:2398": " śrīmān Suyyapurāt pāreVitastaṃ dharaṇer nṛpaḥ /",
    "GK23jonart_au:2399": " saṃyojya Paharaṃ tāpavyāpadaṃ sa nyavārayat // JRt_868 //",
    "GK23jonart_au:2400": " ā Pradyumnagiriprāntād Amareśapurāvadhi /",
    "GK23jonart_au:2401": " maṭhāgrahārahaṭṭāḍhyāṃ sa Jainanagarīṃ vyadhāt // JRt_869 //",
    "GK23jonart_au:2402": " svargaṃ jetum ivodasthād unnatair aśmaveśmabhiḥ /",
    "GK23jonart_au:2403": " saṅkrāntā Jainagaṅgāyāṃ phaṇilokasya yāgamat // JRt_870 //",
    "GK23jonart_au:2404": " Jainagaṅgāṃ Raṇasvāmiprāsādaṃ prāpitāṃ kṛtī /",
    "GK23jonart_au:2405": " vyasismarat smerayaśā Haripādakutūhalam // JRt_871 //",
    "GK23jonart_au:2406": " pāreSuyyapuraṃ Jainagirisañjñāṃ purīṃ vyadhāt /",
    "GK23jonart_au:2407": " Kailāsācalatulyeva prāsādair abhibhūṣitā // JRt_872 //",
    "GK23jonart_au:2408": " Siddhakṣetre Sureśvaryāṃ prasiddho vilasadyaśāḥ /",
    "GK23jonart_au:2409": " rājadhānīṃ niṣiddhārir vyadhāt Siddhipurīm asau // JRt_873 //",
    "GK23jonart_au:2410": " prāsādaśikhare rājā MārtaṇḍĀmaranāthayoḥ /",
    "GK23jonart_au:2411": " rājadhānyau vyadhāt saudhadhautadūranabhastale // JRt_874 //",
    "GK23jonart_au:2412": " subhikṣaṃ Suyyarājena pūrvam aṅkuritaṃ kila /",
    "GK23jonart_au:2413": " tataḫ prabhṛty atīteṣu bahuṣv api ca rājasu // JRt_875 //",
    "GK23jonart_au:2414": " prajānām alpapuṇyatvān nāvardhata manāg api /",
    "GK23jonart_au:2415": " tapobalāt pallavitaṃ puṣpitaṃ phalitaṃ tathā // JRt_876 //",
    "GK23jonart_au:2416": " śrīJainollābhadīnena yugapat tad vyadhīyata /",
    "GK23jonart_au:2417": " tapasām atiśuddhatvāt kim iva jñāpakaṃ param // JRt_877 //",
    "GK23jonart_au:2418": " pūrvapuṇyakṣaye rājyāt patanty anye mahīkṣitaḥ /",
    "GK23jonart_au:2419": " tasya janmāntare rājyaprāptyai rājyam abhūt prabhoḥ // JRt_878 //",
    "GK23jonart_au:2420": " sa nadīmātṛkāẖ kṛtvā dharaṇīr devamātṛkāḥ /",
    "GK23jonart_au:2421": " agrahārān anu kṣmāpo dvijebhyo yad adāt sadā // JRt_879 //",
    "GK23jonart_au:2422": " VarāhakṣetranagaraVijayeśānakādiṣu /",
    "GK23jonart_au:2423": " Yavanebhyo 'grahārān sa savihārān svayaṃ dadau // JRt_880 //",
    "GK23jonart_au:2424": " VijayakṣetraVārāhakṣetraŚūrapurādiṣu /",
    "GK23jonart_au:2425": " sattradānena sa trāsam api Gotrabhido vyadhāt // JRt_881 //",
    "GK23jonart_au:2426": " bhūmivikrayabhūrjādi kṛtacihnaṃ mahībhujā /",
    "GK23jonart_au:2427": " nihnavaprāgabhāvāya dharmādhikaraṇaṃ kṛtam // JRt_882 //",
    "GK23jonart_au:2428": " yo Jayāpīḍadevena prāpto nāgaprasādataḥ /",
    "GK23jonart_au:2429": " sa daṇḍam iva tasyādāt tāmraṃ tāmrākaro giriḥ // JRt_883 //",
    "GK23jonart_au:2430": " maṇīn khanibhyaś cālabhyāṃs tadrājye bhūr ajījanat /",
    "GK23jonart_au:2431": " ye Jainamaṇayaẖ khyātāḫ padmarāgamadacchidaḥ // JRt_884 //",
    "GK23jonart_au:2432": " saritāṃ saikate nītasikatābhramadaṃ tadā /",
    "GK23jonart_au:2433": " kāñcanaṃ kāñcana cchāyāṃ bibhral lokair acīyata // JRt_885 //",
    "GK23jonart_au:2434": " \"saritsuvarṇāt ṣaṣṭhāṃśo grāhyo bhāvibhir īśvaraiḥ\" /",
    "GK23jonart_au:2435": " tāmrapaṭṭe 'likhad yācñāvākyam evaṃ nareśvaraḥ // JRt_886 //",
    "GK23jonart_au:2436": " nagarādhikṛtaẖ Kācaḍāmaro dustare pathi /",
    "GK23jonart_au:2437": " krośamātraṃ vyadhāt setuṃ nagarāntaś śilāmayam // JRt_887 //",
    "GK23jonart_au:2438": " nātmaiva setudānena tena paṅkāt samuddhṛtaḥ /",
    "GK23jonart_au:2439": " sakalo 'pi jano madhyenagaraṃ puṇyaśālinā // JRt_888 //",
    "GK23jonart_au:2440": " viṣaye viṣaye cakre Śiryabhaṭṭo maṭhān pṛthūn /",
    "GK23jonart_au:2441": " anye 'pi sacivā rājño dharmaśālā bahūr vyadhuḥ // JRt_889 //",
    "GK23jonart_au:2442": " padmākarasya mathanāya gajādhirājāv abhyudyatau satatam eva tadambudṛptau",
    "GK23jonart_au:2443": " tāvat karākari rasād iha cātimattau kṛtvā kṣaṇād agamatāṃ svayam eva nāśam // JRt_890 //",
    "GK23jonart_au:2444": " MasodaŚūrau dhātreyau bhūpater ekagotrajau /",
    "GK23jonart_au:2445": " dvau randhrānveṣiṇāv āstām anyo'nyavibhavāsahau // JRt_891 //",
    "GK23jonart_au:2446": " rājñā tau vāritakrodhau snehadākṣiṇyaśālinā /",
    "GK23jonart_au:2447": " hatvānyataram utpiñjasajjāv abhavatāṃ ciram // JRt_892 //",
    "GK23jonart_au:2448": " kadācid bhūpater agre spṛṣṭaś Śūreṇa vākcharaiḥ /",
    "GK23jonart_au:2449": " Masodaṭhakkuraś śastrasannyāsaṃ samakārayat // JRt_893 //",
    "GK23jonart_au:2450": " nyastaśastras sa rajanau gacchan mitaparicchadaḥ /",
    "GK23jonart_au:2451": " randhraṃ labdhvātha Śūreṇa Masodaṣ Ṭhakkuro hataḥ // JRt_894 //",
    "GK23jonart_au:2452": " Vinnādyaiṣ Ṭhakkurais tasya bhrātṛbhiẖ khyātapauruṣaiḥ /",
    "GK23jonart_au:2453": " hantum abhyarthitaś Śūro bhūpateḫ premaśālinaḥ // JRt_895 //",
    "GK23jonart_au:2454": " Śūre sānucare VinnaṬhakkureṇa hate sati /",
    "GK23jonart_au:2455": " prasādam agamat kīrtiṣ Ṭhakkurāṇāṃ ca dhīs tadā // JRt_896 //",
    "GK23jonart_au:2456": " tathā sa yogināṃ mānam adād bhūlokaVāsavaḥ /",
    "GK23jonart_au:2457": " teṣām agre yathā Madrarājādyair laḍitaṃ śvavat // JRt_897 //",
    "GK23jonart_au:2458": " sa dadad yogināṃ bhogaṃ yāgaṃ tebhyo 'grahīn nṛpaḥ /",
    "GK23jonart_au:2459": " bhayaṃ dadad arātibhyo dadhāv abhayam apy aho // JRt_898 //",
    "GK23jonart_au:2460": " mudrākarparakanthādi vārayan yogināṃ nṛpaḥ /",
    "GK23jonart_au:2461": " kuṇḍalaṃ hemapātrāṇi dukūlam api dattavān // JRt_899 //",
    "GK23jonart_au:2462": " chittvā parvatapakṣatīr api navāḫ pheṇena hatvāpy ahiṃ kṛtvā yajñaśataṃ trilokavijayī kīrtyā na tṛptiṃ gataḥ /",
    "GK23jonart_au:2463": " Indraḫ pītasitāsitāruṇaharidvarṇaṃ vidhatte dhanurjyotir dhūmasamīranīraghaṭanāmātre 'py asāre ghane // JRt_900 //",
    "GK23jonart_au:2464": " bhūtānāṃ bhāvināṃ vāpi yad aśakyaṃ mahībhujām /",
    "GK23jonart_au:2465": " tad iṣṭasāhaso rājā kīrtaye kartum iṣṭavān // JRt_901 //",
    "GK23jonart_au:2466": " kartavyaṃ sāhasaṃ yad yad ucitaṃ yad ayaṃ nṛpaḥ /",
    "GK23jonart_au:2467": " kālasyānavadhitvāc ca vipulatvena ca kṣiteḥ // JRt_902 //",
    "GK23jonart_au:2468": " tat tat sambhāvya sādhyaṃ sa bhāvibhir medinīśvaraiḥ /",
    "GK23jonart_au:2469": " dūrād abdhim ivāyāto ratneṣv adhikadīptiṣu // JRt_903 //",
    "GK23jonart_au:2470": " sāhaseṣv ekam ādātum api prāpa na niścayam /",
    "GK23jonart_au:2471": " upacārair daridrāṇāṃ saṃbhavodāramānasaḥ // JRt_904 //",
    "GK23jonart_au:2472": " na toṣitaś śrutai rājñām atītānāṃ ca sāhase /",
    "GK23jonart_au:2473": " agamyeṣv api bhūpālaś śaileṣu ca sarassu ca // JRt_905 //",
    "GK23jonart_au:2474": " śabdeṣv artheṣv iva kavis tatas samacaran nṛpaḥ /",
    "GK23jonart_au:2475": " vaṇijām iva vākyāni vyavahārasamutsukaḥ // JRt_906 //",
    "GK23jonart_au:2476": " rājā Nīlapurāṇādīn paṇḍitebhyas tato 'śṛṇot /",
    "GK23jonart_au:2477": " cintāntarāṇi santyajya sāhasaikasamutsukaḥ // JRt_907 //",
    "GK23jonart_au:2478": " kadācid dharaṇīpālaś ciram evam acintayat /",
    "GK23jonart_au:2479": " \"dehasyeva trilokasya mukhavat kṣitimaṇḍalam // JRt_908 //",
    "GK23jonart_au:2480": " pradhānaṃ tatra Kaśmīramaṇḍalaṃ nayanaṃ yathā /",
    "GK23jonart_au:2481": " Śailarājaśikhāḫ pakṣmatulāṃ yatra vahanti tāḥ // JRt_909 //",
    "GK23jonart_au:2482": " tārāmaṇḍalavat tatra Mahāpadmasarovaraḥ /",
    "GK23jonart_au:2483": " [Ps-JRT 119]",
    "GK23jonart_au:2484": " śaśvad udbhramito yatra Mainākānveṣaṇodyataḥ // JRt_B.1194cd //",
    "GK23jonart_au:2485": " pratibimbaphalād bhāti jāne Himagirīśvaraḥ /",
    "GK23jonart_au:2486": " samudrasadṛśe yatra pratibimbacchalād raveḥ // JRt_B.1195 //",
    "GK23jonart_au:2487": " antaẖ kṛtāspado dīpto lakṣyate Vaḍavānalaḥ /",
    "GK23jonart_au:2488": " Mahāpadmāspadaṃ tatra jyotirmaṇḍalasodaram // 910cd //",
    "GK23jonart_au:2489": " tad āpūrya kathañcic cet kiyanmātram api kramāt /",
    "GK23jonart_au:2490": " nirmāṇaṃ śakyate kartuṃ tadā rājyaphalodayaḥ // JRt_911 //",
    "GK23jonart_au:2491": " agādhasalilacchannakrośāṣṭāviṃśatipramaḥ /",
    "GK23jonart_au:2492": " sarorājas sa hi mahān āśayo mahatām api\" // JRt_912 //",
    "GK23jonart_au:2493": " vicintyeti sa visraṣṭuṃ tatropāyaṃ sarovare /",
    "GK23jonart_au:2494": " nāvāsya gatavān madhyaṃ yogīvātmānam ātmanā // JRt_913 //",
    "GK23jonart_au:2495": " sadaivoddhatakallolaṃ Mahāpadmasaro mahat /",
    "GK23jonart_au:2496": " nāgāhanta nṛpāḫ pūrve taraṇībhaṅgaśaṅkinaḥ // JRt_914 //",
    "GK23jonart_au:2497": " tapaḫprabhāvād dhairyād vā kāryagauravato 'pi vā /",
    "GK23jonart_au:2498": " sthalavat salile tatra sa rājānvasarat sukham // JRt_915 //",
    "GK23jonart_au:2499": " yac cetasā cirataraṃ paricintyamānaṃ cintāmaṇiẖ kila dadāti tad eva nānyat /",
    "GK23jonart_au:2500": " cittasya cāpi yad agocaratām upaiti tat tu prayacchatitarāṃ vata buddhiratnam // JRt_916 //",
    "GK23jonart_au:2501": " tasya hi kṣitipālasya nirālambamates sataḥ /",
    "GK23jonart_au:2502": " sarasas sthalatāṃ kartum upāyaḫ pratyabhād ayam // JRt_917 //",
    "GK23jonart_au:2503": " \"śilāpūrṇapravahaṇair upary upari pātitaiḥ /",
    "GK23jonart_au:2504": " śailaśṛṅgair ivāmbhodhim etad āpūrayāmy aham // JRt_918 //",
    "GK23jonart_au:2505": " kṛtābhir lohanaddhābhiḫ paṭṭībhir devadāruṇaḥ /",
    "GK23jonart_au:2506": " na klidyante tatas toye śilāpravahaṇādibhiḥ\" // JRt_919 //",
    "GK23jonart_au:2507": " tataḫ pratyāgato rājā vṛddhān ābaddhakautukaḥ /",
    "GK23jonart_au:2508": " abhyagāc charaṇaṃ tatra te cainaṃ nṛpam abhyadhuḥ // JRt_920 //",
    "GK23jonart_au:2509": " \"Dvārikeva śubhā tasya purī Sandhimatī kila /",
    "GK23jonart_au:2510": " Sudarśanena cakreṇa manujānāṃ samāśritā // JRt_921 //",
    "GK23jonart_au:2511": " nagaryā devatā tasya Mahāpadmaḫ phaṇīśvaraḥ /",
    "GK23jonart_au:2512": " tvam ivaitāṃś caturvarṇān putravat paryapālayat // JRt_922 //",
    "GK23jonart_au:2513": " kalikālabalāt tatra durācāraniṣeviṇaḥ /",
    "GK23jonart_au:2514": " janās taddeśavāstavyāḫ prāpur vṛddhiṃ dinād dinam // JRt_923 //",
    "GK23jonart_au:2515": " atha karmānusāreṇa viparyāsānubandhataḥ /",
    "GK23jonart_au:2516": " krodhaṃ nāgapatir yāto dūṣaṇād iva sajjanaḥ // JRt_924 //",
    "GK23jonart_au:2517": " anujjhitanijācāraṃ kumbhakāraṃ sa kañcana /",
    "GK23jonart_au:2518": " svapne 'vadad \"durācārān paurān majjayitāsmy aham\" // JRt_925 //",
    "GK23jonart_au:2519": " \"nāgaḫ prajādurācārāt prajā vroḍayatī\" ti tam /",
    "GK23jonart_au:2520": " prātar vadantam ahasan paurāḫ paśum ivākhilāḥ // JRt_926 //",
    "GK23jonart_au:2521": " [Ps-JRT 120]",
    "GK23jonart_au:2522": " tadāstike kumbhakāre gate tasmāt purād drutam /",
    "GK23jonart_au:2523": " nāgendro jalapūreṇa sarvam avroḍayat puram // JRt_B.1213 //",
    "GK23jonart_au:2524": " yāvat paurāḫ purāc celus te sarve hariṇā iva /",
    "GK23jonart_au:2525": " tāvad evāgram ākrāmad dāvāgnir iva tajjalam // JRt_B.1214 //",
    "GK23jonart_au:2526": " phaṇāśatollasadvāridhārāśabdabhayaṅkaraḥ /",
    "GK23jonart_au:2527": " nāgarājo 'tha nagarīṃ vairīvāveṣṭayaj jalaiḥ // JRt_927 //",
    "GK23jonart_au:2528": " mantrān paṭhatsu vipreṣu 10janeṣu praṇamatsv atha /",
    "GK23jonart_au:2529": " rudatsv api ca bāleṣu nāsyābhūd Yamavad dayā // JRt_928 //",
    "GK23jonart_au:2530": " bhayād bāleṣu putreṣu kaṇṭhalagneṣu yoṣitaḥ /",
    "GK23jonart_au:2531": " vāṣpamuktāphalaiś cakruḫ pūjāṃ phaṇipater iva // JRt_929 //",
    "GK23jonart_au:2532": " pādād aṅkaṃ tataẖ kaṇṭhaṃ tatas skandhaṃ tataś śiraḥ /",
    "GK23jonart_au:2533": " prāṇā iva sutā jagmur mātṝṇāṃ bhayavihvalāḥ // JRt_930 //",
    "GK23jonart_au:2534": " sarvāṇy aṅgāni nārīṇāṃ śṛṅgārīvānurāgavān /",
    "GK23jonart_au:2535": " kampamānāni lolas sa jalapūras samaspṛśat // JRt_931 //",
    "GK23jonart_au:2536": " hrasvaṃ dīrghaṃ ca sūkṣmaṃ ca sthūlaṃ cāṇu mahat tathā /",
    "GK23jonart_au:2537": " andhakāra ivācchādya jalapūro vyajṛmbhata // JRt_932 //",
    "GK23jonart_au:2538": " agādhe salile tasmin khalasparśāsahas tataḥ /",
    "GK23jonart_au:2539": " phaṇirājas sthitiṃ cakre vipine sajjano yathā // JRt_933 //",
    "GK23jonart_au:2540": " Kāliyas sa hi nāgendraḫ padākrānto Muradviṣā /",
    "GK23jonart_au:2541": " śirasy utpannapadmatvān Mahāpadmābhidhāṃ gataḥ // JRt_934 //",
    "GK23jonart_au:2542": " naṣṭān yojayituṃ bhūyaẖ Kaśmīrān icchato Hareḥ /",
    "GK23jonart_au:2543": " avatāras tvam etat te sidhyaty eva cikīrṣitam\" // JRt_935 //",
    "GK23jonart_au:2544": " rājā śrutveti sa svapne kṣaṇam evam acintayat /",
    "GK23jonart_au:2545": " \"evaṃvidhāni kāryāṇi sidhyeyuẖ katham anyathā // JRt_936 //",
    "GK23jonart_au:2546": " prajācāraviparyāsān nākṣamiṣṭa puraṃ phaṇī /",
    "GK23jonart_au:2547": " nāniṣṭaṃ sahate 'lpo 'pi tādṛśas tu mahān katham // JRt_937 //",
    "GK23jonart_au:2548": " nāgarājocitaṃ chattrasagotram aham atra tu /",
    "GK23jonart_au:2549": " sthalamātraṃ yaśoratnaghaṭikārabhyam ārabhe // JRt_938 //",
    "GK23jonart_au:2550": " Ullolasaraso madhye vartamāne mahāsthale /",
    "GK23jonart_au:2551": " pavitre vijane cātra siddhiṃ yāsyanti sādhakāḥ\" // JRt_939 //",
    "GK23jonart_au:2552": " cintayitveti bhūpālaś śilāpravahaṇair dṛḍhaiḥ /",
    "GK23jonart_au:2553": " Ullolasaraso madhyam apy agādham apūrayat // JRt_940 //",
    "GK23jonart_au:2554": " sarasas tu tatas tasya sthalībhūte 'tha bhūpatiḥ /",
    "GK23jonart_au:2555": " madhyadeśe mahārājo Jainalaṅkāṃ vinirmame // JRt_941 //",
    "GK23jonart_au:2556": " ante tasyaiva saraso rākṣasendraprasādataḥ /",
    "GK23jonart_au:2557": " Jayāpīḍamahīpālas sthalabhāvam adāpayat // JRt_942 //",
    "GK23jonart_au:2558": " hemante bisaśṛṅgāṭakavukoddharaṇādinā /",
    "GK23jonart_au:2559": " śrīJayāpīḍakoṭṭasya jñāyate 'gādhavartitā // JRt_943 //",
    "GK23jonart_au:2560": " Ullolasyāntabhāgeṣu Suyyākuṇḍalakādayaḥ /",
    "GK23jonart_au:2561": " dṛśyante bahavo grāmā viśālasadanāṅkitāḥ // JRt_944 //",
    "GK23jonart_au:2562": " girayo 'pi nimajjanti yatra tatra tu sa vyadhāt /",
    "GK23jonart_au:2563": " Jainalaṅkāṃ mahāṭaṅkāṃ taṃ nidhāyādhikāriṇam // JRt_945 //",
    "GK23jonart_au:2564": " Ruyyabhāṇḍapatiṃ śilpakauśalābhyullasanmatim /",
    "GK23jonart_au:2565": " rājadhānīmahādvāraṃ naṣṭaṃ yo 'yojayat punaḥ // JRt_946 //",
    "GK23jonart_au:2566": " Himācalaśikhādarpacchedaprāsādameduram /",
    "GK23jonart_au:2567": " Kramarājye sphuradrājyas Suratrāṇapuraṃ vyadhāt // JRt_947 //",
    "GK23jonart_au:2568": " Jainakoṭṭaṃ ghaṭṭitārir aṭṭaśāli samantataḥ /",
    "GK23jonart_au:2569": " nṛtyatpaṭṭapatākāntakāntaṃ rājā vinirmame // JRt_948 //",
    "GK23jonart_au:2570": " jīrṇoddhāreṣu sarveṣu nirmāṇeṣu naveṣu ca /",
    "GK23jonart_au:2571": " ājñā rājño babhau hetū Ruyyabhāṇḍapateś ca dhīḥ // JRt_949 //",
    "GK23jonart_au:2572": " Mahāpadmasarastīre Jainopapadaśālinaḥ /",
    "GK23jonart_au:2573": " puramaṇḍapikāghoṣāṃs tathā śrīJainakuṇḍalam /",
    "GK23jonart_au:2574": " sa Jainapattanaṃ cāpi vidadhe dharaṇīpatiḥ // JRt_950 //",
    "GK23jonart_au:2575": " [Ps-JRT 121]",
    "GK23jonart_au:2576": " kāruṇyāt kīrtilobhāc ca svayam evātha bhūpatiḥ /",
    "GK23jonart_au:2577": " vāmaparśve girau vāri visraṣṭuṃ ciram abhramat // JRt_B.1232 //",
    "GK23jonart_au:2578": " dṛṣṭvā nissalilaṃ śailaṃ Ledaryānayanotsukaḥ /",
    "GK23jonart_au:2579": " aśrauṣīc chāstravṛddhebhyas tanmūlam Amareśvaram // JRt_B.1233 //",
    "GK23jonart_au:2580": " nirvighnaṃ kāryasiddhyarthaṃ prasādayitum īśvaram /",
    "GK23jonart_au:2581": " ārurohĀmareśādrim abhimānam ivātha saḥ // JRt_B.1234 //",
    "GK23jonart_au:2582": " te latābhya iva Mlecchā Nāgebhyaś śaṅkayākulāḥ /",
    "GK23jonart_au:2583": " nānyo'yam iva saṃlāpaṃ tatra svaka iva vyadhuḥ // JRt_B.1235 //",
    "GK23jonart_au:2584": " tvagroginām iva svasthās Turuṣkāṇāṃ vanasthitāḥ /",
    "GK23jonart_au:2585": " Nāgā darśanam apy antar nāsahanta kadācana // JRt_B.1236 //",
    "GK23jonart_au:2586": " dhairyeṇopadruto rājā śuśruvān nāsahiṣṭa tān /",
    "GK23jonart_au:2587": " bālo 'gnikaṇavipluṣṭaḫ padmarāgam ivāmalam // JRt_B.1237 //",
    "GK23jonart_au:2588": " kapīnām iva baddhānāṃ bhītānām api ca dhruvam /",
    "GK23jonart_au:2589": " Mlecchānāṃ ca durācāracāpalyaṃ vinyavartata // JRt_B.1238 //",
    "GK23jonart_au:2590": " yad udgarjadbhir udyadbhis savidyudbhir ghanair ghanaiḥ /",
    "GK23jonart_au:2591": " kopenevābhavat teṣu tataẖ kālamukhaṃ nabhaḥ // JRt_B.1239 //",
    "GK23jonart_au:2592": " kātareṣv iva saṅgrāmād gires tūrṇapalāyiṣu /",
    "GK23jonart_au:2593": " Mleccheṣu karakāvarṣair naṣṭadhairyeṣu tatkṣaṇam // JRt_B.1240 //",
    "GK23jonart_au:2594": " mānād iva kulīno 'tha bhaktyā dhairyād avicyutaḥ /",
    "GK23jonart_au:2595": " avarūḍho na śailendrāt Kaśmīrendraẖ kathañcana // JRt_B.1241 //",
    "GK23jonart_au:2596": " māntrikeṣv iva megheṣu garjatsu Yavanoragaiḥ /",
    "GK23jonart_au:2597": " tyakto nidhir iva kṣmāpo devo nāgair aśaṃsyata // JRt_B.1242 //",
    "GK23jonart_au:2598": " \"nivṛtyatām ito deva kāryasiddhir bhaviṣyati /",
    "GK23jonart_au:2599": " pūjopakaraṇaṃ Śambhoḫ prāptam eva visṛjyatām\" // JRt_B.1243 //",
    "GK23jonart_au:2600": " svapne divyākṛteḫ puṃsaś śrutveti kṣitināyakaḥ /",
    "GK23jonart_au:2601": " siddhakāryas tataḫ prātaẖ Kaśmīrāntaram āviśat // JRt_B.1244 //",
    "GK23jonart_au:2602": " \"Ledarīṃ girimārgeṇāpaya Mārtāṇḍapattanam\" /",
    "GK23jonart_au:2603": " iti rājā samādikṣad dhārmikaṃ Śiryabhaṭṭakam // JRt_B.1245 //",
    "GK23jonart_au:2604": " dayālutvāt praśastatvān nirlobhatvān mahībhujā /",
    "GK23jonart_au:2605": " niyuktas sa nadīkṛṣṭāv alagad bhaṭṭaŚiryakaḥ // JRt_B.1246 //",
    "GK23jonart_au:2606": " so 'vyāhatājñas sarvatra lokālīpatibhis tataḥ /",
    "GK23jonart_au:2607": " lokam ānāyya śailendraṃ saritaḫ padavīṃ vyadhāt // JRt_B.1247 //",
    "GK23jonart_au:2608": " avaṭeṣu śilābandhaṃ nimneṣu grāvapūraṇam /",
    "GK23jonart_au:2609": " khanīṣu kuṭilaṃ mārgaṃ tasyās sa sarito vyadhāt // JRt_B.1248 //",
    "GK23jonart_au:2610": " taṭasthān poṣayanty uccaiḫ purastācchākhinas sarit /",
    "GK23jonart_au:2611": " sā tu rājasabhevātha rabhasād udapūrayat // JRt_B.1249 //",
    "GK23jonart_au:2612": " prajñeva viduṣas sthitvā ciraṃ pratipadaṃ sarit /",
    "GK23jonart_au:2613": " lolīkṛtataraṅgabhrūḫ prātiṣṭhata śanaiś śanaiḥ // JRt_B.1250 //",
    "GK23jonart_au:2614": " rājñas tapaḫprabhāveṇa bhaṭṭaŚiryanayena ca /",
    "GK23jonart_au:2615": " prajānām api bhāgyena nāsyā vighno 'bhavat kvacit // JRt_B.1251 //",
    "GK23jonart_au:2616": " sā bhajantī giriṃ kvāpi tyajantī dūrataẖ kvacit /",
    "GK23jonart_au:2617": " vaprāt pararatevābhūt saśabdakalahā sarit // JRt_B.1252 //",
    "GK23jonart_au:2618": " navasya bhūmipālasya cittavṛttir ivāmbhasā /",
    "GK23jonart_au:2619": " avaṭo dakṣiṇe nadyā vāme 'drir vikaṭopalaḥ /",
    "GK23jonart_au:2620": " puras tuṅgā ca dīrghā ca śileti kvāpy adṛśyata // JRt_B.1253 //",
    "GK23jonart_au:2621": " sthūlena gaṇḍaśailena purato ruddhapaddhatiḥ /",
    "GK23jonart_au:2622": " na tasthau na yayau kulyā kāminīva vimānitā // JRt_B.1254 //",
    "GK23jonart_au:2623": " rājñā svayam athāpy atra gaṇḍaśaile vidārite /",
    "GK23jonart_au:2624": " sarit tīrṇapratijñena gacchantī kramate sma sā // JRt_B.1255 //",
    "GK23jonart_au:2625": " nadyā vyākraṣṭum iṣṭāyāś śilayā mārgarodhane /",
    "GK23jonart_au:2626": " Mihirākhyo nṛpaẖ krodhāt strīlakṣāṇi jaghāna saḥ // JRt_B.1256 //",
    "GK23jonart_au:2627": " śrīJainollābhadīnas tu sarito mārgarodhinīm /",
    "GK23jonart_au:2628": " dārayitvā śilāṃ śastrair janatās samajīvayat // JRt_B.1257 //",
    "GK23jonart_au:2629": " Girīśamukuṭabhraṣṭāṃ Gaṅgām iva Bhagīrathaḥ /",
    "GK23jonart_au:2630": " Ledarīm abdhivistīrṇāṃ Mārtāṇḍakṣmām avāpayat // JRt_B.1258 //",
    "GK23jonart_au:2631": " mekhaleva gires tasya rājñaẖ kīrtir ivāmalā /",
    "GK23jonart_au:2632": " bhūmer muktālatevāsau sarit param aśobhata // JRt_B.1259 //",
    "GK23jonart_au:2633": " \"samīpastho 'pi mārtāṇḍo na māṃ śoṣayituṃ kṣamaḥ\" /",
    "GK23jonart_au:2634": " itīva taraloddāmā ninādam akarot sarit // JRt_B.1260 //",
    "GK23jonart_au:2635": " ekaś śrīJayanollābhadīno dharmaparo nṛpaḥ /",
    "GK23jonart_au:2636": " saritpravāhakapaṭād iti rekhāṃ Vidhir vyadhāt // JRt_B.1261 //",
    "GK23jonart_au:2637": " brahmacaryopataptānāṃ strīsaṅgād iva bhūruhām /",
    "GK23jonart_au:2638": " sekāt saritkṛtāt tatra kim apy udabhavat sukham // JRt_B.1262 //",
    "GK23jonart_au:2639": " darśitā vartanābhis sā gacchantī subhagaṃ śanaiḥ /",
    "GK23jonart_au:2640": " sarit saphenahasitā Mārtāṇḍam ahasattarām // JRt_B.1263 //",
    "GK23jonart_au:2641": " sūryo hāripravāhāyāṃ sariti pratibimbitaḥ /",
    "GK23jonart_au:2642": " mūrtas sannihito jñātaẖ Kalāv api ciraṃ janaiḥ // JRt_B.1264 //",
    "GK23jonart_au:2643": " nanu dīnān pālayantī nadān abhimukhī satī /",
    "GK23jonart_au:2644": " sarit prasiddhim agamaj Jainadharmanadīti sā // JRt_B.1265 //",
    "GK23jonart_au:2645": " sāndraṃ pradoṣajanitaṃ timiraṃ nivārya viśvaprakāśanaparasya divākarasya /",
    "GK23jonart_au:2646": " āyāti maṇḍalatalaṃ svayam eva tejaḥ śreṣṭhauṣadhīśa ṛṇam āstatarāṃ ciraṃ yat // JRt_B.1266",
    "GK23jonart_au:2647": " tripañcāṅgamite varṣavṛnde yāte Kaleẖ kila /",
    "GK23jonart_au:2648": " Atharvakauśalād Droṇo raṇaṃ Kurubalair vyadhāt // JRt_B.1267 //",
    "GK23jonart_au:2649": " Kurubhir nihate Droṇe tadĀtharvā nirāśrayaḥ /",
    "GK23jonart_au:2650": " śaraṇīkṛtavān Vedaẖ Karṇāṭān paṭucetanān // JRt_B.1268 //",
    "GK23jonart_au:2651": " śāstreṣv Atharvavedasya māhātmyaṃ paripaśyatām /",
    "GK23jonart_au:2652": " Kāśmīrikāṇāṃ tatprāptyai ciram āsīn manorathaḥ // JRt_B.1269 //",
    "GK23jonart_au:2653": " kāle 'tha vipule yāte Sūhabhaṭṭabhayākulaḥ /",
    "GK23jonart_au:2654": " Yuddhabhaṭṭābhidho mānī deśāntaram agād guṇī // JRt_B.1270 //",
    "GK23jonart_au:2655": " Yajuṣaḫ paṭhanāt prītaiẖ Karṇāṭais so 'tha pāṭhitaḥ /",
    "GK23jonart_au:2656": " sarahasyam Atharvāṇaṃ nijāṃ pratyāgato bhuvam // JRt_B.1271 //",
    "GK23jonart_au:2657": " śrīJainollābhadīnasya guṇino guṇarāgiṇaḥ /",
    "GK23jonart_au:2658": " upadīkṛtya taṃ Vedaṃ parāṃ tuṣṭim ajījanat // JRt_B.1272 //",
    "GK23jonart_au:2659": " dattasvakīyavastrānnaś Śiryabhaṭṭo 'tha dharmavit /",
    "GK23jonart_au:2660": " tenaivĀtharvavedaṃ taṃ dvijaputrān apāṭhayat // JRt_B.1273 //",
    "GK23jonart_au:2661": " sā dharmiṣṭhā śālāsya Śiryabhaṭṭasya dhīmataḥ /",
    "GK23jonart_au:2662": " Karṇāṭāṇām api param agamat spṛhaṇīyatām // JRt_B.1274 //",
    "GK23jonart_au:2663": " snigdhā vidyuc chravaṇamadhuraṃ garjitaṃ vṛṣṭir iṣṭā chāyā bhāsvatklamabharaharī māruto mandamandaḥ",
    "GK23jonart_au:2664": " varṣākālaṃ Vidhir anudinaṃ vardhayan svair guṇaughair grīṣmārtāsu prathayati dayādakṣiṇatvaṃ prajāsu // JRt_B.1275 //",
    "GK23jonart_au:2665": " daśāvidhurabhāvena vipakṣasya balena vā /",
    "GK23jonart_au:2666": " dānasaṃskāramānādāv anurūpe parāṅmukhaḥ // JRt_B.1276 //",
    "GK23jonart_au:2667": " yasminn Ādhamakhānākhye jyeṣṭhe putre 'pi bhūpatiḥ /",
    "GK23jonart_au:2668": " aprasanno vidagdhatvahīnais sambhāvitaś ciram // JRt_B.1277 //",
    "GK23jonart_au:2669": " Hājyakhānādiputrebhyo viśeṣād vihitādaraḥ /",
    "GK23jonart_au:2670": " vibhāsitas sa rājñāpi tilako madhunā yathā // JRt_B.1278 //",
    "GK23jonart_au:2671": " ādau pādatale santaṃ karālambaṃ tataẖ kṛtam /",
    "GK23jonart_au:2672": " yaṃ darśanāntare ca drāg uttamāṅgopari sthitam // JRt_B.1279 //",
    "GK23jonart_au:2673": " avardhayat kramād eva kalānāṃ nidhim īśvaraḥ /",
    "GK23jonart_au:2674": " Mallādaryāvakhānas sa sarvatrādhikṛtaẖ kṛtaḥ // JRt_B.1280 //",
    "GK23jonart_au:2675": " samo Vaiśravaṇasyāsīd bhaṭṭaVaiśravaṇo guṇaiḥ /",
    "GK23jonart_au:2676": " īśvarasya prasādena rājabhir yad avartsyata // JRt_B.1281 //",
    "GK23jonart_au:2677": " bhūpateẖ komalakarā manojñācaraṇāñcitā /",
    "GK23jonart_au:2678": " abhirāmamahodantā karuṇā vallabhābhavat // JRt_951 //",
    "GK23jonart_au:2679": " anighnan karuṇānighno narendro Ḍombataskarān /",
    "GK23jonart_au:2680": " bandhayan nigaḍair gāḍhaṃ mṛtkarmākārayat sadā // JRt_952 //",
    "GK23jonart_au:2681": " nirdiśan yaśasā śubhrā diśo nṛpatir ādiśat /",
    "GK23jonart_au:2682": " avadhaṃ khagamatsyānām anekeṣu sarassu saḥ // JRt_953 //",
    "GK23jonart_au:2683": " atha jātu hṛtāṃ caurair gāṃ parijñāya kañcana /",
    "GK23jonart_au:2684": " krandantaṃ bhūmipaḫ pṛcchaṃs caurāṃś cāthāpy aḍhaukayat // JRt_954 //",
    "GK23jonart_au:2685": " vayolakṣaṇasaṃvādaṃ vinā gor bhugnaśṛṅgatām /",
    "GK23jonart_au:2686": " sabhākṣobheṇa hetuṃ sa satyavāg brāhmaṇo 'bravīt // JRt_955 //",
    "GK23jonart_au:2687": " \"tilakādivad evāsyās sahajā bhugnaśṛṅgatā\" /",
    "GK23jonart_au:2688": " rājñā pṛṣṭe vadaty evaṃ caure mūkā sabhābhavat // JRt_956 //",
    "GK23jonart_au:2689": " parīkṣārthaṃ timisvede rājñā gośṛṅgayoẖ kṛte /",
    "GK23jonart_au:2690": " kuṭilatvaṃ vyapaiti sma prāk caurasyātha śṛṅgayoḥ // JRt_957 //",
    "GK23jonart_au:2691": " evaṃ buddhiprakarṣeṇa vyavahāravimarśataḥ /",
    "GK23jonart_au:2692": " amātyaparṣado harṣacittotkarṣam ajījanat // JRt_958 //",
    "GK23jonart_au:2693": " prāḍvivākaẖ kṣamābuddhir yuktadaṇḍatvarañjakaḥ /",
    "GK23jonart_au:2694": " rājño 'vahat prajābhāraṃ gaṇanāpatiGaurakaḥ // JRt_959 //",
    "GK23jonart_au:2695": " yair dattam upakāritvād utkocadraviṇaṃ svayam /",
    "GK23jonart_au:2696": " kālāntare kṛtaghneṣu teṣv evāsthānamaṇḍape // JRt_960 //",
    "GK23jonart_au:2697": " prakāśayatsu taddānaṃ kupitena mahībhujā /",
    "GK23jonart_au:2698": " Maulāno Malla Esākas tebhyas tat pratidāpitaḥ // JRt_961 //",
    "GK23jonart_au:2699": " ādau pādatale tiṣṭhan karālambīkṛtas tataḥ /",
    "GK23jonart_au:2700": " atha cakṣuṣyatāṃ gacchann uttamāṅgordhvavartitām // JRt_962 //",
    "GK23jonart_au:2701": " krīto Daryāvakhāno 'tha kṛtajñeneśvareṇa saḥ /",
    "GK23jonart_au:2702": " kalānidhir himaruciẖ kaumudīṃ hi tato vahan // JRt_963 //",
    "GK23jonart_au:2703": " dinapatir na rasātalagaṃ tamaś śamayituṃ yatate yad avekṣya saḥ /",
    "GK23jonart_au:2704": " ativaladruci kālaghanāvṛter harati tatpratibimbam aho jagat // JRt_964 //",
    "GK23jonart_au:2705": " rājā bhūbhārakhinno 'pi khaḍgadhārādhvago 'pi san /",
    "GK23jonart_au:2706": " svadattaṃ vibhavaṃ yasya dṛṣṭvā viśrāmam āptavān // JRt_965 //",
    "GK23jonart_au:2707": " astaṃ Mahmadakhānas sa kalānidhir athāgamat /",
    "GK23jonart_au:2708": " atyantaramaṇīyānāṃ sucirasthāyitā kutaḥ // JRt_966 //",
    "GK23jonart_au:2709": " pratyabdaṃ pratihāryādyair yo vyadhāt prītim arthinām /",
    "GK23jonart_au:2710": " satyavrato divam agān Mahimaśrīs sa Ṭhakkuraḥ // JRt_967 //",
    "GK23jonart_au:2711": " tadgotrajebhyas sa kilāgūḍhaṃ tasya vadhaṃ vyadhāt /",
    "GK23jonart_au:2712": " yo dūtyacchalato rājñā svadeśān niravāsyata // JRt_968 //",
    "GK23jonart_au:2713": " rājñas saindhavaśulkādisthāne Sondhyābhidhe pure /",
    "GK23jonart_au:2714": " pratyāgatas sa tīrthādhvakhinno Vinno divaṃ yayau // JRt_969 //",
    "GK23jonart_au:2715": " rājño dharmādhikāreṣu pratyavekṣāparas sadā /",
    "GK23jonart_au:2716": " mahāśrīŚiryabhaṭṭo 'pi tasmin kāle divaṃ yayau // JRt_970 //",
    "GK23jonart_au:2717": " gateṣv apy eṣu dharmo 'sya rājño naivālpatāṃ gataḥ /",
    "GK23jonart_au:2718": " kṣmāṃ dadhānasya Śeṣasya Diggajā hi paricchadaḥ // JRt_971 //",
    "GK23jonart_au:2719": " ekāha eva dīnnārakoṭir ekā mahībhujā /",
    "GK23jonart_au:2720": " bālebhya eva dattāsīj Jayyabhaṭṭamukhena yat // JRt_972 //",
    "GK23jonart_au:2721": " adbhūtānāṃ padārthānāṃ tadrājye saṅgraho 'bhavat /",
    "GK23jonart_au:2722": " Nārāyaṇāvatāro 'yaṃ jñāyeta katham anyathā // JRt_973 //",
    "GK23jonart_au:2723": " yeṣāṃ himāṃśupīyūṣapravāhā nityabhikṣavaḥ /",
    "GK23jonart_au:2724": " ikṣavas tena Mārtāṇḍadeśabhūmiṣu ropitāḥ // JRt_974 //",
    "GK23jonart_au:2725": " tyajatā yogamāhātmyād valīpalitavikriyām /",
    "GK23jonart_au:2726": " śrīJainollābhadenena vibudhatvaṃ prakāśitam // JRt_975 //",
    "GK23jonart_au:2727": " udīpe sasyasampatter upaplavakarīṃ vyadhāt /",
    "GK23jonart_au:2728": " Tūlamūlād apākṛṣya Sindhuṃ Bhārosagāminīm // JRt_976 //",
    "GK23jonart_au:2729": " [Ps-JRT 122]",
    "GK23jonart_au:2730": " pūrvābdatithivārarkṣasaṅkrāntyādyekasādhanaḥ /",
    "GK23jonart_au:2731": " tithivārarkṣasaṅkrāntīr bhāvinyabde kṣaṇāl likhan // JRt_B.1313 //",
    "GK23jonart_au:2732": " tadrājye Ruyyabhaṭṭo 'bhūd rājavāllabhyaviśrutaḥ /",
    "GK23jonart_au:2733": " anādaraṃ Khaṇḍakhādye kārayan gaṇitāgame // JRt_B.1314 //",
    "GK23jonart_au:2734": " candre 'staṃ gata eva daivavaśataś śokāgniśāntyai niśā tatkāntā",
    "GK23jonart_au:2735": " ravikāntavahnim udayāt kaṣṭaṃ praviṣṭā satī /",
    "GK23jonart_au:2736": " dyām āruhya tadīyadhūmakapaṭāt prāptā punas tanmaho yat so 'yaṃ",
    "GK23jonart_au:2737": " graharājapādamahimaprāptaḫ prasādodayaḥ // JRt_B.1315 //",
    "GK23jonart_au:2738": " ṛtupatiś śiśireṇa samatsaro 'py ativiruddhakaro na hitas sthitaḥ /",
    "GK23jonart_au:2739": " yadi bhuvaṃ śiśiro na vināśayet kim iva nāma madhur vata yojayet //",
    "GK23jonart_au:2740": " Sūhabhaṭṭo 'tha śāstrārthamaṇḍito 'py atha paṇḍitaḥ /",
    "GK23jonart_au:2741": " darśanadveṣataḫ pretadāhaṃ vata niṣiddhavān // JRt_B.1317 //",
    "GK23jonart_au:2742": " pretadehās tadā kecit tyaktā gūḍhaṃ jalāntare /",
    "GK23jonart_au:2743": " araṇye kecana tyaktā nikhātā bandhubhiḫ pare // JRt_B.1318 //",
    "GK23jonart_au:2744": " kāladharmam upete 'tha Sūhabhaṭṭe śanaiś śanaiḥ /",
    "GK23jonart_au:2745": " prajā vītabhayā kāṃścit pretān gūḍham adāhayan // JRt_B.1319 //",
    "GK23jonart_au:2746": " doṣān dṛṣṭvā svayaṃ rājñā Saidamakke nirākṛte /",
    "GK23jonart_au:2747": " adahan prakaṭaṃ pretadehān ahani bāndhavāḥ // JRt_B.1320 //",
    "GK23jonart_au:2748": " athānusaraṇāt patnyaḫ patyus sukṛtaśālinaḥ /",
    "GK23jonart_au:2749": " svargāṅganāṅgasaṃsargāt puṇyakṣayam avārayan // JRt_B.1321 //",
    "GK23jonart_au:2750": " bhoktuṃ rājyaṃ paitṛkaṃ tad Dhātrā dattaṃ saṬhakkuraḥ /",
    "GK23jonart_au:2751": " Jayanollābhadīno 'sau Kaśmīrān pratyupāyayau // JRt_B.1322 //",
    "GK23jonart_au:2752": " hatānāṃ vasuvāso'straśirastrādi pragṛhya tat /",
    "GK23jonart_au:2753": " sadanaṃ sadhanaṃ Jassaratho 'py āgād vimucyatām // JRt_B.1323 //",
    "GK23jonart_au:2754": " śukle śukle brahmaṇo 'hni rasāṅke 'bde śaśāṅkage /",
    "GK23jonart_au:2755": " Jayanollābhadīno 'sau rājadhānīṃ viveśa saḥ // JRt_B.1324 //",
    "GK23jonart_au:2756": " Dānātakathaneśasya tanūjāya Hanūmate /",
    "GK23jonart_au:2757": " sarvasvakarṣaṇagrāmādhipatyaṃ pradadau nṛpaḥ // JRt_B.1325 //",
    "GK23jonart_au:2758": " Merakāya dadau bhūbhṛd āsthānāsanasaṃvidam /",
    "GK23jonart_au:2759": " kartuṃ vicāradakṣāya satyāsatyaparīkṣaṇam // JRt_B.1326 //",
    "GK23jonart_au:2760": " vivṛddhaYavanādhikāravaravipravīrair viṭair bhaṭṭaiẖ kuṭilavartmagair mathitamohitāś ca prajāḥ",
    "GK23jonart_au:2761": " Surejyadhiṣaṇaṃ vicāracaturaṃ paraṃ Ṭhakkuraṃ nirīkṣya yuyuje vicārapadanirṇaye Merakam // senādhipatyaṃ vīrāya Ṭhakkurāyogratejase /",
    "GK23jonart_au:2762": " vinnakaparaMallekanaurujāya dadau nṛpaḥ // JRt_B.1328 //",
    "GK23jonart_au:2763": " Ledaryāṃ savyapāraṃ Satājarājāya so 'diśat /",
    "GK23jonart_au:2764": " Malleśarājāya dadau mahāgrāmaparamparām // JRt_B.1329 //",
    "GK23jonart_au:2765": " viṣayaṃ deyanirmuktaṃ nṛpo 'py Ardhavanābhidham /",
    "GK23jonart_au:2766": " Ādamākhyāya sa dadau mahāvikramaśāline // JRt_B.1330 //",
    "GK23jonart_au:2767": " Pravareśapurādhīśatvaṃ paraṃ parameśvaraḥ /",
    "GK23jonart_au:2768": " vīrāya mārgapataye Mahmadākhyāya dhīmate // JRt_B.1331 //",
    "GK23jonart_au:2769": " Bhāṅgilaviṣayaṃ bhūbhṛt sa tulāyāṃ dadau nṛpaḥ /",
    "GK23jonart_au:2770": " tasyānujān mārgapatīṃs Tājakapramukhān bahūn // JRt_B.1332 //",
    "GK23jonart_au:2771": " Pañcagrāmīṃ mahārghāṃś ca dattvāśvān samatūtuṣat /",
    "GK23jonart_au:2772": " Śrījākoṭṭādhipatyaṃ ca Mereṣkārapadaṃ dadau // JRt_B.1333 //",
    "GK23jonart_au:2773": " ṬhakkurāyĀhmadākhyāya mahāgrāmāṃś ca pattalām /",
    "GK23jonart_au:2774": " Ṭhakkurebhyo 'parebhyo 'sāv api mānyatayā samam /",
    "GK23jonart_au:2775": " mahāgrāmasahasrāṇi yatheṣṭaṃ pradadau nṛpaḥ // JRt_B.1334 //"
}