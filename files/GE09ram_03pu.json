{
    "GE09ram_03pu:0": " praviśya tu mahāraṇyaṃ daṇḍakāraṇyam ātmavān /",
    "GE09ram_03pu:1": " dadarśa rāmo durdharṣas tāpasāśramamaṇḍalam // Ram_3,1.1 //",
    "GE09ram_03pu:2": " kuśacīraparikṣiptaṃ brāhmyā lakṣmyā samāvṛtam /",
    "GE09ram_03pu:3": " yathā pradīptaṃ durdharṣaṃ gagane sūryamaṇḍalam // Ram_3,1.2 //",
    "GE09ram_03pu:4": " śaraṇyaṃ sarvabhūtānāṃ susaṃmṛṣṭājiraṃ sadā /",
    "GE09ram_03pu:5": " pūjitaṃ copanṛttaṃ ca nityam apsarasāṃ gaṇaiḥ // Ram_3,1.3 //",
    "GE09ram_03pu:6": " viśālair agniśaraṇaiḥ srugbhāṇḍair ajinaiḥ kuśaiḥ /",
    "GE09ram_03pu:7": " samidbhis toyakalaśaiḥ phalamūlaiś ca śobhitam // Ram_3,1.4 //",
    "GE09ram_03pu:8": " āraṇyaiś ca mahāvṛkṣaiḥ puṇyaiḥ svāduphalair vṛtam /",
    "GE09ram_03pu:9": " balihomārcitaṃ puṇyaṃ brahmaghoṣanināditam // Ram_3,1.5 //",
    "GE09ram_03pu:10": " puṣpair vanyaiḥ parikṣiptaṃ padminyā ca sapadmayā /",
    "GE09ram_03pu:11": " phalamūlāśanair dāntaiś cīrakṛṣṇājināmbaraiḥ // Ram_3,1.6 //",
    "GE09ram_03pu:12": " sūryavaiśvānarābhaiś ca purāṇair munibhir vṛtam /",
    "GE09ram_03pu:13": " puṇyaiś ca niyatāhāraiḥ śobhitaṃ paramarṣibhiḥ // Ram_3,1.7 //",
    "GE09ram_03pu:14": " tad brahmabhavanaprakhyaṃ brahmaghoṣanināditam /",
    "GE09ram_03pu:15": " brahmavidbhir mahābhāgair brāhmaṇair upaśobhitam // Ram_3,1.8 //",
    "GE09ram_03pu:16": " tad dṛṣṭvā rāghavaḥ śrīmāṃs tāpasāśramamaṇḍalam /",
    "GE09ram_03pu:17": " abhyagacchan mahātejā vijyaṃ kṛtvā mahad dhanuḥ // Ram_3,1.9 //",
    "GE09ram_03pu:18": " divyajñānopapannās te rāmaṃ dṛṣṭvā maharṣayaḥ /",
    "GE09ram_03pu:19": " abhyagacchaṃs tadā prītā vaidehīṃ ca yaśasvinīm // Ram_3,1.10 //",
    "GE09ram_03pu:20": " te taṃ somam ivodyantaṃ dṛṣṭvā vai dharmacāriṇaḥ /",
    "GE09ram_03pu:21": " maṅgalāni prayuñjānāḥ pratyagṛhṇan dṛḍhavratāḥ // Ram_3,1.11 //",
    "GE09ram_03pu:22": " rūpasaṃhananaṃ lakṣmīṃ saukumāryaṃ suveṣatām /",
    "GE09ram_03pu:23": " dadṛśur vismitākārā rāmasya vanavāsinaḥ // Ram_3,1.12 //",
    "GE09ram_03pu:24": " vaidehīṃ lakṣmaṇaṃ rāmaṃ netrair animiṣair iva /",
    "GE09ram_03pu:25": " āścaryabhūtān dadṛśuḥ sarve te vanacāriṇaḥ // Ram_3,1.13 //",
    "GE09ram_03pu:26": " atrainaṃ hi mahābhāgāḥ sarvabhūtahite ratāḥ /",
    "GE09ram_03pu:27": " atithiṃ parṇaśālāyāṃ rāghavaṃ saṃnyaveśayan // Ram_3,1.14 //",
    "GE09ram_03pu:28": " tato rāmasya satkṛtya vidhinā pāvakopamāḥ /",
    "GE09ram_03pu:29": " ājahrus te mahābhāgāḥ salilaṃ dharmacāriṇaḥ // Ram_3,1.15 //",
    "GE09ram_03pu:30": " mūlaṃ puṣpaṃ phalaṃ vanyam āśramaṃ ca mahātmanaḥ /",
    "GE09ram_03pu:31": " nivedayitvā dharmajñās tataḥ prāñjalayo 'bruvan // Ram_3,1.16 //",
    "GE09ram_03pu:32": " dharmapālo janasyāsya śaraṇyaś ca mahāyaśāḥ /",
    "GE09ram_03pu:33": " pūjanīyaś ca mānyaś ca rājā daṇḍadharo guruḥ // Ram_3,1.17 //",
    "GE09ram_03pu:34": " indrasyeva caturbhāgaḥ prajā rakṣati rāghava /",
    "GE09ram_03pu:35": " rājā tasmād varān bhogān bhuṅkte lokanamaskṛtaḥ // Ram_3,1.18 //",
    "GE09ram_03pu:36": " te vayaṃ bhavatā rakṣyā bhavadviṣayavāsinaḥ /",
    "GE09ram_03pu:37": " nagarastho vanastho vā tvaṃ no rājā janeśvaraḥ // Ram_3,1.19 //",
    "GE09ram_03pu:38": " nyastadaṇḍā vayaṃ rājañ jitakrodhā jitendriyāḥ /",
    "GE09ram_03pu:39": " rakṣitavyās tvayā śaśvad garbhabhūtās tapodhanāḥ // Ram_3,1.20 //",
    "GE09ram_03pu:40": " evam uktvā phalair mūlaiḥ puṣpair vanyaiś ca rāghavam /",
    "GE09ram_03pu:41": " anyaiś ca vividhāhāraiḥ salakṣmaṇam apūjayan // Ram_3,1.21 //",
    "GE09ram_03pu:42": " tathānye tāpasāḥ siddhā rāmaṃ vaiśvānaropamāḥ /",
    "GE09ram_03pu:43": " nyāyavṛttā yathānyāyaṃ tarpayāmāsur īśvaram // Ram_3,1.22 //",
    "GE09ram_03pu:44": " kṛtātithyo 'tha rāmas tu sūryasyodayanaṃ prati /",
    "GE09ram_03pu:45": " āmantrya sa munīn sarvān vanam evānvagāhata // Ram_3,2.1 //",
    "GE09ram_03pu:46": " nānāmṛgagaṇākīrṇaṃ śārdūlavṛkasevitam /",
    "GE09ram_03pu:47": " dhvastavṛkṣalatāgulmaṃ durdarśasalilāśayam // Ram_3,2.2 //",
    "GE09ram_03pu:48": " niṣkūjanānāśakuni jhillikāgaṇanāditam /",
    "GE09ram_03pu:49": " lakṣmaṇānugato rāmo vanamadhyaṃ dadarśa ha // Ram_3,2.3 //",
    "GE09ram_03pu:50": " vanamadhye tu kākutsthas tasmin ghoramṛgāyute /",
    "GE09ram_03pu:51": " dadarśa giriśṛṅgābhaṃ puruṣādaṃ mahāsvanam // Ram_3,2.4 //",
    "GE09ram_03pu:52": " gabhīrākṣaṃ mahāvaktraṃ vikaṭaṃ viṣamodaram /",
    "GE09ram_03pu:53": " bībhatsaṃ viṣamaṃ dīrghaṃ vikṛtaṃ ghoradarśanam // Ram_3,2.5 //",
    "GE09ram_03pu:54": " vasānaṃ carma vaiyāghraṃ vasārdraṃ rudhirokṣitam /",
    "GE09ram_03pu:55": " trāsanaṃ sarvabhūtānāṃ vyāditāsyam ivāntakam // Ram_3,2.6 //",
    "GE09ram_03pu:56": " trīn siṃhāṃś caturo vyāghrān dvau vṛkau pṛṣatān daśa /",
    "GE09ram_03pu:57": " saviṣāṇaṃ vasādigdhaṃ gajasya ca śiro mahat // Ram_3,2.7 //",
    "GE09ram_03pu:58": " avasajyāyase śūle vinadantaṃ mahāsvanam /",
    "GE09ram_03pu:59": " sa rāmaṃ lakṣmaṇaṃ caiva sītāṃ dṛṣṭvā ca maithilīm // Ram_3,2.8 //",
    "GE09ram_03pu:60": " abhyadhāvat susaṃkruddhaḥ prajāḥ kāla ivāntakaḥ /",
    "GE09ram_03pu:61": " sa kṛtvā bhairavaṃ nādaṃ cālayann iva medinīm // Ram_3,2.9 //",
    "GE09ram_03pu:62": " aṅgenādāya vaidehīm apakramya tato 'bravīt /",
    "GE09ram_03pu:63": " yuvāṃ jaṭācīradharau sabhāryau kṣīṇajīvitau // Ram_3,2.10 //",
    "GE09ram_03pu:64": " praviṣṭau daṇḍakāraṇyaṃ śaracāpāsidhāriṇau /",
    "GE09ram_03pu:65": " kathaṃ tāpasayor vāṃ ca vāsaḥ pramadayā saha // Ram_3,2.11 //",
    "GE09ram_03pu:66": " adharmacāriṇau pāpau kau yuvāṃ munidūṣakau /",
    "GE09ram_03pu:67": " ahaṃ vanam idaṃ durgaṃ virādho nāma rākṣasaḥ // Ram_3,2.12 //",
    "GE09ram_03pu:68": " carāmi sāyudho nityam ṛṣimāṃsāni bhakṣayan /",
    "GE09ram_03pu:69": " iyaṃ nārī varārohā mama bhāryā bhaviṣyati /",
    "GE09ram_03pu:70": " yuvayoḥ pāpayoś cāhaṃ pāsyāmi rudhiraṃ mṛdhe // Ram_3,2.13 //",
    "GE09ram_03pu:71": " tasyaivaṃ bruvato dhṛṣṭaṃ virādhasya durātmanaḥ /",
    "GE09ram_03pu:72": " śrutvā sagarvitaṃ vākyaṃ saṃbhrāntā janakātmajā /",
    "GE09ram_03pu:73": " sītā prāvepatodvegāt pravāte kadalī yathā // Ram_3,2.14 //",
    "GE09ram_03pu:74": " tāṃ dṛṣṭvā rāghavaḥ sītāṃ virādhāṅkagatāṃ śubhām /",
    "GE09ram_03pu:75": " abravīl lakṣmaṇaṃ vākyaṃ mukhena pariśuṣyatā // Ram_3,2.15 //",
    "GE09ram_03pu:76": " paśya saumya narendrasya janakasyātmasambhavām /",
    "GE09ram_03pu:77": " mama bhāryāṃ śubhācārāṃ virādhāṅke praveśitām /",
    "GE09ram_03pu:78": " atyantasukhasaṃvṛddhāṃ rājaputrīṃ yaśasvinīm // Ram_3,2.16 //",
    "GE09ram_03pu:79": " yad abhipretam asmāsu priyaṃ varavṛtaṃ ca yat /",
    "GE09ram_03pu:80": " kaikeyyās tu susaṃvṛttaṃ kṣipram adyaiva lakṣmaṇa // Ram_3,2.17 //",
    "GE09ram_03pu:81": " yā na tuṣyati rājyena putrārthe dīrghadarśinī /",
    "GE09ram_03pu:82": " yayāhaṃ sarvabhūtānāṃ hitaḥ prasthāpito vanam /",
    "GE09ram_03pu:83": " adyedānīṃ sakāmā sā yā mātā mama madhyamā // Ram_3,2.18 //",
    "GE09ram_03pu:84": " parasparśāt tu vaidehyā na duḥkhataram asti me /",
    "GE09ram_03pu:85": " pitur vināśāt saumitre svarājyaharaṇāt tathā // Ram_3,2.19 //",
    "GE09ram_03pu:86": " iti bruvati kākutsthe bāṣpaśokapariplute /",
    "GE09ram_03pu:87": " abravīl lakṣmaṇaḥ kruddho ruddho nāga iva śvasan // Ram_3,2.20 //",
    "GE09ram_03pu:88": " anātha iva bhūtānāṃ nāthas tvaṃ vāsavopamaḥ /",
    "GE09ram_03pu:89": " mayā preṣyeṇa kākutstha kimarthaṃ paritapyase // Ram_3,2.21 //",
    "GE09ram_03pu:90": " śareṇa nihatasyādya mayā kruddhena rakṣasaḥ /",
    "GE09ram_03pu:91": " virādhasya gatāsor hi mahī pāsyati śoṇitam // Ram_3,2.22 //",
    "GE09ram_03pu:92": " rājyakāme mama krodho bharate yo babhūva ha /",
    "GE09ram_03pu:93": " taṃ virādhe vimokṣyāmi vajrī vajram ivācale // Ram_3,2.23 //",
    "GE09ram_03pu:94": " mama bhujabalavegavegitaḥ patatu śaro 'sya mahān mahorasi /",
    "GE09ram_03pu:95": " vyapanayatu tanoś ca jīvitaṃ patatu tataś ca mahīṃ vighūrṇitaḥ //",
    "GE09ram_03pu:96": " athovāca punar vākyaṃ virādhaḥ pūrayan vanam /",
    "GE09ram_03pu:97": " ātmānaṃ pṛcchate brūtaṃ kau yuvāṃ kva gamiṣyathaḥ // Ram_3,3.1 //",
    "GE09ram_03pu:98": " tam uvāca tato rāmo rākṣasaṃ jvalitānanam /",
    "GE09ram_03pu:99": " pṛcchantaṃ sumahātejā ikṣvākukulam ātmanaḥ // Ram_3,3.2 //",
    "GE09ram_03pu:100": " kṣatriyau vṛttasampannau viddhi nau vanagocarau /",
    "GE09ram_03pu:101": " tvāṃ tu veditum icchāvaḥ kas tvaṃ carasi daṇḍakān // Ram_3,3.3 //",
    "GE09ram_03pu:102": " tam uvāca virādhas tu rāmaṃ satyaparākramam /",
    "GE09ram_03pu:103": " hanta vakṣyāmi te rājan nibodha mama rāghava // Ram_3,3.4 //",
    "GE09ram_03pu:104": " putraḥ kila jayasyāhaṃ mātā mama śatahradā /",
    "GE09ram_03pu:105": " virādha iti mām āhuḥ pṛthivyāṃ sarvarākṣasāḥ // Ram_3,3.5 //",
    "GE09ram_03pu:106": " tapasā cāpi me prāptā brahmaṇo hi prasādajā /",
    "GE09ram_03pu:107": " śastreṇāvadhyatā loke 'cchedyābhedyatvam eva ca // Ram_3,3.6 //",
    "GE09ram_03pu:108": " utsṛjya pramadām enām anapekṣau yathāgatam /",
    "GE09ram_03pu:109": " tvaramāṇau pālayethāṃ na vāṃ jīvitam ādade // Ram_3,3.7 //",
    "GE09ram_03pu:110": " taṃ rāmaḥ pratyuvācedaṃ kopasaṃraktalocanaḥ /",
    "GE09ram_03pu:111": " rākṣasaṃ vikṛtākāraṃ virādhaṃ pāpacetasam // Ram_3,3.8 //",
    "GE09ram_03pu:112": " kṣudra dhik tvāṃ tu hīnārthaṃ mṛtyum anveṣase dhruvam /",
    "GE09ram_03pu:113": " raṇe samprāpsyase tiṣṭha na me jīvan gamiṣyasi // Ram_3,3.9 //",
    "GE09ram_03pu:114": " tataḥ sajyaṃ dhanuḥ kṛtvā rāmaḥ suniśitāñ śarān /",
    "GE09ram_03pu:115": " suśīghram abhisaṃdhāya rākṣasaṃ nijaghāna ha // Ram_3,3.10 //",
    "GE09ram_03pu:116": " dhanuṣā jyāguṇavatā saptabāṇān mumoca ha /",
    "GE09ram_03pu:117": " rukmapuṅkhān mahāvegān suparṇānilatulyagān // Ram_3,3.11 //",
    "GE09ram_03pu:118": " te śarīraṃ virādhasya bhittvā barhiṇavāsasaḥ /",
    "GE09ram_03pu:119": " nipetuḥ śoṇitādigdhā dharaṇyāṃ pāvakopamāḥ // Ram_3,3.12 //",
    "GE09ram_03pu:120": " sa vinadya mahānādaṃ śūlaṃ śakradhvajopamam /",
    "GE09ram_03pu:121": " pragṛhyāśobhata tadā vyāttānana ivāntakaḥ // Ram_3,3.13 //",
    "GE09ram_03pu:122": " tac chūlaṃ vajrasaṃkāśaṃ gagane jvalanopamam /",
    "GE09ram_03pu:123": " dvābhyāṃ śarābhyāṃ cicheda rāmaḥ śastrabhṛtāṃ varaḥ // Ram_3,3.14 //",
    "GE09ram_03pu:124": " tasya raudrasya saumitrir bāhuṃ savyaṃ babhañja ha /",
    "GE09ram_03pu:125": " rāmas tu dakṣiṇaṃ bāhuṃ tarasā tasya rakṣasaḥ // Ram_3,3.15 //",
    "GE09ram_03pu:126": " sa bhagnabāhuḥ saṃvigno nipapātāśu rākṣasaḥ /",
    "GE09ram_03pu:127": " dharaṇyāṃ meghasaṃkāśo vajrabhinna ivācalaḥ /",
    "GE09ram_03pu:128": " idaṃ provāca kākutsthaṃ virādhaḥ puruṣarṣabham // Ram_3,3.16 //",
    "GE09ram_03pu:129": " kausalyā suprajās tāta rāmas tvaṃ vidito mayā /",
    "GE09ram_03pu:130": " vaidehī ca mahābhāgā lakṣmaṇaś ca mahāyaśāḥ // Ram_3,3.17 //",
    "GE09ram_03pu:131": " abhiśāpād ahaṃ ghorāṃ praviṣṭo rākṣasīṃ tanum /",
    "GE09ram_03pu:132": " tumburur nāma gandharvaḥ śapto vaiśravaṇena hi // Ram_3,3.18 //",
    "GE09ram_03pu:133": " prasādyamānaś ca mayā so 'bravīn māṃ mahāyaśāḥ /",
    "GE09ram_03pu:134": " yadā dāśarathī rāmas tvāṃ vadhiṣyati saṃyuge // Ram_3,3.19 //",
    "GE09ram_03pu:135": " tadā prakṛtim āpanno bhavān svargaṃ gamiṣyati /",
    "GE09ram_03pu:136": " iti vaiśravaṇo rājā rambhāsaktam uvāca ha // Ram_3,3.20 //",
    "GE09ram_03pu:137": " anupasthīyamāno māṃ saṃkruddho vyājahāra ha /",
    "GE09ram_03pu:138": " tava prasādān mukto 'ham abhiśāpāt sudāruṇāt /",
    "GE09ram_03pu:139": " bhavanaṃ svaṃ gamiṣyāmi svasti vo 'stu paraṃtapa // Ram_3,3.21 //",
    "GE09ram_03pu:140": " ito vasati dharmātmā śarabhaṅgaḥ pratāpavān /",
    "GE09ram_03pu:141": " adhyardhayojane tāta maharṣiḥ sūryasaṃnibhaḥ // Ram_3,3.22 //",
    "GE09ram_03pu:142": " taṃ kṣipram abhigaccha tvaṃ sa te śreyo vidhāsyati /",
    "GE09ram_03pu:143": " avaṭe cāpi māṃ rāma nikṣipya kuśalī vraja // Ram_3,3.23 //",
    "GE09ram_03pu:144": " rakṣasāṃ gatasattvānām eṣa dharmaḥ sanātanaḥ /",
    "GE09ram_03pu:145": " avaṭe ye nidhīyante teṣāṃ lokāḥ sanātanāḥ // Ram_3,3.24 //",
    "GE09ram_03pu:146": " evam uktvā tu kākutsthaṃ virādhaḥ śarapīḍitaḥ /",
    "GE09ram_03pu:147": " babhūva svargasamprāpto nyastadeho mahābalaḥ // Ram_3,3.25 //",
    "GE09ram_03pu:148": " taṃ muktakaṇṭham utkṣipya śaṅkukarṇaṃ mahāsvanam /",
    "GE09ram_03pu:149": " virādhaṃ prākṣipac chvabhre nadantaṃ bhairavasvanam // Ram_3,3.26 //",
    "GE09ram_03pu:150": " tatas tu tau kāñcanacitrakārmukau nihatya rakṣaḥ parigṛhya maithilīm /",
    "GE09ram_03pu:151": " vijahratus tau muditau mahāvane divi sthitau candradivākarāv iva //",
    "GE09ram_03pu:152": " hatvā tu taṃ bhīmabalaṃ virādhaṃ rākṣasaṃ vane /",
    "GE09ram_03pu:153": " tataḥ sītāṃ pariṣvajya samāśvāsya ca vīryavān /",
    "GE09ram_03pu:154": " abravīl lakṣmaṇaṃ rāmo bhrātaraṃ dīptatejasam // Ram_3,4. 1 //",
    "GE09ram_03pu:155": " kaṣṭaṃ vanam idaṃ durgaṃ na ca smo vanagocarāḥ /",
    "GE09ram_03pu:156": " abhigacchāmahe śīghraṃ śarabhaṅgaṃ tapodhanam // Ram_3,4. 2 //",
    "GE09ram_03pu:157": " āśramaṃ śarabhaṅgasya rāghavo 'bhijagāma ha // Ram_3,4. 3 //",
    "GE09ram_03pu:158": " tasya devaprabhāvasya tapasā bhāvitātmanaḥ /",
    "GE09ram_03pu:159": " samīpe śarabhaṅgasya dadarśa mahad adbhutam // Ram_3,4. 4 //",
    "GE09ram_03pu:160": " vibhrājamānaṃ vapuṣā sūryavaiśvānaropamam /",
    "GE09ram_03pu:161": " asaṃspṛśantaṃ vasudhāṃ dadarśa vibudheśvaram // Ram_3,4. 5 //",
    "GE09ram_03pu:162": " suprabhābharaṇaṃ devaṃ virajo'mbaradhāriṇam /",
    "GE09ram_03pu:163": " tadvidhair eva bahubhiḥ pūjyamānaṃ mahātmabhiḥ // Ram_3,4. 6 //",
    "GE09ram_03pu:164": " haribhir vājibhir yuktam antarikṣagataṃ ratham /",
    "GE09ram_03pu:165": " dadarśādūratas tasya taruṇādityasaṃnibham // Ram_3,4. 7 //",
    "GE09ram_03pu:166": " pāṇḍurābhraghanaprakhyaṃ candramaṇḍalasaṃnibham /",
    "GE09ram_03pu:167": " apaśyad vimalaṃ chattraṃ citramālyopaśobhitam // Ram_3,4. 8 //",
    "GE09ram_03pu:168": " cāmaravyajane cāgrye rukmadaṇḍe mahādhane /",
    "GE09ram_03pu:169": " gṛhīte vananārībhyāṃ dhūyamāne ca mūrdhani // Ram_3,4. 9 //",
    "GE09ram_03pu:170": " gandharvāmarasiddhāś ca bahavaḥ paramarṣayaḥ /",
    "GE09ram_03pu:171": " antarikṣagataṃ devaṃ vāgbhir agryābhir īḍire // Ram_3,4. 10 //",
    "GE09ram_03pu:172": " dṛṣṭvā śatakratuṃ tatra rāmo lakṣmaṇam abravīt /",
    "GE09ram_03pu:173": " ye hayāḥ puruhūtasya purā śakrasya naḥ śrutāḥ /",
    "GE09ram_03pu:174": " antarikṣagatā divyās ta ime harayo dhruvam // Ram_3,4. 11 //",
    "GE09ram_03pu:175": " ime ca puruṣavyāghra ye tiṣṭhanty abhito ratham /",
    "GE09ram_03pu:176": " śataṃ śataṃ kuṇḍalino yuvānaḥ khaḍgapāṇayaḥ // Ram_3,4. 12 //",
    "GE09ram_03pu:177": " urodeśeṣu sarveṣāṃ hārā jvalanasaṃnibhāḥ /",
    "GE09ram_03pu:178": " rūpaṃ bibhrati saumitre pañcaviṃśativārṣikam // Ram_3,4. 13 //",
    "GE09ram_03pu:179": " etaddhi kila devānāṃ vayo bhavati nityadā /",
    "GE09ram_03pu:180": " yatheme puruṣavyāghrā dṛśyante priyadarśanāḥ // Ram_3,4. 14 //",
    "GE09ram_03pu:181": " ihaiva saha vaidehyā muhūrtaṃ tiṣṭha lakṣmaṇa /",
    "GE09ram_03pu:182": " yāvaj janāmy ahaṃ vyaktaṃ ka eṣa dyutimān rathe // Ram_3,4. 15 //",
    "GE09ram_03pu:183": " tam evam uktvā saumitrim ihaiva sthīyatām iti /",
    "GE09ram_03pu:184": " abhicakrāma kākutsthaḥ śarabhaṅgāśramaṃ prati // Ram_3,4. 16 //",
    "GE09ram_03pu:185": " tataḥ samabhigacchantaṃ prekṣya rāmaṃ śacīpatiḥ /",
    "GE09ram_03pu:186": " śarabhaṅgam anujñāpya vibudhān idam abravīt // Ram_3,4. 17 //",
    "GE09ram_03pu:187": " ihopayāty asau rāmo yāvan māṃ nābhibhāṣate /",
    "GE09ram_03pu:188": " niṣṭhāṃ nayata tāvat tu tato māṃ draṣṭum arhati // Ram_3,4. 18 //",
    "GE09ram_03pu:189": " jitavantaṃ kṛtārthaṃ ca draṣṭāham acirād imam /",
    "GE09ram_03pu:190": " karma hy anena kartavyaṃ mahad anyaiḥ suduṣkaram // Ram_3,4. 19 //",
    "GE09ram_03pu:191": " iti vajrī tam āmantrya mānayitvā ca tāpasam /",
    "GE09ram_03pu:192": " rathena hariyuktena yayau divam ariṃdamaḥ // Ram_3,4. 20 //",
    "GE09ram_03pu:193": " prayāte tu sahasrākṣe rāghavaḥ saparicchadaḥ /",
    "GE09ram_03pu:194": " agnihotram upāsīnaṃ śarabhaṅgam upāgamat // Ram_3,4. 21 //",
    "GE09ram_03pu:195": " tasya pādau ca saṃgṛhya rāmaḥ sītā ca lakṣmaṇaḥ /",
    "GE09ram_03pu:196": " niṣedus tadanujñātā labdhavāsā nimantritāḥ // Ram_3,4. 22 //",
    "GE09ram_03pu:197": " tataḥ śakropayānaṃ tu paryapṛcchat sa rāghavaḥ /",
    "GE09ram_03pu:198": " śarabhaṅgaś ca tat sarvaṃ rāghavāya nyavedayat // Ram_3,4. 23 //",
    "GE09ram_03pu:199": " mām eṣa varado rāma brahmalokaṃ ninīṣati /",
    "GE09ram_03pu:200": " jitam ugreṇa tapasā duṣprāpam akṛtātmabhiḥ // Ram_3,4. 24 //",
    "GE09ram_03pu:201": " ahaṃ jñātvā naravyāghra vartamānam adūrataḥ /",
    "GE09ram_03pu:202": " brahmalokaṃ na gacchāmi tvām adṛṣṭvā priyātithim // Ram_3,4. 25 //",
    "GE09ram_03pu:203": " samāgamya gamiṣyāmi tridivaṃ devasevitam /",
    "GE09ram_03pu:204": " akṣayā naraśārdūla jitā lokā mayā śubhāḥ /",
    "GE09ram_03pu:205": " brāhmyāś ca nākapṛṣṭhyāś ca pratigṛhṇīṣva māmakān // Ram_3,4. 26 //",
    "GE09ram_03pu:206": " evam ukto naravyāghraḥ sarvaśāstraviśāradaḥ /",
    "GE09ram_03pu:207": " ṛṣiṇā śarabhaṅgena rāghavo vākyam abravīt // Ram_3,4. 27 //",
    "GE09ram_03pu:208": " aham evāhariṣyāmi sarvāṃl lokān mahāmune /",
    "GE09ram_03pu:209": " āvāsaṃ tv aham icchāmi pradiṣṭam iha kānane // Ram_3,4. 28 //",
    "GE09ram_03pu:210": " rāghaveṇaivam uktas tu śakratulyabalena vai /",
    "GE09ram_03pu:211": " śarabhaṅgo mahāprājñaḥ punar evābravīd vacaḥ // Ram_3,4. 29 //",
    "GE09ram_03pu:212": " sutīkṣṇam abhigaccha tvaṃ śucau deśe tapasvinam /",
    "GE09ram_03pu:213": " ramaṇīye vanoddeśe sa te vāsaṃ vidhāsyati // Ram_3,4. 30 //",
    "GE09ram_03pu:214": " eṣa panthā naravyāghra muhūrtaṃ paśya tāta mām /",
    "GE09ram_03pu:215": " yāvaj jahāmi gātrāṇi jīrṇāṃ tvacam ivoragaḥ // Ram_3,4. 31 //",
    "GE09ram_03pu:216": " tato 'gniṃ sa samādhāya hutvā cājyena mantravit /",
    "GE09ram_03pu:217": " śarabhaṅgo mahātejāḥ praviveśa hutāśanam // Ram_3,4. 32 //",
    "GE09ram_03pu:218": " tasya romāṇi keśāṃś ca dadāhāgnir mahātmanaḥ /",
    "GE09ram_03pu:219": " jīrṇāṃ tvacaṃ tathāsthīni yac ca māṃsaṃ ca śoṇitam // Ram_3,4. 33 //",
    "GE09ram_03pu:220": " sa ca pāvakasaṃkāśaḥ kumāraḥ samapadyata /",
    "GE09ram_03pu:221": " utthāyāgnicayāt tasmāc charabhaṅgo vyarocata // Ram_3,4. 34 //",
    "GE09ram_03pu:222": " sa lokān āhitāgnīnām ṛṣīṇāṃ ca mahātmanām /",
    "GE09ram_03pu:223": " devānāṃ ca vyatikramya brahmalokaṃ vyarohata // Ram_3,4. 35 //",
    "GE09ram_03pu:224": " sa puṇyakarmā bhuvane dvijarṣabhaḥ pitāmahaṃ sānucaraṃ dadarśa ha /",
    "GE09ram_03pu:225": " pitāmahaś cāpi samīkṣya taṃ dvijaṃ nananda susvāgatam ity uvāca ha //",
    "GE09ram_03pu:226": " śarabhaṅge divaṃ prāpte munisaṃghāḥ samāgatāḥ /",
    "GE09ram_03pu:227": " abhyagacchanta kākutsthaṃ rāmaṃ jvalitatejasam // Ram_3,5.1 //",
    "GE09ram_03pu:228": " vaikhānasā vālakhilyāḥ samprakṣālā marīcipāḥ /",
    "GE09ram_03pu:229": " aśmakuṭṭāś ca bahavaḥ pattrāhārāś ca tāpasāḥ // Ram_3,5.2 //",
    "GE09ram_03pu:230": " dantolūkhalinaś caiva tathaivonmajjakāḥ pare /",
    "GE09ram_03pu:231": " munayaḥ salilāhārā vāyubhakṣās tathāpare // Ram_3,5.3 //",
    "GE09ram_03pu:232": " ākāśanilayāś caiva tathā sthaṇḍilaśāyinaḥ /",
    "GE09ram_03pu:233": " tathordhvavāsino dāntās tathārdrapaṭavāsasaḥ // Ram_3,5.4 //",
    "GE09ram_03pu:234": " sajapāś ca taponityās tathā pañcatapo'nvitāḥ /",
    "GE09ram_03pu:235": " sarve brāhmyā śriyā juṣṭā dṛḍhayogasamāhitāḥ /",
    "GE09ram_03pu:236": " śarabhaṅgāśrame rāmam abhijagmuś ca tāpasāḥ // Ram_3,5.5 //",
    "GE09ram_03pu:237": " abhigamya ca dharmajñā rāmaṃ dharmabhṛtāṃ varam /",
    "GE09ram_03pu:238": " ūcuḥ paramadharmajñam ṛṣisaṃghāḥ samāhitāḥ // Ram_3,5.6 //",
    "GE09ram_03pu:239": " tvam ikṣvākukulasyāsya pṛthivyāś ca mahārathaḥ /",
    "GE09ram_03pu:240": " pradhānaś cāsi nāthaś ca devānāṃ maghavān iva // Ram_3,5.7 //",
    "GE09ram_03pu:241": " viśrutas triṣu lokeṣu yaśasā vikrameṇa ca /",
    "GE09ram_03pu:242": " pitṛvratatvaṃ satyaṃ ca tvayi dharmaś ca puṣkalaḥ // Ram_3,5.8 //",
    "GE09ram_03pu:243": " tvām āsādya mahātmānaṃ dharmajñaṃ dharmavatsalam /",
    "GE09ram_03pu:244": " arthitvān nātha vakṣyāmas tac ca naḥ kṣantum arhasi // Ram_3,5.9 //",
    "GE09ram_03pu:245": " adharmas tu mahāṃs tāta bhavet tasya mahīpateḥ /",
    "GE09ram_03pu:246": " yo hared baliṣaḍbhāgaṃ na ca rakṣati putravat // Ram_3,5.10 //",
    "GE09ram_03pu:247": " yuñjānaḥ svān iva prāṇān prāṇair iṣṭān sutān iva /",
    "GE09ram_03pu:248": " nityayuktaḥ sadā rakṣan sarvān viṣayavāsinaḥ // Ram_3,5.11 //",
    "GE09ram_03pu:249": " prāpnoti śāśvatīṃ rāma kīrtiṃ sa bahuvārṣikīm /",
    "GE09ram_03pu:250": " brahmaṇaḥ sthānam āsādya tatra cāpi mahīyate // Ram_3,5.12 //",
    "GE09ram_03pu:251": " yat karoti paraṃ dharmaṃ munir mūlaphalāśanaḥ /",
    "GE09ram_03pu:252": " tatra rājñaś caturbhāgaḥ prajā dharmeṇa rakṣataḥ // Ram_3,5.13 //",
    "GE09ram_03pu:253": " so 'yaṃ brāhmaṇabhūyiṣṭho vānaprasthagaṇo mahān /",
    "GE09ram_03pu:254": " tvan nātho 'nāthavad rāma rākṣasair vadhyate bhṛśam // Ram_3,5.14 //",
    "GE09ram_03pu:255": " ehi paśya śarīrāṇi munīnāṃ bhāvitātmanām /",
    "GE09ram_03pu:256": " hatānāṃ rākṣasair ghorair bahūnāṃ bahudhā vane // Ram_3,5.15 //",
    "GE09ram_03pu:257": " pampānadīnivāsānām anumandākinīm api /",
    "GE09ram_03pu:258": " citrakūṭālayānāṃ ca kriyate kadanaṃ mahat // Ram_3,5.16 //",
    "GE09ram_03pu:259": " evaṃ vayaṃ na mṛṣyāmo viprakāraṃ tapasvinām /",
    "GE09ram_03pu:260": " kriyamāṇaṃ vane ghoraṃ rakṣobhir bhīmakarmabhiḥ // Ram_3,5.17 //",
    "GE09ram_03pu:261": " tatas tvāṃ śaraṇārthaṃ ca śaraṇyaṃ samupasthitāḥ /",
    "GE09ram_03pu:262": " paripālaya no rāma vadhyamānān niśācaraiḥ // Ram_3,5.18 //",
    "GE09ram_03pu:263": " etac chrutvā tu kākutsthas tāpasānāṃ tapasvinām /",
    "GE09ram_03pu:264": " idaṃ provāca dharmātmā sarvān eva tapasvinaḥ /",
    "GE09ram_03pu:265": " naivam arhatha māṃ vaktum ājñāpyo 'haṃ tapasvinām // Ram_3,5.19 //",
    "GE09ram_03pu:266": " bhavatām arthasiddhyartham āgato 'haṃ yadṛcchayā /",
    "GE09ram_03pu:267": " tasya me 'yaṃ vane vāso bhaviṣyati mahāphalaḥ /",
    "GE09ram_03pu:268": " tapasvināṃ raṇe śatrūn hantum icchāmi rākṣasān // Ram_3,5.20 //",
    "GE09ram_03pu:269": " dattvā varaṃ cāpi tapodhanānāṃ dharme dhṛtātmā saha lakṣmaṇena /",
    "GE09ram_03pu:270": " tapodhanaiś cāpi sabhājyavṛttaḥ sutīkṣṇam evābhijagāma vīraḥ // Ram_3,5.21",
    "GE09ram_03pu:271": " rāmas tu sahito bhrātrā sītayā ca paraṃtapaḥ /",
    "GE09ram_03pu:272": " sutīkṣṇasyāśramapadaṃ jagāma saha tair dvijaiḥ // Ram_3,6.1 //",
    "GE09ram_03pu:273": " sa gatvā dūram adhvānaṃ nadīs tīrtvā bahūdakāḥ /",
    "GE09ram_03pu:274": " dadarśa vipulaṃ śailaṃ mahāmegham ivonnatam // Ram_3,6.2 //",
    "GE09ram_03pu:275": " tatas tad ikṣvākuvarau satataṃ vividhair drumaiḥ /",
    "GE09ram_03pu:276": " kānanaṃ tau viviśatuḥ sītayā saha rāghavau // Ram_3,6.3 //",
    "GE09ram_03pu:277": " praviṣṭas tu vanaṃ ghoraṃ bahupuṣpaphaladrumam /",
    "GE09ram_03pu:278": " dadarśāśramam ekānte cīramālāpariṣkṛtam // Ram_3,6.4 //",
    "GE09ram_03pu:279": " tatra tāpasam āsīnaṃ malapaṅkajaṭādharam /",
    "GE09ram_03pu:280": " rāmaḥ sutīkṣṇaṃ vidhivat tapovṛddham abhāṣata // Ram_3,6.5 //",
    "GE09ram_03pu:281": " rāmo 'ham asmi bhagavan bhavantaṃ draṣṭum āgataḥ /",
    "GE09ram_03pu:282": " tan mābhivada dharmajña maharṣe satyavikrama // Ram_3,6.6 //",
    "GE09ram_03pu:283": " sa nirīkṣya tato vīraṃ rāmaṃ dharmabhṛtāṃ varam /",
    "GE09ram_03pu:284": " samāśliṣya ca bāhubhyām idaṃ vacanam abravīt // Ram_3,6.7 //",
    "GE09ram_03pu:285": " svāgataṃ khalu te vīra rāma dharmabhṛtāṃ vara /",
    "GE09ram_03pu:286": " āśramo 'yaṃ tvayākrāntaḥ sanātha iva sāmpratam // Ram_3,6.8 //",
    "GE09ram_03pu:287": " pratīkṣamāṇas tvām eva nārohe 'haṃ mahāyaśaḥ /",
    "GE09ram_03pu:288": " devalokam ito vīra dehaṃ tyaktvā mahītale // Ram_3,6.9 //",
    "GE09ram_03pu:289": " citrakūṭam upādāya rājyabhraṣṭo 'si me śrutaḥ /",
    "GE09ram_03pu:290": " ihopayātaḥ kākutstho devarājaḥ śatakratuḥ /",
    "GE09ram_03pu:291": " sarvāṃl lokāñ jitān āha mama puṇyena karmaṇā // Ram_3,6.10 //",
    "GE09ram_03pu:292": " teṣu devarṣijuṣṭeṣu jiteṣu tapasā mayā /",
    "GE09ram_03pu:293": " matprasādāt sabhāryas tvaṃ viharasva salakṣmaṇaḥ // Ram_3,6.11 //",
    "GE09ram_03pu:294": " tam ugratapasaṃ dīptaṃ maharṣiṃ satyavādinam /",
    "GE09ram_03pu:295": " pratyuvācātmavān rāmo brahmāṇam iva vāsavaḥ // Ram_3,6.12 //",
    "GE09ram_03pu:296": " aham evāhariṣyāmi svayaṃ lokān mahāmune /",
    "GE09ram_03pu:297": " āvāsaṃ tv aham icchāmi pradiṣṭam iha kānane // Ram_3,6.13 //",
    "GE09ram_03pu:298": " bhavān sarvatra kuśalaḥ sarvabhūtahite rataḥ /",
    "GE09ram_03pu:299": " ākhyātaḥ śarabhaṅgena gautamena mahātmanā // Ram_3,6.14 //",
    "GE09ram_03pu:300": " evam uktas tu rāmeṇa maharṣir lokaviśrutaḥ /",
    "GE09ram_03pu:301": " abravīn madhuraṃ vākyaṃ harṣeṇa mahatāplutaḥ // Ram_3,6.15 //",
    "GE09ram_03pu:302": " ayam evāśramo rāma guṇavān ramyatām iha /",
    "GE09ram_03pu:303": " ṛṣisaṃghānucaritaḥ sadā mūlaphalair yutaḥ // Ram_3,6.16 //",
    "GE09ram_03pu:304": " imam āśramam āgamya mṛgasaṃghā mahāyaśaḥ /",
    "GE09ram_03pu:305": " aṭitvā pratigacchanti lobhayitvākutobhayāḥ // Ram_3,6.17 //",
    "GE09ram_03pu:306": " tac chrutvā vacanaṃ tasya maharṣer lakṣmaṇāgrajaḥ /",
    "GE09ram_03pu:307": " uvāca vacanaṃ dhīro vikṛṣya saśaraṃ dhanuḥ // Ram_3,6.18 //",
    "GE09ram_03pu:308": " tān ahaṃ sumahābhāga mṛgasaṃghān samāgatān /",
    "GE09ram_03pu:309": " hanyāṃ niśitadhāreṇa śareṇāśanivarcasā // Ram_3,6.19 //",
    "GE09ram_03pu:310": " bhavāṃs tatrābhiṣajyeta kiṃ syāt kṛcchrataraṃ tataḥ /",
    "GE09ram_03pu:311": " etasminn āśrame vāsaṃ ciraṃ tu na samarthaye // Ram_3,6.20 //",
    "GE09ram_03pu:312": " tam evam uktvā varadaṃ rāmaḥ saṃdhyām upāgamat /",
    "GE09ram_03pu:313": " anvāsya paścimāṃ saṃdhyāṃ tatra vāsam akalpayat // Ram_3,6.21 //",
    "GE09ram_03pu:314": " tataḥ śubhaṃ tāpasabhojyam annaṃ svayaṃ sutīkṣṇaḥ puruṣarṣabhābhyām /",
    "GE09ram_03pu:315": " tābhyāṃ susatkṛtya dadau mahātmā saṃdhyānivṛttau rajanīṃ samīkṣya //",
    "GE09ram_03pu:316": " rāmas tu sahasaumitriḥ sutīkṣṇenābhipūjitaḥ /",
    "GE09ram_03pu:317": " pariṇāmya niśāṃ tatra prabhāte pratyabudhyata // Ram_3,7.1 //",
    "GE09ram_03pu:318": " utthāya tu yathākālaṃ rāghavaḥ saha sītayā /",
    "GE09ram_03pu:319": " upāspṛśat suśītena jalenotpalagandhinā // Ram_3,7.2 //",
    "GE09ram_03pu:320": " atha te 'gniṃ surāṃś caiva vaidehī rāmalakṣmaṇau /",
    "GE09ram_03pu:321": " kālyaṃ vidhivad abhyarcya tapasviśaraṇe vane // Ram_3,7.3 //",
    "GE09ram_03pu:322": " udayantaṃ dinakaraṃ dṛṣṭvā vigatakalmaṣāḥ /",
    "GE09ram_03pu:323": " sutīkṣṇam abhigamyedaṃ ślakṣṇaṃ vacanam abruvan // Ram_3,7.4 //",
    "GE09ram_03pu:324": " sukhoṣitāḥ sma bhagavaṃs tvayā pūjyena pūjitāḥ /",
    "GE09ram_03pu:325": " āpṛcchāmaḥ prayāsyāmo munayas tvarayanti naḥ // Ram_3,7.5 //",
    "GE09ram_03pu:326": " tvarāmahe vayaṃ draṣṭuṃ kṛtsnam āśramamaṇḍalam /",
    "GE09ram_03pu:327": " ṛṣīṇāṃ puṇyaśīlānāṃ daṇḍakāraṇyavāsinām // Ram_3,7.6 //",
    "GE09ram_03pu:328": " abhyanujñātum icchāmaḥ sahaibhir munipuṃgavaiḥ /",
    "GE09ram_03pu:329": " dharmanityais tapodāntair viśikhair iva pāvakaiḥ // Ram_3,7.7 //",
    "GE09ram_03pu:330": " aviṣahyātapo yāvat sūryo nātivirājate /",
    "GE09ram_03pu:331": " amārgeṇāgatāṃ lakṣmīṃ prāpyevānvayavarjitaḥ // Ram_3,7.8 //",
    "GE09ram_03pu:332": " tāvad icchāmahe gantum ity uktvā caraṇau muneḥ /",
    "GE09ram_03pu:333": " vavande sahasaumitriḥ sītayā saha rāghavaḥ // Ram_3,7.9 //",
    "GE09ram_03pu:334": " tau saṃspṛśantau caraṇāv utthāpya munipuṃgavaḥ /",
    "GE09ram_03pu:335": " gāḍham āliṅgya sasneham idaṃ vacanam abravīt // Ram_3,7.10 //",
    "GE09ram_03pu:336": " ariṣṭaṃ gaccha panthānaṃ rāma saumitriṇā saha /",
    "GE09ram_03pu:337": " sītayā cānayā sārdhaṃ chāyayevānuvṛttayā // Ram_3,7.11 //",
    "GE09ram_03pu:338": " paśyāśramapadaṃ ramyaṃ daṇḍakāraṇyavāsinām /",
    "GE09ram_03pu:339": " eṣāṃ tapasvināṃ vīra tapasā bhāvitātmanām // Ram_3,7.12 //",
    "GE09ram_03pu:340": " suprājyaphalamūlāni puṣpitāni vanāni ca /",
    "GE09ram_03pu:341": " praśāntamṛgayūthāni śāntapakṣigaṇāni ca // Ram_3,7.13 //",
    "GE09ram_03pu:342": " phullapaṅkajaṣaṇḍāni prasannasalilāni ca /",
    "GE09ram_03pu:343": " kāraṇḍavavikīrṇāni taṭākāni sarāṃsi ca // Ram_3,7.14 //",
    "GE09ram_03pu:344": " drakṣyase dṛṣṭiramyāṇi giriprasravaṇāni ca /",
    "GE09ram_03pu:345": " ramaṇīyāny araṇyāni mayūrābhirutāni ca // Ram_3,7.15 //",
    "GE09ram_03pu:346": " gamyatāṃ vatsa saumitre bhavān api ca gacchatu /",
    "GE09ram_03pu:347": " āgantavyaṃ ca te dṛṣṭvā punar evāśramaṃ mama // Ram_3,7.16 //",
    "GE09ram_03pu:348": " evam uktas tathety uktvā kākutsthaḥ sahalakṣmaṇaḥ /",
    "GE09ram_03pu:349": " pradakṣiṇaṃ muniṃ kṛtvā prasthātum upacakrame // Ram_3,7.17 //",
    "GE09ram_03pu:350": " tataḥ śubhatare tūṇī dhanuṣī cāyatekṣaṇā /",
    "GE09ram_03pu:351": " dadau sītā tayor bhrātroḥ khaḍgau ca vimalau tataḥ // Ram_3,7.18 //",
    "GE09ram_03pu:352": " ābadhya ca śubhe tūṇī cāpau cādāya sasvanau /",
    "GE09ram_03pu:353": " niṣkrāntāv āśramād gantum ubhau tau rāmalakṣmaṇau // Ram_3,7.19 //",
    "GE09ram_03pu:354": " sutīkṣṇenābhyanujñātaṃ prasthitaṃ raghunandanam /",
    "GE09ram_03pu:355": " vaidehī snigdhayā vācā bhartāram idam abravīt // Ram_3,8.1 //",
    "GE09ram_03pu:356": " ayaṃ dharmaḥ susūkṣmeṇa vidhinā prāpyate mahān /",
    "GE09ram_03pu:357": " nivṛttena ca śakyo 'yaṃ vyasanāt kāmajād iha // Ram_3,8.2 //",
    "GE09ram_03pu:358": " trīṇy eva vyasanāny atra kāmajāni bhavanty uta /",
    "GE09ram_03pu:359": " mithyāvākyaṃ paramakaṃ tasmād gurutarāv ubhau /",
    "GE09ram_03pu:360": " paradārābhigamanaṃ vinā vairaṃ ca raudratā // Ram_3,8.3 //",
    "GE09ram_03pu:361": " mithyāvākyaṃ na te bhūtaṃ na bhaviṣyati rāghava /",
    "GE09ram_03pu:362": " kuto 'bhilaṣaṇaṃ strīṇāṃ pareṣāṃ dharmanāśanam // Ram_3,8.4 //",
    "GE09ram_03pu:363": " tac ca sarvaṃ mahābāho śakyaṃ voḍhuṃ jitendriyaiḥ /",
    "GE09ram_03pu:364": " tava vaśyendriyatvaṃ ca jānāmi śubhadarśana // Ram_3,8.5 //",
    "GE09ram_03pu:365": " tṛtīyaṃ yad idaṃ raudraṃ paraprāṇābhihiṃsanam /",
    "GE09ram_03pu:366": " nirvairaṃ kriyate mohāt tac ca te samupasthitam // Ram_3,8.6 //",
    "GE09ram_03pu:367": " pratijñātas tvayā vīra daṇḍakāraṇyavāsinām /",
    "GE09ram_03pu:368": " ṛṣīṇāṃ rakṣaṇārthāya vadhaḥ saṃyati rakṣasām // Ram_3,8.7 //",
    "GE09ram_03pu:369": " etannimittaṃ ca vanaṃ daṇḍakā iti viśrutam /",
    "GE09ram_03pu:370": " prasthitas tvaṃ saha bhrātrā dhṛtabāṇaśarāsanaḥ // Ram_3,8.8 //",
    "GE09ram_03pu:371": " tatas tvāṃ prasthitaṃ dṛṣṭvā mama cintākulaṃ manaḥ /",
    "GE09ram_03pu:372": " tvadvṛttaṃ cintayantyā vai bhaven niḥśreyasaṃ hitam // Ram_3,8.9 //",
    "GE09ram_03pu:373": " na hi me rocate vīra gamanaṃ daṇḍakān prati /",
    "GE09ram_03pu:374": " kāraṇaṃ tatra vakṣyāmi vadantyāḥ śrūyatāṃ mama // Ram_3,8.10 //",
    "GE09ram_03pu:375": " tvaṃ hi bāṇadhanuṣpāṇir bhrātrā saha vanaṃ gataḥ /",
    "GE09ram_03pu:376": " dṛṣṭvā vanacarān sarvān kaccit kuryāḥ śaravyayam // Ram_3,8.11 //",
    "GE09ram_03pu:377": " kṣatriyāṇām iha dhanur hutāśasyendhanāni ca /",
    "GE09ram_03pu:378": " samīpataḥ sthitaṃ tejo- balam ucchrayate bhṛśam // Ram_3,8.12 //",
    "GE09ram_03pu:379": " purā kila mahābāho tapasvī satyavāk śuciḥ /",
    "GE09ram_03pu:380": " kasmiṃścid abhavat puṇye vane ratamṛgadvije // Ram_3,8.13 //",
    "GE09ram_03pu:381": " tasyaiva tapaso vighnaṃ kartum indraḥ śacīpatiḥ /",
    "GE09ram_03pu:382": " khaḍgapāṇir athāgacchad āśramaṃ bhaṭarūpadhṛk // Ram_3,8.14 //",
    "GE09ram_03pu:383": " tasmiṃs tadāśramapade nihitaḥ khaḍga uttamaḥ /",
    "GE09ram_03pu:384": " sa nyāsavidhinā dattaḥ puṇye tapasi tiṣṭhataḥ // Ram_3,8.15 //",
    "GE09ram_03pu:385": " sa tac chastram anuprāpya nyāsarakṣaṇatatparaḥ /",
    "GE09ram_03pu:386": " vane tu vicaraty eva rakṣan pratyayam ātmanaḥ // Ram_3,8.16 //",
    "GE09ram_03pu:387": " yatra gacchaty upādātuṃ mūlāni ca phalāni ca /",
    "GE09ram_03pu:388": " na vinā yāti taṃ khaḍgaṃ nyāsarakṣaṇatatparaḥ // Ram_3,8.17 //",
    "GE09ram_03pu:389": " nityaṃ śastraṃ parivahan krameṇa sa tapodhanaḥ /",
    "GE09ram_03pu:390": " cakāra raudrīṃ svāṃ buddhiṃ tyaktvā tapasi niścayam // Ram_3,8.18 //",
    "GE09ram_03pu:391": " tataḥ sa raudrābhirataḥ pramatto 'dharmakarṣitaḥ /",
    "GE09ram_03pu:392": " tasya śastrasya saṃvāsāj jagāma narakaṃ muniḥ // Ram_3,8.19 //",
    "GE09ram_03pu:393": " snehāc ca bahumānāc ca smāraye tvāṃ na śikṣaye /",
    "GE09ram_03pu:394": " na kathaṃcana sā kāryā gṛhītadhanuṣā tvayā // Ram_3,8.20 //",
    "GE09ram_03pu:395": " buddhir vairaṃ vinā hantuṃ rākṣasān daṇḍakāśritān /",
    "GE09ram_03pu:396": " aparādhaṃ vinā hantuṃ lokān vīra na kāmaye // Ram_3,8.21 //",
    "GE09ram_03pu:397": " kṣatriyāṇāṃ tu vīrāṇāṃ vaneṣu niyatātmanām /",
    "GE09ram_03pu:398": " dhanuṣā kāryam etāvad ārtānām abhirakṣaṇam // Ram_3,8.22 //",
    "GE09ram_03pu:399": " kva ca śastraṃ kva ca vanaṃ kva ca kṣātraṃ tapaḥ kva ca /",
    "GE09ram_03pu:400": " vyāviddham idam asmābhir deśadharmas tu pūjyatām // Ram_3,8.23 //",
    "GE09ram_03pu:401": " tadārya kaluṣā buddhir jāyate śastrasevanāt /",
    "GE09ram_03pu:402": " punar gatvā tv ayodhyāyāṃ kṣatradharmaṃ cariṣyasi // Ram_3,8.24 //",
    "GE09ram_03pu:403": " akṣayā tu bhavet prītiḥ śvaśrūśvaśurayor mama /",
    "GE09ram_03pu:404": " yadi rājyaṃ hi saṃnyasya bhaves tvaṃ nirato muniḥ // Ram_3,8.25 //",
    "GE09ram_03pu:405": " dharmād arthaḥ prabhavati dharmāt prabhavate sukham /",
    "GE09ram_03pu:406": " dharmeṇa labhate sarvaṃ dharmasāram idaṃ jagat // Ram_3,8.26 //",
    "GE09ram_03pu:407": " ātmānaṃ niyamais tais taiḥ karṣayitvā prayatnataḥ /",
    "GE09ram_03pu:408": " prāpyate nipuṇair dharmo na sukhāl labhyate sukham // Ram_3,8.27 //",
    "GE09ram_03pu:409": " nityaṃ śucimatiḥ saumya cara dharmaṃ tapovane /",
    "GE09ram_03pu:410": " sarvaṃ hi viditaṃ tubhyaṃ trailokyam api tattvataḥ // Ram_3,8.28 //",
    "GE09ram_03pu:411": " strīcāpalād etad udāhṛtaṃ me dharmaṃ ca vaktuṃ tava kaḥ samarthaḥ /",
    "GE09ram_03pu:412": " vicārya buddhyā tu sahānujena yad rocate tat kuru mācireṇa // Ram_3,8.29",
    "GE09ram_03pu:413": " vākyam etat tu vaidehyā vyāhṛtaṃ bhartṛbhaktayā /",
    "GE09ram_03pu:414": " śrutvā dharme sthito rāmaḥ pratyuvācātha maithilīm // Ram_3,9.1 //",
    "GE09ram_03pu:415": " hitam uktaṃ tvayā devi snigdhayā sadṛśaṃ vacaḥ /",
    "GE09ram_03pu:416": " kulaṃ vyapadiśantyā ca dharmajñe janakātmaje // Ram_3,9.2 //",
    "GE09ram_03pu:417": " kiṃ tu vakṣyāmy ahaṃ devi tvayaivoktam idaṃ vacaḥ /",
    "GE09ram_03pu:418": " kṣatriyair dhāryate cāpo nārtaśabdo bhaved iti // Ram_3,9.3 //",
    "GE09ram_03pu:419": " te cārtā daṇḍakāraṇye munayaḥ saṃśitavratāḥ /",
    "GE09ram_03pu:420": " māṃ sīte svayam āgamya śaraṇyāḥ śaraṇaṃ gatāḥ // Ram_3,9.4 //",
    "GE09ram_03pu:421": " vasanto dharmaniratā vane mūlaphalāśanāḥ /",
    "GE09ram_03pu:422": " na labhante sukhaṃ bhītā rākṣasaiḥ krūrakarmabhiḥ // Ram_3,9.5 //",
    "GE09ram_03pu:423": " kāle kāle ca niratā niyamair vividhair vane /",
    "GE09ram_03pu:424": " bhakṣyante rākṣasair bhīmair naramāṃsopajīvibhiḥ // Ram_3,9.6 //",
    "GE09ram_03pu:425": " te bhakṣyamāṇā munayo daṇḍakāraṇyavāsinaḥ /",
    "GE09ram_03pu:426": " asmān abhyavapadyeti mām ūcur dvijasattamāḥ // Ram_3,9.7 //",
    "GE09ram_03pu:427": " mayā tu vacanaṃ śrutvā teṣām evaṃ mukhāc cyutam /",
    "GE09ram_03pu:428": " kṛtvā caraṇaśuśrūṣāṃ vākyam etad udāhṛtam // Ram_3,9.8 //",
    "GE09ram_03pu:429": " prasīdantu bhavanto me hrīr eṣā hi mamātulā /",
    "GE09ram_03pu:430": " yadīdṛśair ahaṃ viprair upastheyair upasthitaḥ /",
    "GE09ram_03pu:431": " kiṃ karomīti ca mayā vyāhṛtaṃ dvijasaṃnidhau // Ram_3,9.9 //",
    "GE09ram_03pu:432": " sarvair eva samāgamya vāg iyaṃ samudāhṛtā /",
    "GE09ram_03pu:433": " rākṣasair daṇḍakāraṇye bahubhiḥ kāmarūpibhiḥ /",
    "GE09ram_03pu:434": " arditāḥ sma bhṛśaṃ rāma bhavān nas trātum arhati // Ram_3,9.10 //",
    "GE09ram_03pu:435": " homakāle tu samprāpte parvakāleṣu cānagha /",
    "GE09ram_03pu:436": " dharṣayanti sma durdharṣā rākṣasāḥ piśitāśanāḥ // Ram_3,9.11 //",
    "GE09ram_03pu:437": " rākṣasair dharṣitānāṃ ca tāpasānāṃ tapasvinām /",
    "GE09ram_03pu:438": " gatiṃ mṛgayamāṇānāṃ bhavān naḥ paramā gatiḥ // Ram_3,9.12 //",
    "GE09ram_03pu:439": " kāmaṃ tapaḥprabhāvena śaktā hantuṃ niśācarān /",
    "GE09ram_03pu:440": " cirārjitaṃ tu necchāmas tapaḥ khaṇḍayituṃ vayam // Ram_3,9.13 //",
    "GE09ram_03pu:441": " bahuvighnaṃ taponityaṃ duścaraṃ caiva rāghava /",
    "GE09ram_03pu:442": " tena śāpaṃ na muñcāmo bhakṣyamāṇāś ca rākṣasaiḥ // Ram_3,9.14 //",
    "GE09ram_03pu:443": " tad ardyamānān rakṣobhir daṇḍakāraṇyavāsibhiḥ /",
    "GE09ram_03pu:444": " rakṣa nas tvaṃ saha bhrātrā tvannāthā hi vayaṃ vane // Ram_3,9.15 //",
    "GE09ram_03pu:445": " mayā caitad vacaḥ śrutvā kārtsnyena paripālanam /",
    "GE09ram_03pu:446": " ṛṣīṇāṃ daṇḍakāraṇye saṃśrutaṃ janakātmaje // Ram_3,9.16 //",
    "GE09ram_03pu:447": " saṃśrutya ca na śakṣyāmi jīvamānaḥ pratiśravam /",
    "GE09ram_03pu:448": " munīnām anyathā kartuṃ satyam iṣṭaṃ hi me sadā // Ram_3,9.17 //",
    "GE09ram_03pu:449": " apy ahaṃ jīvitaṃ jahyāṃ tvāṃ vā sīte salakṣmaṇām /",
    "GE09ram_03pu:450": " na tu pratijñāṃ saṃśrutya brāhmaṇebhyo viśeṣataḥ // Ram_3,9.18 //",
    "GE09ram_03pu:451": " tad avaśyaṃ mayā kāryam ṛṣīṇāṃ paripālanam /",
    "GE09ram_03pu:452": " anuktenāpi vaidehi pratijñāya tu kiṃ punaḥ // Ram_3,9.19 //",
    "GE09ram_03pu:453": " mama snehāc ca sauhārdād idam uktaṃ tvayā vacaḥ /",
    "GE09ram_03pu:454": " parituṣṭo 'smy ahaṃ sīte na hy aniṣṭo 'nuśiṣyate /",
    "GE09ram_03pu:455": " sadṛśaṃ cānurūpaṃ ca kulasya tava śobhane // Ram_3,9.20 //",
    "GE09ram_03pu:456": " ity evam uktvā vacanaṃ mahātmā sītāṃ priyāṃ maithilarājaputrīm /",
    "GE09ram_03pu:457": " rāmo dhanuṣmān saha lakṣmaṇena jagāma ramyāṇi tapovanāni // Ram_3,9.21 //",
    "GE09ram_03pu:458": " agrataḥ prayayau rāmaḥ sītā madhye sumadhyamā /",
    "GE09ram_03pu:459": " pṛṣṭhatas tu dhanuṣpāṇir lakṣmaṇo 'nujagāma ha // Ram_3,10.1 //",
    "GE09ram_03pu:460": " tau paśyamānau vividhāñ śailaprasthān vanāni ca /",
    "GE09ram_03pu:461": " nadīś ca vividhā ramyā jagmatuḥ saha sītayā // Ram_3,10.2 //",
    "GE09ram_03pu:462": " sārasāṃś cakravākāṃś ca nadīpulinacāriṇaḥ /",
    "GE09ram_03pu:463": " sarāṃsi ca sapadmāni yutāni jalajaiḥ khagaiḥ // Ram_3,10.3 //",
    "GE09ram_03pu:464": " yūthabaddhāṃś ca pṛṣatān madonmattān viṣāṇinaḥ /",
    "GE09ram_03pu:465": " mahiṣāṃś ca varāhāṃś ca gajāṃś ca drumavairiṇaḥ // Ram_3,10.4 //",
    "GE09ram_03pu:466": " te gatvā dūram adhvānaṃ lambamāne divākare /",
    "GE09ram_03pu:467": " dadṛśuḥ sahitā ramyaṃ taṭākaṃ yojanāyatam // Ram_3,10.5 //",
    "GE09ram_03pu:468": " padmapuṣkarasambādhaṃ gajayūthair alaṃkṛtam /",
    "GE09ram_03pu:469": " sārasair haṃsakādambaiḥ saṃkulaṃ jalacāribhiḥ // Ram_3,10.6 //",
    "GE09ram_03pu:470": " prasannasalile ramye tasmin sarasi śuśruve /",
    "GE09ram_03pu:471": " gītavāditranirghoṣo na tu kaścana dṛśyate // Ram_3,10.7 //",
    "GE09ram_03pu:472": " tataḥ kautūhalād rāmo lakṣmaṇaś ca mahārathaḥ /",
    "GE09ram_03pu:473": " muniṃ dharmabhṛtaṃ nāma praṣṭuṃ samupacakrame // Ram_3,10.8 //",
    "GE09ram_03pu:474": " idam atyadbhutaṃ śrutvā sarveṣāṃ no mahāmune /",
    "GE09ram_03pu:475": " kautūhalaṃ mahaj jātaṃ kim idaṃ sādhu kathyatām // Ram_3,10.9 //",
    "GE09ram_03pu:476": " tenaivam ukto dharmātmā rāghaveṇa munis tadā /",
    "GE09ram_03pu:477": " prabhāvaṃ sarasaḥ kṛtsnam ākhyātum upacakrame // Ram_3,10.10 //",
    "GE09ram_03pu:478": " idaṃ pañcāpsaro nāma taṭākaṃ sārvakālikam /",
    "GE09ram_03pu:479": " nirmitaṃ tapasā rāma muninā māṇḍakarṇinā // Ram_3,10.11 //",
    "GE09ram_03pu:480": " sa hi tepe tapas tīvraṃ māṇḍakarṇir mahāmuniḥ /",
    "GE09ram_03pu:481": " daśavarṣasahasrāṇi vāyubhakṣo jalāśrayaḥ // Ram_3,10.12 //",
    "GE09ram_03pu:482": " tataḥ pravyathitāḥ sarve devāḥ sāgnipurogamāḥ /",
    "GE09ram_03pu:483": " abruvan vacanaṃ sarve parasparasamāgatāḥ /",
    "GE09ram_03pu:484": " asmākaṃ kasyacit sthānam eṣa prārthayate muniḥ // Ram_3,10.13 //",
    "GE09ram_03pu:485": " tataḥ kartuṃ tapovighnaṃ sarvair devair niyojitāḥ /",
    "GE09ram_03pu:486": " pradhānāpsarasaḥ pañca- vidyuccalitavarcasaḥ // Ram_3,10.14 //",
    "GE09ram_03pu:487": " apsarobhis tatas tābhir munir dṛṣṭaparāvaraḥ /",
    "GE09ram_03pu:488": " nīto madanavaśyatvaṃ surāṇāṃ kāryasiddhaye // Ram_3,10.15 //",
    "GE09ram_03pu:489": " tāś caivāpsarasaḥ pañca muneḥ patnītvam āgatāḥ /",
    "GE09ram_03pu:490": " taṭāke nirmitaṃ tāsām asminn antarhitaṃ gṛham // Ram_3,10.16 //",
    "GE09ram_03pu:491": " tatraivāpsarasaḥ pañca nivasantyo yathāsukham /",
    "GE09ram_03pu:492": " ramayanti tapoyogān muniṃ yauvanam āsthitam // Ram_3,10.17 //",
    "GE09ram_03pu:493": " tāsāṃ saṃkrīḍamānānām eṣa vāditraniḥsvanaḥ /",
    "GE09ram_03pu:494": " śrūyate bhūṣaṇonmiśro gītaśabdo manoharaḥ // Ram_3,10.18 //",
    "GE09ram_03pu:495": " āścaryam iti tasyaitad vacanaṃ bhāvitātmanaḥ /",
    "GE09ram_03pu:496": " rāghavaḥ pratijagrāha saha bhrātrā mahāyaśāḥ // Ram_3,10.19 //",
    "GE09ram_03pu:497": " evaṃ kathayamānasya dadarśāśramamaṇḍalam /",
    "GE09ram_03pu:498": " kuśacīraparikṣiptaṃ nānāvṛkṣasamāvṛtam // Ram_3,10.20 //",
    "GE09ram_03pu:499": " praviśya saha vaidehyā lakṣmaṇena ca rāghavaḥ /",
    "GE09ram_03pu:500": " tadā tasmin sa kākutsthaḥ śrīmaty āśramamaṇḍale // Ram_3,10.21 //",
    "GE09ram_03pu:501": " uṣitvā susukhaṃ tatra pūjyamāno maharṣibhiḥ /",
    "GE09ram_03pu:502": " jagāma cāśramāṃs teṣāṃ paryāyeṇa tapasvinām // Ram_3,10.22 //",
    "GE09ram_03pu:503": " yeṣām uṣitavān pūrvaṃ sakāśe sa mahāstravit /",
    "GE09ram_03pu:504": " kvacit paridaśān māsān ekaṃ saṃvatsaraṃ kvacit // Ram_3,10.23 //",
    "GE09ram_03pu:505": " kvacic ca caturo māsān pañcaṣaṭ cāparān kvacit /",
    "GE09ram_03pu:506": " aparatrādhikān māsān adhyardham adhikaṃ kvacit // Ram_3,10.24 //",
    "GE09ram_03pu:507": " trīn māsān aṣṭamāsāṃś ca rāghavo nyavasat sukham /",
    "GE09ram_03pu:508": " tathā saṃvasatas tasya munīnām āśrameṣu vai /",
    "GE09ram_03pu:509": " ramataś cānukūlyena yayuḥ saṃvatsarā daśa // Ram_3,10.25 //",
    "GE09ram_03pu:510": " parisṛtya ca dharmajño rāghavaḥ saha sītayā /",
    "GE09ram_03pu:511": " sutīkṣṇasyāśramaṃ śrīmān punar evājagāma ha // Ram_3,10.26 //",
    "GE09ram_03pu:512": " sa tam āśramam āgamya munibhiḥ pratipūjitaḥ /",
    "GE09ram_03pu:513": " tatrāpi nyavasad rāmaḥ kaṃcit kālam ariṃdamaḥ // Ram_3,10.27 //",
    "GE09ram_03pu:514": " athāśramastho vinayāt kadācit taṃ mahāmunim /",
    "GE09ram_03pu:515": " upāsīnaḥ sa kākutsthaḥ sutīkṣṇam idam abravīt // Ram_3,10.28 //",
    "GE09ram_03pu:516": " asminn araṇye bhagavann agastyo munisattamaḥ /",
    "GE09ram_03pu:517": " vasatīti mayā nityaṃ kathāḥ kathayatāṃ śrutam // Ram_3,10.29 //",
    "GE09ram_03pu:518": " na tu jānāmi taṃ deśaṃ vanasyāsya mahattayā /",
    "GE09ram_03pu:519": " kutrāśramapadaṃ puṇyaṃ maharṣes tasya dhīmataḥ // Ram_3,10.30 //",
    "GE09ram_03pu:520": " prasādāt tatra bhavataḥ sānujaḥ saha sītayā /",
    "GE09ram_03pu:521": " agastyam abhigaccheyam abhivādayituṃ munim // Ram_3,10.31 //",
    "GE09ram_03pu:522": " manoratho mahān eṣa hṛdi samparivartate /",
    "GE09ram_03pu:523": " yad ahaṃ taṃ munivaraṃ śuśrūṣeyam api svayam // Ram_3,10.32 //",
    "GE09ram_03pu:524": " iti rāmasya sa muniḥ śrutvā dharmātmano vacaḥ /",
    "GE09ram_03pu:525": " sutīkṣṇaḥ pratyuvācedaṃ prīto daśarathātmajam // Ram_3,10.33 //",
    "GE09ram_03pu:526": " aham apy etad eva tvāṃ vaktukāmaḥ salakṣmaṇam /",
    "GE09ram_03pu:527": " agastyam abhigaccheti sītayā saha rāghava // Ram_3,10.34 //",
    "GE09ram_03pu:528": " diṣṭyā tv idānīm arthe 'smin svayam eva bravīṣi mām /",
    "GE09ram_03pu:529": " aham ākhyāsi te vatsa yatrāgastyo mahāmuniḥ // Ram_3,10.35 //",
    "GE09ram_03pu:530": " yojanāny āśramāt tāta yāhi catvāri vai tataḥ /",
    "GE09ram_03pu:531": " dakṣiṇena mahāñ śrīmān agastyabhrātur āśramaḥ // Ram_3,10.36 //",
    "GE09ram_03pu:532": " sthalaprāye vanoddeśe pippalīvanaśobhite /",
    "GE09ram_03pu:533": " bahupuṣpaphale ramye nānāśakuninādite // Ram_3,10.37 //",
    "GE09ram_03pu:534": " padminyo vividhās tatra prasannasalilāḥ śivāḥ /",
    "GE09ram_03pu:535": " haṃsakāraṇḍavākīrṇāś cakravākopaśobhitāḥ // Ram_3,10.38 //",
    "GE09ram_03pu:536": " tatraikāṃ rajanīm uṣya prabhāte rāma gamyatām /",
    "GE09ram_03pu:537": " dakṣiṇāṃ diśam āsthāya vanakhaṇḍasya pārśvataḥ // Ram_3,10.39 //",
    "GE09ram_03pu:538": " tatrāgastyāśramapadaṃ gatvā yojanam antaram /",
    "GE09ram_03pu:539": " ramaṇīye vanoddeśe bahupādapasaṃvṛte /",
    "GE09ram_03pu:540": " raṃsyate tatra vaidehī lakṣmaṇaś ca tvayā saha // Ram_3,10.40 //",
    "GE09ram_03pu:541": " sa hi ramyo vanoddeśo bahupādapasaṃkulaḥ /",
    "GE09ram_03pu:542": " yadi buddhiḥ kṛtā draṣṭum agastyaṃ taṃ mahāmunim /",
    "GE09ram_03pu:543": " adyaiva gamane buddhiṃ rocayasva mahāyaśaḥ // Ram_3,10.41 //",
    "GE09ram_03pu:544": " iti rāmo muneḥ śrutvā saha bhrātrābhivādya ca /",
    "GE09ram_03pu:545": " pratasthe 'gastyam uddiśya sānujaḥ saha sītayā // Ram_3,10.42 //",
    "GE09ram_03pu:546": " paśyan vanāni citrāṇi parvatāṃś cābhrasaṃnibhān /",
    "GE09ram_03pu:547": " sarāṃsi saritaś caiva pathi mārgavaśānugāḥ // Ram_3,10.43 //",
    "GE09ram_03pu:548": " sutīkṣṇenopadiṣṭena gatvā tena pathā sukham /",
    "GE09ram_03pu:549": " idaṃ paramasaṃhṛṣṭo vākyaṃ lakṣmaṇam abravīt // Ram_3,10.44 //",
    "GE09ram_03pu:550": " etad evāśramapadaṃ nūnaṃ tasya mahātmanaḥ /",
    "GE09ram_03pu:551": " agastyasya muner bhrātur dṛśyate puṇyakarmaṇaḥ // Ram_3,10.45 //",
    "GE09ram_03pu:552": " yathā hīme vanasyāsya jñātāḥ pathi sahasraśaḥ /",
    "GE09ram_03pu:553": " saṃnatāḥ phalabhāreṇa puṣpabhāreṇa ca drumāḥ // Ram_3,10.46 //",
    "GE09ram_03pu:554": " pippalīnāṃ ca pakvānāṃ vanād asmād upāgataḥ /",
    "GE09ram_03pu:555": " gandho 'yaṃ pavanotkṣiptaḥ sahasā kaṭukodayaḥ // Ram_3,10.47 //",
    "GE09ram_03pu:556": " tatra tatra ca dṛśyante saṃkṣiptāḥ kāṣṭhasaṃcayāḥ /",
    "GE09ram_03pu:557": " lūnāś ca pathi dṛśyante darbhā vaiḍūryavarcasaḥ // Ram_3,10.48 //",
    "GE09ram_03pu:558": " etac ca vanamadhyasthaṃ kṛṣṇābhraśikharopamam /",
    "GE09ram_03pu:559": " pāvakasyāśramasthasya dhūmāgraṃ sampradṛśyate // Ram_3,10.49 //",
    "GE09ram_03pu:560": " vivikteṣu ca tīrtheṣu kṛtasnānā dvijātayaḥ /",
    "GE09ram_03pu:561": " puṣpopahāraṃ kurvanti kusumaiḥ svayam ārjitaiḥ // Ram_3,10.50 //",
    "GE09ram_03pu:562": " tat sutīkṣṇasya vacanaṃ yathā saumya mayā śrutam /",
    "GE09ram_03pu:563": " agastyasyāśramo bhrātur nūnam eṣa bhaviṣyati // Ram_3,10.51 //",
    "GE09ram_03pu:564": " nigṛhya tarasā mṛtyuṃ lokānāṃ hitakāmyayā /",
    "GE09ram_03pu:565": " yasya bhrātrā kṛteyaṃ dik śaraṇyā puṇyakarmaṇā // Ram_3,10.52 //",
    "GE09ram_03pu:566": " ihaikadā kila krūro vātāpir api celvalaḥ /",
    "GE09ram_03pu:567": " bhrātarau sahitāv āstāṃ brāhmaṇaghnau mahāsurau // Ram_3,10.53 //",
    "GE09ram_03pu:568": " dhārayan brāhmaṇaṃ rūpam ilvalaḥ saṃskṛtaṃ vadan /",
    "GE09ram_03pu:569": " āmantrayati viprān sa śrāddham uddiśya nirghṛṇaḥ // Ram_3,10.54 //",
    "GE09ram_03pu:570": " bhrātaraṃ saṃskṛtaṃ bhrātā tatas taṃ meṣarūpiṇam /",
    "GE09ram_03pu:571": " tān dvijān bhojayāmāsa śrāddhadṛṣṭena karmaṇā // Ram_3,10.55 //",
    "GE09ram_03pu:572": " tato bhuktavatāṃ teṣāṃ viprāṇām ilvalo 'bravīt /",
    "GE09ram_03pu:573": " vātāpe niṣkramasveti svareṇa mahatā vadan // Ram_3,10.56 //",
    "GE09ram_03pu:574": " tato bhrātur vacaḥ śrutvā vātāpir meṣavan nadan /",
    "GE09ram_03pu:575": " bhittvā bhittvā śarīrāṇi brāhmaṇānāṃ viniṣpatat // Ram_3,10.57 //",
    "GE09ram_03pu:576": " brāhmaṇānāṃ sahasrāṇi tair evaṃ kāmarūpibhiḥ /",
    "GE09ram_03pu:577": " vināśitāni saṃhatya nityaśaḥ piśitāśanaiḥ // Ram_3,10.58 //",
    "GE09ram_03pu:578": " agastyena tadā devaiḥ prārthitena maharṣiṇā /",
    "GE09ram_03pu:579": " anubhūya kila śrāddhe bhakṣitaḥ sa mahāsuraḥ // Ram_3,10.59 //",
    "GE09ram_03pu:580": " tataḥ sampannam ity uktvā dattvā hastāvasecanam /",
    "GE09ram_03pu:581": " bhrātaraṃ niṣkramasveti ilvalaḥ so 'bhyabhāṣata // Ram_3,10.60 //",
    "GE09ram_03pu:582": " taṃ tathā bhāṣamāṇaṃ tu bhrātaraṃ vipraghātinam /",
    "GE09ram_03pu:583": " abravīt prahasan dhīmān agastyo munisattamaḥ // Ram_3,10.61 //",
    "GE09ram_03pu:584": " kuto niṣkramituṃ śaktir mayā jīrṇasya rakṣasaḥ /",
    "GE09ram_03pu:585": " bhrātus te meṣarūpasya gatasya yamasādanam // Ram_3,10.62 //",
    "GE09ram_03pu:586": " atha tasya vacaḥ śrutvā bhrātur nidhanasaṃśritam /",
    "GE09ram_03pu:587": " pradharṣayitum ārebhe muniṃ krodhān niśācaraḥ // Ram_3,10.63 //",
    "GE09ram_03pu:588": " so 'bhyadravad dvijendraṃ taṃ muninā dīptatejasā /",
    "GE09ram_03pu:589": " cakṣuṣānalakalpena nirdagdho nidhanaṃ gataḥ // Ram_3,10.64 //",
    "GE09ram_03pu:590": " tasyāyam āśramo bhrātus taṭākavanaśobhitaḥ /",
    "GE09ram_03pu:591": " viprānukampayā yena karmedaṃ duṣkaraṃ kṛtam // Ram_3,10.65 //",
    "GE09ram_03pu:592": " evaṃ kathayamānasya tasya saumitriṇā saha /",
    "GE09ram_03pu:593": " rāmasyāstaṃ gataḥ sūryaḥ saṃdhyākālo 'bhyavartata // Ram_3,10.66 //",
    "GE09ram_03pu:594": " upāsya paścimāṃ saṃdhyāṃ saha bhrātrā yathāvidhi /",
    "GE09ram_03pu:595": " praviveśāśramapadaṃ tam ṛṣiṃ cābhyavādayan // Ram_3,10.67 //",
    "GE09ram_03pu:596": " samyak pratigṛhītas tu muninā tena rāghavaḥ /",
    "GE09ram_03pu:597": " nyavasat tāṃ niśām ekāṃ prāśya mūlaphalāni ca // Ram_3,10.68 //",
    "GE09ram_03pu:598": " tasyāṃ rātryāṃ vyatītāyāṃ vimale sūryamaṇḍale /",
    "GE09ram_03pu:599": " bhrātaraṃ tam agastyasya āmantrayata rāghavaḥ // Ram_3,10.69 //",
    "GE09ram_03pu:600": " abhivādaye tvā bhagavan sukham adhyuṣito niśām /",
    "GE09ram_03pu:601": " āmantraye tvāṃ gacchāmi guruṃ te draṣṭum agrajam // Ram_3,10.70 //",
    "GE09ram_03pu:602": " gamyatām iti tenokto jagāma raghunandanaḥ /",
    "GE09ram_03pu:603": " yathoddiṣṭena mārgeṇa vanaṃ tac cāvalokayan // Ram_3,10.71 //",
    "GE09ram_03pu:604": " nīvārān panasāṃs tālāṃs timiśān vañjulān dhavān /",
    "GE09ram_03pu:605": " ciribilvān madhūkāṃś ca bilvān api ca tindukān // Ram_3,10.72 //",
    "GE09ram_03pu:606": " puṣpitān puṣpitāgrābhir latābhir anuveṣṭitān /",
    "GE09ram_03pu:607": " dadarśa rāmaḥ śataśas tatra kāntārapādapān // Ram_3,10.73 //",
    "GE09ram_03pu:608": " hastihastair vimṛditān vānarair upaśobhitān /",
    "GE09ram_03pu:609": " mattaiḥ śakunisaṃghaiś ca śataśaḥ pratināditān // Ram_3,10.74 //",
    "GE09ram_03pu:610": " tato 'bravīt samīpasthaṃ rāmo rājīvalocanaḥ /",
    "GE09ram_03pu:611": " pṛṣṭhato 'nugataṃ vīraṃ lakṣmaṇaṃ lakṣmivardhanam // Ram_3,10.75 //",
    "GE09ram_03pu:612": " snigdhapattrā yathā vṛkṣā yathā kṣāntā mṛgadvijāḥ /",
    "GE09ram_03pu:613": " āśramo nātidūrastho maharṣer bhāvitātmanaḥ // Ram_3,10.76 //",
    "GE09ram_03pu:614": " agastya iti vikhyāto loke svenaiva karmaṇā /",
    "GE09ram_03pu:615": " āśramo dṛśyate tasya pariśrāntaśramāpahaḥ // Ram_3,10.77 //",
    "GE09ram_03pu:616": " prājyadhūmākulavanaś cīramālāpariṣkṛtaḥ /",
    "GE09ram_03pu:617": " praśāntamṛgayūthaś ca nānāśakunināditaḥ // Ram_3,10.78 //",
    "GE09ram_03pu:618": " nigṛhya tarasā mṛtyuṃ lokānāṃ hitakāmyayā /",
    "GE09ram_03pu:619": " dakṣiṇā dik kṛtā yena śaraṇyā puṇyakarmaṇā // Ram_3,10.79 //",
    "GE09ram_03pu:620": " tasyedam āśramapadaṃ prabhāvād yasya rākṣasaiḥ /",
    "GE09ram_03pu:621": " dig iyaṃ dakṣiṇā trāsād dṛśyate nopabhujyate // Ram_3,10.80 //",
    "GE09ram_03pu:622": " yadāprabhṛti cākrāntā dig iyaṃ puṇyakarmaṇā /",
    "GE09ram_03pu:623": " tadā prabhṛti nirvairāḥ praśāntā rajanīcarāḥ // Ram_3,10.81 //",
    "GE09ram_03pu:624": " nāmnā ceyaṃ bhagavato dakṣiṇā dik pradakṣiṇā /",
    "GE09ram_03pu:625": " prathitā triṣu lokeṣu durdharṣā krūrakarmabhiḥ // Ram_3,10.82 //",
    "GE09ram_03pu:626": " mārgaṃ niroddhuṃ satataṃ bhāskarasyācalottamaḥ /",
    "GE09ram_03pu:627": " saṃdeśaṃ pālayaṃs tasya vindhyaḥ śailo na vardhate // Ram_3,10.83 //",
    "GE09ram_03pu:628": " ayaṃ dīrghāyuṣas tasya loke viśrutakarmaṇaḥ /",
    "GE09ram_03pu:629": " agastyasyāśramaḥ śrīmān vinītamṛgasevitaḥ // Ram_3,10.84 //",
    "GE09ram_03pu:630": " eṣa lokārcitaḥ sādhur hite nityaṃ rataḥ satām /",
    "GE09ram_03pu:631": " asmān adhigatān eṣa śreyasā yojayiṣyati // Ram_3,10.85 //",
    "GE09ram_03pu:632": " ārādhayiṣyāmy atrāham agastyaṃ taṃ mahāmunim /",
    "GE09ram_03pu:633": " śeṣaṃ ca vanavāsasya saumya vatsyāmy ahaṃ prabho // Ram_3,10.86 //",
    "GE09ram_03pu:634": " atra devāḥ sagandharvāḥ siddhāś ca paramarṣayaḥ /",
    "GE09ram_03pu:635": " agastyaṃ niyatāhāraṃ satataṃ paryupāsate // Ram_3,10.87 //",
    "GE09ram_03pu:636": " nātra jīven mṛṣāvādī krūro vā yadi vā śaṭhaḥ /",
    "GE09ram_03pu:637": " nṛśaṃsaḥ kāmavṛtto vā munir eṣa tathāvidhaḥ // Ram_3,10.88 //",
    "GE09ram_03pu:638": " atra devāś ca yakṣāś ca nāgāś ca patagaiḥ saha /",
    "GE09ram_03pu:639": " vasanti niyatāhārā dharmam ārādhayiṣṇavaḥ // Ram_3,10.89 //",
    "GE09ram_03pu:640": " atra siddhā mahātmāno vimānaiḥ sūryasaṃnibhaiḥ /",
    "GE09ram_03pu:641": " tyaktvā dehān navair dehaiḥ svaryātāḥ paramarṣayaḥ // Ram_3,10.90 //",
    "GE09ram_03pu:642": " yakṣatvam amaratvaṃ ca rājyāni vividhāni ca /",
    "GE09ram_03pu:643": " atra devāḥ prayacchanti bhūtair ārādhitāḥ śubhaiḥ // Ram_3,10.91 //",
    "GE09ram_03pu:644": " āgatāḥ smāśramapadaṃ saumitre praviśāgrataḥ /",
    "GE09ram_03pu:645": " nivedayeha māṃ prāptam ṛṣaye saha sītayā // Ram_3,10.92 //",
    "GE09ram_03pu:646": " sa praviśyāśramapadaṃ lakṣmaṇo rāghavānujaḥ /",
    "GE09ram_03pu:647": " agastyaśiṣyam āsādya vākyam etad uvāca ha // Ram_3,11.1 //",
    "GE09ram_03pu:648": " rājā daśaratho nāma jyeṣṭhas tasya suto balī /",
    "GE09ram_03pu:649": " rāmaḥ prāpto muniṃ draṣṭuṃ bhāryayā saha sītayā // Ram_3,11.2 //",
    "GE09ram_03pu:650": " lakṣmaṇo nāma tasyāhaṃ bhrātā tv avarajo hitaḥ /",
    "GE09ram_03pu:651": " anukūlaś ca bhaktaś ca yadi te śrotram āgataḥ // Ram_3,11.3 //",
    "GE09ram_03pu:652": " te vayaṃ vanam atyugraṃ praviṣṭāḥ pitṛśāsanāt /",
    "GE09ram_03pu:653": " draṣṭum icchāmahe sarve bhagavantaṃ nivedyatām // Ram_3,11.4 //",
    "GE09ram_03pu:654": " tasya tadvacanaṃ śrutvā lakṣmaṇasya tapodhanaḥ /",
    "GE09ram_03pu:655": " tathety uktvāgniśaraṇaṃ praviveśa niveditum // Ram_3,11.5 //",
    "GE09ram_03pu:656": " sa praviśya muniśreṣṭhaṃ tapasā duṣpradharṣaṇam /",
    "GE09ram_03pu:657": " kṛtāñjalir uvācedaṃ rāmāgamanam añjasā // Ram_3,11.6 //",
    "GE09ram_03pu:658": " putrau daśarathasyemau rāmo lakṣmaṇa eva ca /",
    "GE09ram_03pu:659": " praviṣṭāv āśramapadaṃ sītayā saha bhāryayā // Ram_3,11.7 //",
    "GE09ram_03pu:660": " draṣṭuṃ bhavantam āyātau śuśrūṣārtham ariṃdamau /",
    "GE09ram_03pu:661": " yad atrānantaraṃ tattvam ājñāpayitum arhasi // Ram_3,11.8 //",
    "GE09ram_03pu:662": " tataḥ śiṣyād upaśrutya prāptaṃ rāmaṃ salakṣmaṇam /",
    "GE09ram_03pu:663": " vaidehīṃ ca mahābhāgām idaṃ vacanam abravīt // Ram_3,11.9 //",
    "GE09ram_03pu:664": " diṣṭyā rāmaś cirasyādya draṣṭuṃ māṃ samupāgataḥ /",
    "GE09ram_03pu:665": " manasā kāṅkṣitaṃ hy asya mayāpy āgamanaṃ prati // Ram_3,11.10 //",
    "GE09ram_03pu:666": " gamyatāṃ satkṛto rāmaḥ sabhāryaḥ sahalakṣmaṇaḥ /",
    "GE09ram_03pu:667": " praveśyatāṃ samīpaṃ me kiṃ cāsau na praveśitaḥ // Ram_3,11.11 //",
    "GE09ram_03pu:668": " evam uktas tu muninā dharmajñena mahātmanā /",
    "GE09ram_03pu:669": " abhivādyābravīc chiṣyas tatheti niyatāñjaliḥ // Ram_3,11.12 //",
    "GE09ram_03pu:670": " tato niṣkramya saṃbhrāntaḥ śiṣyo lakṣmaṇam abravīt /",
    "GE09ram_03pu:671": " kvāsau rāmo muniṃ draṣṭum etu praviśatu svayam // Ram_3,11.13 //",
    "GE09ram_03pu:672": " tato gatvāśramapadaṃ śiṣyeṇa sahalakṣmaṇaḥ /",
    "GE09ram_03pu:673": " darśayāmāsa kākutsthaṃ sītāṃ ca janakātmajām // Ram_3,11.14 //",
    "GE09ram_03pu:674": " taṃ śiṣyaḥ praśritaṃ vākyam agastyavacanaṃ bruvan /",
    "GE09ram_03pu:675": " prāveśayad yathānyāyaṃ satkārārthaṃ susatkṛtam // Ram_3,11.15 //",
    "GE09ram_03pu:676": " praviveśa tato rāmaḥ sītayā sahalakṣmaṇaḥ /",
    "GE09ram_03pu:677": " praśāntahariṇākīrṇam āśramaṃ hy avalokayan // Ram_3,11.16 //",
    "GE09ram_03pu:678": " sa tatra brahmaṇaḥ sthānam agneḥ sthānaṃ tathaiva ca /",
    "GE09ram_03pu:679": " viṣṇoḥ sthānaṃ mahendrasya sthānaṃ caiva vivasvataḥ // Ram_3,11.17 //",
    "GE09ram_03pu:680": " somasthānaṃ bhagasthānaṃ sthānaṃ kauberam eva ca /",
    "GE09ram_03pu:681": " dhātur vidhātuḥ sthānaṃ ca vāyoḥ sthānaṃ tathaiva ca // Ram_3,11.18 //",
    "GE09ram_03pu:682": " tataḥ śiṣyaiḥ parivṛto munir apy abhiniṣpatat /",
    "GE09ram_03pu:683": " taṃ dadarśāgrato rāmo munīnāṃ dīptatejasam /",
    "GE09ram_03pu:684": " abravīd vacanaṃ vīro lakṣmaṇaṃ lakṣmivardhanam // Ram_3,11.19 //",
    "GE09ram_03pu:685": " eṣa lakṣmaṇa niṣkrāmaty agastyo bhagavān ṛṣiḥ /",
    "GE09ram_03pu:686": " audāryeṇāvagacchāmi nidhānaṃ tapasām imam // Ram_3,11.20 //",
    "GE09ram_03pu:687": " evam uktvā mahābāhur agastyaṃ sūryavarcasam /",
    "GE09ram_03pu:688": " jagrāha paramaprītas tasya pādau paraṃtapaḥ // Ram_3,11.21 //",
    "GE09ram_03pu:689": " abhivādya tu dharmātmā tasthau rāmaḥ kṛtāñjaliḥ /",
    "GE09ram_03pu:690": " sītayā saha vaidehyā tadā rāmaḥ salakṣmaṇaḥ // Ram_3,11.22 //",
    "GE09ram_03pu:691": " pratigṛhya ca kākutstham arcayitvāsanodakaiḥ /",
    "GE09ram_03pu:692": " kuśalapraśnam uktvā ca āsyatām iti so 'bravīt // Ram_3,11.23 //",
    "GE09ram_03pu:693": " agniṃ hutvā pradāyārghyam atithiṃ pratipūjya ca /",
    "GE09ram_03pu:694": " vānaprasthena dharmeṇa sa teṣāṃ bhojanaṃ dadau // Ram_3,11.24 //",
    "GE09ram_03pu:695": " prathamaṃ copaviśyātha dharmajño munipuṃgavaḥ /",
    "GE09ram_03pu:696": " uvāca rāmam āsīnaṃ prāñjaliṃ dharmakovidam // Ram_3,11.25 //",
    "GE09ram_03pu:697": " anyathā khalu kākutstha tapasvī samudācaran /",
    "GE09ram_03pu:698": " duḥsākṣīva pare loke svāni māṃsāni bhakṣayet // Ram_3,11.26 //",
    "GE09ram_03pu:699": " rājā sarvasya lokasya dharmacārī mahārathaḥ /",
    "GE09ram_03pu:700": " pūjanīyaś ca mānyaś ca bhavān prāptaḥ priyātithiḥ // Ram_3,11.27 //",
    "GE09ram_03pu:701": " evam uktvā phalair mūlaiḥ puṣpaiś cānyaiś ca rāghavam /",
    "GE09ram_03pu:702": " pūjayitvā yathākāmaṃ punar eva tato 'bravīt // Ram_3,11.28 //",
    "GE09ram_03pu:703": " idaṃ divyaṃ mahac cāpaṃ hemavajravibhūṣitam /",
    "GE09ram_03pu:704": " vaiṣṇavaṃ puruṣavyāghra nirmitaṃ viśvakarmaṇā // Ram_3,11.29 //",
    "GE09ram_03pu:705": " amoghaḥ sūryasaṃkāśo brahmadattaḥ śarottamaḥ /",
    "GE09ram_03pu:706": " datto mama mahendreṇa tūṇī cākṣayasāyakau // Ram_3,11.30 //",
    "GE09ram_03pu:707": " sampūrṇau niśitair bāṇair jvaladbhir iva pāvakaiḥ /",
    "GE09ram_03pu:708": " mahārajatakośo 'yam asir hemavibhūṣitaḥ // Ram_3,11.31 //",
    "GE09ram_03pu:709": " anena dhanuṣā rāma hatvā saṃkhye mahāsurān /",
    "GE09ram_03pu:710": " ājahāra śriyaṃ dīptāṃ purā viṣṇur divaukasām // Ram_3,11.32 //",
    "GE09ram_03pu:711": " tad dhanus tau ca tūṇīrau śaraṃ khaḍgaṃ ca mānada /",
    "GE09ram_03pu:712": " jayāya pratigṛhṇīṣva vajraṃ vajradharo yathā // Ram_3,11.33 //",
    "GE09ram_03pu:713": " evam uktvā mahātejāḥ samastaṃ tad varāyudham /",
    "GE09ram_03pu:714": " dattvā rāmāya bhagavān agastyaḥ punar abravīt // Ram_3,11.34 //",
    "GE09ram_03pu:715": " rāma prīto 'smi bhadraṃ te parituṣṭo 'smi lakṣmaṇa /",
    "GE09ram_03pu:716": " abhivādayituṃ yan māṃ prāptau sthaḥ saha sītayā // Ram_3,12.1 //",
    "GE09ram_03pu:717": " adhvaśrameṇa vāṃ khedo bādhate pracuraśramaḥ /",
    "GE09ram_03pu:718": " vyaktam utkaṇṭhate cāpi maithilī janakātmajā // Ram_3,12.2 //",
    "GE09ram_03pu:719": " eṣā hi sukumārī ca duḥkhaiś ca na vimānitā /",
    "GE09ram_03pu:720": " prājyadoṣaṃ vanaṃ prāptā bhartṛsnehapracoditā // Ram_3,12.3 //",
    "GE09ram_03pu:721": " yathaiṣā ramate rāma iha sītā tathā kuru /",
    "GE09ram_03pu:722": " duṣkaraṃ kṛtavaty eṣā vane tvām anugacchatī // Ram_3,12.4 //",
    "GE09ram_03pu:723": " eṣā hi prakṛtiḥ strīṇām āsṛṣṭe raghunandana /",
    "GE09ram_03pu:724": " samastham anurajyante viṣamasthaṃ tyajanti ca // Ram_3,12.5 //",
    "GE09ram_03pu:725": " śatahradānāṃ lolatvaṃ śastrāṇāṃ tīkṣṇatāṃ tathā /",
    "GE09ram_03pu:726": " garuḍānilayoḥ śaighryam anugacchanti yoṣitaḥ // Ram_3,12.6 //",
    "GE09ram_03pu:727": " iyaṃ tu bhavato bhāryā doṣair etair vivarjitā /",
    "GE09ram_03pu:728": " ślāghyā ca vyapadeśyā ca yathā devī hy arundhatī // Ram_3,12.7 //",
    "GE09ram_03pu:729": " alaṃkṛto 'yaṃ deśaś ca yatra saumitriṇā saha /",
    "GE09ram_03pu:730": " vaidehyā cānayā rāma vatsyasi tvam ariṃdama // Ram_3,12.8 //",
    "GE09ram_03pu:731": " evam uktas tu muninā rāghavaḥ saṃyatāñjaliḥ /",
    "GE09ram_03pu:732": " uvāca praśritaṃ vākyam ṛṣiṃ dīptam ivānalam // Ram_3,12.9 //",
    "GE09ram_03pu:733": " dhanyo 'smy anugṛhīto 'smi yasya me munipuṃgavaḥ /",
    "GE09ram_03pu:734": " guṇaiḥ sabhrātṛbhāryasya varadaḥ parituṣyati // Ram_3,12.10 //",
    "GE09ram_03pu:735": " kiṃ tu vyādiśa me deśaṃ sodakaṃ bahukānanam /",
    "GE09ram_03pu:736": " yatrāśramapadaṃ kṛtvā vaseyaṃ nirataḥ sukham // Ram_3,12.11 //",
    "GE09ram_03pu:737": " tato 'bravīn muniśreṣṭhaḥ śrutvā rāmasya bhāṣitam /",
    "GE09ram_03pu:738": " dhyātvā muhūrtaṃ dharmātmā dhīro dhīrataraṃ vacaḥ // Ram_3,12.12 //",
    "GE09ram_03pu:739": " ito dviyojane tāta bahumūlaphalodakaḥ /",
    "GE09ram_03pu:740": " deśo bahumṛgaḥ śrīmān pañcavaṭy abhiviśrutaḥ // Ram_3,12.13 //",
    "GE09ram_03pu:741": " tatra gatvāśramapadaṃ kṛtvā saumitriṇā saha /",
    "GE09ram_03pu:742": " ramasva tvaṃ pitur vākyaṃ yathoktam anupālayan // Ram_3,12.14 //",
    "GE09ram_03pu:743": " vidito hy eṣa vṛttānto mama sarvas tavānagha /",
    "GE09ram_03pu:744": " tapasaś ca prabhāvena snehād daśarathasya ca // Ram_3,12.15 //",
    "GE09ram_03pu:745": " hṛdayasthaś ca te chando vijñātas tapasā mayā /",
    "GE09ram_03pu:746": " iha vāsaṃ pratijñāya mayā saha tapovane // Ram_3,12.16 //",
    "GE09ram_03pu:747": " ataś ca tvām ahaṃ brūmi gaccha pañcavaṭīm iti /",
    "GE09ram_03pu:748": " sa hi ramyo vanoddeśo maithilī tatra raṃsyate // Ram_3,12.17 //",
    "GE09ram_03pu:749": " sa deśaḥ ślāghanīyaś ca nātidūre ca rāghava /",
    "GE09ram_03pu:750": " godāvaryāḥ samīpe ca maithilī tatra raṃsyate // Ram_3,12.18 //",
    "GE09ram_03pu:751": " prājyamūlaphalaiś caiva nānādvijagaṇair yutaḥ /",
    "GE09ram_03pu:752": " viviktaś ca mahābāho puṇyo ramyas tathaiva ca // Ram_3,12.19 //",
    "GE09ram_03pu:753": " bhavān api sadāraś ca śaktaś ca parirakṣaṇe /",
    "GE09ram_03pu:754": " api cātra vasan rāmas tāpasān pālayiṣyasi // Ram_3,12.20 //",
    "GE09ram_03pu:755": " etad ālakṣyate vīra madhūkānāṃ mahad vanam /",
    "GE09ram_03pu:756": " uttareṇāsya gantavyaṃ nyagrodham abhigacchatā // Ram_3,12.21 //",
    "GE09ram_03pu:757": " tataḥ sthalam upāruhya parvatasyāvidūrataḥ /",
    "GE09ram_03pu:758": " khyātaḥ pañcavaṭīty eva nityapuṣpitakānanaḥ // Ram_3,12.22 //",
    "GE09ram_03pu:759": " agastyenaivam uktas tu rāmaḥ saumitriṇā saha /",
    "GE09ram_03pu:760": " satkṛtyāmantrayāmāsa tam ṛṣiṃ satyavādinam // Ram_3,12.23 //",
    "GE09ram_03pu:761": " tau tu tenābhyanujñātau kṛtapādābhivandanau /",
    "GE09ram_03pu:762": " tadāśramāt pañcavaṭīṃ jagmatuḥ saha sītayā // Ram_3,12.24 //",
    "GE09ram_03pu:763": " gṛhītacāpau tu narādhipātmajau viṣaktatūṇī samareṣv akātarau /",
    "GE09ram_03pu:764": " yathopadiṣṭena pathā maharṣiṇā prajagmatuḥ pañcavaṭīṃ samāhitau //",
    "GE09ram_03pu:765": " atha pañcavaṭīṃ gacchann antarā raghunandanaḥ /",
    "GE09ram_03pu:766": " āsasāda mahākāyaṃ gṛdhraṃ bhīmaparākramam // Ram_3,13.1 //",
    "GE09ram_03pu:767": " taṃ dṛṣṭvā tau mahābhāgau vanasthaṃ rāmalakṣmaṇau /",
    "GE09ram_03pu:768": " menāte rākṣasaṃ pakṣiṃ bruvāṇau ko bhavān iti // Ram_3,13.2 //",
    "GE09ram_03pu:769": " sa tau madhurayā vācā saumyayā prīṇayann iva /",
    "GE09ram_03pu:770": " uvāca vatsa māṃ viddhi vayasyaṃ pitur ātmanaḥ // Ram_3,13.3 //",
    "GE09ram_03pu:771": " sa taṃ pitṛsakhaṃ buddhvā pūjayāmāsa rāghavaḥ /",
    "GE09ram_03pu:772": " sa tasya kulam avyagram atha papraccha nāma ca // Ram_3,13.4 //",
    "GE09ram_03pu:773": " rāmasya vacanaṃ śrutvā kulam ātmānam eva ca /",
    "GE09ram_03pu:774": " ācacakṣe dvijas tasmai sarvabhūtasamudbhavam // Ram_3,13.5 //",
    "GE09ram_03pu:775": " pūrvakāle mahābāho ye prajāpatayo 'bhavan /",
    "GE09ram_03pu:776": " tān me nigadataḥ sarvān āditaḥ śṛṇu rāghava // Ram_3,13.6 //",
    "GE09ram_03pu:777": " kardamaḥ prathamas teṣāṃ vikṛtas tadanantaram /",
    "GE09ram_03pu:778": " śeṣaś ca saṃśrayaś caiva bahuputraś ca vīryavān // Ram_3,13.7 //",
    "GE09ram_03pu:779": " sthāṇur marīcir atriś ca kratuś caiva mahābalaḥ /",
    "GE09ram_03pu:780": " pulastyaś cāṅgirāś caiva pracetāḥ pulahas tathā // Ram_3,13.8 //",
    "GE09ram_03pu:781": " dakṣo vivasvān aparo 'riṣṭanemiś ca rāghava /",
    "GE09ram_03pu:782": " kaśyapaś ca mahātejās teṣām āsīc ca paścimaḥ // Ram_3,13.9 //",
    "GE09ram_03pu:783": " prajāpates tu dakṣasya babhūvur iti naḥ śrutam /",
    "GE09ram_03pu:784": " ṣaṣṭir duhitaro rāma yaśasvinyo mahāyaśaḥ // Ram_3,13.10 //",
    "GE09ram_03pu:785": " kaśyapaḥ pratijagrāha tāsām aṣṭau sumadhyamāḥ /",
    "GE09ram_03pu:786": " aditiṃ ca ditiṃ caiva danum api ca kālakām // Ram_3,13.11 //",
    "GE09ram_03pu:787": " tāmrāṃ krodhavaśāṃ caiva manuṃ cāpy analām api /",
    "GE09ram_03pu:788": " tās tu kanyās tataḥ prītaḥ kaśyapaḥ punar abravīt // Ram_3,13.12 //",
    "GE09ram_03pu:789": " putrāṃs trailokyabhartṝn vai janayiṣyatha matsamān /",
    "GE09ram_03pu:790": " aditis tanmanā rāma ditiś ca danur eva ca // Ram_3,13.13 //",
    "GE09ram_03pu:791": " kālakā ca mahābāho śeṣās tv amanaso 'bhavan /",
    "GE09ram_03pu:792": " adityāṃ jajñire devās trayastriṃśad ariṃdama // Ram_3,13.14 //",
    "GE09ram_03pu:793": " ādityā vasavo rudrā aśvinau ca paraṃtapa /",
    "GE09ram_03pu:794": " ditis tv ajanayat putrān daityāṃs tāta yaśasvinaḥ // Ram_3,13.15 //",
    "GE09ram_03pu:795": " teṣām iyaṃ vasumatī purāsīt savanārṇavā /",
    "GE09ram_03pu:796": " danus tv ajanayat putram aśvagrīvam ariṃdama // Ram_3,13.16 //",
    "GE09ram_03pu:797": " narakaṃ kālakaṃ caiva kālakāpi vyajāyata /",
    "GE09ram_03pu:798": " krauñcīṃ bhāsīṃ tathā śyenīṃ dhṛtarāṣṭrīṃ tathā śukīm // Ram_3,13.17 //",
    "GE09ram_03pu:799": " tāmrāpi suṣuve kanyāḥ pañcaitā lokaviśrutāḥ /",
    "GE09ram_03pu:800": " ulūkāñ janayat krauñcī bhāsī bhāsān vyajāyata // Ram_3,13.18 //",
    "GE09ram_03pu:801": " śyenī śyenāṃś ca gṛdhrāṃś ca vyajāyata sutejasaḥ /",
    "GE09ram_03pu:802": " dhṛtarāṣṭrī tu haṃsāṃś ca kalahaṃsāṃś ca sarvaśaḥ // Ram_3,13.19 //",
    "GE09ram_03pu:803": " cakravākāṃś ca bhadraṃ te vijajñe sāpi bhāminī /",
    "GE09ram_03pu:804": " śukī natāṃ vijajñe tu natāyā vinatā sutā // Ram_3,13.20 //",
    "GE09ram_03pu:805": " daśa krodhavaśā rāma vijajñe 'py ātmasambhavāḥ /",
    "GE09ram_03pu:806": " mṛgīṃ ca mṛgamandāṃ ca harīṃ bhadramadām api // Ram_3,13.21 //",
    "GE09ram_03pu:807": " mātaṃgīm atha śārdūlīṃ śvetāṃ ca surabhīṃ tathā /",
    "GE09ram_03pu:808": " sarvalakṣaṇasampannāṃ surasāṃ kadrukām api // Ram_3,13.22 //",
    "GE09ram_03pu:809": " apatyaṃ tu mṛgāḥ sarve mṛgyā naravarottama /",
    "GE09ram_03pu:810": " ṛkṣāś ca mṛgamandāyāḥ sṛmarāś camarās tathā // Ram_3,13.23 //",
    "GE09ram_03pu:811": " tatas tv irāvatīṃ nāma jajñe bhadramadā sutām /",
    "GE09ram_03pu:812": " tasyās tv airāvataḥ putro lokanātho mahāgajaḥ // Ram_3,13.24 //",
    "GE09ram_03pu:813": " haryāś ca harayo 'patyaṃ vānarāś ca tapasvinaḥ /",
    "GE09ram_03pu:814": " golāṅgūlāṃś ca śārdūlī vyāghrāṃś cājanayat sutān // Ram_3,13.25 //",
    "GE09ram_03pu:815": " mātaṃgyās tv atha mātaṃgā apatyaṃ manujarṣabha /",
    "GE09ram_03pu:816": " diśāgajaṃ tu śvetākṣaṃ śvetā vyajanayat sutam // Ram_3,13.26 //",
    "GE09ram_03pu:817": " tato duhitarau rāma surabhir devy ajāyata /",
    "GE09ram_03pu:818": " rohiṇīṃ nāma bhadraṃ te gandharvīṃ ca yaśasvinīm // Ram_3,13.27 //",
    "GE09ram_03pu:819": " rohiṇy ajanayad gā vai gandharvī vājinaḥ sutān /",
    "GE09ram_03pu:820": " surasājanayan nāgān rāma kadrūś ca pannagān // Ram_3,13.28 //",
    "GE09ram_03pu:821": " manur manuṣyāñ janayat kaśyapasya mahātmanaḥ /",
    "GE09ram_03pu:822": " brāhmaṇān kṣatriyān vaiśyāñ śūdrāṃś ca manujarṣabha // Ram_3,13.29 //",
    "GE09ram_03pu:823": " mukhato brāhmaṇā jātā urasaḥ kṣatriyās tathā /",
    "GE09ram_03pu:824": " ūrubhyāṃ jajñire vaiśyāḥ padbhyāṃ śūdrā iti śrutiḥ // Ram_3,13.30 //",
    "GE09ram_03pu:825": " sarvān puṇyaphalān vṛkṣān analāpi vyajāyata /",
    "GE09ram_03pu:826": " vinatā ca śukī pautrī kadrūś ca surasā svasā // Ram_3,13.31 //",
    "GE09ram_03pu:827": " kadrūr nāgaṃ sahasraṃ tu vijajñe dharaṇīdharam /",
    "GE09ram_03pu:828": " dvau putrau vinatāyās tu garuḍo 'ruṇa eva ca // Ram_3,13.32 //",
    "GE09ram_03pu:829": " tasmāj jāto 'ham aruṇāt sampātiś ca mamāgrajaḥ /",
    "GE09ram_03pu:830": " jaṭāyur iti māṃ viddhi śyenīputram ariṃdama // Ram_3,13.33 //",
    "GE09ram_03pu:831": " so 'haṃ vāsasahāyas te bhaviṣyāmi yadīcchasi /",
    "GE09ram_03pu:832": " sītāṃ ca tāta rakṣiṣye tvayi yāte salakṣmaṇe // Ram_3,13.34 //",
    "GE09ram_03pu:833": " jaṭāyuṣaṃ tu pratipūjya rāghavo mudā pariṣvajya ca saṃnato 'bhavat /",
    "GE09ram_03pu:834": " pitur hi śuśrāva sakhitvam ātmavāñ jaṭāyuṣā saṃkathitaṃ punaḥ punaḥ //",
    "GE09ram_03pu:835": " sa tatra sītāṃ paridāya maithilīṃ sahaiva tenātibalena pakṣiṇā /",
    "GE09ram_03pu:836": " jagāma tāṃ pañcavaṭīṃ salakṣmaṇo ripūn didhakṣañ śalabhān ivānalaḥ //",
    "GE09ram_03pu:837": " tataḥ pañcavaṭīṃ gatvā nānāvyālamṛgāyutām /",
    "GE09ram_03pu:838": " uvāca bhrātaraṃ rāmo lakṣmaṇaṃ dīptatejasam // Ram_3,14.1 //",
    "GE09ram_03pu:839": " āgatāḥ sma yathoddiṣṭam amuṃ deśaṃ maharṣiṇā /",
    "GE09ram_03pu:840": " ayaṃ pañcavaṭīdeśaḥ saumya puṣpitakānanaḥ // Ram_3,14.2 //",
    "GE09ram_03pu:841": " sarvataś cāryatāṃ dṛṣṭiḥ kānane nipuṇo hy asi /",
    "GE09ram_03pu:842": " āśramaḥ katarasmin no deśe bhavati saṃmataḥ // Ram_3,14.3 //",
    "GE09ram_03pu:843": " ramate yatra vaidehī tvam ahaṃ caiva lakṣmaṇa /",
    "GE09ram_03pu:844": " tādṛśo dṛśyatāṃ deśaḥ saṃnikṛṣṭajalāśayaḥ // Ram_3,14.4 //",
    "GE09ram_03pu:845": " vanarāmaṇyakaṃ yatra jalarāmaṇyakaṃ tathā /",
    "GE09ram_03pu:846": " saṃnikṛṣṭaṃ ca yatra syāt samitpuṣpakuśodakam // Ram_3,14.5 //",
    "GE09ram_03pu:847": " evam uktas tu rāmeṇa lakṣmaṇaḥ saṃyatāñjaliḥ /",
    "GE09ram_03pu:848": " sītāsamakṣaṃ kākutstham idaṃ vacanam abravīt // Ram_3,14.6 //",
    "GE09ram_03pu:849": " paravān asmi kākutstha tvayi varṣaśataṃ sthite /",
    "GE09ram_03pu:850": " svayaṃ tu rucire deśe kriyatām iti māṃ vada // Ram_3,14.7 //",
    "GE09ram_03pu:851": " suprītas tena vākyena lakṣmaṇasya mahādyutiḥ /",
    "GE09ram_03pu:852": " vimṛśan rocayāmāsa deśaṃ sarvaguṇānvitam // Ram_3,14.8 //",
    "GE09ram_03pu:853": " sa taṃ ruciram ākramya deśam āśramakarmaṇi /",
    "GE09ram_03pu:854": " hastau gṛhītvā hastena rāmaḥ saumitrim abravīt // Ram_3,14.9 //",
    "GE09ram_03pu:855": " ayaṃ deśaḥ samaḥ śrīmān puṣpitais tarubhir vṛtaḥ /",
    "GE09ram_03pu:856": " ihāśramapadaṃ saumya yathāvat kartum arhasi // Ram_3,14.10 //",
    "GE09ram_03pu:857": " iyam ādityasaṃkāśaiḥ padmaiḥ surabhigandhibhiḥ /",
    "GE09ram_03pu:858": " adūre dṛśyate ramyā padminī padmaśobhitā // Ram_3,14.11 //",
    "GE09ram_03pu:859": " yathākhyātam agastyena muninā bhāvitātmanā /",
    "GE09ram_03pu:860": " iyaṃ godāvarī ramyā puṣpitais tarubhir vṛtā // Ram_3,14.12 //",
    "GE09ram_03pu:861": " haṃsakāraṇḍavākīrṇā cakravākopaśobhitā /",
    "GE09ram_03pu:862": " nātidūre na cāsanne mṛgayūthanipīḍitā // Ram_3,14.13 //",
    "GE09ram_03pu:863": " mayūranāditā ramyāḥ prāṃśavo bahukandarāḥ /",
    "GE09ram_03pu:864": " dṛśyante girayaḥ saumya phullais tarubhir āvṛtāḥ // Ram_3,14.14 //",
    "GE09ram_03pu:865": " sauvarṇe rājatais tāmrair deśe deśe ca dhātubhiḥ /",
    "GE09ram_03pu:866": " gavākṣitā ivābhānti gajāḥ paramabhaktibhiḥ // Ram_3,14.15 //",
    "GE09ram_03pu:867": " sālais tālais tamālaiś ca kharjūraiḥ panasāmrakaiḥ /",
    "GE09ram_03pu:868": " nīvārais timiśaiś caiva puṃnāgaiś copaśobhitāḥ // Ram_3,14.16 //",
    "GE09ram_03pu:869": " cūtair aśokais tilakaiś campakaiḥ ketakair api /",
    "GE09ram_03pu:870": " puṣpagulmalatopetais tais tais tarubhir āvṛtāḥ // Ram_3,14.17 //",
    "GE09ram_03pu:871": " candanaiḥ syandanair nīpaiḥ panasair lakucair api /",
    "GE09ram_03pu:872": " dhavāśvakarṇakhadiraiḥ śamīkiṃśukapāṭalaiḥ // Ram_3,14.18 //",
    "GE09ram_03pu:873": " idaṃ puṇyam idaṃ medhyam idaṃ bahumṛgadvijam /",
    "GE09ram_03pu:874": " iha vatsyāma saumitre sārdham etena pakṣiṇā // Ram_3,14.19 //",
    "GE09ram_03pu:875": " evam uktas tu rāmeṇa lakṣmaṇaḥ paravīrahā /",
    "GE09ram_03pu:876": " acireṇāśramaṃ bhrātuś cakāra sumahābalaḥ // Ram_3,14.20 //",
    "GE09ram_03pu:877": " parṇaśālāṃ suvipulāṃ tatra saṃghātamṛttikām /",
    "GE09ram_03pu:878": " sustambhāṃ maskarair dīrghaiḥ kṛtavaṃśāṃ suśobhanām // Ram_3,14.21 //",
    "GE09ram_03pu:879": " sa gatvā lakṣmaṇaḥ śrīmān nadīṃ godāvarīṃ tadā /",
    "GE09ram_03pu:880": " snātvā padmāni cādāya saphalaḥ punar āgataḥ // Ram_3,14.22 //",
    "GE09ram_03pu:881": " tataḥ puṣpabaliṃ kṛtvā śāntiṃ ca sa yathāvidhi /",
    "GE09ram_03pu:882": " darśayāmāsa rāmāya tad āśramapadaṃ kṛtam // Ram_3,14.23 //",
    "GE09ram_03pu:883": " sa taṃ dṛṣṭvā kṛtaṃ saumyam āśramaṃ saha sītayā /",
    "GE09ram_03pu:884": " rāghavaḥ parṇaśālāyāṃ harṣam āhārayat param // Ram_3,14.24 //",
    "GE09ram_03pu:885": " susaṃhṛṣṭaḥ pariṣvajya bāhubhyāṃ lakṣmaṇaṃ tadā /",
    "GE09ram_03pu:886": " atisnigdhaṃ ca gāḍhaṃ ca vacanaṃ cedam abravīt // Ram_3,14.25 //",
    "GE09ram_03pu:887": " prīto 'smi te mahat karma tvayā kṛtam idaṃ prabho /",
    "GE09ram_03pu:888": " pradeyo yannimittaṃ te pariṣvaṅgo mayā kṛtaḥ // Ram_3,14.26 //",
    "GE09ram_03pu:889": " bhāvajñena kṛtajñena dharmajñena ca lakṣmaṇa /",
    "GE09ram_03pu:890": " tvayā putreṇa dharmātmā na saṃvṛttaḥ pitā mama // Ram_3,14.27 //",
    "GE09ram_03pu:891": " evaṃ lakṣmaṇam uktvā tu rāghavo lakṣmivardhanaḥ /",
    "GE09ram_03pu:892": " tasmin deśe bahuphale nyavasat sa sukhaṃ vaśī // Ram_3,14.28 //",
    "GE09ram_03pu:893": " kaṃcit kālaṃ sa dharmātmā sītayā lakṣmaṇena ca /",
    "GE09ram_03pu:894": " anvāsyamāno nyavasat svargaloke yathāmaraḥ // Ram_3,14.29 //",
    "GE09ram_03pu:895": " asatas tasya tu sukhaṃ rāghavasya mahātmanaḥ /",
    "GE09ram_03pu:896": " śaradvyapāye hemanta ṛtur iṣṭaḥ pravartate // Ram_3,15.1 //",
    "GE09ram_03pu:897": " sa kadācit prabhātāyāṃ śarvaryāṃ raghunandanaḥ /",
    "GE09ram_03pu:898": " prayayāv abhiṣekārthaṃ ramyāṃ godāvarīṃ nadīm // Ram_3,15.2 //",
    "GE09ram_03pu:899": " prahvaḥ kalaśahastas taṃ sītayā saha vīryavān /",
    "GE09ram_03pu:900": " pṛṣṭhato 'nuvrajan bhrātā saumitrir idam abravīt // Ram_3,15.3 //",
    "GE09ram_03pu:901": " ayaṃ sa kālaḥ samprāptaḥ priyo yas te priyaṃvada /",
    "GE09ram_03pu:902": " alaṃkṛta ivābhāti yena saṃvatsaraḥ śubhaḥ // Ram_3,15.4 //",
    "GE09ram_03pu:903": " nīhāraparuṣo lokaḥ pṛthivī sasyamālinī /",
    "GE09ram_03pu:904": " jalāny anupabhogyāni subhago havyavāhanaḥ // Ram_3,15.5 //",
    "GE09ram_03pu:905": " navāgrayaṇapūjābhir abhyarcya pitṛdevatāḥ /",
    "GE09ram_03pu:906": " kṛtāgrayaṇakāḥ kāle santo vigatakalmaṣāḥ // Ram_3,15.6 //",
    "GE09ram_03pu:907": " prājyakāmā janapadāḥ sampannataragorasāḥ /",
    "GE09ram_03pu:908": " vicaranti mahīpālā yātrārthaṃ vijigīṣavaḥ // Ram_3,15.7 //",
    "GE09ram_03pu:909": " sevamāne dṛḍhaṃ sūrye diśam antakasevitām /",
    "GE09ram_03pu:910": " vihīnatilakeva strī nottarā dik prakāśate // Ram_3,15.8 //",
    "GE09ram_03pu:911": " prakṛtyā himakośāḍhyo dūrasūryaś ca sāmpratam /",
    "GE09ram_03pu:912": " yathārthanāmā suvyaktaṃ himavān himavān giriḥ // Ram_3,15.9 //",
    "GE09ram_03pu:913": " atyantasukhasaṃcārā madhyāhne sparśataḥ sukhāḥ /",
    "GE09ram_03pu:914": " divasāḥ subhagādityāś chāyāsaliladurbhagāḥ // Ram_3,15.10 //",
    "GE09ram_03pu:915": " mṛdusūryāḥ sanīhārāḥ paṭuśītāḥ samārutāḥ /",
    "GE09ram_03pu:916": " śūnyāraṇyā himadhvastā divasā bhānti sāmpratam // Ram_3,15.11 //",
    "GE09ram_03pu:917": " nivṛttākāśaśayanāḥ puṣyanītā himāruṇāḥ /",
    "GE09ram_03pu:918": " śītā vṛddhatarāyāmās triyāmā yānti sāmpratam // Ram_3,15.12 //",
    "GE09ram_03pu:919": " ravisaṃkrāntasaubhāgyas tuṣārāruṇamaṇḍalaḥ /",
    "GE09ram_03pu:920": " niḥśvāsāndha ivādarśaś candramā na prakāśate // Ram_3,15.13 //",
    "GE09ram_03pu:921": " jyotsnā tuṣāramalinā paurṇamāsyāṃ na rājate /",
    "GE09ram_03pu:922": " sīteva cātapaśyāmā lakṣyate na tu śobhate // Ram_3,15.14 //",
    "GE09ram_03pu:923": " prakṛtyā śītalasparśo himaviddhaś ca sāmpratam /",
    "GE09ram_03pu:924": " pravāti paścimo vāyuḥ kāle dviguṇaśītalaḥ // Ram_3,15.15 //",
    "GE09ram_03pu:925": " bāṣpacchannānyaraṇyāni yavagodhūmavanti ca /",
    "GE09ram_03pu:926": " śobhante 'bhyudite sūrye nadadbhiḥ krauñcasārasaiḥ // Ram_3,15.16 //",
    "GE09ram_03pu:927": " kharjūrapuṣpākṛtibhiḥ śirobhiḥ pūrṇataṇḍulaiḥ /",
    "GE09ram_03pu:928": " śobhante kiṃcidālambāḥ śālayaḥ kanakaprabhāḥ // Ram_3,15.17 //",
    "GE09ram_03pu:929": " mayūkhair upasarpadbhir himanīhārasaṃvṛtaiḥ /",
    "GE09ram_03pu:930": " dūram abhyuditaḥ sūryaḥ śaśāṅka iva lakṣyate // Ram_3,15.18 //",
    "GE09ram_03pu:931": " agrāhyavīryaḥ pūrvāhṇe madhyāhne sparśataḥ sukhaḥ /",
    "GE09ram_03pu:932": " saṃraktaḥ kiṃcid āpāṇḍur ātapaḥ śobhate kṣitau // Ram_3,15.19 //",
    "GE09ram_03pu:933": " avaśyāyanipātena kiṃcit praklinnaśādvalā /",
    "GE09ram_03pu:934": " vanānāṃ śobhate bhūmir niviṣṭataruṇātapā // Ram_3,15.20 //",
    "GE09ram_03pu:935": " avaśyāyatamonaddhā nīhāratamasāvṛtāḥ /",
    "GE09ram_03pu:936": " prasuptā iva lakṣyante vipuṣpā vanarājayaḥ // Ram_3,15.21 //",
    "GE09ram_03pu:937": " bāṣpasaṃchannasalilā rutavijñeyasārasāḥ /",
    "GE09ram_03pu:938": " himārdravālukais tīraiḥ sarito bhānti sāmpratam // Ram_3,15.22 //",
    "GE09ram_03pu:939": " tuṣārapatanāc caiva mṛdutvād bhāskarasya ca /",
    "GE09ram_03pu:940": " śaityād agāgrastham api prāyeṇa rasavaj jalam // Ram_3,15.23 //",
    "GE09ram_03pu:941": " jarājarjaritaiḥ parṇaiḥ śīrṇakesarakarṇikaiḥ /",
    "GE09ram_03pu:942": " nālaśeṣā himadhvastā na bhānti kamalākarāḥ // Ram_3,15.24 //",
    "GE09ram_03pu:943": " asmiṃs tu puruṣavyāghra kāle duḥkhasamanvitaḥ /",
    "GE09ram_03pu:944": " tapaś carati dharmātmā tvadbhaktyā bharataḥ pure // Ram_3,15.25 //",
    "GE09ram_03pu:945": " tyaktvā rājyaṃ ca mānaṃ ca bhogāṃś ca vividhān bahūn /",
    "GE09ram_03pu:946": " tapasvī niyatāhāraḥ śete śīte mahītale // Ram_3,15.26 //",
    "GE09ram_03pu:947": " so 'pi velām imāṃ nūnam abhiṣekārtham udyataḥ /",
    "GE09ram_03pu:948": " vṛtaḥ prakṛtibhir nityaṃ prayāti sarayūṃ nadīm // Ram_3,15.27 //",
    "GE09ram_03pu:949": " atyantasukhasaṃvṛddhaḥ sukumāro himārditaḥ /",
    "GE09ram_03pu:950": " kathaṃ tv apararātreṣu sarayūm avagāhate // Ram_3,15.28 //",
    "GE09ram_03pu:951": " padmapattrekṣaṇaḥ śyāmaḥ śrīmān nirudaro mahān /",
    "GE09ram_03pu:952": " dharmajñaḥ satyavādī ca hrīniṣedho jitendriyaḥ // Ram_3,15.29 //",
    "GE09ram_03pu:953": " priyābhibhāṣī madhuro dīrghabāhur ariṃdamaḥ /",
    "GE09ram_03pu:954": " saṃtyajya vividhān bhogān āryaṃ sarvātmanāśritaḥ // Ram_3,15.30 //",
    "GE09ram_03pu:955": " jitaḥ svargas tava bhrātrā bharatena mahātmanā /",
    "GE09ram_03pu:956": " vanastham api tāpasye yas tvām anuvidhīyate // Ram_3,15.31 //",
    "GE09ram_03pu:957": " na pitryam anuvartante mātṛkaṃ dvipadā iti /",
    "GE09ram_03pu:958": " khyāto lokapravādo 'yaṃ bharatenānyathākṛtaḥ // Ram_3,15.32 //",
    "GE09ram_03pu:959": " bhartā daśaratho yasyāḥ sādhuś ca bharataḥ sutaḥ /",
    "GE09ram_03pu:960": " kathaṃ nu sāmbā kaikeyī tādṛśī krūradarśinī // Ram_3,15.33 //",
    "GE09ram_03pu:961": " ity evaṃ lakṣmaṇe vākyaṃ snehād bruvati dhārmike /",
    "GE09ram_03pu:962": " parivādaṃ jananyās tam asahan rāghavo 'bravīt // Ram_3,15.34 //",
    "GE09ram_03pu:963": " na te 'mbā madhyamā tāta garhitavyā kathaṃcana /",
    "GE09ram_03pu:964": " tām evekṣvākunāthasya bharatasya kathāṃ kuru // Ram_3,15.35 //",
    "GE09ram_03pu:965": " niścitāpi hi me buddhir vanavāse dṛḍhavratā /",
    "GE09ram_03pu:966": " bharatasnehasaṃtaptā bāliśī kriyate punaḥ // Ram_3,15.36 //",
    "GE09ram_03pu:967": " ity evaṃ vilapaṃs tatra prāpya godāvarīṃ nadīm /",
    "GE09ram_03pu:968": " cakre 'bhiṣekaṃ kākutsthaḥ sānujaḥ saha sītayā // Ram_3,15.37 //",
    "GE09ram_03pu:969": " tarpayitvātha salilais te pitṝn daivatāni ca /",
    "GE09ram_03pu:970": " stuvanti smoditaṃ sūryaṃ devatāś ca samāhitāḥ // Ram_3,15.38 //",
    "GE09ram_03pu:971": " kṛtābhiṣekaḥ sa rarāja rāmaḥ sītādvitīyaḥ saha lakṣmaṇena /",
    "GE09ram_03pu:972": " kṛtābhiṣekas tv agarājaputryā rudraḥ sanandī bhagavān iveśaḥ //",
    "GE09ram_03pu:973": " kṛtābhiṣeko rāmas tu sītā saumitrir eva ca /",
    "GE09ram_03pu:974": " tasmād godāvarītīrāt tato jagmuḥ svam āśramam // Ram_3,16.1 //",
    "GE09ram_03pu:975": " āśramaṃ tam upāgamya rāghavaḥ sahalakṣmaṇaḥ /",
    "GE09ram_03pu:976": " kṛtvā paurvāhṇikaṃ karma parṇaśālām upāgamat // Ram_3,16.2 //",
    "GE09ram_03pu:977": " sa rāmaḥ parṇaśālāyām āsīnaḥ saha sītayā /",
    "GE09ram_03pu:978": " virarāja mahābāhuś citrayā candramā iva /",
    "GE09ram_03pu:979": " lakṣmaṇena saha bhrātrā cakāra vividhāḥ kathāḥ // Ram_3,16.3 //",
    "GE09ram_03pu:980": " tadāsīnasya rāmasya kathāsaṃsaktacetasaḥ /",
    "GE09ram_03pu:981": " taṃ deśaṃ rākṣasī kācid ājagāma yadṛcchayā // Ram_3,16.4 //",
    "GE09ram_03pu:982": " sā tu śūrpaṇakhā nāma daśagrīvasya rakṣasaḥ /",
    "GE09ram_03pu:983": " bhaginī rāmam āsādya dadarśa tridaśopamam // Ram_3,16.5 //",
    "GE09ram_03pu:984": " siṃhoraskaṃ mahābāhuṃ padmapattranibhekṣaṇam /",
    "GE09ram_03pu:985": " sukumāraṃ mahāsattvaṃ pārthivavyañjanānvitam // Ram_3,16.6 //",
    "GE09ram_03pu:986": " rāmam indīvaraśyāmaṃ kandarpasadṛśaprabham /",
    "GE09ram_03pu:987": " babhūvendropamaṃ dṛṣṭvā rākṣasī kāmamohitā // Ram_3,16.7 //",
    "GE09ram_03pu:988": " sumukhaṃ durmukhī rāmaṃ vṛttamadhyaṃ mahodarī /",
    "GE09ram_03pu:989": " viśālākṣaṃ virūpākṣī sukeśaṃ tāmramūrdhajā // Ram_3,16.8 //",
    "GE09ram_03pu:990": " priyarūpaṃ virūpā sā susvaraṃ bhairavasvarā /",
    "GE09ram_03pu:991": " taruṇaṃ dāruṇā vṛddhā dakṣiṇaṃ vāmabhāṣiṇī // Ram_3,16.9 //",
    "GE09ram_03pu:992": " nyāyavṛttaṃ sudurvṛttā priyam apriyadarśanā /",
    "GE09ram_03pu:993": " śarīrajasamāviṣṭā rākṣasī rāmam abravīt // Ram_3,16.10 //",
    "GE09ram_03pu:994": " jaṭī tāpasarūpeṇa sabhāryaḥ śaracāpadhṛk /",
    "GE09ram_03pu:995": " āgatas tvam imaṃ deśaṃ kathaṃ rākṣasasevitam // Ram_3,16.11 //",
    "GE09ram_03pu:996": " evam uktas tu rākṣasyā śūrpaṇakhyā paraṃtapaḥ /",
    "GE09ram_03pu:997": " ṛjubuddhitayā sarvam ākhyātum upacakrame // Ram_3,16.12 //",
    "GE09ram_03pu:998": " āsīd daśaratho nāma rājā tridaśavikramaḥ /",
    "GE09ram_03pu:999": " tasyāham agrajaḥ putro rāmo nāma janaiḥ śrutaḥ // Ram_3,16.13 //",
    "GE09ram_03pu:1000": " bhrātāyaṃ lakṣmaṇo nāma yavīyān mām anuvrataḥ /",
    "GE09ram_03pu:1001": " iyaṃ bhāryā ca vaidehī mama sīteti viśrutā // Ram_3,16.14 //",
    "GE09ram_03pu:1002": " niyogāt tu narendrasya pitur mātuś ca yantritaḥ /",
    "GE09ram_03pu:1003": " dharmārthaṃ dharmakāṅkṣī ca vanaṃ vastum ihāgataḥ // Ram_3,16.15 //",
    "GE09ram_03pu:1004": " tvāṃ tu veditum icchāmi kathyatāṃ kāsi kasya vā /",
    "GE09ram_03pu:1005": " iha vā kiṃnimittaṃ tvam āgatā brūhi tattvataḥ // Ram_3,16.16 //",
    "GE09ram_03pu:1006": " sābravīd vacanaṃ śrutvā rākṣasī madanārditā /",
    "GE09ram_03pu:1007": " śrūyatāṃ rāma vakṣyāmi tattvārthaṃ vacanaṃ mama // Ram_3,16.17 //",
    "GE09ram_03pu:1008": " ahaṃ śūrpaṇakhā nāma rākṣasī kāmarūpiṇī /",
    "GE09ram_03pu:1009": " araṇyaṃ vicarāmīdam ekā sarvabhayaṃkarā // Ram_3,16.18 //",
    "GE09ram_03pu:1010": " rāvaṇo nāma me bhrātā rākṣaso rākṣaseśvaraḥ /",
    "GE09ram_03pu:1011": " pravṛddhanidraś ca sadā kumbhakarṇo mahābalaḥ // Ram_3,16.19 //",
    "GE09ram_03pu:1012": " vibhīṣaṇas tu dharmātmā na tu rākṣasaceṣṭitaḥ /",
    "GE09ram_03pu:1013": " prakhyātavīryau ca raṇe bhrātarau kharadūṣaṇau // Ram_3,16.20 //",
    "GE09ram_03pu:1014": " tān ahaṃ samatikrāntā rāma tvā pūrvadarśanāt /",
    "GE09ram_03pu:1015": " samupetāsmi bhāvena bhartāraṃ puruṣottamam /",
    "GE09ram_03pu:1016": " cirāya bhava bhartā me sītayā kiṃ kariṣyasi // Ram_3,16.21 //",
    "GE09ram_03pu:1017": " vikṛtā ca virūpā ca na seyaṃ sadṛśī tava /",
    "GE09ram_03pu:1018": " aham evānurūpā te bhāryā rūpeṇa paśya mām // Ram_3,16.22 //",
    "GE09ram_03pu:1019": " imāṃ virūpām asatīṃ karālāṃ nirṇatodarīm /",
    "GE09ram_03pu:1020": " anena saha te bhrātrā bhakṣayiṣyāmi mānuṣīm // Ram_3,16.23 //",
    "GE09ram_03pu:1021": " tataḥ parvataśṛṅgāṇi vanāni vividhāni ca /",
    "GE09ram_03pu:1022": " paśyan saha mayā kānta daṇḍakān vicariṣyasi // Ram_3,16.24 //",
    "GE09ram_03pu:1023": " ity evam uktaḥ kākutsthaḥ prahasya madirekṣaṇām /",
    "GE09ram_03pu:1024": " idaṃ vacanam ārebhe vaktuṃ vākyaviśāradaḥ // Ram_3,16.25 //",
    "GE09ram_03pu:1025": " tāṃ tu śūrpaṇakhāṃ rāmaḥ kāmapāśāvapāśitām /",
    "GE09ram_03pu:1026": " svacchayā ślakṣṇayā vācā smitapūrvam athābravīt // Ram_3,17.1 //",
    "GE09ram_03pu:1027": " kṛtadāro 'smi bhavati bhāryeyaṃ dayitā mama /",
    "GE09ram_03pu:1028": " tvadvidhānāṃ tu nārīṇāṃ suduḥkhā sasapatnatā // Ram_3,17.2 //",
    "GE09ram_03pu:1029": " anujas tv eṣa me bhrātā śīlavān priyadarśanaḥ /",
    "GE09ram_03pu:1030": " śrīmān akṛtadāraś ca lakṣmaṇo nāma vīryavān // Ram_3,17.3 //",
    "GE09ram_03pu:1031": " apūrvī bhāryayā cārthī taruṇaḥ priyadarśanaḥ /",
    "GE09ram_03pu:1032": " anurūpaś ca te bhartā rūpasyāsya bhaviṣyati // Ram_3,17.4 //",
    "GE09ram_03pu:1033": " enaṃ bhaja viśālākṣi bhartāraṃ bhrātaraṃ mama /",
    "GE09ram_03pu:1034": " asapatnā varārohe merum arkaprabhā yathā // Ram_3,17.5 //",
    "GE09ram_03pu:1035": " iti rāmeṇa sā proktā rākṣasī kāmamohitā /",
    "GE09ram_03pu:1036": " visṛjya rāmaṃ sahasā tato lakṣmaṇam abravīt // Ram_3,17.6 //",
    "GE09ram_03pu:1037": " asya rūpasya te yuktā bhāryāhaṃ varavarṇinī /",
    "GE09ram_03pu:1038": " mayā saha sukhaṃ sarvān daṇḍakān vicariṣyasi // Ram_3,17.7 //",
    "GE09ram_03pu:1039": " evam uktas tu saumitrī rākṣasyā vākyakovidaḥ /",
    "GE09ram_03pu:1040": " tataḥ śūrpaṇakhīṃ smitvā lakṣmaṇo yuktam abravīt // Ram_3,17.8 //",
    "GE09ram_03pu:1041": " kathaṃ dāsasya me dāsī bhāryā bhavitum icchasi /",
    "GE09ram_03pu:1042": " so 'ham āryeṇa paravān bhrātrā kamalavarṇini // Ram_3,17.9 //",
    "GE09ram_03pu:1043": " samṛddhārthasya siddhārthā muditāmalavarṇinī /",
    "GE09ram_03pu:1044": " āryasya tvaṃ viśālākṣi bhāryā bhava yavīyasī // Ram_3,17.10 //",
    "GE09ram_03pu:1045": " etāṃ virūpām asatīṃ karālāṃ nirṇatodarīm /",
    "GE09ram_03pu:1046": " bhāryāṃ vṛddhāṃ parityajya tvām evaiṣa bhajiṣyati // Ram_3,17.11 //",
    "GE09ram_03pu:1047": " ko hi rūpam idaṃ śreṣṭhaṃ saṃtyajya varavarṇini /",
    "GE09ram_03pu:1048": " mānuṣeṣu varārohe kuryād bhāvaṃ vicakṣaṇaḥ // Ram_3,17.12 //",
    "GE09ram_03pu:1049": " iti sā lakṣmaṇenoktā karālā nirṇatodarī /",
    "GE09ram_03pu:1050": " manyate tad vacaḥ satyaṃ parihāsāvicakṣaṇā // Ram_3,17.13 //",
    "GE09ram_03pu:1051": " sā rāmaṃ parṇaśālāyām upaviṣṭaṃ paraṃtapam /",
    "GE09ram_03pu:1052": " sītayā saha durdharṣam abravīt kāmamohitā // Ram_3,17.14 //",
    "GE09ram_03pu:1053": " imāṃ virūpām asatīṃ karālāṃ nirṇatodarīm /",
    "GE09ram_03pu:1054": " vṛddhāṃ bhāryām avaṣṭabhya na māṃ tvaṃ bahu manyase // Ram_3,17.15 //",
    "GE09ram_03pu:1055": " adyemāṃ bhakṣayiṣyāmi paśyatas tava mānuṣīm /",
    "GE09ram_03pu:1056": " tvayā saha cariṣyāmi niḥsapatnā yathāsukham // Ram_3,17.16 //",
    "GE09ram_03pu:1057": " ity uktvā mṛgaśāvākṣīm alātasadṛśekṣaṇā /",
    "GE09ram_03pu:1058": " abhyadhāvat susaṃkruddhā maholkā rohiṇīm iva // Ram_3,17.17 //",
    "GE09ram_03pu:1059": " tāṃ mṛtyupāśapratimām āpatantīṃ mahābalaḥ /",
    "GE09ram_03pu:1060": " nigṛhya rāmaḥ kupitas tato lakṣmaṇam abravīt // Ram_3,17.18 //",
    "GE09ram_03pu:1061": " krūrair anāryaiḥ saumitre parihāsaḥ kathaṃcana /",
    "GE09ram_03pu:1062": " na kāryaḥ paśya vaidehīṃ kathaṃcit saumya jīvatīm // Ram_3,17.19 //",
    "GE09ram_03pu:1063": " imāṃ virūpām asatīm atimattāṃ mahodarīm /",
    "GE09ram_03pu:1064": " rākṣasīṃ puruṣavyāghra virūpayitum arhasi // Ram_3,17.20 //",
    "GE09ram_03pu:1065": " ity ukto lakṣmaṇas tasyāḥ kruddho rāmasya paśyataḥ /",
    "GE09ram_03pu:1066": " uddhṛtya khaḍgaṃ cicheda karṇanāsaṃ mahābalaḥ // Ram_3,17.21 //",
    "GE09ram_03pu:1067": " nikṛttakarṇanāsā tu visvaraṃ sā vinadya ca /",
    "GE09ram_03pu:1068": " yathāgataṃ pradudrāva ghorā śūrpaṇakhā vanam // Ram_3,17.22 //",
    "GE09ram_03pu:1069": " sā virūpā mahāghorā rākṣasī śoṇitokṣitā /",
    "GE09ram_03pu:1070": " nanāda vividhān nādān yathā prāvṛṣi toyadaḥ // Ram_3,17.23 //",
    "GE09ram_03pu:1071": " sā vikṣarantī rudhiraṃ bahudhā ghoradarśanā /",
    "GE09ram_03pu:1072": " pragṛhya bāhū garjantī praviveśa mahāvanam // Ram_3,17.24 //",
    "GE09ram_03pu:1073": " tatas tu sā rākṣasasaṃghasaṃvṛtaṃ kharaṃ janasthānagataṃ virūpitā /",
    "GE09ram_03pu:1074": " upetya taṃ bhrātaram ugratejasaṃ papāta bhūmau gaganād yathāśaniḥ //",
    "GE09ram_03pu:1075": " tataḥ sabhāryaṃ bhayamohamūrchitā salakṣmaṇaṃ rāghavam āgataṃ vanam /",
    "GE09ram_03pu:1076": " virūpaṇaṃ cātmani śoṇitokṣitā śaśaṃsa sarvaṃ bhaginī kharasya sā //",
    "GE09ram_03pu:1077": " tāṃ tathā patitāṃ dṛṣṭvā virūpāṃ śoṇitokṣitām /",
    "GE09ram_03pu:1078": " bhaginīṃ krodhasaṃtaptaḥ kharaḥ papraccha rākṣasaḥ // Ram_3,18.1 //",
    "GE09ram_03pu:1079": " balavikramasampannā kāmagā kāmarūpiṇī /",
    "GE09ram_03pu:1080": " imām avasthāṃ nītā tvaṃ kenāntakasamā gatā // Ram_3,18.2 //",
    "GE09ram_03pu:1081": " devagandharvabhūtānām ṛṣīṇāṃ ca mahātmanām /",
    "GE09ram_03pu:1082": " ko 'yam evaṃ mahāvīryas tvāṃ virūpāṃ cakāra ha // Ram_3,18.3 //",
    "GE09ram_03pu:1083": " na hi paśyāmy ahaṃ loke yaḥ kuryān mama vipriyam /",
    "GE09ram_03pu:1084": " antarena sahasrākṣaṃ mahendraṃ pākaśāsanam // Ram_3,18.4 //",
    "GE09ram_03pu:1085": " adyāhaṃ mārgaṇaiḥ prāṇān ādāsye jīvitāntakaiḥ /",
    "GE09ram_03pu:1086": " salile kṣīram āsaktaṃ niṣpibann iva sārasaḥ // Ram_3,18.5 //",
    "GE09ram_03pu:1087": " nihatasya mayā saṃkhye śarasaṃkṛttamarmaṇaḥ /",
    "GE09ram_03pu:1088": " saphenaṃ rudhiraṃ raktaṃ medinī kasya pāsyati // Ram_3,18.6 //",
    "GE09ram_03pu:1089": " kasya pattrarathāḥ kāyān māṃsam utkṛtya saṃgatāḥ /",
    "GE09ram_03pu:1090": " prahṛṣṭā bhakṣayiṣyanti nihatasya mayā raṇe // Ram_3,18.7 //",
    "GE09ram_03pu:1091": " taṃ na devā na gandharvā na piśācā na rākṣasāḥ /",
    "GE09ram_03pu:1092": " mayāpakṛṣṭaṃ kṛpaṇaṃ śaktās trātuṃ mahāhave // Ram_3,18.8 //",
    "GE09ram_03pu:1093": " upalabhya śanaiḥ saṃjñāṃ taṃ me śaṃsitum arhasi /",
    "GE09ram_03pu:1094": " yena tvaṃ durvinītena vane vikramya nirjitā // Ram_3,18.9 //",
    "GE09ram_03pu:1095": " iti bhrātur vacaḥ śrutvā kruddhasya ca viśeṣataḥ /",
    "GE09ram_03pu:1096": " tataḥ śūrpaṇakhā vākyaṃ sabāṣpam idam abravīt // Ram_3,18.10 //",
    "GE09ram_03pu:1097": " taruṇau rūpasampannau sukumārau mahābalau /",
    "GE09ram_03pu:1098": " puṇḍarīkaviśālākṣau cīrakṛṣṇājināmbarau // Ram_3,18.11 //",
    "GE09ram_03pu:1099": " gandharvarājapratimau pārthivavyañjanānvitau /",
    "GE09ram_03pu:1100": " devau vā mānuṣau vā tau na tarkayitum utsahe // Ram_3,18.12 //",
    "GE09ram_03pu:1101": " taruṇī rūpasampannā sarvābharaṇabhūṣitā /",
    "GE09ram_03pu:1102": " dṛṣṭā tatra mayā nārī tayor madhye sumadhyamā // Ram_3,18.13 //",
    "GE09ram_03pu:1103": " tābhyām ubhābhyāṃ sambhūya pramadām adhikṛtya tām /",
    "GE09ram_03pu:1104": " imām avasthāṃ nītāhaṃ yathānāthāsatī tathā // Ram_3,18.14 //",
    "GE09ram_03pu:1105": " tasyāś cānṛjuvṛttāyās tayoś ca hatayor aham /",
    "GE09ram_03pu:1106": " saphenaṃ pātum icchāmi rudhiraṃ raṇamūrdhani // Ram_3,18.15 //",
    "GE09ram_03pu:1107": " eṣa me prathamaḥ kāmaḥ kṛtas tāta tvayā bhavet /",
    "GE09ram_03pu:1108": " tasyās tayoś ca rudhiraṃ pibeyam aham āhave // Ram_3,18.16 //",
    "GE09ram_03pu:1109": " iti tasyāṃ bruvāṇāyāṃ caturdaśa mahābalān /",
    "GE09ram_03pu:1110": " vyādideśa kharaḥ kruddho rākṣasān antakopamān // Ram_3,18.17 //",
    "GE09ram_03pu:1111": " mānuṣau śastrasampannau cīrakṛṣṇājināmbarau /",
    "GE09ram_03pu:1112": " praviṣṭau daṇḍakāraṇyaṃ ghoraṃ pramadayā saha // Ram_3,18.18 //",
    "GE09ram_03pu:1113": " tau hatvā tāṃ ca durvṛttām upāvartitum arhatha /",
    "GE09ram_03pu:1114": " iyaṃ ca rudhiraṃ teṣāṃ bhaginī mama pāsyati // Ram_3,18.19 //",
    "GE09ram_03pu:1115": " manoratho 'yam iṣṭo 'syā bhaginyā mama rākṣasāḥ /",
    "GE09ram_03pu:1116": " śīghraṃ saṃpadyatāṃ gatvā tau pramathya svatejasā // Ram_3,18.20 //",
    "GE09ram_03pu:1117": " iti pratisamādiṣṭā rākṣasās te caturdaśa /",
    "GE09ram_03pu:1118": " tatra jagmus tayā sārdhaṃ ghanā vāteritā yathā // Ram_3,18.21 //",
    "GE09ram_03pu:1119": " ataḥ śūrpaṇakhā ghorā rāghavāśramam āgatā /",
    "GE09ram_03pu:1120": " rakṣasām ācacakṣe tau bhrātarau saha sītayā // Ram_3,19.1 //",
    "GE09ram_03pu:1121": " te rāmaṃ parṇaśālāyām upaviṣṭaṃ mahābalam /",
    "GE09ram_03pu:1122": " dadṛśuḥ sītayā sārdhaṃ vaidehyā lakṣmaṇena ca // Ram_3,19.2 //",
    "GE09ram_03pu:1123": " tān dṛṣṭvā rāghavaḥ śrīmān āgatāṃ tāṃ ca rākṣasīm /",
    "GE09ram_03pu:1124": " abravīd bhrātaraṃ rāmo lakṣmaṇaṃ dīptatejasam // Ram_3,19.3 //",
    "GE09ram_03pu:1125": " muhūrtaṃ bhava saumitre sītāyāḥ pratyanantaraḥ /",
    "GE09ram_03pu:1126": " imān asyā vadhiṣyāmi padavīm āgatān iha // Ram_3,19.4 //",
    "GE09ram_03pu:1127": " vākyam etat tataḥ śrutvā rāmasya viditātmanaḥ /",
    "GE09ram_03pu:1128": " tatheti lakṣmaṇo vākyaṃ rāmasya pratyapūjayat // Ram_3,19.5 //",
    "GE09ram_03pu:1129": " rāghavo 'pi mahac cāpaṃ cāmīkaravibhūṣitam /",
    "GE09ram_03pu:1130": " cakāra sajyaṃ dharmātmā tāni rakṣāṃsi cābravīt // Ram_3,19.6 //",
    "GE09ram_03pu:1131": " putrau daśarathasyāvāṃ bhrātarau rāmalakṣmaṇau /",
    "GE09ram_03pu:1132": " praviṣṭau sītayā sārdhaṃ duścaraṃ daṇḍakāvanam // Ram_3,19.7 //",
    "GE09ram_03pu:1133": " phalamūlāśanau dāntau tāpasau dharmacāriṇau /",
    "GE09ram_03pu:1134": " vasantau daṇḍakāraṇye kimartham upahiṃsatha // Ram_3,19.8 //",
    "GE09ram_03pu:1135": " yuṣmān pāpātmakān hantuṃ viprakārān mahāvane /",
    "GE09ram_03pu:1136": " ṛṣīṇāṃ tu niyogena prāpto 'haṃ saśarāsanaḥ // Ram_3,19.9 //",
    "GE09ram_03pu:1137": " tiṣṭhataivātra saṃtuṣṭā nopasarpitum arhatha /",
    "GE09ram_03pu:1138": " yadi prāṇair ihārtho vo nivartadhvaṃ niśācarāḥ // Ram_3,19.10 //",
    "GE09ram_03pu:1139": " tasya tadvacanaṃ śrutvā rākṣasās te caturdaśa /",
    "GE09ram_03pu:1140": " ūcur vācaṃ susaṃkruddhā brahmaghnāḥ śūlapāṇayaḥ // Ram_3,19.11 //",
    "GE09ram_03pu:1141": " saṃraktanayanā ghorā rāmaṃ raktāntalocanam /",
    "GE09ram_03pu:1142": " paruṣāmadhurābhāṣaṃ hṛṣṭā dṛṣṭaparākramam // Ram_3,19.12 //",
    "GE09ram_03pu:1143": " krodham utpādya no bhartuḥ kharasya sumahātmanaḥ /",
    "GE09ram_03pu:1144": " tvam eva hāsyase prāṇān adyāsmābhir hato yudhi // Ram_3,19.13 //",
    "GE09ram_03pu:1145": " kā hi te śaktir ekasya bahūnāṃ raṇamūrdhani /",
    "GE09ram_03pu:1146": " asmākam agrataḥ sthātuṃ kiṃ punar yoddhum āhave // Ram_3,19.14 //",
    "GE09ram_03pu:1147": " ebhir bāhuprayuktair naḥ parighaiḥ śūlapaṭṭiśaiḥ /",
    "GE09ram_03pu:1148": " prāṇāṃs tyakṣyasi vīryaṃ ca dhanuś ca karapīḍitam // Ram_3,19.15 //",
    "GE09ram_03pu:1149": " ity evam uktvā saṃrabdhā rākṣasās te caturdaśa /",
    "GE09ram_03pu:1150": " udyatāyudhanistriṃśā rāmam evābhidudruvuḥ /",
    "GE09ram_03pu:1151": " cikṣipus tāni śūlāni rāghavaṃ prati durjayam // Ram_3,19.16 //",
    "GE09ram_03pu:1152": " tāni śūlāni kākutsthaḥ samastāni caturdaśa /",
    "GE09ram_03pu:1153": " tāvadbhir eva cicheda śaraiḥ kāñcanabhūṣaṇaiḥ // Ram_3,19.17 //",
    "GE09ram_03pu:1154": " tataḥ paścān mahātejā nārācān sūryasaṃnibhān /",
    "GE09ram_03pu:1155": " jagrāha paramakruddhaś caturdaśa śilāśitān // Ram_3,19.18 //",
    "GE09ram_03pu:1156": " gṛhītvā dhanur āyamya lakṣyān uddiśya rākṣasān /",
    "GE09ram_03pu:1157": " mumoca rāghavo bāṇān vajrān iva śatakratuḥ // Ram_3,19.19 //",
    "GE09ram_03pu:1158": " rukmapuṅkhāś ca viśikhāḥ pradīptā hemabhūṣaṇāḥ /",
    "GE09ram_03pu:1159": " antarikṣe maholkānāṃ babhūvus tulyavarcasaḥ // Ram_3,19.20 //",
    "GE09ram_03pu:1160": " te bhittvā rakṣasāṃ vegād vakṣāṃsi rudhirāplutāḥ /",
    "GE09ram_03pu:1161": " viniṣpetus tadā bhūmau nyamajjantāśanisvanāḥ // Ram_3,19.21 //",
    "GE09ram_03pu:1162": " te bhinnahṛdayā bhūmau chinnamūlā iva drumāḥ /",
    "GE09ram_03pu:1163": " nipetuḥ śoṇitārdrāṅgā vikṛtā vigatāsavaḥ // Ram_3,19.22 //",
    "GE09ram_03pu:1164": " tān bhūmau patitān dṛṣṭvā rākṣasī krodhamūrchitā /",
    "GE09ram_03pu:1165": " paritrastā punas tatra vyasṛjad bhairavaṃ ravam // Ram_3,19.23 //",
    "GE09ram_03pu:1166": " sā nadantī mahānādaṃ javāc chūrpaṇakhā punaḥ /",
    "GE09ram_03pu:1167": " upagamya kharaṃ sā tu kiṃcit saṃśuṣkaśoṇitā /",
    "GE09ram_03pu:1168": " papāta punar evārtā saniryāseva vallarī // Ram_3,19.24 //",
    "GE09ram_03pu:1169": " nipātitān prekṣya raṇe tu rākṣasān pradhāvitā śūrpaṇakhā punas tataḥ /",
    "GE09ram_03pu:1170": " vadhaṃ ca teṣāṃ nikhilena rakṣasāṃ śaśaṃsa sarvaṃ bhaginī kharasya sā //",
    "GE09ram_03pu:1171": " sa punaḥ patitāṃ dṛṣṭvā krodhāc chūrpaṇakhāṃ kharaḥ /",
    "GE09ram_03pu:1172": " uvāca vyaktayā vācā tām anarthārtham āgatām // Ram_3,20.1 //",
    "GE09ram_03pu:1173": " mayā tv idānīṃ śūrās te rākṣasā rudhirāśanāḥ /",
    "GE09ram_03pu:1174": " tvatpriyārthaṃ vinirdiṣṭāḥ kimarthaṃ rudyate punaḥ // Ram_3,20.2 //",
    "GE09ram_03pu:1175": " bhaktāś caivānuraktāś ca hitāś ca mama nityaśaḥ /",
    "GE09ram_03pu:1176": " ghnanto 'pi na nihantavyā na na kuryur vaco mama // Ram_3,20.3 //",
    "GE09ram_03pu:1177": " kim etac chrotum icchāmi kāraṇaṃ yatkṛte punaḥ /",
    "GE09ram_03pu:1178": " hā nātheti vinardantī sarpavad veṣṭase kṣitau // Ram_3,20.4 //",
    "GE09ram_03pu:1179": " anāthavad vilapasi kiṃ nu nāthe mayi sthite /",
    "GE09ram_03pu:1180": " uttiṣṭhottiṣṭha mā bhaiṣīr vaiklavyaṃ tyajyatām iha // Ram_3,20.5 //",
    "GE09ram_03pu:1181": " ity evam uktā durdharṣā khareṇa parisāntvitā /",
    "GE09ram_03pu:1182": " vimṛjya nayane sāsre kharaṃ bhrātaram abravīt // Ram_3,20.6 //",
    "GE09ram_03pu:1183": " preṣitāś ca tvayā śūrā rākṣasās te caturdaśa /",
    "GE09ram_03pu:1184": " nihantuṃ rāghavaṃ ghorā matpriyārthaṃ salakṣmaṇam // Ram_3,20.7 //",
    "GE09ram_03pu:1185": " te tu rāmeṇa sāmarṣāḥ śūlapaṭṭiśapāṇayaḥ /",
    "GE09ram_03pu:1186": " samare nihatāḥ sarve sāyakair marmabhedibhiḥ // Ram_3,20.8 //",
    "GE09ram_03pu:1187": " tān bhūmau patitān dṛṣṭvā kṣaṇenaiva mahābalān /",
    "GE09ram_03pu:1188": " rāmasya ca mahat karma mahāṃs trāso 'bhavan mama // Ram_3,20.9 //",
    "GE09ram_03pu:1189": " sāsmi bhītā samudvignā viṣaṇṇā ca niśācara /",
    "GE09ram_03pu:1190": " śaraṇaṃ tvāṃ punaḥ prāptā sarvato bhayadarśinī // Ram_3,20.10 //",
    "GE09ram_03pu:1191": " viṣādanakrādhyuṣite paritrāsormimālini /",
    "GE09ram_03pu:1192": " kiṃ māṃ na trāyase magnāṃ vipule śokasāgare // Ram_3,20.11 //",
    "GE09ram_03pu:1193": " ete ca nihatā bhūmau rāmeṇa niśitaiḥ śaraiḥ /",
    "GE09ram_03pu:1194": " ye ca me padavīṃ prāptā rākṣasāḥ piśitāśanāḥ // Ram_3,20.12 //",
    "GE09ram_03pu:1195": " mayi te yady anukrośo yadi rakṣaḥsu teṣu ca /",
    "GE09ram_03pu:1196": " rāmeṇa yadi śaktis te tejo vāsti niśācara /",
    "GE09ram_03pu:1197": " daṇḍakāraṇyanilayaṃ jahi rākṣasakaṇṭakam // Ram_3,20.13 //",
    "GE09ram_03pu:1198": " yadi rāmaṃ mamāmitram adya tvaṃ na vadhiṣyasi /",
    "GE09ram_03pu:1199": " tava caivāgrataḥ prāṇāṃs tyakṣyāmi nirapatrapā // Ram_3,20.14 //",
    "GE09ram_03pu:1200": " buddhyāham anupaśyāmi na tvaṃ rāmasya saṃyuge /",
    "GE09ram_03pu:1201": " sthātuṃ pratimukhe śaktaḥ sacāpasya mahāraṇe // Ram_3,20.15 //",
    "GE09ram_03pu:1202": " śūramānī na śūras tvaṃ mithyāropitavikramaḥ /",
    "GE09ram_03pu:1203": " mānuṣau yan na śaknoṣi hantuṃ tau rāmalakṣmaṇau // Ram_3,20.16 //",
    "GE09ram_03pu:1204": " apayāhi janasthānāt tvaritaḥ sahabāndhavaḥ /",
    "GE09ram_03pu:1205": " niḥsattvasyālpavīryasya vāsas te kīdṛśas tv iha // Ram_3,20.17 //",
    "GE09ram_03pu:1206": " rāmatejo'bhibhūto hi tvaṃ kṣipraṃ vinaśiṣyasi /",
    "GE09ram_03pu:1207": " sa hi tejaḥsamāyukto rāmo daśarathātmajaḥ /",
    "GE09ram_03pu:1208": " bhrātā cāsya mahāvīryo yena cāsmi virūpitā // Ram_3,20.18 //",
    "GE09ram_03pu:1209": " evam ādharṣitaḥ śūraḥ śūrpaṇakhyā kharas tadā /",
    "GE09ram_03pu:1210": " uvāca rakṣasāṃ madhye kharaḥ kharataraṃ vacaḥ // Ram_3,21.1 //",
    "GE09ram_03pu:1211": " tavāpamānaprabhavaḥ krodho 'yam atulo mama /",
    "GE09ram_03pu:1212": " na śakyate dhārayituṃ lavaṇāmbha ivotthitam // Ram_3,21.2 //",
    "GE09ram_03pu:1213": " na rāmaṃ gaṇaye vīryān mānuṣaṃ kṣīṇajīvitam /",
    "GE09ram_03pu:1214": " ātmā duścaritaiḥ prāṇān hato yo 'dya vimokṣyati // Ram_3,21.3 //",
    "GE09ram_03pu:1215": " bāṣpaḥ saṃhriyatām eṣa sambhramaś ca vimucyatām /",
    "GE09ram_03pu:1216": " ahaṃ rāmaṃ saha bhrātrā nayāmi yamasādanam // Ram_3,21.4 //",
    "GE09ram_03pu:1217": " paraśvadhahatasyādya mandaprāṇasya bhūtale /",
    "GE09ram_03pu:1218": " rāmasya rudhiraṃ raktam uṣṇaṃ pāsyasi rākṣasi // Ram_3,21.5 //",
    "GE09ram_03pu:1219": " sā prahṛṣṭā vacaḥ śrutvā kharasya vadanāc cyutam /",
    "GE09ram_03pu:1220": " praśaśaṃsa punar maurkhyād bhrātaraṃ rakṣasāṃ varam // Ram_3,21.6 //",
    "GE09ram_03pu:1221": " tayā paruṣitaḥ pūrvaṃ punar eva praśaṃsitaḥ /",
    "GE09ram_03pu:1222": " abravīd dūṣaṇaṃ nāma kharaḥ senāpatiṃ tadā // Ram_3,21.7 //",
    "GE09ram_03pu:1223": " caturdaśa sahasrāṇi mama cittānuvartinām /",
    "GE09ram_03pu:1224": " rakṣasāṃ bhīmavegānāṃ samareṣv anivartinām // Ram_3,21.8 //",
    "GE09ram_03pu:1225": " nīlajīmūtavarṇānāṃ ghorāṇāṃ krūrakarmaṇām /",
    "GE09ram_03pu:1226": " lokahiṃsāvihārāṇāṃ balinām ugratejasām // Ram_3,21.9 //",
    "GE09ram_03pu:1227": " teṣāṃ śārdūladarpāṇāṃ mahāsyānāṃ mahaujasām /",
    "GE09ram_03pu:1228": " sarvodyogam udīrṇānāṃ rakṣasāṃ saumya kāraya // Ram_3,21.10 //",
    "GE09ram_03pu:1229": " upasthāpaya me kṣipraṃ rathaṃ saumya dhanūṃṣi ca /",
    "GE09ram_03pu:1230": " śarāṃś ca citrān khaḍgāṃś ca śaktīś ca vividhāḥ śitāḥ // Ram_3,21.11 //",
    "GE09ram_03pu:1231": " agre niryātum icchāmi paulastyānāṃ mahātmanām /",
    "GE09ram_03pu:1232": " vadhārthaṃ durvinītasya rāmasya raṇakovidaḥ // Ram_3,21.12 //",
    "GE09ram_03pu:1233": " iti tasya bruvāṇasya sūryavarṇaṃ mahāratham /",
    "GE09ram_03pu:1234": " sadaśvaiḥ śabalair yuktam ācacakṣe 'tha dūṣaṇaḥ // Ram_3,21.13 //",
    "GE09ram_03pu:1235": " taṃ meruśikharākāraṃ taptakāñcanabhūṣaṇam /",
    "GE09ram_03pu:1236": " hemacakram asaṃbādhaṃ vaidūryamayakūbaram // Ram_3,21.14 //",
    "GE09ram_03pu:1237": " matsyaiḥ puṣpair drumaiḥ śailaiś candrasūryaiś ca kāñcanaiḥ /",
    "GE09ram_03pu:1238": " māṅgalyaiḥ pakṣisaṃghaiś ca tārābhiś ca samāvṛtam // Ram_3,21.15 //",
    "GE09ram_03pu:1239": " dhvajanistriṃśasampannaṃ kiṅkiṇīkavibhūṣitam /",
    "GE09ram_03pu:1240": " sadaśvayuktaṃ so 'marṣād āruroha rathaṃ kharaḥ // Ram_3,21.16 //",
    "GE09ram_03pu:1241": " niśāmya taṃ rathagataṃ rākṣasā bhīmavikramāḥ /",
    "GE09ram_03pu:1242": " tasthuḥ saṃparivāryainaṃ dūṣaṇaṃ ca mahābalam // Ram_3,21.17 //",
    "GE09ram_03pu:1243": " kharas tu tān maheṣvāsān ghoracarmāyudhadhvajān /",
    "GE09ram_03pu:1244": " niryātety abravīd dṛṣṭvā rathasthaḥ sarvarākṣasān // Ram_3,21.18 //",
    "GE09ram_03pu:1245": " tatas tad rākṣasaṃ sainyaṃ ghoracarmāyudhadhvajam /",
    "GE09ram_03pu:1246": " nirjagāma janasthānān mahānādaṃ mahājavam // Ram_3,21.19 //",
    "GE09ram_03pu:1247": " mudgaraiḥ paṭṭiśaiḥ śūlaiḥ sutīkṣṇaiś ca paraśvadhaiḥ /",
    "GE09ram_03pu:1248": " khaḍgaiś cakraiś ca hastasthair bhrājamānaiś ca tomaraiḥ // Ram_3,21.20 //",
    "GE09ram_03pu:1249": " śaktibhiḥ parighair ghorair atimātraiś ca kārmukaiḥ /",
    "GE09ram_03pu:1250": " gadāsimusalair vajrair gṛhītair bhīmadarśanaiḥ // Ram_3,21.21 //",
    "GE09ram_03pu:1251": " rākṣasānāṃ sughorāṇāṃ sahasrāṇi caturdaśa /",
    "GE09ram_03pu:1252": " niryātāni janasthānāt kharacittānuvartinām // Ram_3,21.22 //",
    "GE09ram_03pu:1253": " tāṃs tv abhidravato dṛṣṭvā rākṣasān bhīmavikramān /",
    "GE09ram_03pu:1254": " kharasyāpi rathaḥ kiṃcij jagāma tadanantaram // Ram_3,21.23 //",
    "GE09ram_03pu:1255": " tatas tāñ śabalān aśvāṃs taptakāñcanabhūṣitān /",
    "GE09ram_03pu:1256": " kharasya matam ājñāya sārathiḥ samacodayat // Ram_3,21.24 //",
    "GE09ram_03pu:1257": " sa codito rathaḥ śīghraṃ kharasya ripughātinaḥ /",
    "GE09ram_03pu:1258": " śabdenāpūrayām āsa diśaḥ pratidiśas tathā // Ram_3,21.25 //",
    "GE09ram_03pu:1259": " pravṛddhamanyus tu kharaḥ kharasvano ripor vadhārthaṃ tvarito yathāntakaḥ /",
    "GE09ram_03pu:1260": " acūcudat sārathim unnadan punar mahābalo megha ivāśmavarṣavān //",
    "GE09ram_03pu:1261": " tat prayātaṃ balaṃ ghoram aśivaṃ śoṇitodakam /",
    "GE09ram_03pu:1262": " abhyavarṣan mahāmeghas tumulo gardabhāruṇaḥ // Ram_3,22.1 //",
    "GE09ram_03pu:1263": " nipetus turagās tasya rathayuktā mahājavāḥ /",
    "GE09ram_03pu:1264": " same puṣpacite deśe rājamārge yadṛcchayā // Ram_3,22.2 //",
    "GE09ram_03pu:1265": " śyāmaṃ rudhiraparyantaṃ babhūva pariveṣaṇam /",
    "GE09ram_03pu:1266": " alātacakrapratimaṃ pratigṛhya divākaram // Ram_3,22.3 //",
    "GE09ram_03pu:1267": " tato dhvajam upāgamya hemadaṇḍaṃ samucchritam /",
    "GE09ram_03pu:1268": " samākramya mahākāyas tasthau gṛdhraḥ sudāruṇaḥ // Ram_3,22.4 //",
    "GE09ram_03pu:1269": " janasthānasamīpe ca samākramya kharasvanāḥ /",
    "GE09ram_03pu:1270": " visvarān vividhāṃś cakrur māṃsādā mṛgapakṣiṇaḥ // Ram_3,22.5 //",
    "GE09ram_03pu:1271": " vyājahruś ca pradīptāyāṃ diśi vai bhairavasvanam /",
    "GE09ram_03pu:1272": " aśivaṃ yātudhānānāṃ śivā ghorā mahāsvanāḥ // Ram_3,22.6 //",
    "GE09ram_03pu:1273": " prabhinnagirisaṃkāśās toyaśoṣitadhāriṇaḥ /",
    "GE09ram_03pu:1274": " ākāśaṃ tad anākāśaṃ cakrur bhīmā balāhakāḥ // Ram_3,22.7 //",
    "GE09ram_03pu:1275": " babhūva timiraṃ ghoram uddhataṃ romaharṣaṇam /",
    "GE09ram_03pu:1276": " diśo vā vidiśo vāpi suvyaktaṃ na cakāśire // Ram_3,22.8 //",
    "GE09ram_03pu:1277": " kṣatajārdrasavarṇābhā saṃdhyākālaṃ vinā babhau /",
    "GE09ram_03pu:1278": " kharasyābhimukhaṃ nedus tadā ghorā mṛgāḥ khagāḥ // Ram_3,22.9 //",
    "GE09ram_03pu:1279": " nityāśivakarā yuddhe śivā ghoranidarśanāḥ /",
    "GE09ram_03pu:1280": " nedur balasyābhimukhaṃ jvālodgāribhir ānanaiḥ // Ram_3,22.10 //",
    "GE09ram_03pu:1281": " kabandhaḥ parighābhāso dṛśyate bhāskarāntike /",
    "GE09ram_03pu:1282": " jagrāha sūryaṃ svarbhānur aparvaṇi mahāgrahaḥ // Ram_3,22.11 //",
    "GE09ram_03pu:1283": " pravāti mārutaḥ śīghraṃ niṣprabho 'bhūd divākaraḥ /",
    "GE09ram_03pu:1284": " utpetuś ca vinā rātriṃ tārāḥ khadyotasaprabhāḥ // Ram_3,22.12 //",
    "GE09ram_03pu:1285": " saṃlīnamīnavihagā nalinyaḥ puṣpapaṅkajāḥ /",
    "GE09ram_03pu:1286": " tasmin kṣaṇe babhūvuś ca vinā puṣpaphalair drumāḥ // Ram_3,22.13 //",
    "GE09ram_03pu:1287": " uddhūtaś ca vinā vātaṃ reṇur jaladharāruṇaḥ /",
    "GE09ram_03pu:1288": " vīcīkūcīti vāśyanto babhūvus tatra sārikāḥ // Ram_3,22.14 //",
    "GE09ram_03pu:1289": " ulkāś cāpi sanirghoṣā nipetur ghoradarśanāḥ /",
    "GE09ram_03pu:1290": " pracacāla mahī cāpi saśailavanakānanā // Ram_3,22.15 //",
    "GE09ram_03pu:1291": " kharasya ca rathasthasya nardamānasya dhīmataḥ /",
    "GE09ram_03pu:1292": " prākampata bhujaḥ savyaḥ kharaś cāsyāvasajjata // Ram_3,22.16 //",
    "GE09ram_03pu:1293": " sāsrā saṃpadyate dṛṣṭiḥ paśyamānasya sarvataḥ /",
    "GE09ram_03pu:1294": " lalāṭe ca rujā jātā na ca mohān nyavartata // Ram_3,22.17 //",
    "GE09ram_03pu:1295": " tān samīkṣya mahotpātān utthitān romaharṣaṇān /",
    "GE09ram_03pu:1296": " abravīd rākṣasān sarvān prahasan sa kharas tadā // Ram_3,22.18 //",
    "GE09ram_03pu:1297": " mahotpātān imān sarvān utthitān ghoradarśanān /",
    "GE09ram_03pu:1298": " na cintayāmy ahaṃ vīryād balavān durbalān iva // Ram_3,22.19 //",
    "GE09ram_03pu:1299": " tārā api śarais tīkṣṇaiḥ pātayeyaṃ nabhastalāt /",
    "GE09ram_03pu:1300": " mṛtyuṃ maraṇadharmeṇa saṃkruddho yojayāmy aham // Ram_3,22.20 //",
    "GE09ram_03pu:1301": " rāghavaṃ taṃ balotsiktaṃ bhrātaraṃ cāpi lakṣmaṇam /",
    "GE09ram_03pu:1302": " ahatvā sāyakais tīkṣṇair nopāvartitum utsahe // Ram_3,22.21 //",
    "GE09ram_03pu:1303": " sakāmā bhaginī me 'stu pītvā tu rudhiraṃ tayoḥ /",
    "GE09ram_03pu:1304": " yannimittaṃ tu rāmasya lakṣmaṇasya viparyayaḥ // Ram_3,22.22 //",
    "GE09ram_03pu:1305": " na kvacit prāptapūrvo me saṃyugeṣu parājayaḥ /",
    "GE09ram_03pu:1306": " yuṣmākam etat pratyakṣaṃ nānṛtaṃ kathayāmy aham // Ram_3,22.23 //",
    "GE09ram_03pu:1307": " devarājam api kruddho mattairāvatayāyinam /",
    "GE09ram_03pu:1308": " vajrahastaṃ raṇe hanyāṃ kiṃ punas tau ca mānuṣau // Ram_3,22.24 //",
    "GE09ram_03pu:1309": " sā tasya garjitaṃ śrutvā rākṣasasya mahācamūḥ /",
    "GE09ram_03pu:1310": " praharṣam atulaṃ lebhe mṛtyupāśāvapāśitā // Ram_3,22.25 //",
    "GE09ram_03pu:1311": " sameyuś ca mahātmāno yuddhadarśanakāṅkṣiṇaḥ /",
    "GE09ram_03pu:1312": " ṛṣayo devagandharvāḥ siddhāś ca saha cāraṇaiḥ // Ram_3,22.26 //",
    "GE09ram_03pu:1313": " sametya cocuḥ sahitās te 'nyonyaṃ puṇyakarmaṇaḥ /",
    "GE09ram_03pu:1314": " svasti gobrāhmaṇebhyo 'stu lokānāṃ ye ca saṃmatāḥ // Ram_3,22.27 //",
    "GE09ram_03pu:1315": " jayatāṃ rāghavo yuddhe paulastyān rajanīcarān /",
    "GE09ram_03pu:1316": " cakrahasto yathā yuddhe sarvān asurapuṃgavān // Ram_3,22.28 //",
    "GE09ram_03pu:1317": " etac cānyac ca bahuśo bruvāṇāḥ paramarṣayaḥ /",
    "GE09ram_03pu:1318": " dadṛśur vāhinīṃ teṣāṃ rākṣasānāṃ gatāyuṣām // Ram_3,22.29 //",
    "GE09ram_03pu:1319": " rathena tu kharo vegāt sainyasyāgrād viniḥsṛtaḥ /",
    "GE09ram_03pu:1320": " taṃ dṛṣṭvā rākṣasaṃ bhūyo rākṣasāś ca viniḥsṛtāḥ // Ram_3,22.30 //",
    "GE09ram_03pu:1321": " śyenagāmī pṛthugrīvo yajñaśatrur vihaṃgamaḥ /",
    "GE09ram_03pu:1322": " durjayaḥ karavīrākṣaḥ paruṣaḥ kālakārmukaḥ // Ram_3,22.31 //",
    "GE09ram_03pu:1323": " meghamālī mahāmālī sarpāsyo rudhirāśanaḥ /",
    "GE09ram_03pu:1324": " dvādaśaite mahāvīryāḥ pratasthur abhitaḥ kharam // Ram_3,22.32 //",
    "GE09ram_03pu:1325": " mahākapālaḥ sthūlākṣaḥ pramāthī triśirās tathā /",
    "GE09ram_03pu:1326": " catvāra ete senāgryā dūṣaṇaṃ pṛṣṭhato 'nvayuḥ // Ram_3,22.33 //",
    "GE09ram_03pu:1327": " sā bhīmavegā samarābhikāmā sudāruṇā rākṣasavīrasenā /",
    "GE09ram_03pu:1328": " tau rājaputrau sahasābhyupetā mālā grahāṇām iva candrasūryau //",
    "GE09ram_03pu:1329": " āśramaṃ pratiyāte tu khare kharaparākrame /",
    "GE09ram_03pu:1330": " tān evautpātikān rāmaḥ saha bhrātrā dadarśa ha // Ram_3,23.1 //",
    "GE09ram_03pu:1331": " tān utpātān mahāghorān utthitān romaharṣaṇān /",
    "GE09ram_03pu:1332": " prajānām ahitān dṛṣṭvā vākyaṃ lakṣmaṇam abravīt // Ram_3,23.2 //",
    "GE09ram_03pu:1333": " imān paśya mahābāho sarvabhūtāpahāriṇaḥ /",
    "GE09ram_03pu:1334": " samutthitān mahotpātān saṃhartuṃ sarvarākṣasān // Ram_3,23.3 //",
    "GE09ram_03pu:1335": " amī rudhiradhārās tu visṛjantaḥ kharasvanān /",
    "GE09ram_03pu:1336": " vyomni meghā vivartante paruṣā gardabhāruṇāḥ // Ram_3,23.4 //",
    "GE09ram_03pu:1337": " sadhūmāś ca śarāḥ sarve mama yuddhābhinandinaḥ /",
    "GE09ram_03pu:1338": " rukmapṛṣṭhāni cāpāni viveṣṭante ca lakṣmaṇa // Ram_3,23.5 //",
    "GE09ram_03pu:1339": " yādṛśā iha kūjanti pakṣiṇo vanacāriṇaḥ /",
    "GE09ram_03pu:1340": " agrato no bhayaṃ prāptaṃ saṃśayo jīvitasya ca // Ram_3,23.6 //",
    "GE09ram_03pu:1341": " samprahāras tu sumahān bhaviṣyati na saṃśayaḥ /",
    "GE09ram_03pu:1342": " ayam ākhyāti me bāhuḥ sphuramāṇo muhur muhuḥ // Ram_3,23.7 //",
    "GE09ram_03pu:1343": " saṃnikarṣe tu naḥ śūra jayaṃ śatroḥ parājayam /",
    "GE09ram_03pu:1344": " suprabhaṃ ca prasannaṃ ca tava vaktraṃ hi lakṣyate // Ram_3,23.8 //",
    "GE09ram_03pu:1345": " udyatānāṃ hi yuddhārthaṃ yeṣāṃ bhavati lakṣmaṇaḥ /",
    "GE09ram_03pu:1346": " niṣprabhaṃ vadanaṃ teṣāṃ bhavaty āyuḥparikṣayaḥ // Ram_3,23.9 //",
    "GE09ram_03pu:1347": " anāgatavidhānaṃ tu kartavyaṃ śubham icchatā /",
    "GE09ram_03pu:1348": " āpadaṃ śaṅkamānena puruṣeṇa vipaścitā // Ram_3,23.10 //",
    "GE09ram_03pu:1349": " tasmād gṛhītvā vaidehīṃ śarapāṇir dhanurdharaḥ /",
    "GE09ram_03pu:1350": " guhām āśraya śailasya durgāṃ pādapasaṃkulām // Ram_3,23.11 //",
    "GE09ram_03pu:1351": " pratikūlitum icchāmi na hi vākyam idaṃ tvayā /",
    "GE09ram_03pu:1352": " śāpito mama pādābhyāṃ gamyatāṃ vatsa māciram // Ram_3,23.12 //",
    "GE09ram_03pu:1353": " evam uktas tu rāmeṇa lakṣmaṇaḥ saha sītayā /",
    "GE09ram_03pu:1354": " śarān ādāya cāpaṃ ca guhāṃ durgāṃ samāśrayat // Ram_3,23.13 //",
    "GE09ram_03pu:1355": " tasmin praviṣṭe tu guhāṃ lakṣmaṇe saha sītayā /",
    "GE09ram_03pu:1356": " hanta niryuktam ity uktvā rāmaḥ kavacam āviśat // Ram_3,23.14 //",
    "GE09ram_03pu:1357": " sa tenāgninikāśena kavacena vibhūṣitaḥ /",
    "GE09ram_03pu:1358": " babhūva rāmas timire vidhūmo 'gnir ivotthitaḥ // Ram_3,23.15 //",
    "GE09ram_03pu:1359": " sa cāpam udyamya mahac charān ādāya vīryavān /",
    "GE09ram_03pu:1360": " babhūvāvasthitas tatra jyāsvanaiḥ pūrayan diśaḥ // Ram_3,23.16 //",
    "GE09ram_03pu:1361": " tato devāḥ sagandharvāḥ siddhāś ca saha cāraṇaiḥ /",
    "GE09ram_03pu:1362": " ūcuḥ paramasaṃtrastā guhyakāś ca parasparam // Ram_3,23.17 //",
    "GE09ram_03pu:1363": " caturdaśa sahasrāṇi rakṣasāṃ bhīmakarmaṇām /",
    "GE09ram_03pu:1364": " ekaś ca rāmo dharmātmā kathaṃ yuddhaṃ bhaviṣyati // Ram_3,23.18 //",
    "GE09ram_03pu:1365": " tato gambhīranirhrādaṃ ghoravarmāyudhadhvajam /",
    "GE09ram_03pu:1366": " anīkaṃ yātudhānānāṃ samantāt pratyadṛśyata // Ram_3,23.19 //",
    "GE09ram_03pu:1367": " siṃhanādaṃ visṛjatām anyonyam abhigarjatām /",
    "GE09ram_03pu:1368": " cāpāni visphārayatāṃ jṛmbhatāṃ cāpy abhīkṣṇaśaḥ // Ram_3,23.20 //",
    "GE09ram_03pu:1369": " vipraghuṣṭasvanānāṃ ca dundubhīṃś cāpi nighnatām /",
    "GE09ram_03pu:1370": " teṣāṃ sutumulaḥ śabdaḥ pūrayāmāsa tad vanam // Ram_3,23.21 //",
    "GE09ram_03pu:1371": " tena śabdena vitrastāḥ śvāpadā vanacāriṇaḥ /",
    "GE09ram_03pu:1372": " dudruvur yatra niḥśabdaṃ pṛṣṭhato nāvalokayan // Ram_3,23.22 //",
    "GE09ram_03pu:1373": " tat tv anīkaṃ mahāvegaṃ rāmaṃ samupasarpata /",
    "GE09ram_03pu:1374": " dhṛtanānāpraharaṇaṃ gambhīraṃ sāgaropamam // Ram_3,23.23 //",
    "GE09ram_03pu:1375": " rāmo 'pi cārayaṃś cakṣuḥ sarvato raṇapaṇḍitaḥ /",
    "GE09ram_03pu:1376": " dadarśa kharasainyaṃ tad yuddhābhimukham udyatam // Ram_3,23.24 //",
    "GE09ram_03pu:1377": " vitatya ca dhanur bhīmaṃ tūṇyāś coddhṛtya sāyakān /",
    "GE09ram_03pu:1378": " krodham āhārayat tīvraṃ vadhārthaṃ sarvarakṣasām // Ram_3,23.25 //",
    "GE09ram_03pu:1379": " duṣprekṣyaḥ so 'bhavat kruddho yugāntāgnir iva jvalan /",
    "GE09ram_03pu:1380": " taṃ dṛṣṭvā tejasāviṣṭaṃ prāvyathan vanadevatāḥ // Ram_3,23.26 //",
    "GE09ram_03pu:1381": " tasya kruddhasya rūpaṃ tu rāmasya dadṛśe tadā /",
    "GE09ram_03pu:1382": " dakṣasyeva kratuṃ hantum udyatasya pinākinaḥ // Ram_3,23.27 //",
    "GE09ram_03pu:1383": " avaṣṭabdhadhanuṃ rāmaṃ kruddhaṃ ca ripughātinam /",
    "GE09ram_03pu:1384": " dadarśāśramam āgamya kharaḥ saha puraḥsaraiḥ // Ram_3,24.1 //",
    "GE09ram_03pu:1385": " taṃ dṛṣṭvā saguṇaṃ cāpam udyamya kharaniḥsvanam /",
    "GE09ram_03pu:1386": " rāmasyābhimukhaṃ sūtaṃ codyatām ity acodayat // Ram_3,24.2 //",
    "GE09ram_03pu:1387": " sa kharasyājñayā sūtas turagān samacodayat /",
    "GE09ram_03pu:1388": " yatra rāmo mahābāhur eko dhunvan dhanuḥ sthitaḥ // Ram_3,24.3 //",
    "GE09ram_03pu:1389": " taṃ tu niṣpatitaṃ dṛṣṭvā sarve te rajanīcarāḥ /",
    "GE09ram_03pu:1390": " nardamānā mahānādaṃ sacivāḥ paryavārayan // Ram_3,24.4 //",
    "GE09ram_03pu:1391": " sa teṣāṃ yātudhānānāṃ madhye rato gataḥ kharaḥ /",
    "GE09ram_03pu:1392": " babhūva madhye tārāṇāṃ lohitāṅga ivoditaḥ // Ram_3,24.5 //",
    "GE09ram_03pu:1393": " tatas taṃ bhīmadhanvānaṃ kruddhāḥ sarve niśācarāḥ /",
    "GE09ram_03pu:1394": " rāmaṃ nānāvidhaiḥ śastrair abhyavarṣanta durjayam // Ram_3,24.6 //",
    "GE09ram_03pu:1395": " mudgarair āyasaiḥ śūlaiḥ prāsaiḥ khaḍgaiḥ paraśvadhaiḥ /",
    "GE09ram_03pu:1396": " rākṣasāḥ samare rāmaṃ nijaghnū roṣatatparāḥ // Ram_3,24.7 //",
    "GE09ram_03pu:1397": " te balāhakasaṃkāśā mahānādā mahābalāḥ /",
    "GE09ram_03pu:1398": " abhyadhāvanta kākutsthaṃ rāmaṃ yuddhe jighāṃsavaḥ // Ram_3,24.8 //",
    "GE09ram_03pu:1399": " te rāme śaravarṣāṇi vyasṛjan rakṣasāṃ guṇāḥ /",
    "GE09ram_03pu:1400": " śailendram iva dhārābhir varṣamāṇā balāhakāḥ // Ram_3,24.9 //",
    "GE09ram_03pu:1401": " sa taiḥ parivṛto ghorai rāghavo rakṣasāṃ gaṇaiḥ /",
    "GE09ram_03pu:1402": " tithiṣv iva mahādevo vṛtaḥ pāriṣadāṃ gaṇaiḥ // Ram_3,24.10 //",
    "GE09ram_03pu:1403": " tāni muktāni śastrāṇi yātudhānaiḥ sa rāghavaḥ /",
    "GE09ram_03pu:1404": " pratijagrāha viśikhair nadyoghān iva sāgaraḥ // Ram_3,24.11 //",
    "GE09ram_03pu:1405": " sa taiḥ praharaṇair ghorair bhinnagātro na vivyathe /",
    "GE09ram_03pu:1406": " rāmaḥ pradīptair bahubhir vajrair iva mahācalaḥ // Ram_3,24.12 //",
    "GE09ram_03pu:1407": " sa viddhaḥ kṣatajādigdhaḥ sarvagātreṣu rāghavaḥ /",
    "GE09ram_03pu:1408": " babhūva rāmaḥ saṃdhyābhrair divākara ivāvṛtaḥ // Ram_3,24.13 //",
    "GE09ram_03pu:1409": " viṣedur devagandharvāḥ siddhāś ca paramarṣayaḥ /",
    "GE09ram_03pu:1410": " ekaṃ sahasrair bahubhis tadā dṛṣṭvā samāvṛtam // Ram_3,24.14 //",
    "GE09ram_03pu:1411": " tato rāmaḥ susaṃkruddho maṇḍalīkṛtakārmukaḥ /",
    "GE09ram_03pu:1412": " sasarja niśitān bāṇāñ śataśo 'tha sahasraśaḥ // Ram_3,24.15 //",
    "GE09ram_03pu:1413": " durāvārān durviṣahān kālapāśopamān raṇe /",
    "GE09ram_03pu:1414": " mumoca līlayā rāmaḥ kaṅkapattrān ajihmagān // Ram_3,24.16 //",
    "GE09ram_03pu:1415": " te śarāḥ śatrusainyeṣu muktā rāmeṇa līlayā /",
    "GE09ram_03pu:1416": " ādadū rakṣasāṃ prāṇān pāśāḥ kālakṛtā iva // Ram_3,24.17 //",
    "GE09ram_03pu:1417": " bhittvā rākṣasadehāṃs tāṃs te śarā rudhirāplutāḥ /",
    "GE09ram_03pu:1418": " antarikṣagatā rejur dīptāgnisamatejasaḥ // Ram_3,24.18 //",
    "GE09ram_03pu:1419": " asaṃkhyeyās tu rāmasya sāyakāś cāpamaṇḍalāt /",
    "GE09ram_03pu:1420": " viniṣpetur atīvogrā rakṣaḥprāṇāpahāriṇaḥ // Ram_3,24.19 //",
    "GE09ram_03pu:1421": " tair dhanūṃṣi dhvajāgrāṇi varmāṇi ca śirāṃsi ca /",
    "GE09ram_03pu:1422": " bahūn sahastābharaṇān ūrūn karikaropamān // Ram_3,24.20 //",
    "GE09ram_03pu:1423": " tato nālīkanārācais tīkṣṇāgraiś ca vikarṇibhiḥ /",
    "GE09ram_03pu:1424": " bhīmam ārtasvaraṃ cakrur bhidyamānā niśācarāḥ // Ram_3,24.21 //",
    "GE09ram_03pu:1425": " tat sainyaṃ niśitair bāṇair arditaṃ marmabhedibhiḥ /",
    "GE09ram_03pu:1426": " rāmeṇa na sukhaṃ lebhe śuṣkaṃ vanam ivāgninā // Ram_3,24.22 //",
    "GE09ram_03pu:1427": " kecid bhīmabalāḥ śūrāḥ śūlān khaḍgān paraśvadhān /",
    "GE09ram_03pu:1428": " cikṣipuḥ paramakruddhā rāmāya rajanīcarāḥ // Ram_3,24.23 //",
    "GE09ram_03pu:1429": " tāni bāṇair mahābāhuḥ śastrāṇy āvārya rāghavaḥ /",
    "GE09ram_03pu:1430": " jahāra samare prāṇāṃś cicheda ca śirodharān // Ram_3,24.24 //",
    "GE09ram_03pu:1431": " avaśiṣṭāś ca ye tatra viṣaṇṇāś ca niśācarāḥ /",
    "GE09ram_03pu:1432": " kharam evābhyadhāvanta śaraṇārthaṃ śarārditāḥ // Ram_3,24.25 //",
    "GE09ram_03pu:1433": " tān sarvān punar ādāya samāśvāsya ca dūṣaṇaḥ /",
    "GE09ram_03pu:1434": " abhyadhāvata kākutsthaṃ kruddho rudram ivāntakaḥ // Ram_3,24.26 //",
    "GE09ram_03pu:1435": " nivṛttās tu punaḥ sarve dūṣaṇāśrayanirbhayāḥ /",
    "GE09ram_03pu:1436": " rāmam evābhyadhāvanta sālatālaśilāyudhāḥ // Ram_3,24.27 //",
    "GE09ram_03pu:1437": " tad babhūvādbhutaṃ yuddhaṃ tumulaṃ romaharṣaṇam /",
    "GE09ram_03pu:1438": " rāmasyāsya mahāghoraṃ punas teṣāṃ ca rakṣasām // Ram_3,24.28 //",
    "GE09ram_03pu:1439": " tad drumāṇāṃ śilānāṃ ca varṣaṃ prāṇaharaṃ mahat /",
    "GE09ram_03pu:1440": " pratijagrāha dharmātmā rāghavas tīkṣṇasāyakaiḥ // Ram_3,25.1 //",
    "GE09ram_03pu:1441": " pratigṛhya ca tad varaṃ nimīlita ivarṣabhaḥ /",
    "GE09ram_03pu:1442": " rāmaḥ krodhaṃ paraṃ bheje vadhārthaṃ sarvarakṣasām // Ram_3,25.2 //",
    "GE09ram_03pu:1443": " tataḥ krodhasamāviṣṭaḥ pradīpta iva tejasā /",
    "GE09ram_03pu:1444": " śarair abhyakirat sainyaṃ sarvataḥ sahadūṣaṇam // Ram_3,25.3 //",
    "GE09ram_03pu:1445": " tataḥ senāpatiḥ kruddho dūṣaṇaḥ śatrudūṣaṇaḥ /",
    "GE09ram_03pu:1446": " jagrāha giriśṛṅgābhaṃ parighaṃ romaharṣaṇam // Ram_3,25.4 //",
    "GE09ram_03pu:1447": " veṣṭitaṃ kāñcanaiḥ paṭṭair devasainyābhimardanam /",
    "GE09ram_03pu:1448": " āyasaiḥ śaṅkubhis tīkṣṇaiḥ kīrṇaṃ paravasokṣitam // Ram_3,25.5 //",
    "GE09ram_03pu:1449": " vajrāśanisamasparśaṃ paragopuradāraṇam /",
    "GE09ram_03pu:1450": " taṃ mahoragasaṃkāśaṃ pragṛhya parighaṃ raṇe /",
    "GE09ram_03pu:1451": " dūṣaṇo 'bhyapatad rāmaṃ krūrakarmā niśācaraḥ // Ram_3,25.6 //",
    "GE09ram_03pu:1452": " tasyābhipatamānasya dūṣaṇasya sa rāghavaḥ /",
    "GE09ram_03pu:1453": " dvābhyāṃ śarābhyāṃ cicheda sahastābharaṇau bhujau // Ram_3,25.7 //",
    "GE09ram_03pu:1454": " bhraṣṭas tasya mahākāyaḥ papāta raṇamūrdhani /",
    "GE09ram_03pu:1455": " parighaś chinnahastasya śakradhvaja ivāgrataḥ // Ram_3,25.8 //",
    "GE09ram_03pu:1456": " sa karābhyāṃ vikīrṇābhyāṃ papāta bhuvi dūṣaṇaḥ /",
    "GE09ram_03pu:1457": " viṣāṇābhyāṃ viśīrṇābhyāṃ manasvīva mahāgajaḥ // Ram_3,25.9 //",
    "GE09ram_03pu:1458": " dṛṣṭvā taṃ patitaṃ bhūmau dūṣaṇaṃ nihataṃ raṇe /",
    "GE09ram_03pu:1459": " sādhu sādhv iti kākutsthaṃ sarvabhūtāny apūjayan // Ram_3,25.10 //",
    "GE09ram_03pu:1460": " etasminn antare kruddhās trayaḥ senāgrayāyinaḥ /",
    "GE09ram_03pu:1461": " saṃhatyābhyadravan rāmaṃ mṛtyupāśāvapāśitāḥ /",
    "GE09ram_03pu:1462": " mahākapālaḥ sthūlākṣaḥ pramāthī ca mahābalaḥ // Ram_3,25.11 //",
    "GE09ram_03pu:1463": " mahākapālo vipulaṃ śūlam udyamya rākṣasaḥ /",
    "GE09ram_03pu:1464": " sthūlākṣaḥ paṭṭiśaṃ gṛhya pramāthī ca paraśvadham // Ram_3,25.12 //",
    "GE09ram_03pu:1465": " dṛṣṭvaivāpatatas tāṃs tu rāghavaḥ sāyakaiḥ śitaiḥ /",
    "GE09ram_03pu:1466": " tīkṣṇāgraiḥ pratijagrāha samprāptān atithīn iva // Ram_3,25.13 //",
    "GE09ram_03pu:1467": " mahākapālasya śiraś cicheda raghunandanaḥ /",
    "GE09ram_03pu:1468": " asaṃkhyeyais tu bāṇaughaiḥ pramamātha pramāthinam // Ram_3,25.14 //",
    "GE09ram_03pu:1469": " sthūlākṣasyākṣiṇī tīkṣṇaiḥ pūrayāmāsa sāyakaiḥ /",
    "GE09ram_03pu:1470": " sa papāta hato bhūmau viṭapīva mahādrumaḥ // Ram_3,25.15 //",
    "GE09ram_03pu:1471": " tataḥ pāvakasaṃkāśair hemavajravibhūṣitaiḥ /",
    "GE09ram_03pu:1472": " jaghanaśeṣaṃ tejasvī tasya sainyasya sāyakaiḥ // Ram_3,25.16 //",
    "GE09ram_03pu:1473": " te rukmapuṅkhā viśikhāḥ sadhūmā iva pāvakāḥ /",
    "GE09ram_03pu:1474": " nijaghnus tāni rakṣāṃsi vajrā iva mahādrumān // Ram_3,25.17 //",
    "GE09ram_03pu:1475": " rakṣasāṃ tu śataṃ rāmaḥ śatenaikena karṇinā /",
    "GE09ram_03pu:1476": " sahasraṃ ca sahasreṇa jaghāna raṇamūrdhani // Ram_3,25.18 //",
    "GE09ram_03pu:1477": " tair bhinnavarmābharaṇāś chinnabhinnaśarāsanāḥ /",
    "GE09ram_03pu:1478": " nipetuḥ śoṇitādigdhā dharaṇyāṃ rajanīcarāḥ // Ram_3,25.19 //",
    "GE09ram_03pu:1479": " tair muktakeśaiḥ samare patitaiḥ śoṇitokṣitaiḥ /",
    "GE09ram_03pu:1480": " āstīrṇā vasudhā kṛtsnā mahāvediḥ kuśair iva // Ram_3,25.20 //",
    "GE09ram_03pu:1481": " kṣaṇena tu mahāghoraṃ vanaṃ nihatarākṣasam /",
    "GE09ram_03pu:1482": " babhūva nirayaprakhyaṃ māṃsaśoṇitakardamam // Ram_3,25.21 //",
    "GE09ram_03pu:1483": " caturdaśa sahasrāṇi rakṣasāṃ bhīmakarmaṇām /",
    "GE09ram_03pu:1484": " hatāny ekena rāmeṇa mānuṣeṇa padātinā // Ram_3,25.22 //",
    "GE09ram_03pu:1485": " tasya sainyasya sarvasya kharaḥ śeṣo mahārathaḥ /",
    "GE09ram_03pu:1486": " rākṣasas triśirāś caiva rāmaś ca ripusūdanaḥ // Ram_3,25.23 //",
    "GE09ram_03pu:1487": " tatas tu tad bhīmabalaṃ mahāhave samīkṣya rāmeṇa hataṃ balīyasā /",
    "GE09ram_03pu:1488": " rathena rāmaṃ mahatā kharas tataḥ samāsasādendra ivodyatāśaniḥ //",
    "GE09ram_03pu:1489": " kharaṃ tu rāmābhimukhaṃ prayāntaṃ vāhinīpatiḥ /",
    "GE09ram_03pu:1490": " rākṣasas triśirā nāma saṃnipatyedam abravīt // Ram_3,26.1 //",
    "GE09ram_03pu:1491": " māṃ niyojaya vikrānta saṃnivartasva sāhasāt /",
    "GE09ram_03pu:1492": " paśya rāmaṃ mahābāhuṃ saṃyuge vinipātitam // Ram_3,26.2 //",
    "GE09ram_03pu:1493": " pratijānāmi te satyam āyudhaṃ cāham ālabhe /",
    "GE09ram_03pu:1494": " yathā rāmaṃ vadhiṣyāmi vadhārhaṃ sarvarakṣasām // Ram_3,26.3 //",
    "GE09ram_03pu:1495": " ahaṃ vāsya raṇe mṛtyur eṣa vā samare mama /",
    "GE09ram_03pu:1496": " vinivartya raṇotsāhaṃ muhūrtaṃ prāśniko bhava // Ram_3,26.4 //",
    "GE09ram_03pu:1497": " prahṛṣṭo vā hate rāme janasthānaṃ prayāsyasi /",
    "GE09ram_03pu:1498": " mayi vā nihate rāmaṃ saṃyugāyopayāsyasi // Ram_3,26.5 //",
    "GE09ram_03pu:1499": " kharas triśirasā tena mṛtyulobhāt prasāditaḥ /",
    "GE09ram_03pu:1500": " gaccha yudhyety anujñāto rāghavābhimukho yayau // Ram_3,26.6 //",
    "GE09ram_03pu:1501": " triśirāś ca rathenaiva vājiyuktena bhāsvatā /",
    "GE09ram_03pu:1502": " abhyadravad raṇe rāmaṃ triśṛṅga iva parvataḥ // Ram_3,26.7 //",
    "GE09ram_03pu:1503": " śaradhārāsamūhān sa mahāmegha ivotsṛjan /",
    "GE09ram_03pu:1504": " vyasṛjat sadṛśaṃ nādaṃ jalārdrasyeva dundubheḥ // Ram_3,26.8 //",
    "GE09ram_03pu:1505": " āgacchantaṃ triśirasaṃ rākṣasaṃ prekṣya rāghavaḥ /",
    "GE09ram_03pu:1506": " dhanuṣā pratijagrāha vidhunvan sāyakāñ śitān // Ram_3,26.9 //",
    "GE09ram_03pu:1507": " sa samprahāras tumulo rāmatriśirasor mahān /",
    "GE09ram_03pu:1508": " babhūvātīva balinoḥ siṃhakuñjarayor iva // Ram_3,26.10 //",
    "GE09ram_03pu:1509": " tatas triśirasā bāṇair lalāṭe tāḍitas tribhiḥ /",
    "GE09ram_03pu:1510": " amarṣī kupito rāmaḥ saṃrabdham idam abravīt // Ram_3,26.11 //",
    "GE09ram_03pu:1511": " aho vikramaśūrasya rākṣasasyedṛśaṃ balam /",
    "GE09ram_03pu:1512": " puṣpair iva śarair yasya lalāṭe 'smi parikṣataḥ /",
    "GE09ram_03pu:1513": " mamāpi pratigṛhṇīṣva śarāṃś cāpaguṇacyutān // Ram_3,26.12 //",
    "GE09ram_03pu:1514": " evam uktvā tu saṃrabdhaḥ śarān āśīviṣopamān /",
    "GE09ram_03pu:1515": " triśirovakṣasi kruddho nijaghāna caturdaśa // Ram_3,26.13 //",
    "GE09ram_03pu:1516": " caturbhis turagān asya śaraiḥ saṃnataparvabhiḥ /",
    "GE09ram_03pu:1517": " nyapātayata tejasvī caturas tasya vājinaḥ // Ram_3,26.14 //",
    "GE09ram_03pu:1518": " aṣṭabhiḥ sāyakaiḥ sūtaṃ rathopasthe nyapātayat /",
    "GE09ram_03pu:1519": " rāmaś cicheda bāṇena dhvajaṃ cāsya samucchritam // Ram_3,26.15 //",
    "GE09ram_03pu:1520": " tato hatarathāt tasmād utpatantaṃ niśācaram /",
    "GE09ram_03pu:1521": " bibheda rāmas taṃ bāṇair hṛdaye so 'bhavaj jaḍaḥ // Ram_3,26.16 //",
    "GE09ram_03pu:1522": " sāyakaiś cāprameyātmā sāmarṣas tasya rakṣasaḥ /",
    "GE09ram_03pu:1523": " śirāṃsy apātayat trīṇi vegavadbhis tribhiḥ śataiḥ // Ram_3,26.17 //",
    "GE09ram_03pu:1524": " sa bhūmau śoṇitodgārī rāmabāṇābhipīḍitaḥ /",
    "GE09ram_03pu:1525": " nyapatat patitaiḥ pūrvaṃ svaśirobhir niśācaraḥ // Ram_3,26.18 //",
    "GE09ram_03pu:1526": " hataśeṣās tato bhagnā rākṣasāḥ kharasaṃśrayāḥ /",
    "GE09ram_03pu:1527": " dravanti sma na tiṣṭhanti vyāghratrastā mṛgā iva // Ram_3,26.19 //",
    "GE09ram_03pu:1528": " tān kharo dravato dṛṣṭvā nivartya ruṣitaḥ svayam /",
    "GE09ram_03pu:1529": " rāmam evābhidudrāva rāhuś candramasaṃ yathā // Ram_3,26.20 //",
    "GE09ram_03pu:1530": " nihataṃ dūṣaṇaṃ dṛṣṭvā raṇe triśirasā saha /",
    "GE09ram_03pu:1531": " kharasyāpy abhavat trāso dṛṣṭvā rāmasya vikramam // Ram_3,27.1 //",
    "GE09ram_03pu:1532": " sa dṛṣṭvā rākṣasaṃ sainyam aviṣahyaṃ mahābalam /",
    "GE09ram_03pu:1533": " hatam ekena rāmeṇa dūṣaṇas triśirā api // Ram_3,27.2 //",
    "GE09ram_03pu:1534": " tad balaṃ hatabhūyiṣṭhaṃ vimanāḥ prekṣya rākṣasaḥ /",
    "GE09ram_03pu:1535": " āsasāda kharo rāmaṃ namucir vāsavaṃ yathā // Ram_3,27.3 //",
    "GE09ram_03pu:1536": " vikṛṣya balavac cāpaṃ nārācān raktabhojanān /",
    "GE09ram_03pu:1537": " kharaś cikṣepa rāmāya kruddhān āśīviṣān iva // Ram_3,27.4 //",
    "GE09ram_03pu:1538": " jyāṃ vidhunvan subahuśaḥ śikṣayāstrāṇi darśayan /",
    "GE09ram_03pu:1539": " cacāra samare mārgāñ śarai rathagataḥ kharaḥ // Ram_3,27.5 //",
    "GE09ram_03pu:1540": " sa sarvāś ca diśo bāṇaiḥ pradiśaś ca mahārathaḥ /",
    "GE09ram_03pu:1541": " pūrayāmāsa taṃ dṛṣṭvā rāmo 'pi sumahad dhanuḥ // Ram_3,27.6 //",
    "GE09ram_03pu:1542": " sa sāyakair durviṣahaiḥ sasphuliṅgair ivāgnibhiḥ /",
    "GE09ram_03pu:1543": " nabhaś cakārāvivaraṃ parjanya iva vṛṣṭibhiḥ // Ram_3,27.7 //",
    "GE09ram_03pu:1544": " tad babhūva śitair bāṇaiḥ khararāmavisarjitaiḥ /",
    "GE09ram_03pu:1545": " paryākāśam anākāśaṃ sarvataḥ śarasaṃkulam // Ram_3,27.8 //",
    "GE09ram_03pu:1546": " śarajālāvṛtaḥ sūryo na tadā sma prakāśate /",
    "GE09ram_03pu:1547": " anyonyavadhasaṃrambhād ubhayoḥ samprayudhyatoḥ // Ram_3,27.9 //",
    "GE09ram_03pu:1548": " tato nālīkanārācais tīkṣṇāgraiś ca vikarṇibhiḥ /",
    "GE09ram_03pu:1549": " ājaghāna raṇe rāmaṃ totrair iva mahādvipam // Ram_3,27.10 //",
    "GE09ram_03pu:1550": " taṃ rathasthaṃ dhanuṣpāṇiṃ rākṣasaṃ paryavasthitam /",
    "GE09ram_03pu:1551": " dadṛśuḥ sarvabhūtāni pāśahastam ivāntakam // Ram_3,27.11 //",
    "GE09ram_03pu:1552": " taṃ siṃham iva vikrāntaṃ siṃhavikrāntagāminam /",
    "GE09ram_03pu:1553": " dṛṣṭvā nodvijate rāmaḥ siṃhaḥ kṣudramṛgaṃ yathā // Ram_3,27.12 //",
    "GE09ram_03pu:1554": " tataḥ sūryanikāśena rathena mahatā kharaḥ /",
    "GE09ram_03pu:1555": " āsasāda raṇe rāmaṃ pataṃga iva pāvakam // Ram_3,27.13 //",
    "GE09ram_03pu:1556": " tato 'sya saśaraṃ cāpaṃ muṣṭideśe mahātmanaḥ /",
    "GE09ram_03pu:1557": " kharaś cicheda rāmasya darśayan pāṇilāghavam // Ram_3,27.14 //",
    "GE09ram_03pu:1558": " sa punas tv aparān sapta śarān ādāya varmaṇi /",
    "GE09ram_03pu:1559": " nijaghāna raṇe kruddhaḥ śakrāśanisamaprabhān // Ram_3,27.15 //",
    "GE09ram_03pu:1560": " tatas tat prahataṃ bāṇaiḥ kharamuktaiḥ suparvabhiḥ /",
    "GE09ram_03pu:1561": " papāta kavacaṃ bhūmau rāmasyādityavarcasaḥ // Ram_3,27.16 //",
    "GE09ram_03pu:1562": " sa śarair arpitaḥ kruddhaḥ sarvagātreṣu rāghavaḥ /",
    "GE09ram_03pu:1563": " rarāja samare rāmo vidhūmo 'gnir iva jvalan // Ram_3,27.17 //",
    "GE09ram_03pu:1564": " tato gambhīranirhrādaṃ rāmaḥ śatrunibarhaṇaḥ /",
    "GE09ram_03pu:1565": " cakārāntāya sa ripoḥ sajyam anyan mahad dhanuḥ // Ram_3,27.18 //",
    "GE09ram_03pu:1566": " sumahad vaiṣṇavaṃ yat tad atisṛṣṭaṃ maharṣiṇā /",
    "GE09ram_03pu:1567": " varaṃ tad dhanur udyamya kharaṃ samabhidhāvata // Ram_3,27.19 //",
    "GE09ram_03pu:1568": " tataḥ kanakapuṅkhais tu śaraiḥ saṃnataparvabhiḥ /",
    "GE09ram_03pu:1569": " cicheda rāmaḥ saṃkruddhaḥ kharasya samare dhvajam // Ram_3,27.20 //",
    "GE09ram_03pu:1570": " sa darśanīyo bahudhā vicchinnaḥ kāñcano dhvajaḥ /",
    "GE09ram_03pu:1571": " jagāma dharaṇīṃ sūryo devatānām ivājñayā // Ram_3,27.21 //",
    "GE09ram_03pu:1572": " taṃ caturbhiḥ kharaḥ kruddho rāmaṃ gātreṣu mārgaṇaiḥ /",
    "GE09ram_03pu:1573": " vivyādha hṛdi marmajño mātaṃgam iva tomaraiḥ // Ram_3,27.22 //",
    "GE09ram_03pu:1574": " sa rāmo bahubhir bāṇaiḥ kharakārmukaniḥsṛtaiḥ /",
    "GE09ram_03pu:1575": " viddho rudhirasiktāṅgo babhūva ruṣito bhṛśam // Ram_3,27.23 //",
    "GE09ram_03pu:1576": " sa dhanur dhanvināṃ śreṣṭhaḥ pragṛhya paramāhave /",
    "GE09ram_03pu:1577": " mumoca parameṣvāsaḥ ṣaṭ śarān abhilakṣitān // Ram_3,27.24 //",
    "GE09ram_03pu:1578": " śirasy ekena bāṇena dvābhyāṃ bāhvor athārpayat /",
    "GE09ram_03pu:1579": " tribhiś candrārdhavaktraiś ca vakṣasy abhijaghāna ha // Ram_3,27.25 //",
    "GE09ram_03pu:1580": " tataḥ paścān mahātejā nārācān bhāskaropamān /",
    "GE09ram_03pu:1581": " jighāṃsū rākṣasaṃ kruddhas trayodaśa śilāśitān // Ram_3,27.26 //",
    "GE09ram_03pu:1582": " tato 'sya yugam ekena caturbhiś caturo hayān /",
    "GE09ram_03pu:1583": " ṣaṣṭhena ca śiraḥ saṃkhye cicheda kharasāratheḥ // Ram_3,27.27 //",
    "GE09ram_03pu:1584": " tribhis triveṇuṃ balavān dvābhyām akṣaṃ mahābalaḥ /",
    "GE09ram_03pu:1585": " dvādaśena tu bāṇena kharasya saśaraṃ dhanuḥ // Ram_3,27.28*1 //",
    "GE09ram_03pu:1586": " chittvā vajranikāśena rāghavaḥ prahasann iva /",
    "GE09ram_03pu:1587": " trayodaśenendrasamo bibheda samare kharam // Ram_3,27.28*2 //",
    "GE09ram_03pu:1588": " prabhagnadhanvā viratho hatāśvo hatasārathiḥ /",
    "GE09ram_03pu:1589": " gadāpāṇir avaplutya tasthau bhūmau kharas tadā // Ram_3,27.29 //",
    "GE09ram_03pu:1590": " tat karma rāmasya mahārathasya sametya devāś ca maharṣayaś ca /",
    "GE09ram_03pu:1591": " apūjayan prāñjalayaḥ prahṛṣṭās tadā vimānāgragatāḥ sametāḥ // Ram_3,27.30",
    "GE09ram_03pu:1592": " kharaṃ tu virathaṃ rāmo gadāpāṇim avasthitam /",
    "GE09ram_03pu:1593": " mṛdupūrvaṃ mahātejāḥ paruṣaṃ vākyam abravīt // Ram_3,28.1 //",
    "GE09ram_03pu:1594": " gajāśvarathasambādhe bale mahati tiṣṭhatā /",
    "GE09ram_03pu:1595": " kṛtaṃ sudāruṇaṃ karma sarvalokajugupsitam // Ram_3,28.2 //",
    "GE09ram_03pu:1596": " udvejanīyo bhūtānāṃ nṛśaṃsaḥ pāpakarmakṛt /",
    "GE09ram_03pu:1597": " trayāṇām api lokānām īśvaro 'pi na tiṣṭhati // Ram_3,28.3 //",
    "GE09ram_03pu:1598": " karma lokaviruddhaṃ tu kurvāṇaṃ kṣaṇadācara /",
    "GE09ram_03pu:1599": " tīkṣṇaṃ sarvajano hanti sarpaṃ duṣṭam ivāgatam // Ram_3,28.4 //",
    "GE09ram_03pu:1600": " lobhāt pāpāni kurvāṇaḥ kāmād vā yo na budhyate /",
    "GE09ram_03pu:1601": " bhraṣṭaḥ paśyati tasyāntaṃ brāhmaṇī karakād iva // Ram_3,28.5 //",
    "GE09ram_03pu:1602": " vasato daṇḍakāraṇye tāpasān dharmacāriṇaḥ /",
    "GE09ram_03pu:1603": " kiṃ nu hatvā mahābhāgān phalaṃ prāpsyasi rākṣasa // Ram_3,28.6 //",
    "GE09ram_03pu:1604": " na ciraṃ pāpakarmāṇaḥ krūrā lokajugupsitāḥ /",
    "GE09ram_03pu:1605": " aiśvaryaṃ prāpya tiṣṭhanti śīrṇamūlā iva drumāḥ // Ram_3,28.7 //",
    "GE09ram_03pu:1606": " avaśyaṃ labhate kartā phalaṃ pāpasya karmaṇaḥ /",
    "GE09ram_03pu:1607": " ghoraṃ paryāgate kāle drumaḥ puṣpam ivārtavam // Ram_3,28.8 //",
    "GE09ram_03pu:1608": " nacirāt prāpyate loke pāpānāṃ karmaṇāṃ phalam /",
    "GE09ram_03pu:1609": " saviṣāṇām ivānnānāṃ bhuktānāṃ kṣaṇadācara // Ram_3,28.9 //",
    "GE09ram_03pu:1610": " pāpam ācaratāṃ ghoraṃ lokasyāpriyam icchatām /",
    "GE09ram_03pu:1611": " aham āsādito rājā prāṇān hantuṃ niśācara // Ram_3,28.10 //",
    "GE09ram_03pu:1612": " adya hi tvāṃ mayā muktāḥ śarāḥ kāñcanabhūṣaṇāḥ /",
    "GE09ram_03pu:1613": " vidārya nipatiṣyanti valmīkam iva pannagāḥ // Ram_3,28.11 //",
    "GE09ram_03pu:1614": " ye tvayā daṇḍakāraṇye bhakṣitā dharmacāriṇaḥ /",
    "GE09ram_03pu:1615": " tān adya nihataḥ saṃkhye sasainyo 'nugamiṣyasi // Ram_3,28.12 //",
    "GE09ram_03pu:1616": " adya tvāṃ nihataṃ bāṇaiḥ paśyantu paramarṣayaḥ /",
    "GE09ram_03pu:1617": " nirayasthaṃ vimānasthā ye tvayā hiṃsitāḥ purā // Ram_3,28.13 //",
    "GE09ram_03pu:1618": " prahara tvaṃ yathākāmaṃ kuru yatnaṃ kulādhama /",
    "GE09ram_03pu:1619": " adya te pātayiṣyāmi śiras tālaphalaṃ yathā // Ram_3,28.14 //",
    "GE09ram_03pu:1620": " evam uktas tu rāmeṇa kruddhaḥ saṃraktalocanaḥ /",
    "GE09ram_03pu:1621": " pratyuvāca tato rāmaṃ prahasan krodhamūrchitaḥ // Ram_3,28.15 //",
    "GE09ram_03pu:1622": " prākṛtān rākṣasān hatvā yuddhe daśarathātmaja /",
    "GE09ram_03pu:1623": " ātmanā katham ātmānam apraśasyaṃ praśaṃsasi // Ram_3,28.16 //",
    "GE09ram_03pu:1624": " vikrāntā balavanto vā ye bhavanti nararṣabhāḥ /",
    "GE09ram_03pu:1625": " kathayanti na te kiṃcit tejasā svena garvitāḥ // Ram_3,28.17 //",
    "GE09ram_03pu:1626": " prākṛtās tv akṛtātmāno loke kṣatriyapāṃsanāḥ /",
    "GE09ram_03pu:1627": " nirarthakaṃ vikatthante yathā rāma vikatthase // Ram_3,28.18 //",
    "GE09ram_03pu:1628": " kulaṃ vyapadiśan vīraḥ samare ko 'bhidhāsyati /",
    "GE09ram_03pu:1629": " mṛtyukāle hi samprāpte svayam aprastave stavam // Ram_3,28.19 //",
    "GE09ram_03pu:1630": " sarvathā tu laghutvaṃ te katthanena vidarśitam /",
    "GE09ram_03pu:1631": " suvarṇapratirūpeṇa tapteneva kuśāgninā // Ram_3,28.20 //",
    "GE09ram_03pu:1632": " na tu mām iha tiṣṭhantaṃ paśyasi tvaṃ gadādharam /",
    "GE09ram_03pu:1633": " dharādharam ivākampyaṃ parvataṃ dhātubhiś citam // Ram_3,28.21 //",
    "GE09ram_03pu:1634": " paryāpto 'haṃ gadāpāṇir hantuṃ prāṇān raṇe tava /",
    "GE09ram_03pu:1635": " trayāṇām api lokānāṃ pāśahasta ivāntakaḥ // Ram_3,28.22 //",
    "GE09ram_03pu:1636": " kāmaṃ bahv api vaktavyaṃ tvayi vakṣyāmi na tv aham /",
    "GE09ram_03pu:1637": " astaṃ gaccheddhi savitā yuddhavighnas tato bhavet // Ram_3,28.23 //",
    "GE09ram_03pu:1638": " caturdaśa sahasrāṇi rākṣasānāṃ hatāni te /",
    "GE09ram_03pu:1639": " tvadvināśāt karomy adya teṣām aśrupramārjanam // Ram_3,28.24 //",
    "GE09ram_03pu:1640": " ity uktvā paramakruddhas tāṃ gadāṃ paramāṅgadaḥ /",
    "GE09ram_03pu:1641": " kharaś cikṣepa rāmāya pradīptām aśaniṃ yathā // Ram_3,28.25 //",
    "GE09ram_03pu:1642": " kharabāhupramuktā sā pradīptā mahatī gadā /",
    "GE09ram_03pu:1643": " bhasma vṛkṣāṃś ca gulmāṃś ca kṛtvāgāt tatsamīpataḥ // Ram_3,28.26 //",
    "GE09ram_03pu:1644": " tām āpatantīṃ jvalitāṃ mṛtyupāśopamāṃ gadām /",
    "GE09ram_03pu:1645": " antarikṣagatāṃ rāmaś cicheda bahudhā śaraiḥ // Ram_3,28.27 //",
    "GE09ram_03pu:1646": " sā viśīrṇā śarair bhinnā papāta dharaṇītale /",
    "GE09ram_03pu:1647": " gadāmantrauṣadhibalair vyālīva vinipātitā // Ram_3,28.28 //",
    "GE09ram_03pu:1648": " bhittvā tu tāṃ gadāṃ bāṇai rāghavo dharmavatsalaḥ /",
    "GE09ram_03pu:1649": " smayamānaḥ kharaṃ vākyaṃ saṃrabdham idam abravīt // Ram_3,29.1 //",
    "GE09ram_03pu:1650": " etat te balasarvasvaṃ darśitaṃ rākṣasādhama /",
    "GE09ram_03pu:1651": " śaktihīnataro matto vṛthā tvam avagarjasi // Ram_3,29.2 //",
    "GE09ram_03pu:1652": " eṣā bāṇavinirbhinnā gadā bhūmitalaṃ gatā /",
    "GE09ram_03pu:1653": " abhidhānapragalbhasya tava pratyayaghātinī // Ram_3,29.3 //",
    "GE09ram_03pu:1654": " yat tvayoktaṃ vinaṣṭānām idam aśrupramārjanam /",
    "GE09ram_03pu:1655": " rākṣasānāṃ karomīti mithyā tad api te vacaḥ // Ram_3,29.4 //",
    "GE09ram_03pu:1656": " nīcasya kṣudraśīlasya mithyāvṛttasya rakṣasaḥ /",
    "GE09ram_03pu:1657": " prāṇān apahariṣyāmi garutmān amṛtaṃ yathā // Ram_3,29.5 //",
    "GE09ram_03pu:1658": " adya te bhinnakaṇṭhasya phenabudbudabhūṣitam /",
    "GE09ram_03pu:1659": " vidāritasya madbāṇair mahī pāsyati śoṇitam // Ram_3,29.6 //",
    "GE09ram_03pu:1660": " pāṃsurūṣitasarvāṅgaḥ srastanyastabhujadvayaḥ /",
    "GE09ram_03pu:1661": " svapsyase gāṃ samāśliṣya durlabhāṃ pramadām iva // Ram_3,29.7 //",
    "GE09ram_03pu:1662": " pravṛddhanidre śayite tvayi rākṣasapāṃsane /",
    "GE09ram_03pu:1663": " bhaviṣyanty aśaraṇyānāṃ śaraṇyā daṇḍakā ime // Ram_3,29.8 //",
    "GE09ram_03pu:1664": " janasthāne hatasthāne tava rākṣasa maccharaiḥ /",
    "GE09ram_03pu:1665": " nirbhayā vicariṣyanti sarvato munayo vane // Ram_3,29.9 //",
    "GE09ram_03pu:1666": " adya viprasariṣyanti rākṣasyo hatabāndhavāḥ /",
    "GE09ram_03pu:1667": " bāṣpārdravadanā dīnā bhayād anyabhayāvahāḥ // Ram_3,29.10 //",
    "GE09ram_03pu:1668": " adya śokarasajñās tā bhaviṣyanti niśācara /",
    "GE09ram_03pu:1669": " anurūpakulāḥ patnyo yāsāṃ tvaṃ patir īdṛśaḥ // Ram_3,29.11 //",
    "GE09ram_03pu:1670": " nṛśaṃsaśīla kṣudrātman nityaṃ brāhmaṇakaṇṭaka /",
    "GE09ram_03pu:1671": " tvatkṛte śaṅkitair agnau munibhiḥ pātyate haviḥ // Ram_3,29.12 //",
    "GE09ram_03pu:1672": " tam evam abhisaṃrabdhaṃ bruvāṇaṃ rāghavaṃ raṇe /",
    "GE09ram_03pu:1673": " kharo nirbhartsayāmāsa roṣāt kharatarasvanaḥ // Ram_3,29.13 //",
    "GE09ram_03pu:1674": " dṛḍhaṃ khalv avalipto 'si bhayeṣv api ca nirbhayaḥ /",
    "GE09ram_03pu:1675": " vācyāvācyaṃ tato hi tvaṃ mṛtyuvaśyo na budhyase // Ram_3,29.14 //",
    "GE09ram_03pu:1676": " kālapāśaparikṣiptā bhavanti puruṣā hi ye /",
    "GE09ram_03pu:1677": " kāryākāryaṃ na jānanti te nirastaṣaḍindriyāḥ // Ram_3,29.15 //",
    "GE09ram_03pu:1678": " evam uktvā tato rāmaṃ saṃrudhya bhrukuṭiṃ tataḥ /",
    "GE09ram_03pu:1679": " sa dadarśa mahāsālam avidūre niśācaraḥ // Ram_3,29.16 //",
    "GE09ram_03pu:1680": " raṇe praharaṇasyārthe sarvato hy avalokayan /",
    "GE09ram_03pu:1681": " sa tam utpāṭayāmāsa saṃdṛśya daśanacchadam // Ram_3,29.17 //",
    "GE09ram_03pu:1682": " taṃ samutkṣipya bāhubhyāṃ vinarditvā mahābalaḥ /",
    "GE09ram_03pu:1683": " rāmam uddiśya cikṣepa hatas tvam iti cābravīt // Ram_3,29.18 //",
    "GE09ram_03pu:1684": " tam āpatantaṃ bāṇaughaiś chittvā rāmaḥ pratāpavān /",
    "GE09ram_03pu:1685": " roṣam āhārayat tīvraṃ nihantuṃ samare kharam // Ram_3,29.19 //",
    "GE09ram_03pu:1686": " jātasvedas tato rāmo roṣād raktāntalocanaḥ /",
    "GE09ram_03pu:1687": " nirbibheda sahasreṇa bāṇānāṃ samare kharam // Ram_3,29.20 //",
    "GE09ram_03pu:1688": " tasya bāṇāntarād raktaṃ bahu susrāva phenilam /",
    "GE09ram_03pu:1689": " gireḥ prasravaṇasyeva toyadhārāparisravaḥ // Ram_3,29.21 //",
    "GE09ram_03pu:1690": " vihvalaḥ sa kṛto bāṇaiḥ kharo rāmeṇa saṃyuge /",
    "GE09ram_03pu:1691": " matto rudhiragandhena tam evābhyadravad drutam // Ram_3,29.22 //",
    "GE09ram_03pu:1692": " tam āpatantaṃ saṃrabdhaṃ kṛtāstro rudhirāplutam /",
    "GE09ram_03pu:1693": " apāsarpat pratipadaṃ kiṃcit tvaritavikramaḥ // Ram_3,29.23 //",
    "GE09ram_03pu:1694": " tataḥ pāvakasaṃkāśaṃ vadhāya samare śaram /",
    "GE09ram_03pu:1695": " kharasya rāmo jagrāha brahmadaṇḍam ivāparam // Ram_3,29.24 //",
    "GE09ram_03pu:1696": " sa tad dattaṃ maghavatā surarājena dhīmatā /",
    "GE09ram_03pu:1697": " saṃdadhe ca sa dharmātmā mumoca ca kharaṃ prati // Ram_3,29.25 //",
    "GE09ram_03pu:1698": " sa vimukto mahābāṇo nirghātasamaniḥsvanaḥ /",
    "GE09ram_03pu:1699": " rāmeṇa dhanur udyamya kharasyorasi cāpatat // Ram_3,29.26 //",
    "GE09ram_03pu:1700": " sa papāta kharo bhūmau dahyamānaḥ śarāgninā /",
    "GE09ram_03pu:1701": " rudreṇaiva vinirdagdhaḥ śvetāraṇye yathāndhakaḥ // Ram_3,29.27 //",
    "GE09ram_03pu:1702": " sa vṛtra iva vajreṇa phenena namucir yathā /",
    "GE09ram_03pu:1703": " balo vendrāśanihato nipapāta hataḥ kharaḥ // Ram_3,29.28 //",
    "GE09ram_03pu:1704": " tato rājarṣayaḥ sarve saṃgatāḥ paramarṣayaḥ /",
    "GE09ram_03pu:1705": " sabhājya muditā rāmam idaṃ vacanam abruvan // Ram_3,29.29 //",
    "GE09ram_03pu:1706": " etadarthaṃ mahātejā mahendraḥ pākaśāsanaḥ /",
    "GE09ram_03pu:1707": " śarabhaṅgāśramaṃ puṇyam ājagāma puraṃdaraḥ // Ram_3,29.30 //",
    "GE09ram_03pu:1708": " ānītas tvam imaṃ deśam upāyena maharṣibhiḥ /",
    "GE09ram_03pu:1709": " eṣāṃ vadhārthaṃ krūrāṇāṃ rakṣasāṃ pāpakarmaṇām // Ram_3,29.31 //",
    "GE09ram_03pu:1710": " tad idaṃ naḥ kṛtaṃ kāryaṃ tvayā daśarathātmaja /",
    "GE09ram_03pu:1711": " sukhaṃ dharmaṃ cariṣyanti daṇḍakeṣu maharṣayaḥ // Ram_3,29.32 //",
    "GE09ram_03pu:1712": " etasminn antare vīro lakṣmaṇaḥ saha sītayā /",
    "GE09ram_03pu:1713": " giridurgād viniṣkramya saṃviveśāśramaṃ sukhī // Ram_3,29.33 //",
    "GE09ram_03pu:1714": " tato rāmas tu vijayī pūjyamāno maharṣibhiḥ /",
    "GE09ram_03pu:1715": " praviveśāśramaṃ vīro lakṣmaṇenābhivāditaḥ // Ram_3,29.34 //",
    "GE09ram_03pu:1716": " taṃ dṛṣṭvā śatruhantāraṃ maharṣīṇāṃ sukhāvaham /",
    "GE09ram_03pu:1717": " babhūva hṛṣṭā vaidehī bhartāraṃ pariṣasvaje // Ram_3,29.35 //",
    "GE09ram_03pu:1718": " tataḥ śūrpaṇakhā dṛṣṭvā sahasrāṇi caturdaśa /",
    "GE09ram_03pu:1719": " hatāny ekena rāmeṇa rakṣasāṃ bhīmakarmaṇām // Ram_3,30.1 //",
    "GE09ram_03pu:1720": " dūṣaṇaṃ ca kharaṃ caiva hataṃ triśirasaṃ raṇe /",
    "GE09ram_03pu:1721": " dṛṣṭvā punar mahānādaṃ nanāda jaladopamā // Ram_3,30.2 //",
    "GE09ram_03pu:1722": " sā dṛṣṭvā karma rāmasya kṛtam anyaiḥ suduṣkaram /",
    "GE09ram_03pu:1723": " jagāma paramodvignā laṅkāṃ rāvaṇapālitām // Ram_3,30.3 //",
    "GE09ram_03pu:1724": " sā dadarśa vimānāgre rāvaṇaṃ dīptatejasam /",
    "GE09ram_03pu:1725": " upopaviṣṭaṃ sacivair marudbhir iva vāsavam // Ram_3,30.4 //",
    "GE09ram_03pu:1726": " āsīnaṃ sūryasaṃkāśe kāñcane paramāsane /",
    "GE09ram_03pu:1727": " rukmavedigataṃ prājyaṃ jvalantam iva pāvakam // Ram_3,30.5 //",
    "GE09ram_03pu:1728": " devagandharvabhūtānām ṛṣīṇāṃ ca mahātmanām /",
    "GE09ram_03pu:1729": " ajeyaṃ samare śūraṃ vyāttānanam ivāntakam // Ram_3,30.6 //",
    "GE09ram_03pu:1730": " devāsuravimardeṣu vajrāśanikṛtavraṇam /",
    "GE09ram_03pu:1731": " airāvataviṣāṇāgrair utkṛṣṭakiṇavakṣasam // Ram_3,30.7 //",
    "GE09ram_03pu:1732": " viṃśadbhujaṃ daśagrīvaṃ darśanīyaparicchadam /",
    "GE09ram_03pu:1733": " viśālavakṣasaṃ vīraṃ rājalakṣmaṇalakṣitam // Ram_3,30.8 //",
    "GE09ram_03pu:1734": " snigdhavaiḍūryasaṃkāśaṃ taptakāñcanakuṇḍalam /",
    "GE09ram_03pu:1735": " subhujaṃ śukladaśanaṃ mahāsyaṃ parvatopamam // Ram_3,30.9 //",
    "GE09ram_03pu:1736": " viṣṇucakranipātaiś ca śataśo devasaṃyuge /",
    "GE09ram_03pu:1737": " āhatāṅgaṃ samastaiś ca devapraharaṇais tathā // Ram_3,30.10 //",
    "GE09ram_03pu:1738": " akṣobhyāṇāṃ samudrāṇāṃ kṣobhaṇaṃ kṣiprakāriṇam /",
    "GE09ram_03pu:1739": " kṣeptāraṃ parvatāgrāṇāṃ surāṇāṃ ca pramardanam // Ram_3,30.11 //",
    "GE09ram_03pu:1740": " ucchettāraṃ ca dharmāṇāṃ paradārābhimarśanam /",
    "GE09ram_03pu:1741": " sarvadivyāstrayoktāraṃ yajñavighnakaraṃ sadā // Ram_3,30.12 //",
    "GE09ram_03pu:1742": " purīṃ bhogavatīṃ gatvā parājitya ca vāsukim /",
    "GE09ram_03pu:1743": " takṣakasya priyāṃ bhāryāṃ parājitya jahāra yaḥ // Ram_3,30.13 //",
    "GE09ram_03pu:1744": " kailāsaṃ parvataṃ gatvā vijitya naravāhanam /",
    "GE09ram_03pu:1745": " vimānaṃ puṣpakaṃ tasya kāmagaṃ vai jahāra yaḥ // Ram_3,30.14 //",
    "GE09ram_03pu:1746": " vanaṃ caitrarathaṃ divyaṃ nalinīṃ nandanaṃ vanam /",
    "GE09ram_03pu:1747": " vināśayati yaḥ krodhād devodyānāni vīryavān // Ram_3,30.15 //",
    "GE09ram_03pu:1748": " candrasūryau mahābhāgāv uttiṣṭhantau paraṃtapau /",
    "GE09ram_03pu:1749": " nivārayati bāhubhyāṃ yaḥ śailaśikharopamaḥ // Ram_3,30.16 //",
    "GE09ram_03pu:1750": " daśavarṣasahasrāṇi tapas taptvā mahāvane /",
    "GE09ram_03pu:1751": " purā svayambhuve dhīraḥ śirāṃsy upajahāra yaḥ // Ram_3,30.17 //",
    "GE09ram_03pu:1752": " devadānavagandharva- piśācapatagoragaiḥ /",
    "GE09ram_03pu:1753": " abhayaṃ yasya saṃgrāme mṛtyuto mānuṣād ṛte // Ram_3,30.18 //",
    "GE09ram_03pu:1754": " mantrair abhiṣutaṃ puṇyam adhvareṣu dvijātibhiḥ /",
    "GE09ram_03pu:1755": " havirdhāneṣu yaḥ somam upahanti mahābalaḥ // Ram_3,30.19 //",
    "GE09ram_03pu:1756": " āptayajñaharaṃ krūraṃ brahmaghnaṃ duṣṭacāriṇam /",
    "GE09ram_03pu:1757": " karkaśaṃ niranukrośaṃ prajānām ahite ratam /",
    "GE09ram_03pu:1758": " rāvaṇaṃ sarvabhūtānāṃ sarvalokabhayāvaham // Ram_3,30.20 //",
    "GE09ram_03pu:1759": " rākṣasī bhrātaraṃ krūraṃ sā dadarśa mahābalam /",
    "GE09ram_03pu:1760": " taṃ divyavastrābharaṇaṃ divyamālyopaśobhitam /",
    "GE09ram_03pu:1761": " rākṣasendraṃ mahābhāgaṃ paulastyakulanandanam // Ram_3,30.21 //",
    "GE09ram_03pu:1762": " tam abravīd dīptaviśālalocanaṃ pradarśayitvā bhayamohamūrchitā /",
    "GE09ram_03pu:1763": " sudāruṇaṃ vākyam abhītacāriṇī mahātmanā śūrpaṇakhā virūpitā // Ram_3,30.22",
    "GE09ram_03pu:1764": " tataḥ śūrpaṇakhā dīnā rāvaṇaṃ lokarāvaṇam /",
    "GE09ram_03pu:1765": " amātyamadhye saṃkruddhā paruṣaṃ vākyam abravīt // Ram_3,31.1 //",
    "GE09ram_03pu:1766": " pramattaḥ kāmabhogeṣu svairavṛtto niraṅkuśaḥ /",
    "GE09ram_03pu:1767": " samutpannaṃ bhayaṃ ghoraṃ boddhavyaṃ nāvabudhyase // Ram_3,31.2 //",
    "GE09ram_03pu:1768": " saktaṃ grāmyeṣu bhogeṣu kāmavṛttaṃ mahīpatim /",
    "GE09ram_03pu:1769": " lubdhaṃ na bahu manyante śmaśānāgnim iva prajāḥ // Ram_3,31.3 //",
    "GE09ram_03pu:1770": " svayaṃ kāryāṇi yaḥ kāle nānutiṣṭhati pārthivaḥ /",
    "GE09ram_03pu:1771": " sa tu vai saha rājyena taiś ca kāryair vinaśyati // Ram_3,31.4 //",
    "GE09ram_03pu:1772": " ayuktacāraṃ durdarśam asvādhīnaṃ narādhipam /",
    "GE09ram_03pu:1773": " varjayanti narā dūrān nadīpaṅkam iva dvipāḥ // Ram_3,31.5 //",
    "GE09ram_03pu:1774": " ye na rakṣanti viṣayam asvādhīnā narādhipāḥ /",
    "GE09ram_03pu:1775": " te na vṛddhyā prakāśante girayaḥ sāgare yathā // Ram_3,31.6 //",
    "GE09ram_03pu:1776": " ātmavadbhir vigṛhya tvaṃ devagandharvadānavaiḥ /",
    "GE09ram_03pu:1777": " ayuktacāraś capalaḥ kathaṃ rājā bhaviṣyasi // Ram_3,31.7 //",
    "GE09ram_03pu:1778": " yeṣāṃ cāraś ca kośaś ca nayaś ca jayatāṃ vara /",
    "GE09ram_03pu:1779": " asvādhīnā narendrāṇāṃ prākṛtais te janaiḥ samāḥ // Ram_3,31.8 //",
    "GE09ram_03pu:1780": " yasmāt paśyanti dūrasthān sarvān arthān narādhipāḥ /",
    "GE09ram_03pu:1781": " cāreṇa tasmād ucyante rājāno dīrghacakṣuṣaḥ // Ram_3,31.9 //",
    "GE09ram_03pu:1782": " ayuktacāraṃ manye tvāṃ prākṛtaiḥ sacivair vṛtam /",
    "GE09ram_03pu:1783": " svajanaṃ ca janasthānaṃ hataṃ yo nāvabudhyase // Ram_3,31.10 //",
    "GE09ram_03pu:1784": " caturdaśa sahasrāṇi rakṣasāṃ bhīmakarmaṇām /",
    "GE09ram_03pu:1785": " hatāny ekena rāmeṇa kharaś ca sahadūṣaṇaḥ // Ram_3,31.11 //",
    "GE09ram_03pu:1786": " ṛṣīṇām abhayaṃ dattaṃ kṛtakṣemāś ca daṇḍakāḥ /",
    "GE09ram_03pu:1787": " dharṣitaṃ ca janasthānaṃ rāmeṇākliṣṭakarmaṇā // Ram_3,31.12 //",
    "GE09ram_03pu:1788": " tvaṃ tu lubdhaḥ pramattaś ca parādhīnaś ca rāvaṇa /",
    "GE09ram_03pu:1789": " viṣaye sve samutpannaṃ bhayaṃ yo nāvabudhyase // Ram_3,31.13 //",
    "GE09ram_03pu:1790": " tīkṣṇam alpapradātāraṃ pramattaṃ garvitaṃ śaṭham /",
    "GE09ram_03pu:1791": " vyasane sarvabhūtāni nābhidhāvanti pārthivam // Ram_3,31.14 //",
    "GE09ram_03pu:1792": " atimāninam agrāhyam ātmasaṃbhāvitaṃ naram /",
    "GE09ram_03pu:1793": " krodhanaṃ vyasane hanti svajano 'pi narādhipam // Ram_3,31.15 //",
    "GE09ram_03pu:1794": " nānutiṣṭhati kāryāṇi bhayeṣu na bibheti ca /",
    "GE09ram_03pu:1795": " kṣipraṃ rājyāc cyuto dīnas tṛṇais tulyo bhaviṣyati // Ram_3,31.16 //",
    "GE09ram_03pu:1796": " śuṣkakāṣṭhair bhavet kāryaṃ loṣṭair api ca pāṃsubhiḥ /",
    "GE09ram_03pu:1797": " na tu sthānāt paribhraṣṭaiḥ kāryaṃ syād vasudhādhipaiḥ // Ram_3,31.17 //",
    "GE09ram_03pu:1798": " upabhuktaṃ yathā vāsaḥ srajo vā mṛditā yathā /",
    "GE09ram_03pu:1799": " evaṃ rājyāt paribhraṣṭaḥ samartho 'pi nirarthakaḥ // Ram_3,31.18 //",
    "GE09ram_03pu:1800": " apramattaś ca yo rājā sarvajño vijitendriyaḥ /",
    "GE09ram_03pu:1801": " kṛtajño dharmaśīlaś ca sa rājā tiṣṭhate ciram // Ram_3,31.19 //",
    "GE09ram_03pu:1802": " nayanābhyāṃ prasupto 'pi jāgarti nayacakṣuṣā /",
    "GE09ram_03pu:1803": " vyaktakrodhaprasādaś ca sa rājā pūjyate janaiḥ // Ram_3,31.20 //",
    "GE09ram_03pu:1804": " tvaṃ tu rāvaṇa durbuddhir guṇair etair vivarjitaḥ /",
    "GE09ram_03pu:1805": " yasya te 'viditaś cārai rakṣasāṃ sumahān vadhaḥ // Ram_3,31.21 //",
    "GE09ram_03pu:1806": " parāvamantā viṣayeṣu saṃgato na deśakālapravibhāgatattvavit /",
    "GE09ram_03pu:1807": " ayuktabuddhir guṇadoṣaniścaye vipannarājyo na cirād vipatsyate //",
    "GE09ram_03pu:1808": " iti svadoṣān parikīrtitāṃs tayā samīkṣya buddhyā kṣaṇadācareśvaraḥ /",
    "GE09ram_03pu:1809": " dhanena darpeṇa balena cānvito vicintayāmāsa ciraṃ sa rāvaṇaḥ //",
    "GE09ram_03pu:1810": " tataḥ śūrpaṇakhāṃ kruddhāṃ bruvatīṃ paruṣaṃ vacaḥ /",
    "GE09ram_03pu:1811": " amātyamadhye saṃkruddhaḥ paripapraccha rāvaṇaḥ // Ram_3,32.1 //",
    "GE09ram_03pu:1812": " kaś ca rāmaḥ kathaṃvīryaḥ kiṃrūpaḥ kiṃparākramaḥ /",
    "GE09ram_03pu:1813": " kimarthaṃ daṇḍakāraṇyaṃ praviṣṭaś ca suduścaram // Ram_3,32.2 //",
    "GE09ram_03pu:1814": " āyudhaṃ kiṃ ca rāmasya nihatā yena rākṣasāḥ /",
    "GE09ram_03pu:1815": " kharaś ca nihataḥ saṃkhye dūṣaṇas triśirās tathā // Ram_3,32.3 //",
    "GE09ram_03pu:1816": " ity uktā rākṣasendreṇa rākṣasī krodhamūrchitā /",
    "GE09ram_03pu:1817": " tato rāmaṃ yathānyāyam ākhyātum upacakrame // Ram_3,32.4 //",
    "GE09ram_03pu:1818": " dīrghabāhur viśālākṣaś cīrakṛṣṇājināmbaraḥ /",
    "GE09ram_03pu:1819": " kandarpasamarūpaś ca rāmo daśarathātmajaḥ // Ram_3,32.5 //",
    "GE09ram_03pu:1820": " śakracāpanibhaṃ cāpaṃ vikṛṣya kanakāṅgadam /",
    "GE09ram_03pu:1821": " dīptān kṣipati nārācān sarpān iva mahāviṣān // Ram_3,32.6 //",
    "GE09ram_03pu:1822": " nādadānaṃ śarān ghorān na muñcantaṃ mahābalam /",
    "GE09ram_03pu:1823": " na kārmukaṃ vikarṣantaṃ rāmaṃ paśyāmi saṃyuge // Ram_3,32.7 //",
    "GE09ram_03pu:1824": " hanyamānaṃ tu tat sainyaṃ paśyāmi śaravṛṣṭibhiḥ /",
    "GE09ram_03pu:1825": " indreṇevottamaṃ sasyam āhataṃ tv aśmavṛṣṭibhiḥ // Ram_3,32.8 //",
    "GE09ram_03pu:1826": " rakṣasāṃ bhīmavīryāṇāṃ sahasrāṇi caturdaśa /",
    "GE09ram_03pu:1827": " nihatāni śarais tīkṣṇais tenaikena padātinā // Ram_3,32.9 //",
    "GE09ram_03pu:1828": " ardhādhikamuhūrtena kharaś ca sahadūṣaṇaḥ /",
    "GE09ram_03pu:1829": " ṛṣīṇām abhayaṃ dattaṃ kṛtakṣemāś ca daṇḍakāḥ // Ram_3,32.10 //",
    "GE09ram_03pu:1830": " ekā kathaṃcin muktāhaṃ paribhūya mahātmanā /",
    "GE09ram_03pu:1831": " strīvadhaṃ śaṅkamānena rāmeṇa viditātmanā // Ram_3,32.11 //",
    "GE09ram_03pu:1832": " bhrātā cāsya mahātejā guṇatas tulyavikramaḥ /",
    "GE09ram_03pu:1833": " anuraktaś ca bhaktaś ca lakṣmaṇo nāma vīryavān // Ram_3,32.12 //",
    "GE09ram_03pu:1834": " amarṣī durjayo jetā vikrānto buddhimān balī /",
    "GE09ram_03pu:1835": " rāmasya dakṣiṇo bāhur nityaṃ prāṇo bahiścaraḥ // Ram_3,32.13 //",
    "GE09ram_03pu:1836": " rāmasya tu viśālākṣī dharmapatnī yaśasvinī /",
    "GE09ram_03pu:1837": " sītā nāma varārohā vaidehī tanumadhyamā // Ram_3,32.14 //",
    "GE09ram_03pu:1838": " naiva devī na gandharvī na yakṣī na ca kiṃnarī /",
    "GE09ram_03pu:1839": " tathārūpā mayā nārī dṛṣṭapūrvā mahītale // Ram_3,32.15 //",
    "GE09ram_03pu:1840": " yasya sītā bhaved bhāryā yaṃ ca hṛṣṭā pariṣvajet /",
    "GE09ram_03pu:1841": " atijīvet sa sarveṣu lokeṣv api puraṃdarāt // Ram_3,32.16 //",
    "GE09ram_03pu:1842": " sā suśīlā vapuḥślāghyā rūpeṇāpratimā bhuvi /",
    "GE09ram_03pu:1843": " tavānurūpā bhāryā sā tvaṃ ca tasyās tathā patiḥ // Ram_3,32.17 //",
    "GE09ram_03pu:1844": " tāṃ tu vistīrṇajaghanāṃ pīnottuṅgapayodharām /",
    "GE09ram_03pu:1845": " bhāryārthe tu tavānetum udyatāhaṃ varānanām // Ram_3,32.18 //",
    "GE09ram_03pu:1846": " tāṃ tu dṛṣṭvādya vaidehīṃ pūrṇacandranibhānanām /",
    "GE09ram_03pu:1847": " manmathasya śarāṇāṃ ca tvaṃ vidheyo bhaviṣyasi // Ram_3,32.19 //",
    "GE09ram_03pu:1848": " yadi tasyām abhiprāyo bhāryārthe tava jāyate /",
    "GE09ram_03pu:1849": " śīghram uddhriyatāṃ pādo jayārtham iha dakṣiṇaḥ // Ram_3,32.20 //",
    "GE09ram_03pu:1850": " kuru priyaṃ tathā teṣāṃ rakṣasāṃ rākṣaseśvara /",
    "GE09ram_03pu:1851": " vadhāt tasya nṛśaṃsasya rāmasyāśramavāsinaḥ // Ram_3,32.21 //",
    "GE09ram_03pu:1852": " taṃ śarair niśitair hatvā lakṣmaṇaṃ ca mahāratham /",
    "GE09ram_03pu:1853": " hatanāthāṃ sukhaṃ sītāṃ yathāvad upabhokṣyase // Ram_3,32.22 //",
    "GE09ram_03pu:1854": " rocate yadi te vākyaṃ mamaitad rākṣaseśvara /",
    "GE09ram_03pu:1855": " kriyatāṃ nirviśaṅkena vacanaṃ mama rāghava // Ram_3,32.23 //",
    "GE09ram_03pu:1856": " niśamya rāmeṇa śarair ajihmagair hatāñ janasthānagatān niśācarān /",
    "GE09ram_03pu:1857": " kharaṃ ca buddhvā nihataṃ ca dūṣaṇaṃ tvam adya kṛtyaṃ pratipattum arhasi // Ram_3,32.24",
    "GE09ram_03pu:1858": " tataḥ śūrpaṇakhāvākyaṃ tac chrutvā romaharṣaṇam /",
    "GE09ram_03pu:1859": " sacivān abhyanujñāya kāryaṃ buddhvā jagāma ha // Ram_3,33.1 //",
    "GE09ram_03pu:1860": " tat kāryam anugamyātha yathāvad upalabhya ca /",
    "GE09ram_03pu:1861": " doṣāṇāṃ ca guṇānāṃ ca sampradhārya balābalam // Ram_3,33.2 //",
    "GE09ram_03pu:1862": " iti kartavyam ity eva kṛtvā niścayam ātmanaḥ /",
    "GE09ram_03pu:1863": " sthirabuddhis tato ramyāṃ yānaśālāṃ jagāma ha // Ram_3,33.3 //",
    "GE09ram_03pu:1864": " yānaśālāṃ tato gatvā pracchanno rākṣasādhipaḥ /",
    "GE09ram_03pu:1865": " sūtaṃ saṃcodayāmāsa rathaḥ saṃyujyatām iti // Ram_3,33.4 //",
    "GE09ram_03pu:1866": " evam uktaḥ kṣaṇenaiva sārathir laghuvikramaḥ /",
    "GE09ram_03pu:1867": " rathaṃ saṃyojayāmāsa tasyābhimatam uttamam // Ram_3,33.5 //",
    "GE09ram_03pu:1868": " kāñcanaṃ ratham āsthāya kāmagaṃ ratnabhūṣitam /",
    "GE09ram_03pu:1869": " piśācavadanair yuktaṃ kharaiḥ kanakabhūṣaṇaiḥ // Ram_3,33.6 //",
    "GE09ram_03pu:1870": " meghapratimanādena sa tena dhanadānujaḥ /",
    "GE09ram_03pu:1871": " rākṣasādhipatiḥ śrīmān yayau nadanadīpatim // Ram_3,33.7 //",
    "GE09ram_03pu:1872": " sa śvetavālavyasanaḥ śvetacchattro daśānanaḥ /",
    "GE09ram_03pu:1873": " snigdhavaiḍūryasaṃkāśas taptakāñcanabhūṣaṇaḥ // Ram_3,33.8 //",
    "GE09ram_03pu:1874": " daśāsyo viṃśatibhujo darśanīyaparicchadaḥ /",
    "GE09ram_03pu:1875": " tridaśārir munīndraghno daśaśīrṣa ivādrirāṭ // Ram_3,33.9 //",
    "GE09ram_03pu:1876": " kāmagaṃ ratham āsthāya śuśubhe rākṣasādhipaḥ /",
    "GE09ram_03pu:1877": " vidyunmaṇḍalavān meghaḥ sabalāka ivāmbare // Ram_3,33.10 //",
    "GE09ram_03pu:1878": " saśailaṃ sāgarānūpaṃ vīryavān avalokayan /",
    "GE09ram_03pu:1879": " nānāpuṣpaphalair vṛkṣair anukīrṇaṃ sahasraśaḥ // Ram_3,33.11 //",
    "GE09ram_03pu:1880": " śītamaṅgalatoyābhiḥ padminībhiḥ samantataḥ /",
    "GE09ram_03pu:1881": " viśālair āśramapadair vedimadbhiḥ samāvṛtam // Ram_3,33.12 //",
    "GE09ram_03pu:1882": " kadalyāḍhakīsambādhaṃ nālikeropaśobhitam /",
    "GE09ram_03pu:1883": " sālais tālais tamālaiś ca tarubhiś ca supuṣpitaiḥ // Ram_3,33.13 //",
    "GE09ram_03pu:1884": " atyantaniyatāhāraiḥ śobhitaṃ paramarṣibhiḥ /",
    "GE09ram_03pu:1885": " nāgaiḥ suparṇair gandharvaiḥ kiṃnaraiś ca sahasraśaḥ // Ram_3,33.14 //",
    "GE09ram_03pu:1886": " jitakāmaiś ca siddhaiś ca cāraṇaiś copaśobhitam /",
    "GE09ram_03pu:1887": " ājair vaikhānasair māṣair vālakhilyair marīcipaiḥ // Ram_3,33.15 //",
    "GE09ram_03pu:1888": " divyābharaṇamālyābhir divyarūpābhir āvṛtam /",
    "GE09ram_03pu:1889": " krīḍāratividhijñābhir apsarobhiḥ sahasraśaḥ // Ram_3,33.16 //",
    "GE09ram_03pu:1890": " sevitaṃ devapatnībhiḥ śrīmatībhiḥ śriyā vṛtam /",
    "GE09ram_03pu:1891": " devadānavasaṃghaiś ca caritaṃ tv amṛtāśibhiḥ // Ram_3,33.17 //",
    "GE09ram_03pu:1892": " haṃsakrauñcaplavākīrṇaṃ sārasaiḥ saṃpraṇāditam /",
    "GE09ram_03pu:1893": " vaiḍūryaprastaraṃ ramyaṃ snigdhaṃ sāgaratejasā // Ram_3,33.18 //",
    "GE09ram_03pu:1894": " pāṇḍurāṇi viśālāni divyamālyayutāni ca /",
    "GE09ram_03pu:1895": " tūryagītābhijuṣṭāni vimānāni samantataḥ // Ram_3,33.19 //",
    "GE09ram_03pu:1896": " tapasā jitalokānāṃ kāmagāny abhisaṃpatan /",
    "GE09ram_03pu:1897": " gandharvāpsarasaś caiva dadarśa dhanadānujaḥ // Ram_3,33.20 //",
    "GE09ram_03pu:1898": " niryāsarasamūlānāṃ candanānāṃ sahasraśaḥ /",
    "GE09ram_03pu:1899": " vanāni paśyan saumyāni ghrāṇatṛptikarāṇi ca // Ram_3,33.21 //",
    "GE09ram_03pu:1900": " agarūṇāṃ ca mukhyānāṃ vanāny upavanāni ca /",
    "GE09ram_03pu:1901": " takkolānāṃ ca jātyānāṃ phalānāṃ ca sugandhinām // Ram_3,33.22 //",
    "GE09ram_03pu:1902": " puṣpāṇi ca tamālasya gulmāni maricasya ca /",
    "GE09ram_03pu:1903": " muktānāṃ ca samūhāni śuṣyamāṇāni tīrataḥ // Ram_3,33.23 //",
    "GE09ram_03pu:1904": " śaṅkhānāṃ prastaraṃ caiva pravālanicayaṃ tathā /",
    "GE09ram_03pu:1905": " kāñcanāni ca śailāni rājatāni ca sarvaśaḥ // Ram_3,33.24 //",
    "GE09ram_03pu:1906": " prasravāṇi manojñāni prasannāni hradāni ca /",
    "GE09ram_03pu:1907": " dhanadhānyopapannāni strīratnair āvṛtāni ca // Ram_3,33.25 //",
    "GE09ram_03pu:1908": " hastyaśvarathagāḍhāni nagarāṇy avalokayan /",
    "GE09ram_03pu:1909": " taṃ samaṃ sarvataḥ snigdhaṃ mṛdusaṃsparśamārutam // Ram_3,33.26 //",
    "GE09ram_03pu:1910": " anūpaṃ sindhurājasya dadarśa tridivopamam /",
    "GE09ram_03pu:1911": " tatrāpaśyat sa meghābhaṃ nyagrodham ṛṣibhir vṛtam // Ram_3,33.27 //",
    "GE09ram_03pu:1912": " samantād yasya tāḥ śākhāḥ śatayojanam āyatāḥ /",
    "GE09ram_03pu:1913": " yasya hastinam ādāya mahākāyaṃ ca kacchapam /",
    "GE09ram_03pu:1914": " bhakṣārthaṃ garuḍaḥ śākhām ājagāma mahābalaḥ // Ram_3,33.28 //",
    "GE09ram_03pu:1915": " tasya tāṃ sahasā śākhāṃ bhāreṇa patagottamaḥ /",
    "GE09ram_03pu:1916": " suparṇaḥ parṇabahulāṃ babhañjātha mahābalaḥ // Ram_3,33.29 //",
    "GE09ram_03pu:1917": " tatra vaikhānasā māṣā vālakhilyā marīcipāḥ /",
    "GE09ram_03pu:1918": " ajā babhūvur dhūmrāś ca saṃgatāḥ paramarṣayaḥ // Ram_3,33.30 //",
    "GE09ram_03pu:1919": " teṣāṃ dayārthaṃ garuḍas tāṃ śākhāṃ śatayojanām /",
    "GE09ram_03pu:1920": " jagāmādāya vegena tau cobhau gajakacchapau // Ram_3,33.31 //",
    "GE09ram_03pu:1921": " ekapādena dharmātmā bhakṣayitvā tad āmiṣam /",
    "GE09ram_03pu:1922": " niṣādaviṣayaṃ hatvā śākhayā patagottamaḥ /",
    "GE09ram_03pu:1923": " praharṣam atulaṃ lebhe mokṣayitvā mahāmunīn // Ram_3,33.32 //",
    "GE09ram_03pu:1924": " sa tenaiva praharṣeṇa dviguṇīkṛtavikramaḥ /",
    "GE09ram_03pu:1925": " amṛtānayanārthaṃ vai cakāra matimān matim // Ram_3,33.33 //",
    "GE09ram_03pu:1926": " ayojālāni nirmathya bhittvā ratnagṛhaṃ varam /",
    "GE09ram_03pu:1927": " mahendrabhavanād guptam ājahārāmṛtaṃ tataḥ // Ram_3,33.34 //",
    "GE09ram_03pu:1928": " taṃ maharṣigaṇair juṣṭaṃ suparṇakṛtalakṣaṇam /",
    "GE09ram_03pu:1929": " nāmnā subhadraṃ nyagrodhaṃ dadarśa dhanadānujaḥ // Ram_3,33.35 //",
    "GE09ram_03pu:1930": " taṃ tu gatvā paraṃ pāraṃ samudrasya nadīpateḥ /",
    "GE09ram_03pu:1931": " dadarśāśramam ekānte puṇye ramye vanāntare // Ram_3,33.36 //",
    "GE09ram_03pu:1932": " tatra kṛṣṇājinadharaṃ jaṭāvalkaladhāriṇam /",
    "GE09ram_03pu:1933": " dadarśa niyatāhāraṃ mārīcaṃ nāma rākṣasam // Ram_3,33.37 //",
    "GE09ram_03pu:1934": " sa rāvaṇaḥ samāgamya vidhivat tena rakṣasā /",
    "GE09ram_03pu:1935": " tataḥ paścād idaṃ vākyam abravīd vākyakovidaḥ // Ram_3,33.38 //",
    "GE09ram_03pu:1936": " mārīca śrūyatāṃ tāta vacanaṃ mama bhāṣataḥ /",
    "GE09ram_03pu:1937": " ārto 'smi mama cārtasya bhavān hi paramā gatiḥ // Ram_3,34.1 //",
    "GE09ram_03pu:1938": " jānīṣe tvaṃ janasthānaṃ bhrātā yatra kharo mama /",
    "GE09ram_03pu:1939": " dūṣaṇaś ca mahābāhuḥ svasā śūrpaṇakhā ca me // Ram_3,34.2 //",
    "GE09ram_03pu:1940": " triśirāś ca mahātejā rākṣasaḥ piśitāśanaḥ /",
    "GE09ram_03pu:1941": " anye ca bahavaḥ śūrā labdhalakṣā niśācarāḥ // Ram_3,34.3 //",
    "GE09ram_03pu:1942": " vasanti manniyogena adhivāsaṃ ca rākṣasaḥ /",
    "GE09ram_03pu:1943": " bādhamānā mahāraṇye munīn ye dharmacāriṇaḥ // Ram_3,34.4 //",
    "GE09ram_03pu:1944": " caturdaśa sahasrāṇi rakṣasāṃ bhīmakarmaṇām /",
    "GE09ram_03pu:1945": " śūrāṇāṃ labdhalakṣāṇāṃ kharacittānuvartinām // Ram_3,34.5 //",
    "GE09ram_03pu:1946": " te tv idānīṃ janasthāne vasamānā mahābalāḥ /",
    "GE09ram_03pu:1947": " saṃgatāḥ param āyattā rāmeṇa saha saṃyuge // Ram_3,34.6 //",
    "GE09ram_03pu:1948": " tena saṃjātaroṣeṇa rāmeṇa raṇamūrdhani /",
    "GE09ram_03pu:1949": " anuktvā paruṣaṃ kiṃcic charair vyāpāritaṃ dhanuḥ // Ram_3,34.7 //",
    "GE09ram_03pu:1950": " caturdaśa sahasrāṇi rakṣasāṃ bhīmakarmaṇām /",
    "GE09ram_03pu:1951": " nihatāni śarais tīkṣṇair mānuṣeṇa padātinā // Ram_3,34.8 //",
    "GE09ram_03pu:1952": " kharaś ca nihataḥ saṃkhye dūṣaṇaś ca nipātitaḥ /",
    "GE09ram_03pu:1953": " hatvā triśirasaṃ cāpi nirbhayā daṇḍakāḥ kṛtāḥ // Ram_3,34.9 //",
    "GE09ram_03pu:1954": " pitrā nirastaḥ kruddhena sabhāryaḥ kṣīṇajīvitaḥ /",
    "GE09ram_03pu:1955": " sa hantā tasya sainyasya rāmaḥ kṣatriyapāṃsanaḥ // Ram_3,34.10 //",
    "GE09ram_03pu:1956": " aśīlaḥ karkaśas tīkṣṇo mūrkho lubdho 'jitendriyaḥ /",
    "GE09ram_03pu:1957": " tyaktadharmas tv adharmātmā bhūtānām ahite rataḥ // Ram_3,34.11 //",
    "GE09ram_03pu:1958": " yena vairaṃ vināraṇye sattvam āśritya kevalam /",
    "GE09ram_03pu:1959": " karṇanāsāpahāreṇa bhaginī me virūpitā // Ram_3,34.12 //",
    "GE09ram_03pu:1960": " tasya bhāryāṃ janasthānāt sītāṃ surasutopamām /",
    "GE09ram_03pu:1961": " ānayiṣyāmi vikramya sahāyas tatra me bhava // Ram_3,34.13 //",
    "GE09ram_03pu:1962": " tvayā hy ahaṃ sahāyena pārśvasthena mahābala /",
    "GE09ram_03pu:1963": " bhrātṛbhiś ca surān yuddhe samagrān nābhicintaye // Ram_3,34.14 //",
    "GE09ram_03pu:1964": " tat sahāyo bhava tvaṃ me samartho hy asi rākṣasa /",
    "GE09ram_03pu:1965": " vīrye yuddhe ca darpe ca na hy asti sadṛśas tava // Ram_3,34.15 //",
    "GE09ram_03pu:1966": " etadartham ahaṃ prāptas tvatsamīpaṃ niśācara /",
    "GE09ram_03pu:1967": " śṛṇu tat karma sāhāyye yat kāryaṃ vacanān mama // Ram_3,34.16 //",
    "GE09ram_03pu:1968": " sauvarṇas tvaṃ mṛgo bhūtvā citro rajatabindubhiḥ /",
    "GE09ram_03pu:1969": " āśrame tasya rāmasya sītāyāḥ pramukhe cara // Ram_3,34.17 //",
    "GE09ram_03pu:1970": " tvāṃ tu niḥsaṃśayaṃ sītā dṛṣṭvā tu mṛgarūpiṇam /",
    "GE09ram_03pu:1971": " gṛhyatām iti bhartāraṃ lakṣmaṇaṃ cābhidhāsyati // Ram_3,34.18 //",
    "GE09ram_03pu:1972": " tatas tayor apāye tu śūnye sītāṃ yathāsukham /",
    "GE09ram_03pu:1973": " nirābādho hariṣyāmi rāhuś candraprabhām iva // Ram_3,34.19 //",
    "GE09ram_03pu:1974": " tataḥ paścāt sukhaṃ rāme bhāryāharaṇakarśite /",
    "GE09ram_03pu:1975": " viśrabdhaḥ prahariṣyāmi kṛtārthenāntarātmanā // Ram_3,34.20 //",
    "GE09ram_03pu:1976": " tasya rāmakathāṃ śrutvā mārīcasya mahātmanaḥ /",
    "GE09ram_03pu:1977": " śuṣkaṃ samabhavad vaktraṃ paritrasto babhūva ca // Ram_3,34.21 //",
    "GE09ram_03pu:1978": " sa rāvaṇaṃ trastaviṣaṇṇacetā mahāvane rāmaparākramajñaḥ /",
    "GE09ram_03pu:1979": " kṛtāñjalis tattvam uvāca vākyaṃ hitaṃ ca tasmai hitam ātmanaś ca //",
    "GE09ram_03pu:1980": " tac chrutvā rākṣasendrasya vākyaṃ vākyaviśāradaḥ /",
    "GE09ram_03pu:1981": " pratyuvāca mahāprājño mārīco rākṣaseśvaram // Ram_3,35.1 //",
    "GE09ram_03pu:1982": " sulabhāḥ puruṣā rājan satataṃ priyavādinaḥ /",
    "GE09ram_03pu:1983": " apriyasya ca pathyasya vaktā śrotā ca durlabhaḥ // Ram_3,35.2 //",
    "GE09ram_03pu:1984": " na nūnaṃ budhyase rāmaṃ mahāvīryaṃ guṇonnatam /",
    "GE09ram_03pu:1985": " ayuktacāraś capalo mahendravaruṇopamam // Ram_3,35.3 //",
    "GE09ram_03pu:1986": " api svasti bhavet tāta sarveṣāṃ bhuvi rakṣasām /",
    "GE09ram_03pu:1987": " api rāmo na saṃkruddhaḥ kuryāl lokam arākṣasam // Ram_3,35.4 //",
    "GE09ram_03pu:1988": " api te jīvitāntāya notpannā janakātmajā /",
    "GE09ram_03pu:1989": " api sītā nimittaṃ ca na bhaved vyasanaṃ mahat // Ram_3,35.5 //",
    "GE09ram_03pu:1990": " api tvām īśvaraṃ prāpya kāmavṛttaṃ niraṅkuśam /",
    "GE09ram_03pu:1991": " na vinaśyet purī laṅkā tvayā saha sarākṣasā // Ram_3,35.6 //",
    "GE09ram_03pu:1992": " tvadvidhaḥ kāmavṛtto hi duḥśīlaḥ pāpamantritaḥ /",
    "GE09ram_03pu:1993": " ātmānaṃ svajanaṃ rāṣṭraṃ sa rājā hanti durmatiḥ // Ram_3,35.7 //",
    "GE09ram_03pu:1994": " na ca pitrā parityakto nāmaryādaḥ kathaṃcana /",
    "GE09ram_03pu:1995": " na lubdho na ca duḥśīlo na ca kṣatriyapāṃsanaḥ // Ram_3,35.8 //",
    "GE09ram_03pu:1996": " na ca dharmaguṇair hīnaḥ kausalyānandavardhanaḥ /",
    "GE09ram_03pu:1997": " na ca tīkṣṇo hi bhūtānāṃ sarveṣāṃ ca hite rataḥ // Ram_3,35.9 //",
    "GE09ram_03pu:1998": " vañcitaṃ pitaraṃ dṛṣṭvā kaikeyyā satyavādinam /",
    "GE09ram_03pu:1999": " kariṣyāmīti dharmātmā tataḥ pravrajito vanam // Ram_3,35.10 //",
    "GE09ram_03pu:2000": " kaikeyyāḥ priyakāmārthaṃ pitur daśarathasya ca /",
    "GE09ram_03pu:2001": " hitvā rājyaṃ ca bhogāṃś ca praviṣṭo daṇḍakāvanam // Ram_3,35.11 //",
    "GE09ram_03pu:2002": " na rāmaḥ karkaśas tāta nāvidvān nājitendriyaḥ /",
    "GE09ram_03pu:2003": " anṛtaṃ na śrutaṃ caiva naiva tvaṃ vaktum arhasi // Ram_3,35.12 //",
    "GE09ram_03pu:2004": " rāmo vigrahavān dharmaḥ sādhuḥ satyaparākramaḥ /",
    "GE09ram_03pu:2005": " rājā sarvasya lokasya devānām iva vāsavaḥ // Ram_3,35.13 //",
    "GE09ram_03pu:2006": " kathaṃ tvaṃ tasya vaidehīṃ rakṣitāṃ svena tejasā /",
    "GE09ram_03pu:2007": " icchasi prasabhaṃ hartuṃ prabhām iva vivasvataḥ // Ram_3,35.14 //",
    "GE09ram_03pu:2008": " śarārciṣam anādhṛṣyaṃ cāpakhaḍgendhanaṃ raṇe /",
    "GE09ram_03pu:2009": " rāmāgniṃ sahasā dīptaṃ na praveṣṭuṃ tvam arhasi // Ram_3,35.15 //",
    "GE09ram_03pu:2010": " dhanurvyāditadīptāsyaṃ śarārciṣam amarṣaṇam /",
    "GE09ram_03pu:2011": " cāpabāṇadharaṃ vīraṃ śatrusenāpahāriṇam // Ram_3,35.16 //",
    "GE09ram_03pu:2012": " rājyaṃ sukhaṃ ca saṃtyajya jīvitaṃ ceṣṭam ātmanaḥ /",
    "GE09ram_03pu:2013": " nātyāsādayituṃ tāta rāmāntakam ihārhasi // Ram_3,35.17 //",
    "GE09ram_03pu:2014": " aprameyaṃ hi tattejo yasya sā janakātmajā /",
    "GE09ram_03pu:2015": " na tvaṃ samarthas tāṃ hartuṃ rāmacāpāśrayāṃ vane // Ram_3,35.18 //",
    "GE09ram_03pu:2016": " prāṇebhyo 'pi priyatarā bhāryā nityam anuvratā /",
    "GE09ram_03pu:2017": " dīptasyeva hutāśasya śikhā sītā sumadhyamā // Ram_3,35.19 //",
    "GE09ram_03pu:2018": " kim udyamaṃ vyartham imaṃ kṛtvā te rākṣasādhipa /",
    "GE09ram_03pu:2019": " dṛṣṭaś cet tvaṃ raṇe tena tadantaṃ tava jīvitam /",
    "GE09ram_03pu:2020": " jīvitaṃ ca sukhaṃ caiva rājyaṃ caiva sudurlabham // Ram_3,35.20 //",
    "GE09ram_03pu:2021": " sa sarvaiḥ sacivaiḥ sārdhaṃ vibhīṣaṇapuraskṛtaiḥ /",
    "GE09ram_03pu:2022": " mantrayitvā tu dharmiṣṭhaiḥ kṛtvā niścayam ātmanaḥ // Ram_3,35.21 //",
    "GE09ram_03pu:2023": " doṣāṇāṃ ca guṇānāṃ ca sampradhārya balābalam /",
    "GE09ram_03pu:2024": " ātmanaś ca balaṃ jñātvā rāghavasya ca tattvataḥ /",
    "GE09ram_03pu:2025": " hitaṃ hi tava niścitya kṣamaṃ tvaṃ kartum arhasi // Ram_3,35.22 //",
    "GE09ram_03pu:2026": " ahaṃ tu manye tava na kṣamaṃ raṇe samāgamaṃ kosalarājasūnunā /",
    "GE09ram_03pu:2027": " idaṃ hi bhūyaḥ śṛṇu vākyam uttamaṃ kṣamaṃ ca yuktaṃ ca niśācarādhipa //",
    "GE09ram_03pu:2028": " kadācid apy ahaṃ vīryāt paryaṭan pṛthivīm imām /",
    "GE09ram_03pu:2029": " balaṃ nāgasahasrasya dhārayan parvatopamaḥ // Ram_3,36.1 //",
    "GE09ram_03pu:2030": " nīlajīmūtasaṃkāśas taptakāñcanakuṇḍalaḥ /",
    "GE09ram_03pu:2031": " bhayaṃ lokasya janayan kirīṭī parighāyudhaḥ /",
    "GE09ram_03pu:2032": " vyacaraṃ daṇḍakāraṇyam ṛṣimāṃsāni bhakṣayan // Ram_3,36.2 //",
    "GE09ram_03pu:2033": " viśvāmitro 'tha dharmātmā madvitrasto mahāmuniḥ /",
    "GE09ram_03pu:2034": " svayaṃ gatvā daśarathaṃ narendram idam abravīt // Ram_3,36.3 //",
    "GE09ram_03pu:2035": " ayaṃ rakṣatu māṃ rāmaḥ parvakāle samāhitaḥ /",
    "GE09ram_03pu:2036": " mārīcān me bhayaṃ ghoraṃ samutpannaṃ nareśvara // Ram_3,36.4 //",
    "GE09ram_03pu:2037": " ity evam ukto dharmātmā rājā daśarathas tadā /",
    "GE09ram_03pu:2038": " pratyuvāca mahābhāgaṃ viśvāmitraṃ mahāmunim // Ram_3,36.5 //",
    "GE09ram_03pu:2039": " ūnaṣoḍaśavarṣo 'yam akṛtāstraś ca rāghavaḥ /",
    "GE09ram_03pu:2040": " kāmaṃ tu mama yat sainyaṃ mayā saha gamiṣyati /",
    "GE09ram_03pu:2041": " vadhiṣyāmi muniśreṣṭha śatruṃ tava yathepsitam // Ram_3,36.6 //",
    "GE09ram_03pu:2042": " ity evam uktaḥ sa munī rājānaṃ punar abravīt /",
    "GE09ram_03pu:2043": " rāmān nānyad balaṃ loke paryāptaṃ tasya rakṣasaḥ // Ram_3,36.7 //",
    "GE09ram_03pu:2044": " bālo 'py eṣa mahātejāḥ samarthas tasya nigrahe /",
    "GE09ram_03pu:2045": " gamiṣye rāmam ādāya svasti te 'stu paraṃtapa // Ram_3,36.8 //",
    "GE09ram_03pu:2046": " ity evam uktvā sa munis tam ādāya nṛpātmajam /",
    "GE09ram_03pu:2047": " jagāma paramaprīto viśvāmitraḥ svam āśramam // Ram_3,36.9 //",
    "GE09ram_03pu:2048": " taṃ tadā daṇḍakāraṇye yajñam uddiśya dīkṣitam /",
    "GE09ram_03pu:2049": " babhūvāvasthito rāmaś citraṃ visphārayan dhanuḥ // Ram_3,36.10 //",
    "GE09ram_03pu:2050": " ajātavyañjanaḥ śrīmān bālaḥ śyāmaḥ śubhekṣaṇaḥ /",
    "GE09ram_03pu:2051": " ekavastradharo dhanvī śikhī kanakamālayā // Ram_3,36.11 //",
    "GE09ram_03pu:2052": " śobhayan daṇḍakāraṇyaṃ dīptena svena tejasā /",
    "GE09ram_03pu:2053": " adṛśyata tadā rāmo bālacandra ivoditaḥ // Ram_3,36.12 //",
    "GE09ram_03pu:2054": " tato 'haṃ meghasaṃkāśas taptakāñcanakuṇḍalaḥ /",
    "GE09ram_03pu:2055": " balī dattavaro darpād ājagāma tadāśramam // Ram_3,36.13 //",
    "GE09ram_03pu:2056": " tena dṛṣṭaḥ praviṣṭo 'haṃ sahasaivodyatāyudhaḥ /",
    "GE09ram_03pu:2057": " māṃ tu dṛṣṭvā dhanuḥ sajyam asambhrāntaś cakāra ha // Ram_3,36.14 //",
    "GE09ram_03pu:2058": " avajānann ahaṃ mohād bālo 'yam iti rāghavam /",
    "GE09ram_03pu:2059": " viśvāmitrasya tāṃ vedim adhyadhāvaṃ kṛtatvaraḥ // Ram_3,36.15 //",
    "GE09ram_03pu:2060": " tena muktas tato bāṇaḥ śitaḥ śatrunibarhaṇaḥ /",
    "GE09ram_03pu:2061": " tenāhaṃ tāḍitaḥ kṣiptaḥ samudre śatayojane // Ram_3,36.16 //",
    "GE09ram_03pu:2062": " rāmasya śaravegena nirasto bhrāntacetanaḥ /",
    "GE09ram_03pu:2063": " pātito 'haṃ tadā tena gambhīre sāgarāmbhasi /",
    "GE09ram_03pu:2064": " prāpya saṃjñāṃ cirāt tāta laṅkāṃ prati gataḥ purīm // Ram_3,36.17 //",
    "GE09ram_03pu:2065": " evam asmi tadā muktaḥ sahāyās te nipātitāḥ /",
    "GE09ram_03pu:2066": " akṛtāstreṇa rāmeṇa bālenākliṣṭakarmaṇā // Ram_3,36.18 //",
    "GE09ram_03pu:2067": " tan mayā vāryamāṇas tvaṃ yadi rāmeṇa vigraham /",
    "GE09ram_03pu:2068": " kariṣyasy āpadaṃ ghorāṃ kṣipraṃ prāpya naśiṣyasi // Ram_3,36.19 //",
    "GE09ram_03pu:2069": " krīḍāratividhijñānāṃ samājotsavaśālinām /",
    "GE09ram_03pu:2070": " rakṣasāṃ caiva saṃtāpam anarthaṃ cāhariṣyasi // Ram_3,36.20 //",
    "GE09ram_03pu:2071": " harmyaprāsādasambādhāṃ nānāratnavibhūṣitām /",
    "GE09ram_03pu:2072": " drakṣyasi tvaṃ purīṃ laṅkāṃ vinaṣṭāṃ maithilīkṛte // Ram_3,36.21 //",
    "GE09ram_03pu:2073": " akurvanto 'pi pāpāni śucayaḥ pāpasaṃśrayāt /",
    "GE09ram_03pu:2074": " parapāpair vinaśyanti matsyā nāgahrade yathā // Ram_3,36.22 //",
    "GE09ram_03pu:2075": " divyacandanadigdhāṅgān divyābharaṇabhūṣitān /",
    "GE09ram_03pu:2076": " drakṣyasy abhihatān bhūmau tava doṣāt tu rākṣasān // Ram_3,36.23 //",
    "GE09ram_03pu:2077": " hṛtadārān sadārāṃś ca daśa vidravato diśaḥ /",
    "GE09ram_03pu:2078": " hataśeṣān aśaraṇān drakṣyasi tvaṃ niśācarān // Ram_3,36.24 //",
    "GE09ram_03pu:2079": " śarajālaparikṣiptām agnijvālāsamāvṛtām /",
    "GE09ram_03pu:2080": " pradagdhabhavanāṃ laṅkāṃ drakṣyasi tvam asaṃśayam // Ram_3,36.25 //",
    "GE09ram_03pu:2081": " pramadānāṃ sahasrāṇi tava rājan parigrahaḥ /",
    "GE09ram_03pu:2082": " bhava svadāranirataḥ svakulaṃ rakṣa rākṣasa // Ram_3,36.26 //",
    "GE09ram_03pu:2083": " mānaṃ vṛddhiṃ ca rājyaṃ ca jīvitaṃ ceṣṭam ātmanaḥ /",
    "GE09ram_03pu:2084": " yadīcchasi ciraṃ bhoktuṃ mā kṛthā rāmavipriyam // Ram_3,36.27 //",
    "GE09ram_03pu:2085": " nivāryamāṇaḥ suhṛdā mayā bhṛśaṃ prasahya sītāṃ yadi dharṣayiṣyasi /",
    "GE09ram_03pu:2086": " gamiṣyasi kṣīṇabalaḥ sabāndhavo yamakṣayaṃ rāmaśarāttajīvitaḥ //",
    "GE09ram_03pu:2087": " evam asmi tadā muktaḥ kathaṃcit tena saṃyuge /",
    "GE09ram_03pu:2088": " idānīm api yad vṛttaṃ tac chṛṇuṣva yad uttaram // Ram_3,37.1 //",
    "GE09ram_03pu:2089": " rākṣasābhyām ahaṃ dvābhyām anirviṇṇas tathā kṛtaḥ /",
    "GE09ram_03pu:2090": " sahito mṛgarūpābhyāṃ praviṣṭo daṇḍakāvanam // Ram_3,37.2 //",
    "GE09ram_03pu:2091": " dīptajihvo mahākāyas tīkṣṇaśṛṅgo mahābalaḥ /",
    "GE09ram_03pu:2092": " vyacaraṃ daṇḍakāraṇyaṃ māṃsabhakṣo mahāmṛgaḥ // Ram_3,37.3 //",
    "GE09ram_03pu:2093": " agnihotreṣu tīrtheṣu caityavṛkṣeṣu rāvaṇa /",
    "GE09ram_03pu:2094": " atyantaghoro vyacaraṃ tāpasāṃs tān pradharṣayan // Ram_3,37.4 //",
    "GE09ram_03pu:2095": " nihatya daṇḍakāraṇye tāpasān dharmacāriṇaḥ /",
    "GE09ram_03pu:2096": " rudhirāṇi pibaṃs teṣāṃ tathā māṃsāni bhakṣayan // Ram_3,37.5 //",
    "GE09ram_03pu:2097": " ṛṣimāṃsāśanaḥ krūras trāsayan vanagocarān /",
    "GE09ram_03pu:2098": " tadā rudhiramatto 'haṃ vyacaraṃ daṇḍakāvanam // Ram_3,37.6 //",
    "GE09ram_03pu:2099": " tadāhaṃ daṇḍakāraṇye vicaran dharmadūṣakaḥ /",
    "GE09ram_03pu:2100": " āsādayaṃ tadā rāmaṃ tāpasaṃ dharmam āśritam // Ram_3,37.7 //",
    "GE09ram_03pu:2101": " vaidehīṃ ca mahābhāgāṃ lakṣmaṇaṃ ca mahāratham /",
    "GE09ram_03pu:2102": " tāpasaṃ niyatāhāraṃ sarvabhūtahite ratam // Ram_3,37.8 //",
    "GE09ram_03pu:2103": " so 'haṃ vanagataṃ rāmaṃ paribhūya mahābalam /",
    "GE09ram_03pu:2104": " tāpaso 'yam iti jñātvā pūrvavairam anusmaran // Ram_3,37.9 //",
    "GE09ram_03pu:2105": " abhyadhāvaṃ susaṃkruddhas tīkṣṇaśṛṅgo mṛgākṛtiḥ /",
    "GE09ram_03pu:2106": " jighāṃsur akṛtaprajñas taṃ prahāram anusmaran // Ram_3,37.10 //",
    "GE09ram_03pu:2107": " tena muktās trayo bāṇāḥ śitāḥ śatrunibarhaṇāḥ /",
    "GE09ram_03pu:2108": " vikṛṣya balavac cāpaṃ suparṇānilatulyagāḥ // Ram_3,37.11 //",
    "GE09ram_03pu:2109": " te bāṇā vajrasaṃkāśāḥ sughorā raktabhojanāḥ /",
    "GE09ram_03pu:2110": " ājagmuḥ sahitāḥ sarve trayaḥ saṃnataparvaṇaḥ // Ram_3,37.12 //",
    "GE09ram_03pu:2111": " parākramajño rāmasya śaṭho dṛṣṭabhayaḥ purā /",
    "GE09ram_03pu:2112": " samutkrāntas tato muktas tāv ubhau rākṣasau hatau // Ram_3,37.13 //",
    "GE09ram_03pu:2113": " śareṇa mukto rāmasya kathaṃcit prāpya jīvitam /",
    "GE09ram_03pu:2114": " iha pravrājito yuktas tāpaso 'haṃ samāhitaḥ // Ram_3,37.14 //",
    "GE09ram_03pu:2115": " vṛkṣe vṛkṣe hi paśyāmi cīrakṛṣṇājināmbaram /",
    "GE09ram_03pu:2116": " gṛhītadhanuṣaṃ rāmaṃ pāśahastam ivāntakam // Ram_3,37.15 //",
    "GE09ram_03pu:2117": " api rāmasahasrāṇi bhītaḥ paśyāmi rāvaṇa /",
    "GE09ram_03pu:2118": " rāmabhūtam idaṃ sarvam araṇyaṃ pratibhāti me // Ram_3,37.16 //",
    "GE09ram_03pu:2119": " rāmam eva hi paśyāmi rahite rākṣaseśvara /",
    "GE09ram_03pu:2120": " dṛṣṭvā svapnagataṃ rāmam udbhramāmi vicetanaḥ // Ram_3,37.17 //",
    "GE09ram_03pu:2121": " rakārādīni nāmāni rāmatrastasya rāvaṇa /",
    "GE09ram_03pu:2122": " ratnāni ca rathāś caiva trāsaṃ saṃjanayanti me // Ram_3,37.18 //",
    "GE09ram_03pu:2123": " ahaṃ tasya prabhāvajño na yuddhaṃ tena te kṣamam /",
    "GE09ram_03pu:2124": " raṇe rāmeṇa yudhyasva kṣamāṃ vā kuru rākṣasa /",
    "GE09ram_03pu:2125": " na te rāmakathā kāryā yadi māṃ draṣṭum icchasi // Ram_3,37.19 //",
    "GE09ram_03pu:2126": " idaṃ vaco bandhuhitārthinā mayā yathocyamānaṃ yadi nābhipatsyase /",
    "GE09ram_03pu:2127": " sabāndhavas tyakṣyasi jīvitaṃ raṇe hato 'dya rāmeṇa śarair ajihmagaiḥ //",
    "GE09ram_03pu:2128": " mārīcena tu tad vākyaṃ kṣamaṃ yuktaṃ ca rāvaṇaḥ /",
    "GE09ram_03pu:2129": " ukto na pratijagrāha martukāma ivauṣadham // Ram_3,38.1 //",
    "GE09ram_03pu:2130": " taṃ pathyahitavaktāraṃ mārīcaṃ rākṣasādhipaḥ /",
    "GE09ram_03pu:2131": " abravīt paruṣaṃ vākyam ayuktaṃ kālacoditaḥ // Ram_3,38.2 //",
    "GE09ram_03pu:2132": " yat kilaitad ayuktārthaṃ mārīca mayi kathyate /",
    "GE09ram_03pu:2133": " vākyaṃ niṣphalam atyarthaṃ bījam uptam ivoṣare // Ram_3,38.3 //",
    "GE09ram_03pu:2134": " tvadvākyair na tu māṃ śakyaṃ bhettuṃ rāmasya saṃyuge /",
    "GE09ram_03pu:2135": " pāpaśīlasya mūrkhasya mānuṣasya viśeṣataḥ // Ram_3,38.4 //",
    "GE09ram_03pu:2136": " yas tyaktvā suhṛdo rājyaṃ mātaraṃ pitaraṃ tathā /",
    "GE09ram_03pu:2137": " strīvākyaṃ prākṛtaṃ śrutvā vanam ekapade gataḥ // Ram_3,38.5 //",
    "GE09ram_03pu:2138": " avaśyaṃ tu mayā tasya saṃyuge kharaghātinaḥ /",
    "GE09ram_03pu:2139": " prāṇaiḥ priyatarā sītā hartavyā tava saṃnidhau // Ram_3,38.6 //",
    "GE09ram_03pu:2140": " evaṃ me niścitā buddhir hṛdi mārīca vartate /",
    "GE09ram_03pu:2141": " na vyāvartayituṃ śakyā sendrair api surāsuraiḥ // Ram_3,38.7 //",
    "GE09ram_03pu:2142": " doṣaṃ guṇaṃ vā saṃpṛṣṭas tvam evaṃ vaktum arhasi /",
    "GE09ram_03pu:2143": " apāyaṃ vāpy upāyaṃ vā kāryasyāsya viniścaye // Ram_3,38.8 //",
    "GE09ram_03pu:2144": " saṃpṛṣṭena tu vaktavyaṃ sacivena vipaścitā /",
    "GE09ram_03pu:2145": " udyatāñjalinā rājño ya icched bhūtim ātmanaḥ // Ram_3,38.9 //",
    "GE09ram_03pu:2146": " vākyam apratikūlaṃ tu mṛdupūrvaṃ śubhaṃ hitam /",
    "GE09ram_03pu:2147": " upacāreṇa yuktaṃ ca vaktavyo vasudhādhipaḥ // Ram_3,38.10 //",
    "GE09ram_03pu:2148": " sāvamardaṃ tu yad vākyaṃ mārīca hitam ucyate /",
    "GE09ram_03pu:2149": " nābhinandati tad rājā mānārho mānavarjitam // Ram_3,38.11 //",
    "GE09ram_03pu:2150": " pañcarūpāṇi rājāno dhārayanty amitaujasaḥ /",
    "GE09ram_03pu:2151": " agner indrasya somasya yamasya varuṇasya ca /",
    "GE09ram_03pu:2152": " auṣṇyaṃ tathā vikramaṃ ca saumyaṃ daṇḍaṃ prasannatām // Ram_3,38.12 //",
    "GE09ram_03pu:2153": " tasmāt sarvāsv avasthāsu mānyāḥ pūjyāś ca pārthivāḥ /",
    "GE09ram_03pu:2154": " tvaṃ tu dharmam avijñāya kevalaṃ moham āsthitaḥ // Ram_3,38.13 //",
    "GE09ram_03pu:2155": " abhyāgataṃ māṃ daurātmyāt paruṣaṃ vadasīdṛśam /",
    "GE09ram_03pu:2156": " guṇadoṣau na pṛcchāmi kṣamaṃ cātmani rākṣasa /",
    "GE09ram_03pu:2157": " asmiṃs tu sa bhavān kṛtye sāhāyyaṃ kartum arhasi // Ram_3,38.14 //",
    "GE09ram_03pu:2158": " sauvarṇas tvaṃ mṛgo bhūtvā citro rajatabindubhiḥ /",
    "GE09ram_03pu:2159": " pralobhayitvā vaidehīṃ yatheṣṭaṃ gantum arhasi // Ram_3,38.15 //",
    "GE09ram_03pu:2160": " tvāṃ tu māyāmṛgaṃ dṛṣṭvā kāñcanaṃ jātavismayā /",
    "GE09ram_03pu:2161": " ānayainam iti kṣipraṃ rāmaṃ vakṣyati maithilī // Ram_3,38.16 //",
    "GE09ram_03pu:2162": " apakrānte ca kākutsthe lakṣmaṇe ca yathāsukham /",
    "GE09ram_03pu:2163": " ānayiṣyāmi vaidehīṃ sahasrākṣaḥ śacīm iva // Ram_3,38.17 //",
    "GE09ram_03pu:2164": " evaṃ kṛtvā tv idaṃ kāryaṃ yatheṣṭaṃ gaccha rākṣasa /",
    "GE09ram_03pu:2165": " rājyasyārdhaṃ pradāsyāmi mārīca tava suvrata // Ram_3,38.18 //",
    "GE09ram_03pu:2166": " gaccha saumya śivaṃ mārgaṃ kāryasyāsya vivṛddhaye /",
    "GE09ram_03pu:2167": " prāpya sītām ayuddhena vañcayitvā tu rāghavam /",
    "GE09ram_03pu:2168": " laṅkāṃ prati gamiṣyāmi kṛtakāryaḥ saha tvayā // Ram_3,38.19 //",
    "GE09ram_03pu:2169": " etat kāryam avaśyaṃ me balād api kariṣyasi /",
    "GE09ram_03pu:2170": " rājño hi pratikūlastho na jātu sukham edhate // Ram_3,38.20 //",
    "GE09ram_03pu:2171": " āsādya taṃ jīvitasaṃśayas te mṛtyur dhruvo hy adya mayā virudhya /",
    "GE09ram_03pu:2172": " etad yathāvat parigṛhya buddhyā yad atra pathyaṃ kuru tat tathā tvam //",
    "GE09ram_03pu:2173": " ājñapto rājavad vākyaṃ pratikūlaṃ niśācaraḥ /",
    "GE09ram_03pu:2174": " abravīt paruṣaṃ vākyaṃ mārīco rākṣasādhipam // Ram_3,39.1 //",
    "GE09ram_03pu:2175": " kenāyam upadiṣṭas te vināśaḥ pāpakarmaṇā /",
    "GE09ram_03pu:2176": " saputrasya sarāṣṭrasya sāmātyasya niśācara // Ram_3,39.2 //",
    "GE09ram_03pu:2177": " kas tvayā sukhinā rājan nābhinandati pāpakṛt /",
    "GE09ram_03pu:2178": " kenedam upadiṣṭaṃ te mṛtyudvāram upāyataḥ // Ram_3,39.3 //",
    "GE09ram_03pu:2179": " śatravas tava suvyaktaṃ hīnavīryā niśācara /",
    "GE09ram_03pu:2180": " icchanti tvāṃ vinaśyantam uparuddhaṃ balīyasā // Ram_3,39.4 //",
    "GE09ram_03pu:2181": " kenedam upadiṣṭaṃ te kṣudreṇāhitavādinā /",
    "GE09ram_03pu:2182": " yas tvām icchati naśyantaṃ svakṛtena niśācara // Ram_3,39.5 //",
    "GE09ram_03pu:2183": " vadhyāḥ khalu na hanyante sacivās tava rāvaṇa /",
    "GE09ram_03pu:2184": " ye tvām utpatham ārūḍhaṃ na nigṛhṇanti sarvaśaḥ // Ram_3,39.6 //",
    "GE09ram_03pu:2185": " amātyaiḥ kāmavṛtto hi rājā kāpatham āśritaḥ /",
    "GE09ram_03pu:2186": " nigrāhyaḥ sarvathā sadbhir na nigrāhyo nigṛhyase // Ram_3,39.7 //",
    "GE09ram_03pu:2187": " dharmam arthaṃ ca kāmaṃ ca yaśaś ca jayatāṃ vara /",
    "GE09ram_03pu:2188": " svāmiprasādāt sacivāḥ prāpnuvanti niśācara // Ram_3,39.8 //",
    "GE09ram_03pu:2189": " viparyaye tu tat sarvaṃ vyarthaṃ bhavati rāvaṇa /",
    "GE09ram_03pu:2190": " vyasanaṃ svāmivaiguṇyāt prāpnuvantītare janāḥ // Ram_3,39.9 //",
    "GE09ram_03pu:2191": " rājamūlo hi dharmaś ca jayaś ca jayatāṃ vara /",
    "GE09ram_03pu:2192": " tasmāt sarvāsv avasthāsu rakṣitavyo narādhipaḥ // Ram_3,39.10 //",
    "GE09ram_03pu:2193": " rājyaṃ pālayituṃ śakyaṃ na tīkṣṇena niśācara /",
    "GE09ram_03pu:2194": " na cāpi pratikūlena nāvinītena rākṣasa // Ram_3,39.11 //",
    "GE09ram_03pu:2195": " ye tīkṣṇamantrāḥ sacivā bhajyante saha tena vai /",
    "GE09ram_03pu:2196": " viṣameṣu rathāḥ śīghraṃ mandasārathayo yathā // Ram_3,39.12 //",
    "GE09ram_03pu:2197": " bahavaḥ sādhavo loke yuktadharmam anuṣṭhitāḥ /",
    "GE09ram_03pu:2198": " pareṣām aparādhena vinaṣṭāḥ saparicchadāḥ // Ram_3,39.13 //",
    "GE09ram_03pu:2199": " svāminā pratikūlena prajās tīkṣṇena rāvaṇa /",
    "GE09ram_03pu:2200": " rakṣyamāṇā na vardhante meṣā gomāyunā yathā // Ram_3,39.14 //",
    "GE09ram_03pu:2201": " avaśyaṃ vinaśiṣyanti sarve rāvaṇa rākṣasāḥ /",
    "GE09ram_03pu:2202": " yeṣāṃ tvaṃ karkaśo rājā durbuddhir ajitendriyaḥ // Ram_3,39.15 //",
    "GE09ram_03pu:2203": " tad idaṃ kākatālīyaṃ ghoram āsāditaṃ tvayā /",
    "GE09ram_03pu:2204": " atra kiṃ śobhanaṃ yat tvaṃ sasainyo vinaśiṣyasi // Ram_3,39.16 //",
    "GE09ram_03pu:2205": " māṃ nihatya tu rāmo 'sau nacirāt tvāṃ vadhiṣyati /",
    "GE09ram_03pu:2206": " anena kṛtakṛtyo 'smi mriye yad ariṇā hataḥ // Ram_3,39.17 //",
    "GE09ram_03pu:2207": " darśanād eva rāmasya hataṃ mām upadhāraya /",
    "GE09ram_03pu:2208": " ātmānaṃ ca hataṃ viddhi hṛtvā sītāṃ sabāndhavam // Ram_3,39.18 //",
    "GE09ram_03pu:2209": " ānayiṣyāmi cet sītām āśramāt sahito mayā /",
    "GE09ram_03pu:2210": " naiva tvam asi naivāhaṃ naiva laṅkā na rākṣasāḥ // Ram_3,39.19 //",
    "GE09ram_03pu:2211": " nivāryamāṇas tu mayā hitaiṣiṇā na mṛṣyase vākyam idaṃ niśācara /",
    "GE09ram_03pu:2212": " paretakalpā hi gatāyuṣo narā hitaṃ na gṛhṇanti suhṛdbhir īritam //",
    "GE09ram_03pu:2213": " evam uktvā tu paruṣaṃ mārīco rāvaṇaṃ tataḥ /",
    "GE09ram_03pu:2214": " gacchāvety abravīd dīno bhayād rātriṃcaraprabhoḥ // Ram_3,40.1 //",
    "GE09ram_03pu:2215": " dṛṣṭaścāhaṃ punas tena śaracāpāsidhāriṇā /",
    "GE09ram_03pu:2216": " madvidhodyataśastreṇa vinaṣṭaṃ jīvitaṃ ca me // Ram_3,40.2 //",
    "GE09ram_03pu:2217": " kiṃ tu kartuṃ mayā śakyam evaṃ tvayi durātmani /",
    "GE09ram_03pu:2218": " eṣa gacchāmy ahaṃ tāta svasti te 'stu niśācara // Ram_3,40.3 //",
    "GE09ram_03pu:2219": " prahṛṣṭas tv abhavat tena vacanena sa rākṣasaḥ /",
    "GE09ram_03pu:2220": " pariṣvajya susaṃśliṣṭam idaṃ vacanam abravīt // Ram_3,40.4 //",
    "GE09ram_03pu:2221": " etac chauṇḍīryayuktaṃ te macchabdād iva bhāṣitam /",
    "GE09ram_03pu:2222": " idānīm asi mārīcaḥ pūrvam anyo niśācaraḥ // Ram_3,40.5 //",
    "GE09ram_03pu:2223": " āruhyatām ayaṃ śīghraṃ khago ratnavibhūṣitaḥ /",
    "GE09ram_03pu:2224": " mayā saha ratho yuktaḥ piśācavadanaiḥ kharaiḥ // Ram_3,40.6 //",
    "GE09ram_03pu:2225": " tato rāvaṇamārīcau vimānam iva taṃ ratham /",
    "GE09ram_03pu:2226": " āruhya yayatuḥ śīghraṃ tasmād āśramamaṇḍalāt // Ram_3,40.7 //",
    "GE09ram_03pu:2227": " tathaiva tatra paśyantau pattanāni vanāni ca /",
    "GE09ram_03pu:2228": " girīṃś ca saritaḥ sarvā rāṣṭrāṇi nagarāṇi ca // Ram_3,40.8 //",
    "GE09ram_03pu:2229": " sametya daṇḍakāraṇyaṃ rāghavasyāśramaṃ tataḥ /",
    "GE09ram_03pu:2230": " dadarśa sahamarīco rāvaṇo rākṣasādhipaḥ // Ram_3,40.9 //",
    "GE09ram_03pu:2231": " avatīrya rathāt tasmāt tataḥ kāñcanabhūṣaṇāt /",
    "GE09ram_03pu:2232": " haste gṛhītvā mārīcaṃ rāvaṇo vākyam abravīt // Ram_3,40.10 //",
    "GE09ram_03pu:2233": " etad rāmāśramapadaṃ dṛśyate kadalīvṛtam /",
    "GE09ram_03pu:2234": " kriyatāṃ tat sakhe śīghraṃ yadarthaṃ vayam āgatāḥ // Ram_3,40.11 //",
    "GE09ram_03pu:2235": " sa rāvaṇavacaḥ śrutvā mārīco rākṣasas tadā /",
    "GE09ram_03pu:2236": " mṛgo bhūtvāśramadvāri rāmasya vicacāra ha // Ram_3,40.12 //",
    "GE09ram_03pu:2237": " maṇipravaraśṛṅgāgraḥ sitāsitamukhākṛtiḥ /",
    "GE09ram_03pu:2238": " raktapadmotpalamukha indranīlotpalaśravāḥ // Ram_3,40.13 //",
    "GE09ram_03pu:2239": " kiṃcid abhyunnatagrīva indranīlanibhodaraḥ /",
    "GE09ram_03pu:2240": " madhūkanibhapārśvaś ca kañjakiñjalkasaṃnibhaḥ // Ram_3,40.14 //",
    "GE09ram_03pu:2241": " vaiḍūryasaṃkāśakhuras tanujaṅghaḥ susaṃhataḥ /",
    "GE09ram_03pu:2242": " indrāyudhasavarṇena pucchenordhvaṃ virājitaḥ // Ram_3,40.15 //",
    "GE09ram_03pu:2243": " manoharasnigdhavarṇo ratnair nānāvidhair vṛtaḥ /",
    "GE09ram_03pu:2244": " kṣaṇena rākṣaso jāto mṛgaḥ paramaśobhanaḥ // Ram_3,40.16 //",
    "GE09ram_03pu:2245": " vanaṃ prajvalayan ramyaṃ rāmāśramapadaṃ ca tat /",
    "GE09ram_03pu:2246": " manoharaṃ darśanīyaṃ rūpaṃ kṛtvā sa rākṣasaḥ // Ram_3,40.17 //",
    "GE09ram_03pu:2247": " pralobhanārthaṃ vaidehyā nānādhātuvicitritam /",
    "GE09ram_03pu:2248": " vicaran gacchate samyak śādvalāni samantataḥ // Ram_3,40.18 //",
    "GE09ram_03pu:2249": " rūpyabinduśataiś citro bhūtvā ca priyadarśanaḥ /",
    "GE09ram_03pu:2250": " viṭapīnāṃ kisalayān bhaṅktvādan vicacāra ha // Ram_3,40.19 //",
    "GE09ram_03pu:2251": " kadalīgṛhakaṃ gatvā karṇikārān itas tataḥ /",
    "GE09ram_03pu:2252": " samāśrayan mandagatiḥ sītāsaṃdarśanaṃ tadā // Ram_3,40.20 //",
    "GE09ram_03pu:2253": " rājīvacitrapṛṣṭhaḥ sa virarāja mahāmṛgaḥ /",
    "GE09ram_03pu:2254": " rāmāśramapadābhyāśe vicacāra yathāsukham // Ram_3,40.21 //",
    "GE09ram_03pu:2255": " punar gatvā nivṛttaś ca vicacāra mṛgottamaḥ /",
    "GE09ram_03pu:2256": " gatvā muhūrtaṃ tvarayā punaḥ pratinivartate // Ram_3,40.22 //",
    "GE09ram_03pu:2257": " vikrīḍaṃś ca punar bhūmau punar eva niṣīdati /",
    "GE09ram_03pu:2258": " āśramadvāram āgamya mṛgayūthāni gacchati // Ram_3,40.23 //",
    "GE09ram_03pu:2259": " mṛgayūthair anugataḥ punar eva nivartate /",
    "GE09ram_03pu:2260": " sītādarśanam ākāṅkṣan rākṣaso mṛgatāṃ gataḥ // Ram_3,40.24 //",
    "GE09ram_03pu:2261": " paribhramati citrāṇi maṇḍalāni viniṣpatan /",
    "GE09ram_03pu:2262": " samudvīkṣya ca sarve taṃ mṛgā ye 'nye vanecarāḥ // Ram_3,40.25 //",
    "GE09ram_03pu:2263": " upagamya samāghrāya vidravanti diśo daśa /",
    "GE09ram_03pu:2264": " rākṣasaḥ so 'pi tān vanyān mṛgān mṛgavadhe rataḥ // Ram_3,40.26 //",
    "GE09ram_03pu:2265": " pracchādanārthaṃ bhāvasya na bhakṣayati saṃspṛśan /",
    "GE09ram_03pu:2266": " tasminn eva tataḥ kāle vaidehī śubhalocanā // Ram_3,40.27 //",
    "GE09ram_03pu:2267": " kusumāpacaye vyagrā pādapān atyavartata /",
    "GE09ram_03pu:2268": " karṇikārān aśokāṃś ca cūtāṃś ca madirekṣaṇā // Ram_3,40.28 //",
    "GE09ram_03pu:2269": " kusumāny apacinvantī cacāra rucirānanā /",
    "GE09ram_03pu:2270": " anarhāraṇyavāsasya sā taṃ ratnamayaṃ mṛgam /",
    "GE09ram_03pu:2271": " muktāmaṇivicitrāṅgaṃ dadarśa paramāṅganā // Ram_3,40.29 //",
    "GE09ram_03pu:2272": " taṃ vai ruciradantauṣṭhaṃ rūpyadhātutanūruham /",
    "GE09ram_03pu:2273": " vismayotphullanayanā sasnehaṃ samudaikṣata // Ram_3,40.30 //",
    "GE09ram_03pu:2274": " sa ca tāṃ rāmadayitāṃ paśyan māyāmayo mṛgaḥ /",
    "GE09ram_03pu:2275": " vicacāra tatas tatra dīpayann iva tad vanam // Ram_3,40.31 //",
    "GE09ram_03pu:2276": " adṛṣṭapūrvaṃ dṛṣṭvā taṃ nānāratnamayaṃ mṛgam /",
    "GE09ram_03pu:2277": " vismayaṃ paramaṃ sītā jagāma janakātmajā // Ram_3,40.32 //",
    "GE09ram_03pu:2278": " sā taṃ samprekṣya suśroṇī kusumāni vicinvatī /",
    "GE09ram_03pu:2279": " hemarājatavarṇābhyāṃ pārśvābhyām upaśobhitam // Ram_3,41.1 //",
    "GE09ram_03pu:2280": " prahṛṣṭā cānavadyāṅgī mṛṣṭahāṭakavarṇinī /",
    "GE09ram_03pu:2281": " bhartāram api cākrandal lakṣmaṇaṃ caiva sāyudham // Ram_3,41.2 //",
    "GE09ram_03pu:2282": " tayāhūtau naravyāghrau vaidehyā rāmalakṣmaṇau /",
    "GE09ram_03pu:2283": " vīkṣamāṇau tu taṃ deśaṃ tadā dadṛśatur mṛgam // Ram_3,41.3 //",
    "GE09ram_03pu:2284": " śaṅkamānas tu taṃ dṛṣṭvā lakṣmaṇo rāmam abravīt /",
    "GE09ram_03pu:2285": " tam evainam ahaṃ manye mārīcaṃ rākṣasaṃ mṛgam // Ram_3,41.4 //",
    "GE09ram_03pu:2286": " caranto mṛgayāṃ hṛṣṭā pāpenopādhinā vane /",
    "GE09ram_03pu:2287": " anena nihatā rāma rājānaḥ kāmarūpiṇā // Ram_3,41.5 //",
    "GE09ram_03pu:2288": " asya māyāvido māyā- mṛgarūpam idaṃ kṛtam /",
    "GE09ram_03pu:2289": " bhānumatpuruṣavyāghra gandharvapurasaṃnibham // Ram_3,41.6 //",
    "GE09ram_03pu:2290": " mṛgo hy evaṃvidho ratna- vicitro nāsti rāghava /",
    "GE09ram_03pu:2291": " jagatyāṃ jagatīnātha māyaiṣā hi na saṃśayaḥ // Ram_3,41.7 //",
    "GE09ram_03pu:2292": " evaṃ bruvāṇaṃ kākutsthaṃ prativārya śucismitā /",
    "GE09ram_03pu:2293": " uvāca sītā saṃhṛṣṭā chadmanā hṛtacetanā // Ram_3,41.8 //",
    "GE09ram_03pu:2294": " āryaputrābhirāmo 'sau mṛgo harati me manaḥ /",
    "GE09ram_03pu:2295": " ānayainaṃ mahābāho krīḍārthaṃ no bhaviṣyati // Ram_3,41.9 //",
    "GE09ram_03pu:2296": " ihāśramapade 'smākaṃ bahavaḥ puṇyadarśanāḥ /",
    "GE09ram_03pu:2297": " mṛgāś caranti sahitāś camarāḥ sṛmarās tathā // Ram_3,41.10 //",
    "GE09ram_03pu:2298": " ṛkṣāḥ pṛṣatasaṃghāś ca vānarāḥ kiṃnarās tathā /",
    "GE09ram_03pu:2299": " vicaranti mahābāho rūpaśreṣṭhā mahābalāḥ // Ram_3,41.11 //",
    "GE09ram_03pu:2300": " na cāsya sadṛśo rājan dṛṣṭapūrvo mṛgaḥ purā /",
    "GE09ram_03pu:2301": " tejasā kṣamayā dīptyā yathāyaṃ mṛgasattamaḥ // Ram_3,41.12 //",
    "GE09ram_03pu:2302": " nānāvarṇavicitrāṅgo ratnabindusamācitaḥ /",
    "GE09ram_03pu:2303": " dyotayan vanam avyagraṃ śobhate śaśisaṃnibhaḥ // Ram_3,41.13 //",
    "GE09ram_03pu:2304": " aho rūpam aho lakṣmīḥ svarasampac ca śobhanā /",
    "GE09ram_03pu:2305": " mṛgo 'dbhuto vicitro 'sau hṛdayaṃ haratīva me // Ram_3,41.14 //",
    "GE09ram_03pu:2306": " yadi grahaṇam abhyeti jīvann eva mṛgas tava /",
    "GE09ram_03pu:2307": " āścaryabhūtaṃ bhavati vismayaṃ janayiṣyati // Ram_3,41.15 //",
    "GE09ram_03pu:2308": " samāptavanavāsānāṃ rājyasthānāṃ ca naḥ punaḥ /",
    "GE09ram_03pu:2309": " antaḥpuravibhūṣārtho mṛga eṣa bhaviṣyati // Ram_3,41.16 //",
    "GE09ram_03pu:2310": " bharatasyāryaputrasya śvaśrūṇāṃ mama ca prabho /",
    "GE09ram_03pu:2311": " mṛgarūpam idaṃ divyaṃ vismayaṃ janayiṣyati // Ram_3,41.17 //",
    "GE09ram_03pu:2312": " jīvan na yadi te 'bhyeti grahaṇaṃ mṛgasattamaḥ /",
    "GE09ram_03pu:2313": " ajinaṃ naraśārdūla ruciraṃ me bhaviṣyati // Ram_3,41.18 //",
    "GE09ram_03pu:2314": " nihatasyāsya sattvasya jāmbūnadamayatvaci /",
    "GE09ram_03pu:2315": " śaṣpabṛsyāṃ vinītāyām icchāmy aham upāsitum // Ram_3,41.19 //",
    "GE09ram_03pu:2316": " kāmavṛttam idaṃ raudraṃ strīṇām asadṛśaṃ matam /",
    "GE09ram_03pu:2317": " vapuṣā tv asya sattvasya vismayo janito mama // Ram_3,41.20 //",
    "GE09ram_03pu:2318": " tena kāñcanaromnā tu maṇipravaraśṛṅgiṇā /",
    "GE09ram_03pu:2319": " taruṇādityavarṇena nakṣatrapathavarcasā /",
    "GE09ram_03pu:2320": " babhūva rāghavasyāpi mano vismayam āgatam // Ram_3,41.21 //",
    "GE09ram_03pu:2321": " evaṃ sītāvacaḥ śrutvā dṛṣṭvā ca mṛgam adbhutam /",
    "GE09ram_03pu:2322": " uvāca rāghavo hṛṣṭo bhrātaraṃ lakṣmaṇaṃ vacaḥ // Ram_3,41.22 //",
    "GE09ram_03pu:2323": " paśya lakṣmaṇa vaidehyāḥ spṛhāṃ mṛgagatām imām /",
    "GE09ram_03pu:2324": " rūpaśreṣṭhatayā hy eṣa mṛgo 'dya na bhaviṣyati // Ram_3,41.23 //",
    "GE09ram_03pu:2325": " na vane nandanoddeśe na caitrarathasaṃśraye /",
    "GE09ram_03pu:2326": " kutaḥ pṛthivyāṃ saumitre yo 'sya kaścit samo mṛgaḥ // Ram_3,41.24 //",
    "GE09ram_03pu:2327": " pratilomānulomāś ca rucirā romarājayaḥ /",
    "GE09ram_03pu:2328": " śobhante mṛgam āśritya citrāḥ kanakabindubhiḥ // Ram_3,41.25 //",
    "GE09ram_03pu:2329": " paśyāsya jṛmbhamāṇasya dīptām agniśikhopamām /",
    "GE09ram_03pu:2330": " jihvāṃ mukhān niḥsarantīṃ meghād iva śatahradām // Ram_3,41.26 //",
    "GE09ram_03pu:2331": " masāragalvarkamukhaḥ śaṅkhamuktānibhodaraḥ /",
    "GE09ram_03pu:2332": " kasya nāmābhirūpo 'sau na mano lobhayen mṛgaḥ // Ram_3,41.27 //",
    "GE09ram_03pu:2333": " kasya rūpam idaṃ dṛṣṭvā jāmbūnadamayaprabham /",
    "GE09ram_03pu:2334": " nānāratnamayaṃ divyaṃ na mano vismayaṃ vrajet // Ram_3,41.28 //",
    "GE09ram_03pu:2335": " māṃsahetor api mṛgān vihārārthaṃ ca dhanvinaḥ /",
    "GE09ram_03pu:2336": " ghnanti lakṣmaṇa rājāno mṛgayāyāṃ mahāvane // Ram_3,41.29 //",
    "GE09ram_03pu:2337": " dhanāni vyavasāyena vicīyante mahāvane /",
    "GE09ram_03pu:2338": " dhātavo vividhāś cāpi maṇiratnasuvarṇinaḥ // Ram_3,41.30 //",
    "GE09ram_03pu:2339": " tat sāram akhilaṃ nṝṇāṃ dhanaṃ nicayavardhanam /",
    "GE09ram_03pu:2340": " manasā cintitaṃ sarvaṃ yathā śukrasya lakṣmaṇa // Ram_3,41.31 //",
    "GE09ram_03pu:2341": " arthī yenārthakṛtyena saṃvrajaty avicārayan /",
    "GE09ram_03pu:2342": " tam artham arthaśāstrajñaḥ prāhur arthyāś ca lakṣmaṇa // Ram_3,41.32 //",
    "GE09ram_03pu:2343": " etasya mṛgaratnasya parārdhye kāñcanatvaci /",
    "GE09ram_03pu:2344": " upavekṣyati vaidehī mayā saha sumadhyamā // Ram_3,41.33 //",
    "GE09ram_03pu:2345": " na kādalī na priyakī na praveṇī na cāvikī /",
    "GE09ram_03pu:2346": " bhaved etasya sadṛśī sparśaneneti me matiḥ // Ram_3,41.34 //",
    "GE09ram_03pu:2347": " eṣa caiva mṛgaḥ śrīmān yaś ca divyo nabhaścaraḥ /",
    "GE09ram_03pu:2348": " ubhāv etau mṛgau divyau tārāmṛgamahīmṛgau // Ram_3,41.35 //",
    "GE09ram_03pu:2349": " yadi vāyaṃ tathā yan māṃ bhaved vadasi lakṣmaṇa /",
    "GE09ram_03pu:2350": " māyaiṣā rākṣasasyeti kartavyo 'sya vadho mayā // Ram_3,41.36 //",
    "GE09ram_03pu:2351": " etena hi nṛśaṃsena mārīcenākṛtātmanā /",
    "GE09ram_03pu:2352": " vane vicaratā pūrvaṃ hiṃsitā munipuṃgavāḥ // Ram_3,41.37 //",
    "GE09ram_03pu:2353": " utthāya bahavo yena mṛgayāyāṃ janādhipāḥ /",
    "GE09ram_03pu:2354": " nihatāḥ parameṣvāsās tasmād vadhyas tv ayaṃ mṛgaḥ // Ram_3,41.38 //",
    "GE09ram_03pu:2355": " purastād iha vātāpiḥ paribhūya tapasvinaḥ /",
    "GE09ram_03pu:2356": " udarastho dvijān hanti svagarbho 'śvatarīm iva // Ram_3,41.39 //",
    "GE09ram_03pu:2357": " sa kadācic cirāl loke āsasāda mahāmunim /",
    "GE09ram_03pu:2358": " agastyaṃ tejasā yuktaṃ bhakṣyas tasya babhūva ha // Ram_3,41.40 //",
    "GE09ram_03pu:2359": " samutthāne ca tadrūpaṃ kartukāmaṃ samīkṣya tam /",
    "GE09ram_03pu:2360": " utsmayitvā tu bhagavān vātāpim idam abravīt // Ram_3,41.41 //",
    "GE09ram_03pu:2361": " tvayāvigaṇya vātāpe paribhūtāś ca tejasā /",
    "GE09ram_03pu:2362": " jīvaloke dvijaśreṣṭhās tasmād asi jarāṃ gataḥ // Ram_3,41.42 //",
    "GE09ram_03pu:2363": " evaṃ tan na bhaved rakṣo vātāpir iva lakṣmaṇa /",
    "GE09ram_03pu:2364": " madvidhaṃ yo 'timanyeta dharmanityaṃ jitendriyam // Ram_3,41.43 //",
    "GE09ram_03pu:2365": " bhaveddhato 'yaṃ vātāpir agastyeneva māṃ gatiḥ /",
    "GE09ram_03pu:2366": " iha tvaṃ bhava saṃnaddho yantrito rakṣa maithilīm // Ram_3,41.44 //",
    "GE09ram_03pu:2367": " asyām āyattam asmākaṃ yat kṛtyaṃ raghunandana /",
    "GE09ram_03pu:2368": " aham enaṃ vadhiṣyāmi grahīṣyāmy athavā mṛgam // Ram_3,41.45 //",
    "GE09ram_03pu:2369": " yāvad gacchāmi saumitre mṛgam ānayituṃ drutam /",
    "GE09ram_03pu:2370": " paśya lakṣmaṇa vaidehīṃ mṛgatvaci gataspṛhām // Ram_3,41.46 //",
    "GE09ram_03pu:2371": " tvacā pradhānayā hy eṣa mṛgo 'dya na bhaviṣyati /",
    "GE09ram_03pu:2372": " apramattena te bhāvyam āśramasthena sītayā // Ram_3,41.47 //",
    "GE09ram_03pu:2373": " yāvat pṛṣatam ekena sāyakena nihanmy aham /",
    "GE09ram_03pu:2374": " hatvaitac carma ādāya śīghram eṣyāmi lakṣmaṇa // Ram_3,41.48 //",
    "GE09ram_03pu:2375": " pradakṣiṇenātibalena pakṣiṇā jaṭāyuṣā buddhimatā ca lakṣmaṇa /",
    "GE09ram_03pu:2376": " bhavāpramattaḥ pratigṛhya maithilīṃ pratikṣaṇaṃ sarvata eva śaṅkitaḥ //",
    "GE09ram_03pu:2377": " tathā tu taṃ samādiśya bhrātaraṃ raghunandanaḥ /",
    "GE09ram_03pu:2378": " babandhāsiṃ mahātejā jāmbūnadamayatsarum // Ram_3,42.1 //",
    "GE09ram_03pu:2379": " tatas tryavanataṃ cāpam ādāyātmavibhūṣaṇam /",
    "GE09ram_03pu:2380": " ābadhya ca kalāpau dvau jagāmodagravikramaḥ // Ram_3,42.2 //",
    "GE09ram_03pu:2381": " taṃ vañcayāno rājendram āpatantaṃ nirīkṣya vai /",
    "GE09ram_03pu:2382": " babhūvāntarhitas trāsāt punaḥ saṃdarśane 'bhavat // Ram_3,42.3 //",
    "GE09ram_03pu:2383": " baddhāsir dhanur ādāya pradudrāva yato mṛgaḥ /",
    "GE09ram_03pu:2384": " taṃ sa paśyati rūpeṇa dyotamānam ivāgrataḥ // Ram_3,42.4 //",
    "GE09ram_03pu:2385": " avekṣyāvekṣya dhāvantaṃ dhanuṣpāṇir mahāvane /",
    "GE09ram_03pu:2386": " ativṛttam iṣoḥ pātāl lobhayānaṃ kadācana // Ram_3,42.5 //",
    "GE09ram_03pu:2387": " śaṅkitaṃ tu samudbhrāntam utpatantam ivāmbare /",
    "GE09ram_03pu:2388": " daśyamānam adṛśyaṃ ca navoddeśeṣu keṣucit // Ram_3,42.6 //",
    "GE09ram_03pu:2389": " chinnābhrair iva saṃvītaṃ śāradaṃ candramaṇḍalam /",
    "GE09ram_03pu:2390": " muhūrtād eva dadṛśe muhur dūrāt prakāśate // Ram_3,42.7 //",
    "GE09ram_03pu:2391": " darśanādarśanenaiva so 'pākarṣata rāghavam /",
    "GE09ram_03pu:2392": " āsīt kruddhas tu kākutstho vivaśas tena mohitaḥ // Ram_3,42.8 //",
    "GE09ram_03pu:2393": " athāvatasthe suśrāntaś chāyām āśritya śādvale /",
    "GE09ram_03pu:2394": " mṛgaiḥ parivṛto vanyair adūrāt pratyadṛśyata // Ram_3,42.9 //",
    "GE09ram_03pu:2395": " dṛṣṭvā rāmo mahātejās taṃ hantuṃ kṛtaniścayaḥ /",
    "GE09ram_03pu:2396": " saṃdhāya sudṛḍhe cāpe vikṛṣya balavad balī // Ram_3,42.10 //",
    "GE09ram_03pu:2397": " tam eva mṛgam uddiśya jvalantam iva pannagam /",
    "GE09ram_03pu:2398": " mumoca jvalitaṃ dīptam astrabrahmavinirmitam // Ram_3,42.11 //",
    "GE09ram_03pu:2399": " sa bhṛśaṃ mṛgarūpasya vinirbhidya śarottamaḥ /",
    "GE09ram_03pu:2400": " mārīcasyaiva hṛdayaṃ vibhedāśanisaṃnibhaḥ // Ram_3,42.12 //",
    "GE09ram_03pu:2401": " tālamātram athotpatya nyapatat sa śarāturaḥ /",
    "GE09ram_03pu:2402": " vyanadad bhairavaṃ nādaṃ dharaṇyām alpajīvitaḥ /",
    "GE09ram_03pu:2403": " mriyamāṇas tu mārīco jahau tāṃ kṛtrimāṃ tanum // Ram_3,42.13 //",
    "GE09ram_03pu:2404": " samprāptakālam ājñāya cakāra ca tataḥ svaram /",
    "GE09ram_03pu:2405": " sadṛśaṃ rāghavasyaiva hā sīte lakṣmaṇeti ca // Ram_3,42.14 //",
    "GE09ram_03pu:2406": " tena marmaṇi nirviddhaḥ śareṇānupamena hi /",
    "GE09ram_03pu:2407": " mṛgarūpaṃ tu tat tyaktvā rākṣasaṃ rūpam ātmanaḥ /",
    "GE09ram_03pu:2408": " cakre sa sumahākāyo mārīco jīvitaṃ tyajan // Ram_3,42.15 //",
    "GE09ram_03pu:2409": " tato vicitrakeyūraḥ sarvābharaṇabhūṣitaḥ /",
    "GE09ram_03pu:2410": " hemamālī mahādaṃṣṭro rākṣaso 'bhūc charāhataḥ // Ram_3,42.16 //",
    "GE09ram_03pu:2411": " taṃ dṛṣṭvā patitaṃ bhūmau rākṣasaṃ ghoradarśanam /",
    "GE09ram_03pu:2412": " jagāma manasā sītāṃ lakṣmaṇasya vacaḥ smaran // Ram_3,42.17 //",
    "GE09ram_03pu:2413": " hā sīte lakṣmaṇety evam ākruśya tu mahāsvaram /",
    "GE09ram_03pu:2414": " mamāra rākṣasaḥ so 'yaṃ śrutvā sītā kathaṃ bhavet // Ram_3,42.18 //",
    "GE09ram_03pu:2415": " lakṣmaṇaś ca mahābāhuḥ kām avasthāṃ gamiṣyati /",
    "GE09ram_03pu:2416": " iti saṃcintya dharmātmā rāmo hṛṣṭatanūruhaḥ // Ram_3,42.19 //",
    "GE09ram_03pu:2417": " tatra rāmaṃ bhayaṃ tīvram āviveśa viṣādajam /",
    "GE09ram_03pu:2418": " rākṣasaṃ mṛgarūpaṃ taṃ hatvā śrutvā ca tatsvaram // Ram_3,42.20 //",
    "GE09ram_03pu:2419": " nihatya pṛṣataṃ cānyaṃ māṃsam ādāya rāghavaḥ /",
    "GE09ram_03pu:2420": " tvaramāṇo janasthānaṃ sasārābhimukhas tadā // Ram_3,42.21 //",
    "GE09ram_03pu:2421": " ārtasvaraṃ tu taṃ bhartur vijñāya sadṛśaṃ vane /",
    "GE09ram_03pu:2422": " uvāca lakṣmaṇaṃ sītā gaccha jānīhi rāghavam // Ram_3,43.1 //",
    "GE09ram_03pu:2423": " na hi me jīvitaṃ sthāne hṛdayaṃ vāvatiṣṭhate /",
    "GE09ram_03pu:2424": " krośataḥ paramārtasya śrutaḥ śabdo mayā bhṛśam // Ram_3,43.2 //",
    "GE09ram_03pu:2425": " ākrandamānaṃ tu vane bhrātaraṃ trātum arhasi /",
    "GE09ram_03pu:2426": " taṃ kṣipram abhidhāva tvaṃ bhrātaraṃ śaraṇaiṣiṇam // Ram_3,43.3 //",
    "GE09ram_03pu:2427": " rakṣasāṃ vaśam āpannaṃ siṃhānām iva govṛṣam /",
    "GE09ram_03pu:2428": " na jagāma tathoktas tu bhrātur ājñāya śāsanam // Ram_3,43.4 //",
    "GE09ram_03pu:2429": " tam uvāca tatas tatra kupitā janakātmajā /",
    "GE09ram_03pu:2430": " saumitre mitrarūpeṇa bhrātus tvam asi śatruvat // Ram_3,43.5 //",
    "GE09ram_03pu:2431": " yas tvam asyām avasthāyāṃ bhrātaraṃ nābhipadyase /",
    "GE09ram_03pu:2432": " icchasi tvaṃ vinaśyantaṃ rāmaṃ lakṣmaṇa matkṛte // Ram_3,43.6 //",
    "GE09ram_03pu:2433": " vyasanaṃ te priyaṃ manye sneho bhrātari nāsti te /",
    "GE09ram_03pu:2434": " tena tiṣṭhasi viśrabdhas tam apaśyan mahādyutim // Ram_3,43.7 //",
    "GE09ram_03pu:2435": " kiṃ hi saṃśayam āpanne tasminn iha mayā bhavet /",
    "GE09ram_03pu:2436": " kartavyam iha tiṣṭhantyā yat pradhānas tvam āgataḥ // Ram_3,43.8 //",
    "GE09ram_03pu:2437": " iti bruvāṇāṃ vaidehīṃ bāṣpaśokapariplutām /",
    "GE09ram_03pu:2438": " abravīl lakṣmaṇas trastāṃ sītāṃ mṛgavadhūm iva // Ram_3,43.9 //",
    "GE09ram_03pu:2439": " devi devamanuṣyeṣu gandharveṣu patatriṣu /",
    "GE09ram_03pu:2440": " rākṣaseṣu piśāceṣu kiṃnareṣu mṛgeṣu ca // Ram_3,43.10 //",
    "GE09ram_03pu:2441": " dānaveṣu ca ghoreṣu na sa vidyeta śobhane /",
    "GE09ram_03pu:2442": " yo rāmaṃ pratiyudhyeta samare vāsavopamam // Ram_3,43.11 //",
    "GE09ram_03pu:2443": " avadhyaḥ samare rāmo naivaṃ tvaṃ vaktum arhasi /",
    "GE09ram_03pu:2444": " na tvām asmin vane hātum utsahe rāghavaṃ vinā // Ram_3,43.12 //",
    "GE09ram_03pu:2445": " anivāryaṃ balaṃ tasya balair balavatām api /",
    "GE09ram_03pu:2446": " tribhir lokaiḥ samudyuktaiḥ seśvaraiḥ sāmarair api // Ram_3,43.13 //",
    "GE09ram_03pu:2447": " hṛdayaṃ nirvṛtaṃ te 'stu saṃtāpas tyajyatām ayam /",
    "GE09ram_03pu:2448": " āgamiṣyati te bhartā śīghraṃ hatvā mṛgottamam // Ram_3,43.14 //",
    "GE09ram_03pu:2449": " na sa tasya svaro vyaktaṃ na kaścid api daivataḥ /",
    "GE09ram_03pu:2450": " gandharvanagaraprakhyā māyā sā tasya rakṣasaḥ // Ram_3,43.15 //",
    "GE09ram_03pu:2451": " nyāsabhūtāsi vaidehi nyastā mayi mahātmanā /",
    "GE09ram_03pu:2452": " rāmeṇa tvaṃ varārohe na tvāṃ tyaktum ihotsahe // Ram_3,43.16 //",
    "GE09ram_03pu:2453": " kṛtavairāś ca kalyāṇi vayam etair niśācaraiḥ /",
    "GE09ram_03pu:2454": " kharasya nidhane devi janasthānavadhaṃ prati // Ram_3,43.17 //",
    "GE09ram_03pu:2455": " rākṣasā vidhinā vāco visṛjanti mahāvane /",
    "GE09ram_03pu:2456": " hiṃsāvihārā vaidehi na cintayitum arhasi // Ram_3,43.18 //",
    "GE09ram_03pu:2457": " lakṣmaṇenaivam uktā tu kruddhā saṃraktalocanā /",
    "GE09ram_03pu:2458": " abravīt paruṣaṃ vākyaṃ lakṣmaṇaṃ satyavādinam // Ram_3,43.19 //",
    "GE09ram_03pu:2459": " anārya karuṇārambha nṛśaṃsa kulapāṃsana /",
    "GE09ram_03pu:2460": " ahaṃ tava priyaṃ manye tenaitāni prabhāṣase // Ram_3,43.20 //",
    "GE09ram_03pu:2461": " naitac citraṃ sapatneṣu pāpaṃ lakṣmaṇa yad bhavet /",
    "GE09ram_03pu:2462": " tvadvidheṣu nṛśaṃseṣu nityaṃ pracchannacāriṣu // Ram_3,43.21 //",
    "GE09ram_03pu:2463": " suduṣṭas tvaṃ vane rāmam ekam eko 'nugacchasi /",
    "GE09ram_03pu:2464": " mama hetoḥ praticchannaḥ prayukto bharatena vā // Ram_3,43.22 //",
    "GE09ram_03pu:2465": " katham indīvaraśyāmaṃ rāmaṃ padmanibhekṣaṇam /",
    "GE09ram_03pu:2466": " upasaṃśritya bhartāraṃ kāmayeyaṃ pṛthag janam // Ram_3,43.23 //",
    "GE09ram_03pu:2467": " samakṣaṃ tava saumitre prāṇāṃs tyakṣye na saṃśayaḥ /",
    "GE09ram_03pu:2468": " rāmaṃ vinā kṣaṇam api na hi jīvāmi bhūtale // Ram_3,43.24 //",
    "GE09ram_03pu:2469": " ity uktaḥ paruṣaṃ vākyaṃ sītayā romaharṣaṇam /",
    "GE09ram_03pu:2470": " abravīl lakṣmaṇaḥ sītāṃ prāñjalir vijitendriyaḥ // Ram_3,43.25 //",
    "GE09ram_03pu:2471": " uttaraṃ notsahe vaktuṃ daivataṃ bhavatī mama /",
    "GE09ram_03pu:2472": " vākyam apratirūpaṃ tu na citraṃ strīṣu maithili // Ram_3,43.26 //",
    "GE09ram_03pu:2473": " svabhāvas tv eṣa nārīṇām eṣu lokeṣu dṛśyate /",
    "GE09ram_03pu:2474": " vimuktadharmāś capalās tīkṣṇā bhedakarāḥ striyaḥ // Ram_3,43.27 //",
    "GE09ram_03pu:2475": " upaśṛṇvantu me sarve sākṣibhūtā vanecarāḥ /",
    "GE09ram_03pu:2476": " nyāyavādī yathā vākyam ukto 'haṃ paruṣaṃ tvayā // Ram_3,43.28 //",
    "GE09ram_03pu:2477": " dhik tvām adya praṇaśya tvaṃ yan mām evaṃ viśaṅkase /",
    "GE09ram_03pu:2478": " strītvād duṣṭasvabhāvena guruvākye vyavasthitam // Ram_3,43.29 //",
    "GE09ram_03pu:2479": " gamiṣye yatra kākutsthaḥ svasti te 'stu varānane /",
    "GE09ram_03pu:2480": " rakṣantu tvāṃ viśālākṣi samagrā vanadevatāḥ // Ram_3,43.30 //",
    "GE09ram_03pu:2481": " nimittāni hi ghorāṇi yāni prādurbhavanti me /",
    "GE09ram_03pu:2482": " api tvāṃ saha rāmeṇa paśyeyaṃ punar āgataḥ // Ram_3,43.31 //",
    "GE09ram_03pu:2483": " lakṣmaṇenaivam uktā tu rudatī janakātmajā /",
    "GE09ram_03pu:2484": " pratyuvāca tato vākyaṃ tīvraṃ bāṣpapariplutā // Ram_3,43.32 //",
    "GE09ram_03pu:2485": " godāvarīṃ pravekṣyāmi vinā rāmeṇa lakṣmaṇa /",
    "GE09ram_03pu:2486": " ābandhiṣye 'thavā tyakṣye viṣame deham ātmanaḥ // Ram_3,43.33 //",
    "GE09ram_03pu:2487": " pibāmi vā viṣaṃ tīkṣṇaṃ pravekṣyāmi hutāśanam /",
    "GE09ram_03pu:2488": " na tv ahaṃ rāghavād anyaṃ padāpi puruṣaṃ spṛśe // Ram_3,43.34 //",
    "GE09ram_03pu:2489": " iti lakṣmaṇam ākruśya sītā duḥkhasamanvitā /",
    "GE09ram_03pu:2490": " pāṇibhyāṃ rudatī duḥkhād udaraṃ prajaghāna ha // Ram_3,43.35 //",
    "GE09ram_03pu:2491": " tām ārtarūpāṃ vimanā rudantīṃ saumitrir ālokya viśālanetrām /",
    "GE09ram_03pu:2492": " āśvāsayāmāsa na caiva bhartus taṃ bhrātaraṃ kiṃcid uvāca sītā //",
    "GE09ram_03pu:2493": " tatas tu sītām abhivādya lakṣmaṇaḥ kṛtāñjaliḥ kiṃcid abhipraṇamya /",
    "GE09ram_03pu:2494": " avekṣamāṇo bahuśaś ca maithilīṃ jagāma rāmasya samīpam ātmavān //",
    "GE09ram_03pu:2495": " tayā paruṣam uktas tu kupito rāghavānujaḥ /",
    "GE09ram_03pu:2496": " sa vikāṅkṣan bhṛśaṃ rāmaṃ pratasthe nacirād iva // Ram_3,44.1 //",
    "GE09ram_03pu:2497": " tadāsādya daśagrīvaḥ kṣipram antaram āsthitaḥ /",
    "GE09ram_03pu:2498": " abhicakrāma vaidehīṃ parivrājakarūpadhṛk // Ram_3,44.2 //",
    "GE09ram_03pu:2499": " ślakṣṇakāṣāyasaṃvītaḥ śikhī chattrī upānahī /",
    "GE09ram_03pu:2500": " vāme cāṃse 'vasajyātha śubhe yaṣṭikamaṇḍalū /",
    "GE09ram_03pu:2501": " parivrājakarūpeṇa vaidehīṃ samupāgamat // Ram_3,44.3 //",
    "GE09ram_03pu:2502": " tām āsasādātibalo bhrātṛbhyāṃ rahitāṃ vane /",
    "GE09ram_03pu:2503": " rahitāṃ sūryacandrābhyāṃ saṃdhyām iva mahattamaḥ // Ram_3,44.4 //",
    "GE09ram_03pu:2504": " tām apaśyat tato bālāṃ rājaputrīṃ yaśasvinīm /",
    "GE09ram_03pu:2505": " rohiṇīṃ śaśinā hīnāṃ grahavad bhṛśadāruṇaḥ // Ram_3,44.5 //",
    "GE09ram_03pu:2506": " tam ugraṃ pāpakarmāṇaṃ janasthānaruhā drumāḥ /",
    "GE09ram_03pu:2507": " samīkṣya na prakampante na pravāti ca mārutaḥ // Ram_3,44.6 //",
    "GE09ram_03pu:2508": " śīghrasrotāś ca taṃ dṛṣṭvā vīkṣantaṃ raktalocanam /",
    "GE09ram_03pu:2509": " stimitaṃ gantum ārebhe bhayād godāvarī nadī // Ram_3,44.7 //",
    "GE09ram_03pu:2510": " rāmasya tv antaraṃ prepsur daśagrīvas tadantare /",
    "GE09ram_03pu:2511": " upatasthe ca vaidehīṃ bhikṣurūpeṇa rāvaṇaḥ // Ram_3,44.8 //",
    "GE09ram_03pu:2512": " abhavyo bhavyarūpeṇa bhartāram anuśocatīm /",
    "GE09ram_03pu:2513": " abhyavartata vaidehīṃ citrām iva śanaiścaraḥ // Ram_3,44.9 //",
    "GE09ram_03pu:2514": " sa pāpo bhavyarūpeṇa tṛṇaiḥ kūpa ivāvṛtaḥ /",
    "GE09ram_03pu:2515": " atiṣṭhat prekṣya vaidehīṃ rāmapatnīṃ yaśasvinīm // Ram_3,44.10 //",
    "GE09ram_03pu:2516": " śubhāṃ ruciradantauṣṭhīṃ pūrṇacandranibhānanām /",
    "GE09ram_03pu:2517": " āsīnāṃ parṇaśālāyāṃ bāṣpaśokābhipīḍitām // Ram_3,44.11 //",
    "GE09ram_03pu:2518": " sa tāṃ padmapalāśākṣīṃ pītakauśeyavāsinīm /",
    "GE09ram_03pu:2519": " abhyagacchata vaidehīṃ duṣṭacetā niśācaraḥ // Ram_3,44.12 //",
    "GE09ram_03pu:2520": " sa manmathaśarāviṣṭo brahmaghoṣam udīrayan /",
    "GE09ram_03pu:2521": " abravīt praśritaṃ vākyaṃ rahite rākṣasādhipaḥ // Ram_3,44.13 //",
    "GE09ram_03pu:2522": " tām uttamāṃ trilokānāṃ padmahīnām iva śriyam /",
    "GE09ram_03pu:2523": " vibhrājamānāṃ vapuṣā rāvaṇaḥ praśaśaṃsa ha // Ram_3,44.14 //",
    "GE09ram_03pu:2524": " kā tvaṃ kāñcanavarṇābhe pītakauśeyavāsini /",
    "GE09ram_03pu:2525": " kamalānāṃ śubhāṃ mālāṃ padminīva ca bibhratī // Ram_3,44.15 //",
    "GE09ram_03pu:2526": " hrīḥ śrīḥ kīrtiḥ śubhā lakṣmīr apsarā vā śubhānane /",
    "GE09ram_03pu:2527": " bhūtir vā tvaṃ varārohe ratir vā svairacāriṇī // Ram_3,44.16 //",
    "GE09ram_03pu:2528": " samāḥ śikhariṇaḥ snigdhāḥ pāṇḍurā daśanās tava /",
    "GE09ram_03pu:2529": " viśāle vimale netre raktānte kṛṣṇatārake // Ram_3,44.17 //",
    "GE09ram_03pu:2530": " viśālaṃ jaghanaṃ pīnam ūrū karikaropamau /",
    "GE09ram_03pu:2531": " etāv upacitau vṛttau sahitau saṃpragalbhitau // Ram_3,44.18 //",
    "GE09ram_03pu:2532": " pīnonnatamukhau kāntau snigdhatālaphalopamau /",
    "GE09ram_03pu:2533": " maṇipravekābharaṇau rucirau te payodharau // Ram_3,44.19 //",
    "GE09ram_03pu:2534": " cārusmite cārudati cārunetre vilāsini /",
    "GE09ram_03pu:2535": " mano harasi me rāme nadīkūlam ivāmbhasā // Ram_3,44.20 //",
    "GE09ram_03pu:2536": " karāntamitamadhyāsi sukeśī saṃhatastanī /",
    "GE09ram_03pu:2537": " naiva devī na gandharvī na yakṣī na ca kiṃnarī // Ram_3,44.21 //",
    "GE09ram_03pu:2538": " naivaṃrūpā mayā nārī dṛṣṭapūrvā mahītale /",
    "GE09ram_03pu:2539": " iha vāsaś ca kāntāre cittam unmādayanti me // Ram_3,44.22 //",
    "GE09ram_03pu:2540": " sā pratikrāma bhadraṃ te na tvaṃ vastum ihārhasi /",
    "GE09ram_03pu:2541": " rākṣasānām ayaṃ vāso ghorāṇāṃ kāmarūpiṇām // Ram_3,44.23 //",
    "GE09ram_03pu:2542": " prāsādāgryāṇi ramyāṇi nagaropavanāni ca /",
    "GE09ram_03pu:2543": " sampannāni sugandhīni yuktāny ācarituṃ tvayā // Ram_3,44.24 //",
    "GE09ram_03pu:2544": " varaṃ mālyaṃ varaṃ pānaṃ varaṃ vastraṃ ca śobhane /",
    "GE09ram_03pu:2545": " bhartāraṃ ca varaṃ manye tvadyuktam asitekṣaṇe // Ram_3,44.25 //",
    "GE09ram_03pu:2546": " kā tvaṃ bhavasi rudrāṇāṃ marutāṃ vā śucismite /",
    "GE09ram_03pu:2547": " vasūnāṃ vā varārohe devatā pratibhāsi me // Ram_3,44.26 //",
    "GE09ram_03pu:2548": " neha gacchanti gandharvā na devā na ca kiṃnarāḥ /",
    "GE09ram_03pu:2549": " rākṣasānām ayaṃ vāsaḥ kathaṃ nu tvam ihāgatā // Ram_3,44.27 //",
    "GE09ram_03pu:2550": " iha śākhāmṛgāḥ siṃhā dvīpivyāghramṛgās tathā /",
    "GE09ram_03pu:2551": " ṛkṣās tarakṣavaḥ kaṅkāḥ kathaṃ tebhyo na bibhyasi // Ram_3,44.28 //",
    "GE09ram_03pu:2552": " madānvitānāṃ ghorāṇāṃ kuñjarāṇāṃ tarasvinām /",
    "GE09ram_03pu:2553": " katham ekā mahāraṇye na bibheṣi varānane // Ram_3,44.29 //",
    "GE09ram_03pu:2554": " kāsi kasya kutaś ca tvaṃ kiṃnimittaṃ ca daṇḍakān /",
    "GE09ram_03pu:2555": " ekā carasi kalyāṇi ghorān rākṣasasevitān // Ram_3,44.30 //",
    "GE09ram_03pu:2556": " iti praśastā vaidehī rāvaṇena durātmanā /",
    "GE09ram_03pu:2557": " dvijātiveṣeṇa hi taṃ dṛṣṭvā rāvaṇam āgatam /",
    "GE09ram_03pu:2558": " sarvair atithisatkāraiḥ pūjayāmāsa maithilī // Ram_3,44.31 //",
    "GE09ram_03pu:2559": " upānīyāsanaṃ pūrvaṃ pādyenābhinimantrya ca /",
    "GE09ram_03pu:2560": " abravīt siddham ity eva tadā taṃ saumyadarśanam // Ram_3,44.32 //",
    "GE09ram_03pu:2561": " dvijātiveṣeṇa samīkṣya maithilī tam āgataṃ pātrakusumbhadhāriṇam /",
    "GE09ram_03pu:2562": " aśakyam udveṣṭum upāyadarśanān nyamantrayad brāhmaṇavad yathāgatam //",
    "GE09ram_03pu:2563": " iyaṃ bṛsī brāhmaṇa kāmam āsyatām idaṃ ca pādyaṃ pratigṛhyatām iti /",
    "GE09ram_03pu:2564": " idaṃ ca siddhaṃ vanajātam uttamaṃ tvadartham avyagram ihopabhujyatām //",
    "GE09ram_03pu:2565": " nimantryamāṇaḥ pratipūrṇabhāṣiṇīṃ narendrapatnīṃ prasamīkṣya maithilīm /",
    "GE09ram_03pu:2566": " prahasya tasyā haraṇe dhṛtaṃ manaḥ samarpayāmāsa vadhāya rāvaṇaḥ //",
    "GE09ram_03pu:2567": " tataḥ suveṣaṃ mṛgayāgataṃ patiṃ pratīkṣamāṇā sahalakṣmaṇaṃ tadā /",
    "GE09ram_03pu:2568": " nirīkṣamāṇā haritaṃ dadarśa tan mahad vanaṃ naiva tu rāmalakṣmaṇau //",
    "GE09ram_03pu:2569": " rāvaṇena tu vaidehī tadā pṛṣṭā jihīrṣuṇā /",
    "GE09ram_03pu:2570": " parivrājakarūpeṇa śaśaṃsātmānam ātmanā // Ram_3,45.1 //",
    "GE09ram_03pu:2571": " brāhmaṇaś cātithiś caiṣa anukto hi śapeta mām /",
    "GE09ram_03pu:2572": " iti dhyātvā muhūrtaṃ tu sītā vacanam abravīt // Ram_3,45.2 //",
    "GE09ram_03pu:2573": " duhitā janakasyāhaṃ maithilasya mahātmanaḥ /",
    "GE09ram_03pu:2574": " sītā nāmnāsmi bhadraṃ te rāmabhāryā dvijottama // Ram_3,45.3 //",
    "GE09ram_03pu:2575": " saṃvatsaraṃ cādhyuṣitā rāghavasya niveśane /",
    "GE09ram_03pu:2576": " bhuñjānā mānuṣān bhogān sarvakāmasamṛddhinī // Ram_3,45.4 //",
    "GE09ram_03pu:2577": " tataḥ saṃvatsarād ūrdhvaṃ samamanyata me patim /",
    "GE09ram_03pu:2578": " abhiṣecayituṃ rāmaṃ sameto rājamantribhiḥ // Ram_3,45.5 //",
    "GE09ram_03pu:2579": " tasmin saṃbhriyamāṇe tu rāghavasyābhiṣecane /",
    "GE09ram_03pu:2580": " kaikeyī nāma bhartāraṃ mamāryā yācate varam // Ram_3,45.6 //",
    "GE09ram_03pu:2581": " pratigṛhya tu kaikeyī śvaśuraṃ sukṛtena me /",
    "GE09ram_03pu:2582": " mama pravrājanaṃ bhartur bharatasyābhiṣecanam /",
    "GE09ram_03pu:2583": " dvāv ayācata bhartāraṃ satyasaṃdhaṃ nṛpottamam // Ram_3,45.7 //",
    "GE09ram_03pu:2584": " nādya bhokṣye na ca svapsye na pāsye 'haṃ kadācana /",
    "GE09ram_03pu:2585": " eṣa me jīvitasyānto rāmo yady abhiṣicyate // Ram_3,45.8 //",
    "GE09ram_03pu:2586": " iti bruvāṇāṃ kaikeyīṃ śvaśuro me sa mānadaḥ /",
    "GE09ram_03pu:2587": " ayācatārthair anvarthair na ca yācñāṃ cakāra sā // Ram_3,45.9 //",
    "GE09ram_03pu:2588": " mama bhartā mahātejā vayasā pañcaviṃśakaḥ /",
    "GE09ram_03pu:2589": " rāmeti prathito loke guṇavān satyavāk śuciḥ /",
    "GE09ram_03pu:2590": " viśālākṣo mahābāhuḥ sarvabhūtahite rataḥ // Ram_3,45.10 //",
    "GE09ram_03pu:2591": " abhiṣekāya tu pituḥ samīpaṃ rāmam āgatam /",
    "GE09ram_03pu:2592": " kaikeyī mama bhartāram ity uvāca drutaṃ vacaḥ // Ram_3,45.11 //",
    "GE09ram_03pu:2593": " tava pitrā samājñaptaṃ mamedaṃ śṛṇu rāghava /",
    "GE09ram_03pu:2594": " bharatāya pradātavyam idaṃ rājyam akaṇṭakam // Ram_3,45.12 //",
    "GE09ram_03pu:2595": " tvayā tu khalu vastavyaṃ nava varṣāṇi pañca ca /",
    "GE09ram_03pu:2596": " vane pravraja kākutstha pitaraṃ mocayānṛtāt // Ram_3,45.13 //",
    "GE09ram_03pu:2597": " tathety uvāca tāṃ rāmaḥ kaikeyīm akutobhayaḥ /",
    "GE09ram_03pu:2598": " cakāra tadvacas tasyā mama bhartā dṛḍhavrataḥ // Ram_3,45.14 //",
    "GE09ram_03pu:2599": " dadyān na pratigṛhṇīyāt satyaṃ brūyān na cānṛtam /",
    "GE09ram_03pu:2600": " etad brāhmaṇa rāmasya vrataṃ dhruvam anuttamam // Ram_3,45.15 //",
    "GE09ram_03pu:2601": " tasya bhrātā tu vaimātro lakṣmaṇo nāma vīryavān /",
    "GE09ram_03pu:2602": " rāmasya puruṣavyāghraḥ sahāyaḥ samare 'rihā // Ram_3,45.16 //",
    "GE09ram_03pu:2603": " sa bhrātā lakṣmaṇo nāma dharmacārī dṛḍhavrataḥ /",
    "GE09ram_03pu:2604": " anvagacchad dhanuṣpāṇiḥ pravrajantaṃ mayā saha // Ram_3,45.17 //",
    "GE09ram_03pu:2605": " te vayaṃ pracyutā rājyāt kaikeyyās tu kṛte trayaḥ /",
    "GE09ram_03pu:2606": " vicarāma dvijaśreṣṭha vanaṃ gambhīram ojasā // Ram_3,45.18 //",
    "GE09ram_03pu:2607": " samāśvasa muhūrtaṃ tu śakyaṃ vastum iha tvayā /",
    "GE09ram_03pu:2608": " āgamiṣyati me bhartā vanyam ādāya puṣkalam // Ram_3,45.19 //",
    "GE09ram_03pu:2609": " sa tvaṃ nāma ca gotraṃ ca kulam ācakṣva tattvataḥ /",
    "GE09ram_03pu:2610": " ekaś ca daṇḍakāraṇye kimarthaṃ carasi dvija // Ram_3,45.20 //",
    "GE09ram_03pu:2611": " evaṃ bruvatyāṃ sītāyāṃ rāmapatnyāṃ mahābalaḥ /",
    "GE09ram_03pu:2612": " pratyuvācottaraṃ tīvraṃ rāvaṇo rākṣasādhipaḥ // Ram_3,45.21 //",
    "GE09ram_03pu:2613": " yena vitrāsitā lokāḥ sadevāsurapannagāḥ /",
    "GE09ram_03pu:2614": " ahaṃ sa rāvaṇo nāma sīte rakṣogaṇeśvaraḥ // Ram_3,45.22 //",
    "GE09ram_03pu:2615": " tvāṃ tu kāñcanavarṇābhāṃ dṛṣṭvā kauśeyavāsinīm /",
    "GE09ram_03pu:2616": " ratiṃ svakeṣu dāreṣu nādhigacchāmy anindite // Ram_3,45.23 //",
    "GE09ram_03pu:2617": " bahvīnām uttamastrīṇām āhṛtānām itas tataḥ /",
    "GE09ram_03pu:2618": " sarvāsām eva bhadraṃ te mamāgramahiṣī bhava // Ram_3,45.24 //",
    "GE09ram_03pu:2619": " laṅkā nāma samudrasya madhye mama mahāpurī /",
    "GE09ram_03pu:2620": " sāgareṇa parikṣiptā niviṣṭā girimūrdhani // Ram_3,45.25 //",
    "GE09ram_03pu:2621": " tatra sīte mayā sārdhaṃ vaneṣu vicariṣyasi /",
    "GE09ram_03pu:2622": " na cāsyāraṇyavāsasya spṛhayiṣyasi bhāmini // Ram_3,45.26 //",
    "GE09ram_03pu:2623": " pañca dāsyaḥ sahasrāṇi sarvābharaṇabhūṣitāḥ /",
    "GE09ram_03pu:2624": " sīte paricariṣyanti bhāryā bhavasi me yadi // Ram_3,45.27 //",
    "GE09ram_03pu:2625": " rāvaṇenaivam uktā tu kupitā janakātmajā /",
    "GE09ram_03pu:2626": " pratyuvācānavadyāṅgī tam anādṛtya rākṣasam // Ram_3,45.28 //",
    "GE09ram_03pu:2627": " mahāgirim ivākampyaṃ mahendrasadṛśaṃ patim /",
    "GE09ram_03pu:2628": " mahodadhim ivākṣobhyam ahaṃ rāmam anuvratā // Ram_3,45.29 //",
    "GE09ram_03pu:2629": " mahābāhuṃ mahoraskaṃ siṃhavikrāntagāminam /",
    "GE09ram_03pu:2630": " nṛsiṃhaṃ siṃhasaṃkāśam ahaṃ rāmam anuvratā // Ram_3,45.30 //",
    "GE09ram_03pu:2631": " pūrṇacandrānanaṃ vīraṃ rājavatsaṃ jitendriyam /",
    "GE09ram_03pu:2632": " pṛthukīrtiṃ mahābāhum ahaṃ rāmam anuvratā // Ram_3,45.31 //",
    "GE09ram_03pu:2633": " tvaṃ punar jambukaḥ siṃhīṃ mām ihecchasi durlabhām /",
    "GE09ram_03pu:2634": " nāhaṃ śakyā tvayā spraṣṭum ādityasya prabhā yathā // Ram_3,45.32 //",
    "GE09ram_03pu:2635": " pādapān kāñcanān nūnaṃ bahūn paśyasi mandabhāk /",
    "GE09ram_03pu:2636": " rāghavasya priyāṃ bhāryāṃ yas tvam icchasi rāvaṇa // Ram_3,45.33 //",
    "GE09ram_03pu:2637": " kṣudhitasya ca siṃhasya mṛgaśatros tarasvinaḥ /",
    "GE09ram_03pu:2638": " āśīviṣasya vadanād daṃṣṭrām ādātum icchasi // Ram_3,45.34 //",
    "GE09ram_03pu:2639": " mandaraṃ parvataśreṣṭhaṃ pāṇinā hartum icchasi /",
    "GE09ram_03pu:2640": " kālakūṭaṃ viṣaṃ pītvā svastimān gantum icchasi // Ram_3,45.35 //",
    "GE09ram_03pu:2641": " akṣisūcyā pramṛjasi jihvayā lekṣi ca kṣuram /",
    "GE09ram_03pu:2642": " rāghavasya priyāṃ bhāryām adhigantuṃ tvam icchasi // Ram_3,45.36 //",
    "GE09ram_03pu:2643": " avasajya śilāṃ kaṇṭhe samudraṃ tartum icchasi /",
    "GE09ram_03pu:2644": " sūryācandramasau cobhau prāṇibhyāṃ hartum icchasi /",
    "GE09ram_03pu:2645": " yo rāmasya priyāṃ bhāryāṃ pradharṣayitum icchasi // Ram_3,45.37 //",
    "GE09ram_03pu:2646": " agniṃ prajvalitaṃ dṛṣṭvā vastreṇāhartum icchasi /",
    "GE09ram_03pu:2647": " kalyāṇavṛttāṃ rāmasya yo bhāryāṃ hartum icchasi // Ram_3,45.38 //",
    "GE09ram_03pu:2648": " ayomukhānāṃ śūlānām agre caritum icchasi /",
    "GE09ram_03pu:2649": " rāmasya sadṛśīṃ bhāryāṃ yo 'dhigantuṃ tvam icchasi // Ram_3,45.39 //",
    "GE09ram_03pu:2650": " yad antaraṃ siṃhaśṛgālayor vane yad antaraṃ syandanikāsamudrayoḥ /",
    "GE09ram_03pu:2651": " surāgryasauvīrakayor yad antaraṃ tad antaraṃ dāśarathes tavaiva ca //",
    "GE09ram_03pu:2652": " yad antaraṃ kāñcanasīsalohayor yad antaraṃ candanavāripaṅkayoḥ /",
    "GE09ram_03pu:2653": " yad antaraṃ hastibiḍālayor vane tad antaraṃ dāśarathes tavaiva ca //",
    "GE09ram_03pu:2654": " yad antaraṃ vāyasavainateyayor yad antaraṃ madgumayūrayor api /",
    "GE09ram_03pu:2655": " yad antaraṃ sārasagṛdhrayor vane tad antaraṃ dāśarathes tavaiva ca //",
    "GE09ram_03pu:2656": " tasmin sahasrākṣasamaprabhāve rāme sthite kārmukabāṇapāṇau /",
    "GE09ram_03pu:2657": " hṛtāpi te 'haṃ na jarāṃ gamiṣye vajraṃ yathā makṣikayāvagīrṇam //",
    "GE09ram_03pu:2658": " itīva tad vākyam aduṣṭabhāvā sudṛṣṭam uktvā rajanīcaraṃ tam /",
    "GE09ram_03pu:2659": " gātraprakampād vyathitā babhūva vātoddhatā sā kadalīva tanvī //",
    "GE09ram_03pu:2660": " tāṃ vepamānām upalakṣya sītāṃ sa rāvaṇo mṛtyusamaprabhāvaḥ /",
    "GE09ram_03pu:2661": " kulaṃ balaṃ nāma ca karma cātmanaḥ samācacakṣe bhayakāraṇārtham //",
    "GE09ram_03pu:2662": " evaṃ bruvatyāṃ sītāyāṃ saṃrabdhaḥ paruṣākṣaram /",
    "GE09ram_03pu:2663": " lalāṭe bhrukuṭīṃ kṛtvā rāvaṇaḥ pratyuvāca ha // Ram_3,46.1 //",
    "GE09ram_03pu:2664": " bhrātā vaiśravaṇasyāhaṃ sāpatnyo varavarṇini /",
    "GE09ram_03pu:2665": " rāvaṇo nāma bhadraṃ te daśagrīvaḥ pratāpavān // Ram_3,46.2 //",
    "GE09ram_03pu:2666": " yasya devāḥ sagandharvāḥ piśācapatagoragāḥ /",
    "GE09ram_03pu:2667": " vidravanti bhayād bhītā mṛtyor iva sadā prajāḥ // Ram_3,46.3 //",
    "GE09ram_03pu:2668": " yena vaiśravaṇo bhrātā vaimātraḥ kāraṇāntare /",
    "GE09ram_03pu:2669": " dvaṃdvam āsāditaḥ krodhād raṇe vikramya nirjitaḥ // Ram_3,46.4 //",
    "GE09ram_03pu:2670": " madbhayārtaḥ parityajya svam adhiṣṭhānam ṛddhimat /",
    "GE09ram_03pu:2671": " kailāsaṃ parvataśreṣṭham adhyāste naravāhanaḥ // Ram_3,46.5 //",
    "GE09ram_03pu:2672": " yasya tat puṣpakaṃ nāma vimānaṃ kāmagaṃ śubham /",
    "GE09ram_03pu:2673": " vīryād āvarjitaṃ bhadre yena yāmi vihāyasam // Ram_3,46.6 //",
    "GE09ram_03pu:2674": " mama saṃjātaroṣasya mukhaṃ dṛṣṭvaiva maithili /",
    "GE09ram_03pu:2675": " vidravanti paritrastāḥ surāḥ śakrapurogamāḥ // Ram_3,46.7 //",
    "GE09ram_03pu:2676": " yatra tiṣṭhāmy ahaṃ tatra māruto vāti śaṅkitaḥ /",
    "GE09ram_03pu:2677": " tīvrāṃśuḥ śiśirāṃśuś ca bhayāt sampadyate raviḥ // Ram_3,46.8 //",
    "GE09ram_03pu:2678": " niṣkampapattrās taravo nadyaś ca stimitodakāḥ /",
    "GE09ram_03pu:2679": " bhavanti yatra yatrāhaṃ tiṣṭhāmi ca carāmi ca // Ram_3,46.9 //",
    "GE09ram_03pu:2680": " mama pāre samudrasya laṅkā nāma purī śubhā /",
    "GE09ram_03pu:2681": " sampūrṇā rākṣasair ghorair yathendrasyāmarāvatī // Ram_3,46.10 //",
    "GE09ram_03pu:2682": " prākāreṇa parikṣiptā pāṇḍureṇa virājitā /",
    "GE09ram_03pu:2683": " hemakakṣyā purī ramyā vaiḍūryamayatoraṇā // Ram_3,46.11 //",
    "GE09ram_03pu:2684": " hastyaśvarathasambādhā tūryanādavināditā /",
    "GE09ram_03pu:2685": " sarvakāmaphalair vṛkṣaiḥ saṃkulodyānaśobhitā // Ram_3,46.12 //",
    "GE09ram_03pu:2686": " tatra tvaṃ vasatī sīte rājaputri mayā saha /",
    "GE09ram_03pu:2687": " na smariṣyasi nārīṇāṃ mānuṣīṇāṃ manasvini // Ram_3,46.13 //",
    "GE09ram_03pu:2688": " bhuñjānā mānuṣān bhogān divyāṃś ca varavarṇini /",
    "GE09ram_03pu:2689": " na smariṣyasi rāmasya mānuṣasya gatāyuṣaḥ // Ram_3,46.14 //",
    "GE09ram_03pu:2690": " sthāpayitvā priyaṃ putraṃ rājñā daśarathena yaḥ /",
    "GE09ram_03pu:2691": " mandavīryaḥ suto jyeṣṭhas tataḥ prasthāpito vanam // Ram_3,46.15 //",
    "GE09ram_03pu:2692": " tena kiṃ bhraṣṭarājyena rāmeṇa gatacetasā /",
    "GE09ram_03pu:2693": " kariṣyasi viśālākṣi tāpasena tapasvinā // Ram_3,46.16 //",
    "GE09ram_03pu:2694": " sarvarākṣasabhartāraṃ kāmāt svayam ihāgatam /",
    "GE09ram_03pu:2695": " na manmathaśarāviṣṭaṃ pratyākhyātuṃ tvam arhasi // Ram_3,46.17 //",
    "GE09ram_03pu:2696": " pratyākhyāya hi māṃ bhīru- paritāpaṃ gamiṣyasi /",
    "GE09ram_03pu:2697": " caraṇenābhihatyeva purūravasam urvaśī // Ram_3,46.18 //",
    "GE09ram_03pu:2698": " evam uktā tu vaidehī kruddhā saṃraktalocanā /",
    "GE09ram_03pu:2699": " abravīt paruṣaṃ vākyaṃ rahite rākṣasādhipam // Ram_3,46.19 //",
    "GE09ram_03pu:2700": " kathaṃ vaiśravaṇaṃ devaṃ sarvabhūtanamaskṛtam /",
    "GE09ram_03pu:2701": " bhrātaraṃ vyapadiśya tvam aśubhaṃ kartum icchasi // Ram_3,46.20 //",
    "GE09ram_03pu:2702": " avaśyaṃ vinaśiṣyanti sarve rāvaṇa rākṣasāḥ /",
    "GE09ram_03pu:2703": " yeṣāṃ tvaṃ karkaśo rājā durbuddhir ajitendriyaḥ // Ram_3,46.21 //",
    "GE09ram_03pu:2704": " apahṛtya śacīṃ bhāryāṃ śakyam indrasya jīvitum /",
    "GE09ram_03pu:2705": " na tu rāmasya bhāryāṃ mām apanīyāsti jīvitam // Ram_3,46.22 //",
    "GE09ram_03pu:2706": " jīvec ciraṃ vajradharasya hastāc chacīṃ pradhṛṣyāpratirūparūpām /",
    "GE09ram_03pu:2707": " na mādṛśīṃ rākṣasa dharṣayitvā pītāmṛtasyāpi tavāsti mokṣaḥ // Ram_3,46.23",
    "GE09ram_03pu:2708": " sītāyā vacanaṃ śrutvā daśagrīvaḥ pratāpavān /",
    "GE09ram_03pu:2709": " haste hastaṃ samāhatya cakāra sumahad vapuḥ // Ram_3,47.1 //",
    "GE09ram_03pu:2710": " sa maithilīṃ punar vākyaṃ babhāṣe ca tato bhṛśam /",
    "GE09ram_03pu:2711": " nonmattayā śrutau manye mama vīryaparākramau // Ram_3,47.2 //",
    "GE09ram_03pu:2712": " udvaheyaṃ bhujābhyāṃ tu medinīm ambare sthitaḥ /",
    "GE09ram_03pu:2713": " āpibeyaṃ samudraṃ ca mṛtyuṃ hanyāṃ raṇe sthitaḥ // Ram_3,47.3 //",
    "GE09ram_03pu:2714": " arkaṃ rundhyāṃ śarais tīkṣṇair vibhindyāṃ hi mahītalam /",
    "GE09ram_03pu:2715": " kāmarūpiṇam unmatte paśya māṃ kāmadaṃ patim // Ram_3,47.4 //",
    "GE09ram_03pu:2716": " evam uktavatas tasya rāvaṇasya śikhiprabhe /",
    "GE09ram_03pu:2717": " kruddhasya hariparyante rakte netre babhūvatuḥ // Ram_3,47.5 //",
    "GE09ram_03pu:2718": " sadyaḥ saumyaṃ parityajya bhikṣurūpaṃ sa rāvaṇaḥ /",
    "GE09ram_03pu:2719": " svaṃ rūpaṃ kālarūpābhaṃ bheje vaiśravaṇānujaḥ // Ram_3,47.6 //",
    "GE09ram_03pu:2720": " saṃraktanayanaḥ śrīmāṃs taptakāñcanakuṇḍalaḥ /",
    "GE09ram_03pu:2721": " daśāsyaḥ kārmukī bāṇī babhūva kṣaṇadācaraḥ // Ram_3,47.7 //",
    "GE09ram_03pu:2722": " sa parivrājakacchadma mahākāyo vihāya tat /",
    "GE09ram_03pu:2723": " pratipede svakaṃ rūpaṃ rāvaṇo rākṣasādhipaḥ // Ram_3,47.8 //",
    "GE09ram_03pu:2724": " saṃraktanayanaḥ krodhāj jīmūtanicayaprabhaḥ /",
    "GE09ram_03pu:2725": " raktāmbaradharas tasthau strīratnaṃ prekṣya maithilīm // Ram_3,47.9 //",
    "GE09ram_03pu:2726": " sa tām asitakeśāntāṃ bhāskarasya prabhām iva /",
    "GE09ram_03pu:2727": " vasanābharaṇopetāṃ maithilīṃ rāvaṇo 'bravīt // Ram_3,47.10 //",
    "GE09ram_03pu:2728": " triṣu lokeṣu vikhyātaṃ yadi bhartāram icchasi /",
    "GE09ram_03pu:2729": " mām āśraya varārohe tavāhaṃ sadṛśaḥ patiḥ // Ram_3,47.11 //",
    "GE09ram_03pu:2730": " māṃ bhajasva cirāya tvam ahaṃ ślāghyas tava priyaḥ /",
    "GE09ram_03pu:2731": " naiva cāhaṃ kvacid bhadre kariṣye tava vipriyam /",
    "GE09ram_03pu:2732": " tyajyatāṃ mānuṣo bhāvo mayi bhāvaḥ praṇīyatām // Ram_3,47.12 //",
    "GE09ram_03pu:2733": " rājyāc cyutam asiddhārthaṃ rāmaṃ parimitāyuṣam /",
    "GE09ram_03pu:2734": " kair guṇair anuraktāsi mūḍhe paṇḍitamānini // Ram_3,47.13 //",
    "GE09ram_03pu:2735": " yaḥ striyā vacanād rājyaṃ vihāya sasuhṛjjanam /",
    "GE09ram_03pu:2736": " asmin vyālānucarite vane vasati durmatiḥ // Ram_3,47.14 //",
    "GE09ram_03pu:2737": " ity uktvā maithilīṃ vākyaṃ priyārhāṃ priyavādinīm /",
    "GE09ram_03pu:2738": " jagrāha rāvaṇaḥ sītāṃ budhaḥ khe rohiṇīm iva // Ram_3,47.15 //",
    "GE09ram_03pu:2739": " vāmena sītāṃ padmākṣīṃ mūrdhajeṣu kareṇa saḥ /",
    "GE09ram_03pu:2740": " ūrvos tu dakṣiṇenaiva parijagrāha pāṇinā // Ram_3,47.16 //",
    "GE09ram_03pu:2741": " taṃ dṛṣṭvā giriśṛṅgābhaṃ tīkṣṇadaṃṣṭraṃ mahābhujam /",
    "GE09ram_03pu:2742": " prādravan mṛtyusaṃkāśaṃ bhayārtā vanadevatāḥ // Ram_3,47.17 //",
    "GE09ram_03pu:2743": " sa ca māyāmayo divyaḥ kharayuktaḥ kharasvanaḥ /",
    "GE09ram_03pu:2744": " pratyadṛśyata hemāṅgo rāvaṇasya mahārathaḥ // Ram_3,47.18 //",
    "GE09ram_03pu:2745": " tatas tāṃ paruṣair vākyair abhitarjya mahāsvanaḥ /",
    "GE09ram_03pu:2746": " aṅkenādāya vaidehīṃ ratham āropayat tadā // Ram_3,47.19 //",
    "GE09ram_03pu:2747": " sā gṛhītāticukrośa rāvaṇena yaśasvinī /",
    "GE09ram_03pu:2748": " rāmeti sītā duḥkhārtā rāmaṃ dūragataṃ vane // Ram_3,47.20 //",
    "GE09ram_03pu:2749": " tām akāmāṃ sa kāmārtaḥ pannagendravadhūm iva /",
    "GE09ram_03pu:2750": " viveṣṭamānām ādāya utpapātātha rāvaṇaḥ // Ram_3,47.21 //",
    "GE09ram_03pu:2751": " tataḥ sā rākṣasendreṇa hriyamāṇā vihāyasā /",
    "GE09ram_03pu:2752": " bhṛśaṃ cukrośa matteva bhrāntacittā yathāturā // Ram_3,47.22 //",
    "GE09ram_03pu:2753": " hā lakṣmaṇa mahābāho gurucittaprasādaka /",
    "GE09ram_03pu:2754": " hriyamāṇāṃ na jānīṣe rakṣasā kāmarūpiṇā // Ram_3,47.23 //",
    "GE09ram_03pu:2755": " jīvitaṃ sukham arthāṃś ca dharmahetoḥ parityajan /",
    "GE09ram_03pu:2756": " hriyamāṇām adharmeṇa māṃ rāghava na paśyasi // Ram_3,47.24 //",
    "GE09ram_03pu:2757": " nanu nāmāvinītānāṃ vinetāsi paraṃtapa /",
    "GE09ram_03pu:2758": " katham evaṃvidhaṃ pāpaṃ na tvaṃ śādhi hi rāvaṇam // Ram_3,47.25 //",
    "GE09ram_03pu:2759": " nanu sadyo 'vinītasya dṛśyate karmaṇaḥ phalam /",
    "GE09ram_03pu:2760": " kālo 'py aṅgī bhavaty atra sasyānām iva paktaye // Ram_3,47.26 //",
    "GE09ram_03pu:2761": " sa karma kṛtavān etat kālopahatacetanaḥ /",
    "GE09ram_03pu:2762": " jīvitāntakaraṃ ghoraṃ rāmād vyasanam āpnuhi // Ram_3,47.27 //",
    "GE09ram_03pu:2763": " hantedānīṃ sakāmā tu kaikeyī bāndhavaiḥ saha /",
    "GE09ram_03pu:2764": " hriyeyaṃ dharmakāmasya dharmapatnī yaśasvinaḥ // Ram_3,47.28 //",
    "GE09ram_03pu:2765": " āmantraye janasthānaṃ karṇikārāṃś ca puṣpitān /",
    "GE09ram_03pu:2766": " kṣipraṃ rāmāya śaṃsadhvaṃ sītāṃ harati rāvaṇaḥ // Ram_3,47.29 //",
    "GE09ram_03pu:2767": " mālyavantaṃ śikhariṇaṃ vande prasravaṇaṃ girim /",
    "GE09ram_03pu:2768": " kṣipraṃ rāmāya śaṃsadhvaṃ sītāṃ harati rāvaṇaḥ // Ram_3,47.30 //",
    "GE09ram_03pu:2769": " haṃsasārasasaṃghuṣṭāṃ vande godāvarīṃ nadīm /",
    "GE09ram_03pu:2770": " kṣipraṃ rāmāya śaṃsadhvaṃ sītāṃ harati rāvaṇaḥ // Ram_3,47.31 //",
    "GE09ram_03pu:2771": " daivatāni ca yānty asmin vane vividhapādape /",
    "GE09ram_03pu:2772": " namaskaromy ahaṃ tebhyo bhartuḥ śaṃsata māṃ hṛtām // Ram_3,47.32 //",
    "GE09ram_03pu:2773": " yāni kānicid apy atra sattvāni nivasanty uta /",
    "GE09ram_03pu:2774": " sarvāṇi śaraṇaṃ yāmi mṛgapakṣigaṇān api // Ram_3,47.33 //",
    "GE09ram_03pu:2775": " hriyamāṇāṃ priyāṃ bhartuḥ prāṇebhyo 'pi garīyasīm /",
    "GE09ram_03pu:2776": " vivaśāpahṛtā sītā rāvaṇeneti śaṃsata // Ram_3,47.34 //",
    "GE09ram_03pu:2777": " viditvā māṃ mahābāhur amutrāpi mahābalaḥ /",
    "GE09ram_03pu:2778": " āneṣyati parākramya vaivasvatahṛtām api // Ram_3,47.35 //",
    "GE09ram_03pu:2779": " rāmāya tu yathātattvaṃ jaṭāyo haraṇaṃ mama /",
    "GE09ram_03pu:2780": " lakṣmaṇāya ca tat sarvam ākhyātavyam aśeṣataḥ // Ram_3,47.36 //",
    "GE09ram_03pu:2781": " taṃ śabdam avasuptasya jaṭāyur atha śuśruve /",
    "GE09ram_03pu:2782": " niraikṣad rāvaṇaṃ kṣipraṃ vaidehīṃ ca dadarśa saḥ // Ram_3,48.1 //",
    "GE09ram_03pu:2783": " tataḥ parvatakūṭābhas tīkṣṇatuṇḍaḥ khagottamaḥ /",
    "GE09ram_03pu:2784": " vanaspatigataḥ śrīmān vyājahāra śubhāṃ giram // Ram_3,48.2 //",
    "GE09ram_03pu:2785": " daśagrīva sthito dharme purāṇe satyasaṃśrayaḥ /",
    "GE09ram_03pu:2786": " jaṭāyur nāma nāmnāhaṃ gṛdhrarājo mahābalaḥ // Ram_3,48.3 //",
    "GE09ram_03pu:2787": " rājā sarvasya lokasya mahendravaruṇopamaḥ /",
    "GE09ram_03pu:2788": " lokānāṃ ca hite yukto rāmo daśarathātmajaḥ // Ram_3,48.4 //",
    "GE09ram_03pu:2789": " tasyaiṣā lokanāthasya dharmapatnī yaśasvinī /",
    "GE09ram_03pu:2790": " sītā nāma varārohā yāṃ tvaṃ hartum ihecchasi // Ram_3,48.5 //",
    "GE09ram_03pu:2791": " kathaṃ rājā sthito dharme paradārān parāmṛśet /",
    "GE09ram_03pu:2792": " rakṣaṇīyā viśeṣeṇa rājadārā mahābala /",
    "GE09ram_03pu:2793": " nivartaya matiṃ nīcāṃ paradārābhimarśanam // Ram_3,48.6 //",
    "GE09ram_03pu:2794": " na tat samācared dhīro yat paro 'sya vigarhayet /",
    "GE09ram_03pu:2795": " yathātmanas tathānyeṣāṃ dārā rakṣyā vimarśanāt // Ram_3,48.7 //",
    "GE09ram_03pu:2796": " arthaṃ vā yadi vā kāmaṃ śiṣṭāḥ śāstreṣvanāgatam /",
    "GE09ram_03pu:2797": " vyavasyanty anu rājānaṃ dharmaṃ paulastyanandana // Ram_3,48.8 //",
    "GE09ram_03pu:2798": " rājā dharmaś ca kāmaś ca dravyāṇāṃ cottamo nidhiḥ /",
    "GE09ram_03pu:2799": " dharmaḥ śubhaṃ vā pāpaṃ vā rājamūlaṃ pravartate // Ram_3,48.9 //",
    "GE09ram_03pu:2800": " pāpasvabhāvaś capalaḥ kathaṃ tvaṃ rakṣasāṃ vara /",
    "GE09ram_03pu:2801": " aiśvaryam abhisamprāpto vimānam iva duṣkṛtiḥ // Ram_3,48.10 //",
    "GE09ram_03pu:2802": " kāmasvabhāvo yo yasya na sa śakyaḥ pramārjitum /",
    "GE09ram_03pu:2803": " na hi duṣṭātmanām āryam āvasaty ālaye ciram // Ram_3,48.11 //",
    "GE09ram_03pu:2804": " viṣaye vā pure vā te yadā rāmo mahābalaḥ /",
    "GE09ram_03pu:2805": " nāparādhyati dharmātmā kathaṃ tasyāparādhyasi // Ram_3,48.12 //",
    "GE09ram_03pu:2806": " yadi śūrpaṇakhāhetor janasthānagataḥ kharaḥ /",
    "GE09ram_03pu:2807": " ativṛtto hataḥ pūrvaṃ rāmeṇākliṣṭakarmaṇā // Ram_3,48.13 //",
    "GE09ram_03pu:2808": " atra brūhi yathāsatyaṃ ko rāmasya vyatikramaḥ /",
    "GE09ram_03pu:2809": " yasya tvaṃ lokanāthasya hṛtvā bhāryāṃ gamiṣyasi // Ram_3,48.14 //",
    "GE09ram_03pu:2810": " kṣipraṃ visṛja vaidehīṃ mā tvā ghoreṇa cakṣuṣā /",
    "GE09ram_03pu:2811": " dahed dahanabhūtena vṛtram indrāśanir yathā // Ram_3,48.15 //",
    "GE09ram_03pu:2812": " sarpam āśīviṣaṃ baddhvā vastrānte nāvabudhyase /",
    "GE09ram_03pu:2813": " grīvāyāṃ pratimuktaṃ ca kālapāśaṃ na paśyasi // Ram_3,48.16 //",
    "GE09ram_03pu:2814": " sa bhāraḥ saumya bhartavyo yo naraṃ nāvasādayet /",
    "GE09ram_03pu:2815": " tad annam upabhoktavyaṃ jīryate yad anāmayam // Ram_3,48.17 //",
    "GE09ram_03pu:2816": " yat kṛtvā na bhaved dharmo na kīrtir na yaśo bhuvi /",
    "GE09ram_03pu:2817": " śarīrasya bhavet khedaḥ kas tat karma samācaret // Ram_3,48.18 //",
    "GE09ram_03pu:2818": " ṣaṣṭivarṣasahasrāṇi mama jātasya rāvaṇa /",
    "GE09ram_03pu:2819": " pitṛpaitāmahaṃ rājyaṃ yathāvad anutiṣṭhataḥ // Ram_3,48.19 //",
    "GE09ram_03pu:2820": " vṛddho 'haṃ tvaṃ yuvā dhanvī sarathaḥ kavacī śarī /",
    "GE09ram_03pu:2821": " tathāpy ādāya vaidehīṃ kuśalī na gamiṣyasi // Ram_3,48.20 //",
    "GE09ram_03pu:2822": " na śaktas tvaṃ balāddhartuṃ vaidehīṃ mama paśyataḥ /",
    "GE09ram_03pu:2823": " hetubhir nyāyasaṃyuktair dhruvāṃ vedaśrutim iva // Ram_3,48.21 //",
    "GE09ram_03pu:2824": " yudhyasva yadi śūro 'si muhūrtaṃ tiṣṭha rāvaṇa /",
    "GE09ram_03pu:2825": " śayiṣyase hato bhūmau yathāpūrvaṃ kharas tathā // Ram_3,48.22 //",
    "GE09ram_03pu:2826": " asakṛt saṃyuge yena nihatā daityadānavāḥ /",
    "GE09ram_03pu:2827": " nacirāc cīravāsās tvāṃ rāmo yudhi vadhiṣyati // Ram_3,48.23 //",
    "GE09ram_03pu:2828": " kiṃ nu śakyaṃ mayā kartuṃ gatau dūraṃ nṛpātmajau /",
    "GE09ram_03pu:2829": " kṣipraṃ tvaṃ naśyase nīca tayor bhīto na saṃśayaḥ // Ram_3,48.24 //",
    "GE09ram_03pu:2830": " na hi me jīvamānasya nayiṣyasi śubhām imām /",
    "GE09ram_03pu:2831": " sītāṃ kamalapattrākṣīṃ rāmasya mahiṣīṃ priyām // Ram_3,48.25 //",
    "GE09ram_03pu:2832": " avaśyaṃ tu mayā kāryaṃ priyaṃ tasya mahātmanaḥ /",
    "GE09ram_03pu:2833": " jīvitenāpi rāmasya tathā daśarathasya ca // Ram_3,48.26 //",
    "GE09ram_03pu:2834": " tiṣṭha tiṣṭha daśagrīva muhūrtaṃ paśya rāvaṇa /",
    "GE09ram_03pu:2835": " yuddhātithyaṃ pradāsyāmi yathāprāṇaṃ niśācara /",
    "GE09ram_03pu:2836": " vṛntād iva phalaṃ tvāṃ tu pātayeyaṃ rathottamāt // Ram_3,48.27 //",
    "GE09ram_03pu:2837": " ity uktasya yathānyāyaṃ rāvaṇasya jaṭāyuṣā /",
    "GE09ram_03pu:2838": " kruddhasyāgninibhāḥ sarvā rejur viṃśatidṛṣṭayaḥ // Ram_3,49.1 //",
    "GE09ram_03pu:2839": " saṃraktanayanaḥ kopāt taptakāñcanakuṇḍalaḥ /",
    "GE09ram_03pu:2840": " rākṣasendro 'bhidudrāva patagendram amarṣaṇaḥ // Ram_3,49.2 //",
    "GE09ram_03pu:2841": " sa samprahāras tumulas tayos tasmin mahāvane /",
    "GE09ram_03pu:2842": " babhūva vātoddhatayor meghayor gagane yathā // Ram_3,49.3 //",
    "GE09ram_03pu:2843": " tad babhūvādbhutaṃ yuddhaṃ gṛdhrarākṣasayos tadā /",
    "GE09ram_03pu:2844": " sapakṣayor mālyavator mahāparvatayor iva // Ram_3,49.4 //",
    "GE09ram_03pu:2845": " tato nālīkanārācais tīkṣṇāgraiś ca vikarṇibhiḥ /",
    "GE09ram_03pu:2846": " abhyavarṣan mahāghorair gṛdhrarājaṃ mahābalaḥ // Ram_3,49.5 //",
    "GE09ram_03pu:2847": " sa tāni śarajālāni gṛdhraḥ pattraratheśvaraḥ /",
    "GE09ram_03pu:2848": " jaṭāyuḥ pratijagrāha rāvaṇāstrāṇi saṃyuge // Ram_3,49.6 //",
    "GE09ram_03pu:2849": " tasya tīkṣṇanakhābhyāṃ tu caraṇābhyāṃ mahābalaḥ /",
    "GE09ram_03pu:2850": " cakāra bahudhā gātre vraṇān patagasattamaḥ // Ram_3,49.7 //",
    "GE09ram_03pu:2851": " atha krodhād daśagrīvo jagrāha daśamārgaṇān /",
    "GE09ram_03pu:2852": " mṛtyudaṇḍanibhān ghorāñ śatrumardanakāṅkṣayā // Ram_3,49.8 //",
    "GE09ram_03pu:2853": " sa tair bāṇair mahāvīryaḥ pūrṇamuktair ajihmagaiḥ /",
    "GE09ram_03pu:2854": " bibheda niśitais tīkṣṇair gṛdhraṃ ghoraiḥ śilīmukhaiḥ // Ram_3,49.9 //",
    "GE09ram_03pu:2855": " sa rākṣasarathe paśyañ jānakīṃ bāṣpalocanām /",
    "GE09ram_03pu:2856": " acintayitvā bāṇāṃs tān rākṣasaṃ samabhidravat // Ram_3,49.10 //",
    "GE09ram_03pu:2857": " tato 'sya saśaraṃ cāpaṃ muktāmaṇivibhūṣitam /",
    "GE09ram_03pu:2858": " caraṇābhyāṃ mahātejā babhañja patageśvaraḥ // Ram_3,49.11 //",
    "GE09ram_03pu:2859": " tac cāgnisadṛśaṃ dīptaṃ rāvaṇasya śarāvaram /",
    "GE09ram_03pu:2860": " pakṣābhyāṃ ca mahātejā vyadhunot patageśvaraḥ // Ram_3,49.12 //",
    "GE09ram_03pu:2861": " kāñcanoraśchadān divyān piśācavadanān kharān /",
    "GE09ram_03pu:2862": " tāṃś cāsya javasampannāñ jaghāna samare balī // Ram_3,49.13 //",
    "GE09ram_03pu:2863": " varaṃ triveṇusampannaṃ kāmagaṃ pāvakārciṣam /",
    "GE09ram_03pu:2864": " maṇihemavicitrāṅgaṃ babhañja ca mahāratham /",
    "GE09ram_03pu:2865": " pūrṇacandrapratīkāśaṃ chattraṃ ca vyajanaiḥ saha // Ram_3,49.14 //",
    "GE09ram_03pu:2866": " sa bhagnadhanvā viratho hatāśvo hatasārathiḥ /",
    "GE09ram_03pu:2867": " aṅkenādāya vaidehīṃ papāta bhuvi rāvaṇaḥ // Ram_3,49.15 //",
    "GE09ram_03pu:2868": " dṛṣṭvā nipatitaṃ bhūmau rāvaṇaṃ bhagnavāhanam /",
    "GE09ram_03pu:2869": " sādhu sādhv iti bhūtāni gṛdhrarājam apūjayan // Ram_3,49.16 //",
    "GE09ram_03pu:2870": " pariśrāntaṃ tu taṃ dṛṣṭvā jarayā pakṣiyūthapam /",
    "GE09ram_03pu:2871": " utpapāta punar hṛṣṭo maithilīṃ gṛhya rāvaṇaḥ // Ram_3,49.17 //",
    "GE09ram_03pu:2872": " taṃ prahṛṣṭaṃ nidhāyāṅke gacchantaṃ janakātmajām /",
    "GE09ram_03pu:2873": " gṛdhrarājaḥ samutpatya jaṭāyur idam abravīt // Ram_3,49.18 //",
    "GE09ram_03pu:2874": " vajrasaṃsparśabāṇasya bhāryāṃ rāmasya rāvaṇa /",
    "GE09ram_03pu:2875": " alpabuddhe harasy enāṃ vadhāya khalu rakṣasām // Ram_3,49.19 //",
    "GE09ram_03pu:2876": " samitrabandhuḥ sāmātyaḥ sabalaḥ saparicchadaḥ /",
    "GE09ram_03pu:2877": " viṣapānaṃ pibasy etat pipāsita ivodakam // Ram_3,49.20 //",
    "GE09ram_03pu:2878": " anubandham ajānantaḥ karmaṇām avicakṣaṇāḥ /",
    "GE09ram_03pu:2879": " śīghram eva vinaśyanti yathā tvaṃ vinaśiṣyasi // Ram_3,49.21 //",
    "GE09ram_03pu:2880": " baddhas tvaṃ kālapāśena kva gatas tasya mokṣyase /",
    "GE09ram_03pu:2881": " vadhāya baḍiśaṃ gṛhya sāmiṣaṃ jalajo yathā // Ram_3,49.22 //",
    "GE09ram_03pu:2882": " na hi jātu durādharṣau kākutsthau tava rāvaṇa /",
    "GE09ram_03pu:2883": " dharṣaṇaṃ cāśramasyāsya kṣamiṣyete tu rāghavau // Ram_3,49.23 //",
    "GE09ram_03pu:2884": " yathā tvayā kṛtaṃ karma bhīruṇā lokagarhitam /",
    "GE09ram_03pu:2885": " taskarācarito mārgo naiṣa vīraniṣevitaḥ // Ram_3,49.24 //",
    "GE09ram_03pu:2886": " yudhyasva yadi śūro 'si muhūrtaṃ tiṣṭha rāvaṇa /",
    "GE09ram_03pu:2887": " śayiṣyase hato bhūmau yathā bhrātā kharas tathā // Ram_3,49.25 //",
    "GE09ram_03pu:2888": " paretakāle puruṣo yat karma pratipadyate /",
    "GE09ram_03pu:2889": " vināśāyātmano 'dharmyaṃ pratipanno 'si karma tat // Ram_3,49.26 //",
    "GE09ram_03pu:2890": " pāpānubandho vai yasya karmaṇaḥ ko nu tat pumān /",
    "GE09ram_03pu:2891": " kurvīta lokādhipatiḥ svayambhūr bhagavān api // Ram_3,49.27 //",
    "GE09ram_03pu:2892": " evam uktvā śubhaṃ vākyaṃ jaṭāyus tasya rakṣasaḥ /",
    "GE09ram_03pu:2893": " nipapāta bhṛśaṃ pṛṣṭhe daśagrīvasya vīryavān // Ram_3,49.28 //",
    "GE09ram_03pu:2894": " taṃ gṛhītvā nakhais tīkṣṇair virarāda samantataḥ /",
    "GE09ram_03pu:2895": " adhirūḍho gajāroho yathā syād duṣṭavāraṇam // Ram_3,49.29 //",
    "GE09ram_03pu:2896": " virarāda nakhair asya tuṇḍaṃ pṛṣṭhe samarpayan /",
    "GE09ram_03pu:2897": " keśāṃś cotpāṭayāmāsa nakhapakṣamukhāyudhaḥ // Ram_3,49.30 //",
    "GE09ram_03pu:2898": " sa tathā gṛdhrarājena kliśyamāno muhur muhuḥ /",
    "GE09ram_03pu:2899": " amarṣasphuritauṣṭhaḥ san prākampata sa rākṣasaḥ // Ram_3,49.31 //",
    "GE09ram_03pu:2900": " sampariṣvajya vaidehīṃ vāmenāṅkena rāvaṇaḥ /",
    "GE09ram_03pu:2901": " talenābhijaghānārto jaṭāyuṃ krodhamūrchitaḥ // Ram_3,49.32 //",
    "GE09ram_03pu:2902": " jaṭāyus tam atikramya tuṇḍenāsya kharādhipaḥ /",
    "GE09ram_03pu:2903": " vāmabāhūn daśa tadā vyapāharad ariṃdamaḥ // Ram_3,49.33 //",
    "GE09ram_03pu:2904": " tataḥ kruddho daśagrīvaḥ sītām utsṛjya vīryavān /",
    "GE09ram_03pu:2905": " muṣṭibhyāṃ caraṇābhyāṃ ca gṛdhrarājam apothayat // Ram_3,49.34 //",
    "GE09ram_03pu:2906": " tato muhūrtaṃ saṃgrāmo babhūvātulavīryayoḥ /",
    "GE09ram_03pu:2907": " rākṣasānāṃ ca mukhyasya pakṣiṇāṃ pravarasya ca // Ram_3,49.35 //",
    "GE09ram_03pu:2908": " tasya vyāyacchamānasya rāmasyārthe 'tha rāvaṇaḥ /",
    "GE09ram_03pu:2909": " pakṣau pādau ca pārśvau ca khaḍgam uddhṛtya socchinat // Ram_3,49.36 //",
    "GE09ram_03pu:2910": " sa chinnapakṣaḥ sahasā rakṣasā raudrakarmaṇā /",
    "GE09ram_03pu:2911": " nipapāta hato gṛdhro dharaṇyām alpajīvitaḥ // Ram_3,49.37 //",
    "GE09ram_03pu:2912": " taṃ dṛṣṭvā patitaṃ bhūmau kṣatajārdraṃ jaṭāyuṣam /",
    "GE09ram_03pu:2913": " abhyadhāvata vaidehī svabandhum iva duḥkhitā // Ram_3,49.38 //",
    "GE09ram_03pu:2914": " taṃ nīlajīmūtanikāśakalpaṃ supāṇḍuroraskam udāravīryam /",
    "GE09ram_03pu:2915": " dadarśa laṅkādhipatiḥ pṛthivyāṃ jaṭāyuṣaṃ śāntam ivāgnidāvam //",
    "GE09ram_03pu:2916": " tatas tu taṃ pattrarathaṃ mahītale nipātitaṃ rāvaṇavegamarditam /",
    "GE09ram_03pu:2917": " punaḥ pariṣvajya śaśiprabhānanā ruroda sītā janakātmajā tadā //",
    "GE09ram_03pu:2918": " tam alpajīvitaṃ bhūmau sphurantaṃ rākṣasādhipaḥ /",
    "GE09ram_03pu:2919": " dadarśa gṛdhraṃ patitaṃ samīpe rāghavāśramāt // Ram_3,50.1 //",
    "GE09ram_03pu:2920": " sā tu tārādhipamukhī rāvaṇena samīkṣya tam /",
    "GE09ram_03pu:2921": " gṛdhrarājaṃ vinihataṃ vilalāpa suduḥkhitā // Ram_3,50.2 //",
    "GE09ram_03pu:2922": " nimittaṃ lakṣaṇajñānaṃ śakunisvaradarśanam /",
    "GE09ram_03pu:2923": " avaśyaṃ sukhaduḥkheṣu narāṇāṃ pratidṛśyate // Ram_3,50.3 //",
    "GE09ram_03pu:2924": " na nūnaṃ rāma jānāsi mahad vyasanam ātmanaḥ /",
    "GE09ram_03pu:2925": " dhāvanti nūnaṃ kākutstha madarthaṃ mṛgapakṣiṇaḥ // Ram_3,50.4 //",
    "GE09ram_03pu:2926": " trāhi mām adya kākutstha lakṣmaṇeti varāṅganā /",
    "GE09ram_03pu:2927": " susaṃtrastā samākrandac chṛṇvatāṃ tu yathāntike // Ram_3,50.5 //",
    "GE09ram_03pu:2928": " tāṃ kliṣṭamālyābharaṇāṃ vilapantīm anāthavat /",
    "GE09ram_03pu:2929": " abhyadhāvata vaidehīṃ rāvaṇo rākṣasādhipaḥ // Ram_3,50.6 //",
    "GE09ram_03pu:2930": " tāṃ latām iva veṣṭantīm āliṅgantīṃ mahādrumān /",
    "GE09ram_03pu:2931": " muñca muñceti bahuśaḥ pravadan rākṣasādhipaḥ // Ram_3,50.7 //",
    "GE09ram_03pu:2932": " krośantīṃ rāma rāmeti rāmeṇa rahitāṃ vane /",
    "GE09ram_03pu:2933": " jīvitāntāya keśeṣu jagrāhāntakasaṃnibhaḥ // Ram_3,50.8 //",
    "GE09ram_03pu:2934": " pradharṣitāyāṃ vaidehyāṃ babhūva sacarācaram /",
    "GE09ram_03pu:2935": " jagat sarvam amaryādaṃ tamasāndhena saṃvṛtam // Ram_3,50.9 //",
    "GE09ram_03pu:2936": " dṛṣṭvā sītāṃ parāmṛṣṭāṃ dīnāṃ divyena cakṣuṣā /",
    "GE09ram_03pu:2937": " kṛtaṃ kāryam iti śrīmān vyājahāra pitāmahaḥ // Ram_3,50.10 //",
    "GE09ram_03pu:2938": " prahṛṣṭā vyathitāś cāsan sarve te paramarṣayaḥ /",
    "GE09ram_03pu:2939": " dṛṣṭvā sītāṃ parāmṛṣṭāṃ daṇḍakāraṇyavāsinaḥ // Ram_3,50.11 //",
    "GE09ram_03pu:2940": " sa tu tāṃ rāma rāmeti rudantīṃ lakṣmaṇeti ca /",
    "GE09ram_03pu:2941": " jagāmākāśam ādāya rāvaṇo rākṣasādhipaḥ // Ram_3,50.12 //",
    "GE09ram_03pu:2942": " taptābharaṇasarvāṅgī pītakauśeyavāsanī /",
    "GE09ram_03pu:2943": " rarāja rājaputrī tu vidyut saudāmanī yathā // Ram_3,50.13 //",
    "GE09ram_03pu:2944": " uddhūtena ca vastreṇa tasyāḥ pītena rāvaṇaḥ /",
    "GE09ram_03pu:2945": " adhikaṃ paribabhrāja girir dīpta ivāgninā // Ram_3,50.14 //",
    "GE09ram_03pu:2946": " tasyāḥ paramakalyāṇyās tāmrāṇi surabhīṇi ca /",
    "GE09ram_03pu:2947": " padmapattrāṇi vaidehyā abhyakīryanta rāvaṇam // Ram_3,50.15 //",
    "GE09ram_03pu:2948": " tasyāḥ kauśeyam uddhūtam ākāśe kanakaprabham /",
    "GE09ram_03pu:2949": " babhau cādityarāgeṇa tāmram abhram ivātape // Ram_3,50.16 //",
    "GE09ram_03pu:2950": " tasyās tad vimalaṃ vaktram ākāśe rāvaṇāṅkagam /",
    "GE09ram_03pu:2951": " na rarāja vinā rāmaṃ vinālam iva paṅkajam // Ram_3,50.17 //",
    "GE09ram_03pu:2952": " babhūva jaladaṃ nīlaṃ bhittvā candra ivoditaḥ /",
    "GE09ram_03pu:2953": " sulalāṭaṃ sukeśāntaṃ padmagarbhābham avraṇam /",
    "GE09ram_03pu:2954": " śuklaiḥ suvimalair dantaiḥ prabhāvadbhir alaṃkṛtam // Ram_3,50.18 //",
    "GE09ram_03pu:2955": " ruditaṃ vyapamṛṣṭāsraṃ candravat priyadarśanam /",
    "GE09ram_03pu:2956": " sunāsaṃ cārutāmrauṣṭham ākāśe hāṭakaprabham // Ram_3,50.19 //",
    "GE09ram_03pu:2957": " rākṣasendrasamādhūtaṃ tasyās tad vacanaṃ śubham /",
    "GE09ram_03pu:2958": " śuśubhe na vinā rāmaṃ divā candra ivoditaḥ // Ram_3,50.20 //",
    "GE09ram_03pu:2959": " sā hemavarṇā nīlāṅgaṃ maithilī rākṣasādhipam /",
    "GE09ram_03pu:2960": " śuśubhe kāñcanī kāñcī nīlaṃ maṇim ivāśritā // Ram_3,50.21 //",
    "GE09ram_03pu:2961": " sā padmagaurī hemābhā rāvaṇaṃ janakātmajā /",
    "GE09ram_03pu:2962": " vidyudghanam ivāviśya śuśubhe taptabhūṣaṇā // Ram_3,50.22 //",
    "GE09ram_03pu:2963": " tasyā bhūṣaṇaghoṣeṇa vaidehyā rākṣasādhipaḥ /",
    "GE09ram_03pu:2964": " babhūva vimalo nīlaḥ saghoṣa iva toyadaḥ // Ram_3,50.23 //",
    "GE09ram_03pu:2965": " uttamāṅgacyutā tasyāḥ puṣpavṛṣṭiḥ samantataḥ /",
    "GE09ram_03pu:2966": " sītāyā hriyamāṇāyāḥ papāta dharaṇītale // Ram_3,50.24 //",
    "GE09ram_03pu:2967": " sā tu rāvaṇavegena puṣpavṛṣṭiḥ samantataḥ /",
    "GE09ram_03pu:2968": " samādhūtā daśagrīvaṃ punar evābhyavartata // Ram_3,50.25 //",
    "GE09ram_03pu:2969": " abhyavartata puṣpāṇāṃ dhārā vaiśravaṇānujam /",
    "GE09ram_03pu:2970": " nakṣatramālāvimalā meruṃ nagam ivottamam // Ram_3,50.26 //",
    "GE09ram_03pu:2971": " caraṇān nūpuraṃ bhraṣṭaṃ vaidehyā ratnabhūṣitam /",
    "GE09ram_03pu:2972": " vidyunmaṇḍalasaṃkāśaṃ papāta madhurasvanam // Ram_3,50.27 //",
    "GE09ram_03pu:2973": " tarupravālaraktā sā nīlāṅgaṃ rākṣaseśvaram /",
    "GE09ram_03pu:2974": " prāśobhayata vaidehī gajaṃ kaṣyeva kāñcanī // Ram_3,50.28 //",
    "GE09ram_03pu:2975": " tāṃ maholkām ivākāśe dīpyamānāṃ svatejasā /",
    "GE09ram_03pu:2976": " jahārākāśam āviśya sītāṃ vaiśravaṇānujaḥ // Ram_3,50.29 //",
    "GE09ram_03pu:2977": " tasyās tāny agnivarṇāni bhūṣaṇāni mahītale /",
    "GE09ram_03pu:2978": " saghoṣāṇy avakīryanta kṣīṇās tārā ivāmbarāt // Ram_3,50.30 //",
    "GE09ram_03pu:2979": " tasyāḥ stanāntarād bhraṣṭo hāras tārādhipadyutiḥ /",
    "GE09ram_03pu:2980": " vaidehyā nipatan bhāti gaṅgeva gaganāc cyutā // Ram_3,50.31 //",
    "GE09ram_03pu:2981": " utpātavātābhihatā nānādvijagaṇāyutāḥ /",
    "GE09ram_03pu:2982": " mā bhair iti vidhūtāgrā vyājahrur iva pādapāḥ // Ram_3,50.32 //",
    "GE09ram_03pu:2983": " nalinyo dhvastakamalās trastamīnajale carāḥ /",
    "GE09ram_03pu:2984": " sakhīm iva gatotsāhāṃ śocantīva sma maithilīm // Ram_3,50.33 //",
    "GE09ram_03pu:2985": " samantād abhisaṃpatya siṃhavyāghramṛgadvijāḥ /",
    "GE09ram_03pu:2986": " anvadhāvaṃs tadā roṣāt sītāchāyānugāminaḥ // Ram_3,50.34 //",
    "GE09ram_03pu:2987": " jalaprapātāsramukhāḥ śṛṅgair ucchritabāhavaḥ /",
    "GE09ram_03pu:2988": " sītāyāṃ hriyamāṇāyāṃ vikrośantīva parvatāḥ // Ram_3,50.35 //",
    "GE09ram_03pu:2989": " hriyamāṇāṃ tu vaidehīṃ dṛṣṭvā dīno divākaraḥ /",
    "GE09ram_03pu:2990": " pravidhvastaprabhaḥ śrīmān āsīt pāṇḍuramaṇḍalaḥ // Ram_3,50.36 //",
    "GE09ram_03pu:2991": " nāsti dharmaḥ kutaḥ satyaṃ nārjavaṃ nānṛśaṃsatā /",
    "GE09ram_03pu:2992": " yatra rāmasya vaidehīṃ bhāryāṃ harati rāvaṇaḥ // Ram_3,50.37 //",
    "GE09ram_03pu:2993": " iti sarvāṇi bhūtāni gaṇaśaḥ paryadevayan /",
    "GE09ram_03pu:2994": " vitrastakā dīnamukhā rurudur mṛgapotakāḥ // Ram_3,50.38 //",
    "GE09ram_03pu:2995": " udvīkṣyodvīkṣya nayanair āsrapātāvilekṣaṇāḥ /",
    "GE09ram_03pu:2996": " supravepitagātrāś ca babhūvur vanadevatāḥ // Ram_3,50.39 //",
    "GE09ram_03pu:2997": " vikrośantīṃ dṛḍhaṃ sītāṃ dṛṣṭvā duḥkhaṃ tathā gatām /",
    "GE09ram_03pu:2998": " tāṃ tu lakṣmaṇa rāmeti krośantīṃ madhurasvarām // Ram_3,50.40 //",
    "GE09ram_03pu:2999": " avekṣamāṇāṃ bahuśo vaidehīṃ dharaṇītalam /",
    "GE09ram_03pu:3000": " sa tām ākulakeśāntāṃ vipramṛṣṭaviśeṣakām /",
    "GE09ram_03pu:3001": " jahārātmavināśāya daśagrīvo manasvinīm // Ram_3,50.41 //",
    "GE09ram_03pu:3002": " tatas tu sā cārudatī śucismitā vinākṛtā bandhujanena maithilī /",
    "GE09ram_03pu:3003": " apaśyatī rāghavalakṣmaṇāv ubhau vivarṇavaktrā bhayabhārapīḍitā //",
    "GE09ram_03pu:3004": " kham utpatantaṃ taṃ dṛṣṭvā maithilī janakātmajā /",
    "GE09ram_03pu:3005": " duḥkhitā paramodvignā bhaye mahati vartinī // Ram_3,51.1 //",
    "GE09ram_03pu:3006": " roṣarodanatāmrākṣī bhīmākṣaṃ rākṣasādhipam /",
    "GE09ram_03pu:3007": " rudatī karuṇaṃ sītā hriyamāṇedam abravīt // Ram_3,51.2 //",
    "GE09ram_03pu:3008": " na vyapatrapase nīca karmaṇānena rāvaṇa /",
    "GE09ram_03pu:3009": " jñātvā virahitāṃ yo māṃ corayitvā palāyase // Ram_3,51.3 //",
    "GE09ram_03pu:3010": " tvayaiva nūnaṃ duṣṭātman bhīruṇā hartum icchatā /",
    "GE09ram_03pu:3011": " mamāpavāhito bhartā mṛgarūpeṇa māyayā /",
    "GE09ram_03pu:3012": " yo hi mām udyatas trātuṃ so 'py ayaṃ vinipātitaḥ // Ram_3,51.4 //",
    "GE09ram_03pu:3013": " paramaṃ khalu te vīryaṃ dṛśyate rākṣasādhama /",
    "GE09ram_03pu:3014": " viśrāvya nāmadheyaṃ hi yuddhe nāsti jitā tvayā // Ram_3,51.5 //",
    "GE09ram_03pu:3015": " īdṛśaṃ garhitaṃ karma kathaṃ kṛtvā na lajjase /",
    "GE09ram_03pu:3016": " striyāś ca haraṇaṃ nīca rahite ca parasya ca // Ram_3,51.6 //",
    "GE09ram_03pu:3017": " kathayiṣyanti lokeṣu puruṣāḥ karma kutsitam /",
    "GE09ram_03pu:3018": " sunṛśaṃsam adharmiṣṭhaṃ tava śauṇḍīryamāninaḥ // Ram_3,51.7 //",
    "GE09ram_03pu:3019": " dhik te śauryaṃ ca sattvaṃ ca yat tvayā kathitaṃ tadā /",
    "GE09ram_03pu:3020": " kulākrośakaraṃ loke dhik te cāritram īdṛśam // Ram_3,51.8 //",
    "GE09ram_03pu:3021": " kiṃ śakyaṃ kartum evaṃ hi yaj javenaiva dhāvasi /",
    "GE09ram_03pu:3022": " muhūrtam api tiṣṭhasva na jīvan pratiyāsyasi // Ram_3,51.9 //",
    "GE09ram_03pu:3023": " na hi cakṣuḥpathaṃ prāpya tayoḥ pārthivaputrayoḥ /",
    "GE09ram_03pu:3024": " sasainyo 'pi samarthas tvaṃ muhūrtam api jīvitum // Ram_3,51.10 //",
    "GE09ram_03pu:3025": " na tvaṃ tayoḥ śarasparśaṃ soḍhuṃ śaktaḥ kathaṃcana /",
    "GE09ram_03pu:3026": " vane prajvalitasyeva sparśam agner vihaṃgamaḥ // Ram_3,51.11 //",
    "GE09ram_03pu:3027": " sādhu kṛtvātmanaḥ pathyaṃ sādhu māṃ muñca rāvaṇa /",
    "GE09ram_03pu:3028": " matpradharṣaṇaruṣṭo hi bhrātrā saha patir mama /",
    "GE09ram_03pu:3029": " vidhāsyati vināśāya tvaṃ māṃ yadi na muñcasi // Ram_3,51.12 //",
    "GE09ram_03pu:3030": " yena tvaṃ vyavasāyena balān māṃ hartum icchasi /",
    "GE09ram_03pu:3031": " vyavasāyaḥ sa te nīca bhaviṣyati nirarthakaḥ // Ram_3,51.13 //",
    "GE09ram_03pu:3032": " na hy ahaṃ tam apaśyantī bhartāraṃ vibudhopamam /",
    "GE09ram_03pu:3033": " utsahe śatruvaśagā prāṇān dhārayituṃ ciram // Ram_3,51.14 //",
    "GE09ram_03pu:3034": " na nūnaṃ cātmanaḥ śreyaḥ pathyaṃ vā samavekṣase /",
    "GE09ram_03pu:3035": " mṛtyukāle yathā martyo viparītāni sevate // Ram_3,51.15 //",
    "GE09ram_03pu:3036": " mumūrṣūṇāṃ hi sarveṣāṃ yat pathyaṃ tan na rocate /",
    "GE09ram_03pu:3037": " paśyāmīva hi kaṇṭhe tvāṃ kālapāśāvapāśitam // Ram_3,51.16 //",
    "GE09ram_03pu:3038": " yathā cāsmin bhayasthāne na bibheṣi daśānana /",
    "GE09ram_03pu:3039": " vyaktaṃ hiraṇmayān hi tvaṃ saṃpaśyasi mahīruhān // Ram_3,51.17 //",
    "GE09ram_03pu:3040": " nadīṃ vaitaraṇīṃ ghorāṃ rudhiraughanivāhinīm /",
    "GE09ram_03pu:3041": " khaḍgapattravanaṃ caiva bhīmaṃ paśyasi rāvaṇa // Ram_3,51.18 //",
    "GE09ram_03pu:3042": " taptakāñcanapuṣpāṃ ca vaiḍūryapravaracchadām /",
    "GE09ram_03pu:3043": " drakṣyase śālmalīṃ tīkṣṇām āyasaiḥ kaṇṭakaiś citām // Ram_3,51.19 //",
    "GE09ram_03pu:3044": " na hi tvam īdṛśaṃ kṛtvā tasyālīkaṃ mahātmanaḥ /",
    "GE09ram_03pu:3045": " dharituṃ śakṣyasi ciraṃ viṣaṃ pītveva nirghṛṇaḥ // Ram_3,51.20 //",
    "GE09ram_03pu:3046": " baddhas tvaṃ kālapāśena durnivāreṇa rāvaṇa /",
    "GE09ram_03pu:3047": " kva gato lapsyase śarma bhartur mama mahātmanaḥ // Ram_3,51.21 //",
    "GE09ram_03pu:3048": " nimeṣāntaramātreṇa vinā bhrātaram āhave /",
    "GE09ram_03pu:3049": " rākṣasā nihatā yena sahasrāṇi caturdaśa // Ram_3,51.22 //",
    "GE09ram_03pu:3050": " sa kathaṃ rāghavo vīraḥ sarvāstrakuśalo balī /",
    "GE09ram_03pu:3051": " na tvāṃ hanyāc charais tīkṣṇair iṣṭabhāryāpahāriṇam // Ram_3,51.23 //",
    "GE09ram_03pu:3052": " etac cānyac ca paruṣaṃ vaidehī rāvaṇāṅkagā /",
    "GE09ram_03pu:3053": " bhayaśokasamāviṣṭā karuṇaṃ vilalāpa ha // Ram_3,51.24 //",
    "GE09ram_03pu:3054": " tathā bhṛśārtāṃ bahu caiva bhāṣiṇīṃ vilalāpa pūrvaṃ karuṇaṃ ca bhāminīm /",
    "GE09ram_03pu:3055": " jahāra pāpas taruṇīṃ viveṣṭatīṃ nṛpātmajām āgatagātravepathum //",
    "GE09ram_03pu:3056": " hriyamāṇā tu vaidehī kaṃcin nātham apaśyatī /",
    "GE09ram_03pu:3057": " dadarśa giriśṛṅgasthān pañcavānarapuṃgavān // Ram_3,52.1 //",
    "GE09ram_03pu:3058": " teṣāṃ madhye viśālākṣī kauśeyaṃ kanakaprabham /",
    "GE09ram_03pu:3059": " uttarīyaṃ varārohā śubhāny ābharaṇāni ca /",
    "GE09ram_03pu:3060": " mumoca yadi rāmāya śaṃseyur iti maithilī // Ram_3,52.2 //",
    "GE09ram_03pu:3061": " vastram utsṛjya tanmadhye vinikṣiptaṃ sabhūṣaṇam /",
    "GE09ram_03pu:3062": " sambhramāt tu daśagrīvas tat karma na ca buddhavān // Ram_3,52.3 //",
    "GE09ram_03pu:3063": " piṅgākṣās tāṃ viśālākṣīṃ netrair animiṣair iva /",
    "GE09ram_03pu:3064": " vikrośantīṃ tadā sītāṃ dadṛśur vānararṣabhāḥ // Ram_3,52.4 //",
    "GE09ram_03pu:3065": " sa ca pampām atikramya laṅkām abhimukhaḥ purīm /",
    "GE09ram_03pu:3066": " jagāma rudatīṃ gṛhya maithilīṃ rākṣaseśvaraḥ // Ram_3,52.5 //",
    "GE09ram_03pu:3067": " tāṃ jahāra susaṃhṛṣṭo rāvaṇo mṛtyum ātmanaḥ /",
    "GE09ram_03pu:3068": " utsaṅgenaiva bhujagīṃ tīkṣṇadaṃṣṭrāṃ mahāviṣām // Ram_3,52.6 //",
    "GE09ram_03pu:3069": " vanāni saritaḥ śailān sarāṃsi ca vihāyasā /",
    "GE09ram_03pu:3070": " sa kṣipraṃ samatīyāya śaraś cāpād iva cyutaḥ // Ram_3,52.7 //",
    "GE09ram_03pu:3071": " timinakraniketaṃ tu varuṇālayam akṣayam /",
    "GE09ram_03pu:3072": " saritāṃ śaraṇaṃ gatvā samatīyāya sāgaram // Ram_3,52.8 //",
    "GE09ram_03pu:3073": " sambhramāt parivṛttormī ruddhamīnamahoragaḥ /",
    "GE09ram_03pu:3074": " vaidehyāṃ hriyamāṇāyāṃ babhūva varuṇālayaḥ // Ram_3,52.9 //",
    "GE09ram_03pu:3075": " antarikṣagatā vācaḥ sasṛjuś cāraṇās tadā /",
    "GE09ram_03pu:3076": " etadanto daśagrīva iti siddhās tadābruvan // Ram_3,52.10 //",
    "GE09ram_03pu:3077": " sa tu sītāṃ viveṣṭantīm aṅkenādāya rāvaṇaḥ /",
    "GE09ram_03pu:3078": " praviveśa purīṃ laṅkāṃ rūpiṇīṃ mṛtyum ātmanaḥ // Ram_3,52.11 //",
    "GE09ram_03pu:3079": " so 'bhigamya purīṃ laṅkāṃ suvibhaktamahāpathām /",
    "GE09ram_03pu:3080": " saṃrūḍhakakṣyābahulaṃ svam antaḥpuram āviśat // Ram_3,52.12 //",
    "GE09ram_03pu:3081": " tatra tām asitāpāṅgīṃ śokamohaparāyaṇām /",
    "GE09ram_03pu:3082": " nidadhe rāvaṇaḥ sītāṃ mayo māyām ivāsurīm // Ram_3,52.13 //",
    "GE09ram_03pu:3083": " abravīc ca daśagrīvaḥ piśācīr ghoradarśanāḥ /",
    "GE09ram_03pu:3084": " yathā naināṃ pumān strī vā sītāṃ paśyaty asaṃmataḥ // Ram_3,52.14 //",
    "GE09ram_03pu:3085": " muktāmaṇisuvarṇāni vastrāṇy ābharaṇāni ca /",
    "GE09ram_03pu:3086": " yad yad icchet tad evāsyā deyaṃ macchandato yathā // Ram_3,52.15 //",
    "GE09ram_03pu:3087": " yā ca vakṣyati vaidehīṃ vacanaṃ kiṃcid apriyam /",
    "GE09ram_03pu:3088": " ajñānād yadi vā jñānān na tasyā jīvitaṃ priyam // Ram_3,52.16 //",
    "GE09ram_03pu:3089": " tathoktvā rākṣasīs tās tu rākṣasendraḥ pratāpavān /",
    "GE09ram_03pu:3090": " niṣkramyāntaḥpurāt tasmāt kiṃ kṛtyam iti cintayan /",
    "GE09ram_03pu:3091": " dadarśāṣṭau mahāvīryān rākṣasān piśitāśanān // Ram_3,52.17 //",
    "GE09ram_03pu:3092": " sa tān dṛṣṭvā mahāvīryo varadānena mohitaḥ /",
    "GE09ram_03pu:3093": " uvācaitān idaṃ vākyaṃ praśasya balavīryataḥ // Ram_3,52.18 //",
    "GE09ram_03pu:3094": " nānāpraharaṇāḥ kṣipram ito gacchata satvarāḥ /",
    "GE09ram_03pu:3095": " janasthānaṃ hatasthānaṃ bhūtapūrvaṃ kharālayam // Ram_3,52.19 //",
    "GE09ram_03pu:3096": " tatroṣyatāṃ janasthāne śūnye nihatarākṣase /",
    "GE09ram_03pu:3097": " pauruṣaṃ balam āśritya trāsam utsṛjya dūrataḥ // Ram_3,52.20 //",
    "GE09ram_03pu:3098": " balaṃ hi sumahad yan me janasthāne niveśitam /",
    "GE09ram_03pu:3099": " sadūṣaṇakharaṃ yuddhe hataṃ tad rāmasāyakaiḥ // Ram_3,52.21 //",
    "GE09ram_03pu:3100": " tataḥ krodho mamāpūrvo dhairyasyopari vardhate /",
    "GE09ram_03pu:3101": " vairaṃ ca sumahajjātaṃ rāmaṃ prati sudāruṇam // Ram_3,52.22 //",
    "GE09ram_03pu:3102": " niryātayitum icchāmi tac ca vairam ahaṃ ripoḥ /",
    "GE09ram_03pu:3103": " na hi lapsyāmy ahaṃ nidrām ahatvā saṃyuge ripum // Ram_3,52.23 //",
    "GE09ram_03pu:3104": " taṃ tv idānīm ahaṃ hatvā kharadūṣaṇaghātinam /",
    "GE09ram_03pu:3105": " rāmaṃ śarmopalapsyāmi dhanaṃ labdhveva nirdhanaḥ // Ram_3,52.24 //",
    "GE09ram_03pu:3106": " janasthāne vasadbhis tu bhavadbhī rāmam āśritā /",
    "GE09ram_03pu:3107": " pravṛttir upanetavyā kiṃ karotīti tattvataḥ // Ram_3,52.25 //",
    "GE09ram_03pu:3108": " apramādāc ca gantavyaṃ sarvair eva niśācaraiḥ /",
    "GE09ram_03pu:3109": " kartavyaś ca sadā yatno rāghavasya vadhaṃ prati // Ram_3,52.26 //",
    "GE09ram_03pu:3110": " yuṣmākaṃ hi balajño 'haṃ bahuśo raṇamūrdhani /",
    "GE09ram_03pu:3111": " ataś cāsmiñ janasthāne mayā yūyaṃ niyojitāḥ // Ram_3,52.27 //",
    "GE09ram_03pu:3112": " tataḥ priyaṃ vākyam upetya rākṣasā mahārtham aṣṭāv abhivādya rāvaṇam /",
    "GE09ram_03pu:3113": " vihāya laṅkāṃ sahitāḥ pratasthire yato janasthānam alakṣyadarśanāḥ //",
    "GE09ram_03pu:3114": " tatas tu sītām upalabhya rāvaṇaḥ susamprahṛṣṭaḥ parigṛhya maithilīm /",
    "GE09ram_03pu:3115": " prasajya rāmeṇa ca vairam uttamaṃ babhūva mohān muditaḥ sa rākṣasaḥ //",
    "GE09ram_03pu:3116": " saṃdiśya rākṣasān ghorān rāvaṇo 'ṣṭau mahābalān /",
    "GE09ram_03pu:3117": " ātmānaṃ buddhivaiklavyāt kṛtakṛtyam amanyata // Ram_3,53.1 //",
    "GE09ram_03pu:3118": " sa cintayāno vaidehīṃ kāmabāṇasamarpitaḥ /",
    "GE09ram_03pu:3119": " praviveśa gṛhaṃ ramyaṃ sītāṃ draṣṭum abhitvaran // Ram_3,53.2 //",
    "GE09ram_03pu:3120": " sa praviśya tu tadveśma rāvaṇo rākṣasādhipaḥ /",
    "GE09ram_03pu:3121": " apaśyad rākṣasīmadhye sītāṃ śokaparāyaṇām // Ram_3,53.3 //",
    "GE09ram_03pu:3122": " aśrupūrṇamukhīṃ dīnāṃ śokabhārāvapīḍitām /",
    "GE09ram_03pu:3123": " vāyuvegair ivākrāntāṃ majjantīṃ nāvam arṇave // Ram_3,53.4 //",
    "GE09ram_03pu:3124": " mṛgayūthaparibhraṣṭāṃ mṛgīṃ śvabhir ivāvṛtām /",
    "GE09ram_03pu:3125": " adhomukhamukhīṃ dīnām abhyetya ca niśācaraḥ // Ram_3,53.5 //",
    "GE09ram_03pu:3126": " tāṃ tu śokavaśāṃ dīnām avaśāṃ rākṣasādhipaḥ /",
    "GE09ram_03pu:3127": " sa balād darśayāmāsa gṛhaṃ devagṛhopamam // Ram_3,53.6 //",
    "GE09ram_03pu:3128": " harmyaprāsādasambādhaṃ strīsahasraniṣevitam /",
    "GE09ram_03pu:3129": " nānāpakṣigaṇair juṣṭaṃ nānāratnasamanvitam // Ram_3,53.7 //",
    "GE09ram_03pu:3130": " kāñcanais tāpanīyaiś ca sphāṭikai rājatais tathā /",
    "GE09ram_03pu:3131": " vajravaiḍūryacitraiś ca stambhair dṛṣṭimanoharaiḥ // Ram_3,53.8 //",
    "GE09ram_03pu:3132": " divyadundubhinirhrādaṃ taptakāñcanatoraṇam /",
    "GE09ram_03pu:3133": " sopānaṃ kāñcanaṃ citram āruroha tayā saha // Ram_3,53.9 //",
    "GE09ram_03pu:3134": " dāntakā rājatāś caiva gavākṣāḥ priyadarśanāḥ /",
    "GE09ram_03pu:3135": " hemajālāvṛtāś cāsaṃs tatra prāsādapaṅktayaḥ // Ram_3,53.10 //",
    "GE09ram_03pu:3136": " sudhāmaṇivicitrāṇi bhūmibhāgāni sarvaśaḥ /",
    "GE09ram_03pu:3137": " daśagrīvaḥ svabhavane prādarśayata maithilīm // Ram_3,53.11 //",
    "GE09ram_03pu:3138": " dīrghikāḥ puṣkariṇyaś ca nānāpuṣpasamāvṛtāḥ /",
    "GE09ram_03pu:3139": " rāvaṇo darśayāmāsa sītāṃ śokaparāyaṇām // Ram_3,53.12 //",
    "GE09ram_03pu:3140": " darśayitvā tu vaidehīṃ kṛtsnaṃ tad bhavanottamam /",
    "GE09ram_03pu:3141": " uvāca vākyaṃ pāpātmā rāvaṇo janakātmajām // Ram_3,53.13 //",
    "GE09ram_03pu:3142": " daśarākṣasakoṭyaś ca dvāviṃśatir athāparāḥ /",
    "GE09ram_03pu:3143": " varjayitvā jarāvṛddhān bālāṃś ca rajanīcarān // Ram_3,53.14 //",
    "GE09ram_03pu:3144": " teṣāṃ prabhur ahaṃ sīte sarveṣāṃ bhīmakarmaṇām /",
    "GE09ram_03pu:3145": " sahasram ekam ekasya mama kāryapuraḥsaram // Ram_3,53.15 //",
    "GE09ram_03pu:3146": " yad idaṃ rājyatantraṃ me tvayi sarvaṃ pratiṣṭhitam /",
    "GE09ram_03pu:3147": " jīvitaṃ ca viśālākṣi tvaṃ me prāṇair garīyasī // Ram_3,53.16 //",
    "GE09ram_03pu:3148": " bahūnāṃ strīsahasrāṇāṃ mama yo 'sau parigrahaḥ /",
    "GE09ram_03pu:3149": " tāsāṃ tvam īśvarī sīte mama bhāryā bhava priye // Ram_3,53.17 //",
    "GE09ram_03pu:3150": " sādhu kiṃ te 'nyayā buddhyā rocayasva vaco mama /",
    "GE09ram_03pu:3151": " bhajasva mābhitaptasya prasādaṃ kartum arhasi // Ram_3,53.18 //",
    "GE09ram_03pu:3152": " parikṣiptā samudreṇa laṅkeyaṃ śatayojanā /",
    "GE09ram_03pu:3153": " neyaṃ dharṣayituṃ śakyā sendrair api surāsuraiḥ // Ram_3,53.19 //",
    "GE09ram_03pu:3154": " na deveṣu na yakṣeṣu na gandharveṣu narṣiṣu /",
    "GE09ram_03pu:3155": " ahaṃ paśyāmi lokeṣu yo me vīryasamo bhavet // Ram_3,53.20 //",
    "GE09ram_03pu:3156": " rājyabhraṣṭena dīnena tāpasena gatāyuṣā /",
    "GE09ram_03pu:3157": " kiṃ kariṣyasi rāmeṇa mānuṣeṇālpatejasā // Ram_3,53.21 //",
    "GE09ram_03pu:3158": " bhajasva sīte mām eva bhartāhaṃ sadṛśas tava /",
    "GE09ram_03pu:3159": " yauvanaṃ hy adhruvaṃ bhīru ramasveha mayā saha // Ram_3,53.22 //",
    "GE09ram_03pu:3160": " darśane mā kṛthā buddhiṃ rāghavasya varānane /",
    "GE09ram_03pu:3161": " kāsya śaktir ihāgantum api sīte manorathaiḥ // Ram_3,53.23 //",
    "GE09ram_03pu:3162": " na śakyo vāyur ākāśe pāśair baddhaṃ mahājavaḥ /",
    "GE09ram_03pu:3163": " dīpyamānasya vāpy agner grahītuṃ vimalāṃ śikhām // Ram_3,53.24 //",
    "GE09ram_03pu:3164": " trayāṇām api lokānāṃ na taṃ paśyāmi śobhane /",
    "GE09ram_03pu:3165": " vikrameṇa nayed yas tvāṃ madbāhuparipālitām // Ram_3,53.25 //",
    "GE09ram_03pu:3166": " laṅkāyāṃ sumahad rājyam idaṃ tvam anupālaya /",
    "GE09ram_03pu:3167": " abhiṣekodakaklinnā tuṣṭā ca ramayasva mām // Ram_3,53.26 //",
    "GE09ram_03pu:3168": " duṣkṛtaṃ yat purā karma vanavāsena tad gatam /",
    "GE09ram_03pu:3169": " yaś ca te sukṛto dharmas tasyeha phalam āpnuhi // Ram_3,53.27 //",
    "GE09ram_03pu:3170": " iha sarvāṇi mālyāni divyagandhāni maithili /",
    "GE09ram_03pu:3171": " bhūṣaṇāni ca mukhyāni tāni seva mayā saha // Ram_3,53.28 //",
    "GE09ram_03pu:3172": " puṣpakaṃ nāma suśroṇi bhrātur vaiśravaṇasya me /",
    "GE09ram_03pu:3173": " vimānaṃ ramaṇīyaṃ ca tad vimānaṃ manojavam // Ram_3,53.29 //",
    "GE09ram_03pu:3174": " tatra sīte mayā sārdhaṃ viharasva yathāsukham /",
    "GE09ram_03pu:3175": " vadanaṃ padmasaṃkāśaṃ vimalaṃ cārudarśanam // Ram_3,53.30 //",
    "GE09ram_03pu:3176": " śokārtaṃ tu varārohe na bhrājati varānane /",
    "GE09ram_03pu:3177": " alaṃ vrīḍena vaidehi dharmalopakṛtena te // Ram_3,53.31 //",
    "GE09ram_03pu:3178": " ārṣo 'yaṃ daivanisyando yas tvām abhigamiṣyati /",
    "GE09ram_03pu:3179": " etau pādau mayā snigdhau śirobhiḥ paripīḍitau // Ram_3,53.32 //",
    "GE09ram_03pu:3180": " prasādaṃ kuru me kṣipraṃ vaśyo dāso 'ham asmi te /",
    "GE09ram_03pu:3181": " nemāḥ śūnyā mayā vācaḥ śuṣyamāṇena bhāṣitāḥ // Ram_3,53.33 //",
    "GE09ram_03pu:3182": " na cāpi rāvaṇaḥ kāṃcin mūrdhnā strīṃ praṇameta ha /",
    "GE09ram_03pu:3183": " evam uktvā daśagrīvo maithilīṃ janakātmajām // Ram_3,53.34 //",
    "GE09ram_03pu:3184": " kṛtāntavaśam āpanno mameyam iti manyate /",
    "GE09ram_03pu:3185": " sā tathoktā tu vaidehī nirbhayā śokakarṣitā /",
    "GE09ram_03pu:3186": " tṛṇam antarataḥ kṛtvā rāvaṇaṃ pratyabhāṣata // Ram_3,54.1 //",
    "GE09ram_03pu:3187": " rājā daśaratho nāma dharmasetur ivācalaḥ /",
    "GE09ram_03pu:3188": " satyasaṃdhaḥ parijñāto yasya putraḥ sa rāghavaḥ // Ram_3,54.2 //",
    "GE09ram_03pu:3189": " rāmo nāma sa dharmātmā triṣu lokeṣu viśrutaḥ /",
    "GE09ram_03pu:3190": " dīrghabāhur viśālākṣo daivataṃ sa patir mama // Ram_3,54.3 //",
    "GE09ram_03pu:3191": " ikṣvākūṇāṃ kule jātaḥ siṃhaskandho mahādyutiḥ /",
    "GE09ram_03pu:3192": " lakṣmaṇena saha bhrātrā yas te prāṇān hariṣyati // Ram_3,54.4 //",
    "GE09ram_03pu:3193": " pratyakṣaṃ yady ahaṃ tasya tvayā syāṃ dharṣitā balāt /",
    "GE09ram_03pu:3194": " śayitā tvaṃ hataḥ saṃkhye janasthāne yathā kharaḥ // Ram_3,54.5 //",
    "GE09ram_03pu:3195": " ya ete rākṣasāḥ proktā ghorarūpā mahābalāḥ /",
    "GE09ram_03pu:3196": " rāghave nirviṣāḥ sarve suparṇe pannagā yathā // Ram_3,54.6 //",
    "GE09ram_03pu:3197": " tasya jyāvipramuktās te śarāḥ kāñcanabhūṣaṇāḥ /",
    "GE09ram_03pu:3198": " śarīraṃ vidhamiṣyanti gaṅgākūlam ivormayaḥ // Ram_3,54.7 //",
    "GE09ram_03pu:3199": " asurair vā surair vā tvaṃ yady avadho 'si rāvaṇa /",
    "GE09ram_03pu:3200": " utpādya sumahad vairaṃ jīvaṃs tasya na mokṣyase // Ram_3,54.8 //",
    "GE09ram_03pu:3201": " sa te jīvitaśeṣasya rāghavo 'ntakaro balī /",
    "GE09ram_03pu:3202": " paśor yūpagatasyeva jīvitaṃ tava durlabham // Ram_3,54.9 //",
    "GE09ram_03pu:3203": " yadi paśyet sa rāmas tvāṃ roṣadīptena cakṣuṣā /",
    "GE09ram_03pu:3204": " rakṣas tvam adya nirdagdho gaccheḥ sadyaḥ parābhavam // Ram_3,54.10 //",
    "GE09ram_03pu:3205": " yaś candraṃ nabhaso bhūmau pātayen nāśayeta vā /",
    "GE09ram_03pu:3206": " sāgaraṃ śoṣayed vāpi sa sītāṃ mocayed iha // Ram_3,54.11 //",
    "GE09ram_03pu:3207": " gatāyus tvaṃ gataśrīko gatasattvo gatendriyaḥ /",
    "GE09ram_03pu:3208": " laṅkā vaidhavyasaṃyuktā tvatkṛtena bhaviṣyati // Ram_3,54.12 //",
    "GE09ram_03pu:3209": " na te pāpam idaṃ karma sukhodarkaṃ bhaviṣyati /",
    "GE09ram_03pu:3210": " yāhaṃ nītā vinā bhāvaṃ patipārśvāt tvayā vanāt // Ram_3,54.13 //",
    "GE09ram_03pu:3211": " sa hi daivatasaṃyukto mama bhartā mahādyutiḥ /",
    "GE09ram_03pu:3212": " nirbhayo vīryam āśritya śūnye vasati daṇḍake // Ram_3,54.14 //",
    "GE09ram_03pu:3213": " sa te darpaṃ balaṃ vīryam utsekaṃ ca tathāvidham /",
    "GE09ram_03pu:3214": " apaneṣyati gātrebhyaḥ śaravarṣeṇa saṃyuge // Ram_3,54.15 //",
    "GE09ram_03pu:3215": " yadā vināśo bhūtānāṃ dṛśyate kālacoditaḥ /",
    "GE09ram_03pu:3216": " tadā kārye pramādyanti narāḥ kālavaśaṃ gatāḥ // Ram_3,54.16 //",
    "GE09ram_03pu:3217": " māṃ pradhṛṣya sa te kālaḥ prāpto 'yaṃ rākṣasādhama /",
    "GE09ram_03pu:3218": " ātmano rākṣasānāṃ ca vadhāyāntaḥpurasya ca // Ram_3,54.17 //",
    "GE09ram_03pu:3219": " na śakyā yajñamadhyasthā vediḥ srugbhāṇḍamaṇḍitā /",
    "GE09ram_03pu:3220": " dvijātimantrasaṃpūtā caṇḍālenāvamarditum // Ram_3,54.18 //",
    "GE09ram_03pu:3221": " idaṃ śarīraṃ niḥsaṃjñaṃ bandha vā ghātayasva vā /",
    "GE09ram_03pu:3222": " nedaṃ śarīraṃ rakṣyaṃ me jīvitaṃ vāpi rākṣasa /",
    "GE09ram_03pu:3223": " na hi śakṣyāmy upakrośaṃ pṛthivyāṃ dātum ātmanaḥ // Ram_3,54.19 //",
    "GE09ram_03pu:3224": " evam uktvā tu vaidehī krodhāt suparuṣaṃ vacaḥ /",
    "GE09ram_03pu:3225": " rāvaṇaṃ maithilī tatra punar novāca kiṃcana // Ram_3,54.20 //",
    "GE09ram_03pu:3226": " sītāyā vacanaṃ śrutvā paruṣaṃ romaharṣaṇam /",
    "GE09ram_03pu:3227": " pratyuvāca tataḥ sītāṃ bhayasaṃdarśanaṃ vacaḥ // Ram_3,54.21 //",
    "GE09ram_03pu:3228": " śṛṇu maithili madvākyaṃ māsān dvādaśa bhāmini /",
    "GE09ram_03pu:3229": " kālenānena nābhyeṣi yadi māṃ cāruhāsini /",
    "GE09ram_03pu:3230": " tatas tvāṃ prātarāśārthaṃ sūdāś chetsyanti leśaśaḥ // Ram_3,54.22 //",
    "GE09ram_03pu:3231": " ity uktvā paruṣaṃ vākyaṃ rāvaṇaḥ śatrurāvaṇaḥ /",
    "GE09ram_03pu:3232": " rākṣasīś ca tataḥ kruddha idaṃ vacanam abravīt // Ram_3,54.23 //",
    "GE09ram_03pu:3233": " śīghram evaṃ hi rākṣasyo vikṛtā ghoradarśanāḥ /",
    "GE09ram_03pu:3234": " darpam asyā vineṣyadhvaṃ māṃsaśoṇitabhojanāḥ // Ram_3,54.24 //",
    "GE09ram_03pu:3235": " vacanād eva tās tasya vikṛtā ghoradarśanāḥ /",
    "GE09ram_03pu:3236": " kṛtaprāñjalayo bhūtvā maithilīṃ paryavārayan // Ram_3,54.25 //",
    "GE09ram_03pu:3237": " sa tāḥ provāca rājā tu rāvaṇo ghoradarśanaḥ /",
    "GE09ram_03pu:3238": " pracālya caraṇotkarṣair dārayann iva medinīm // Ram_3,54.26 //",
    "GE09ram_03pu:3239": " aśokavanikāmadhye maithilī nīyatām iti /",
    "GE09ram_03pu:3240": " tatreyaṃ rakṣyatāṃ gūḍham yuṣmābhiḥ parivāritā // Ram_3,54.27 //",
    "GE09ram_03pu:3241": " tatraināṃ tarjanair ghoraiḥ punaḥ sāntvaiś ca maithilīm /",
    "GE09ram_03pu:3242": " ānayadhvaṃ vaśaṃ sarvā vanyāṃ gajavadhūm iva // Ram_3,54.28 //",
    "GE09ram_03pu:3243": " iti pratisamādiṣṭā rākṣasyo rāvaṇena tāḥ /",
    "GE09ram_03pu:3244": " aśokavanikāṃ jagmur maithilīṃ parigṛhya tām // Ram_3,54.29 //",
    "GE09ram_03pu:3245": " sarvakāmaphalair vṛkṣair nānāpuṣpaphalair vṛtām /",
    "GE09ram_03pu:3246": " sarvakālamadaiś cāpi dvijaiḥ samupasevitām // Ram_3,54.30 //",
    "GE09ram_03pu:3247": " sā tu śokaparītāṅgī maithilī janakātmajā /",
    "GE09ram_03pu:3248": " rākṣasīvaśam āpannā vyāghrīṇāṃ hariṇī yathā // Ram_3,54.31 //",
    "GE09ram_03pu:3249": " na vindate tatra tu śarma maithilī virūpanetrābhir atīva tarjitā /",
    "GE09ram_03pu:3250": " patiṃ smarantī dayitaṃ ca devaraṃ vicetanābhūd bhayaśokapīḍitā //",
    "GE09ram_03pu:3251": " rākṣasaṃ mṛgarūpeṇa carantaṃ kāmarūpiṇam /",
    "GE09ram_03pu:3252": " nihatya rāmo mārīcaṃ tūrṇaṃ pathi nyavartata // Ram_3,55.1 //",
    "GE09ram_03pu:3253": " tasya saṃtvaramāṇasya draṣṭukāmasya maithilīm /",
    "GE09ram_03pu:3254": " krūrasvaro 'tha gomāyur vinanādāsya pṛṣṭhataḥ // Ram_3,55.2 //",
    "GE09ram_03pu:3255": " sa tasya svaram ājñāya dāruṇaṃ romaharṣaṇam /",
    "GE09ram_03pu:3256": " cintayāmāsa gomāyoḥ svareṇa pariśaṅkitaḥ // Ram_3,55.3 //",
    "GE09ram_03pu:3257": " aśubhaṃ bata manye 'haṃ gomāyur vāśyate yathā /",
    "GE09ram_03pu:3258": " svasti syād api vaidehyā rākṣasair bhakṣaṇaṃ vinā // Ram_3,55.4 //",
    "GE09ram_03pu:3259": " mārīcena tu vijñāya svaram ālakṣya māmakam /",
    "GE09ram_03pu:3260": " vikruṣṭaṃ mṛgarūpeṇa lakṣmaṇaḥ śṛṇuyād yadi // Ram_3,55.5 //",
    "GE09ram_03pu:3261": " sa saumitriḥ svaraṃ śrutvā tāṃ ca hitvātha maithilīm /",
    "GE09ram_03pu:3262": " tayaiva prahitaḥ kṣipraṃ matsakāśam ihaiṣyati // Ram_3,55.6 //",
    "GE09ram_03pu:3263": " rākṣasaiḥ sahitair nūnaṃ sītāyā īpsito vadhaḥ /",
    "GE09ram_03pu:3264": " kāñcanaś ca mṛgo bhūtvā vyapanīyāśramāt tu mām // Ram_3,55.7 //",
    "GE09ram_03pu:3265": " dūraṃ nītvā tu mārīco rākṣaso 'bhūc charāhataḥ /",
    "GE09ram_03pu:3266": " hā lakṣmaṇa hato 'smīti yad vākyaṃ vyājahāra ha // Ram_3,55.8 //",
    "GE09ram_03pu:3267": " api svasti bhaved dvābhyāṃ rahitābhyāṃ mayā vane /",
    "GE09ram_03pu:3268": " janasthānanimittaṃ hi kṛtavairo 'smi rākṣasaiḥ /",
    "GE09ram_03pu:3269": " nimittāni ca ghorāṇi dṛśyante 'dya bahūni ca // Ram_3,55.9 //",
    "GE09ram_03pu:3270": " ity evaṃ cintayan rāmaḥ śrutvā gomāyuniḥsvanam /",
    "GE09ram_03pu:3271": " ātmanaś cāpanayanaṃ mṛgarūpeṇa rakṣasā /",
    "GE09ram_03pu:3272": " ājagāma janasthānaṃ rāghavaḥ pariśaṅkitaḥ // Ram_3,55.10 //",
    "GE09ram_03pu:3273": " taṃ dīnamānasaṃ dīnam āsedur mṛgapakṣiṇaḥ /",
    "GE09ram_03pu:3274": " savyaṃ kṛtvā mahātmānaṃ ghorāṃś ca sasṛjuḥ svarān // Ram_3,55.11 //",
    "GE09ram_03pu:3275": " tāni dṛṣṭvā nimittāni mahāghorāṇi rāghavaḥ /",
    "GE09ram_03pu:3276": " tato lakṣmaṇam āyāntaṃ dadarśa vigataprabham // Ram_3,55.12 //",
    "GE09ram_03pu:3277": " tato 'vidūre rāmeṇa samīyāya sa lakṣmaṇaḥ /",
    "GE09ram_03pu:3278": " viṣaṇṇaḥ sa viṣaṇṇena duḥkhito duḥkhabhāginā // Ram_3,55.13 //",
    "GE09ram_03pu:3279": " saṃjagarhe 'tha taṃ bhrātā jyeṣṭho lakṣmaṇam āgatam /",
    "GE09ram_03pu:3280": " vihāya sītāṃ vijane vane rākṣasasevite // Ram_3,55.14 //",
    "GE09ram_03pu:3281": " gṛhītvā ca karaṃ savyaṃ lakṣmaṇaṃ raghunandanaḥ /",
    "GE09ram_03pu:3282": " uvāca madhurodarkam idaṃ paruṣam ārtavat // Ram_3,55.15 //",
    "GE09ram_03pu:3283": " aho lakṣmaṇa garhyaṃ te kṛtaṃ yat tvaṃ vihāya tām /",
    "GE09ram_03pu:3284": " sītām ihāgataḥ saumya kaccit svasti bhaved iti // Ram_3,55.16 //",
    "GE09ram_03pu:3285": " na me 'sti saṃśayo vīra sarvathā janakātmajā /",
    "GE09ram_03pu:3286": " vinaṣṭā bhakṣitā vāpi rākṣasair vanacāribhiḥ // Ram_3,55.17 //",
    "GE09ram_03pu:3287": " aśubhāny eva bhūyiṣṭhaṃ yathā prādurbhavanti me /",
    "GE09ram_03pu:3288": " api lakṣmaṇa sītāyāḥ sāmagryaṃ prāpnuyāvahe // Ram_3,55.18 //",
    "GE09ram_03pu:3289": " idaṃ hi rakṣo mṛgasaṃnikāśaṃ pralobhya māṃ dūram anuprayātam /",
    "GE09ram_03pu:3290": " hataṃ kathaṃcin mahatā śrameṇa sa rākṣaso 'bhūn mriyamāṇa eva //",
    "GE09ram_03pu:3291": " manaś ca me dīnam ihāprahṛṣṭaṃ cakṣuś ca savyaṃ kurute vikāram /",
    "GE09ram_03pu:3292": " asaṃśayaṃ lakṣmaṇa nāsti sītā hṛtā mṛtā vā pathi vartate vā // Ram_3,55.20",
    "GE09ram_03pu:3293": " sa dṛṣṭvā lakṣmaṇaṃ dīnaṃ śūnye daśarathātmajaḥ /",
    "GE09ram_03pu:3294": " paryapṛcchata dharmātmā vaidehīm āgataṃ vinā // Ram_3,56.1 //",
    "GE09ram_03pu:3295": " prasthitaṃ daṇḍakāraṇyaṃ yā mām anujagāma ha /",
    "GE09ram_03pu:3296": " kva sā lakṣmaṇa vaidehī yāṃ hitvā tvam ihāgataḥ // Ram_3,56.2 //",
    "GE09ram_03pu:3297": " rājyabhraṣṭasya dīnasya daṇḍakān paridhāvataḥ /",
    "GE09ram_03pu:3298": " kva sā duḥkhasahāyā me vaidehī tanumadhyamā // Ram_3,56.3 //",
    "GE09ram_03pu:3299": " yāṃ vinā notsahe vīra muhūrtam api jīvitum /",
    "GE09ram_03pu:3300": " kva sā prāṇasahāyā me sītā surasutopamā // Ram_3,56.4 //",
    "GE09ram_03pu:3301": " patitvam amarāṇāṃ vā pṛthivyāś cāpi lakṣmaṇa /",
    "GE09ram_03pu:3302": " vinā tāṃ tapanīyābhāṃ neccheyaṃ janakātmajām // Ram_3,56.5 //",
    "GE09ram_03pu:3303": " kaccij jīvati vaidehī prāṇaiḥ priyatarā mama /",
    "GE09ram_03pu:3304": " kaccit pravrājanaṃ saumya na me mithyā bhaviṣyati // Ram_3,56.6 //",
    "GE09ram_03pu:3305": " sītānimittaṃ saumitre mṛte mayi gate tvayi /",
    "GE09ram_03pu:3306": " kaccit sakāmā sukhitā kaikeyī sā bhaviṣyati // Ram_3,56.7 //",
    "GE09ram_03pu:3307": " saputrarājyāṃ siddhārthāṃ mṛtaputrā tapasvinī /",
    "GE09ram_03pu:3308": " upasthāsyati kausalyā kaccit saumya na kaikayīm // Ram_3,56.8 //",
    "GE09ram_03pu:3309": " yadi jīvati vaidehī gamiṣyāmy āśramaṃ punaḥ /",
    "GE09ram_03pu:3310": " suvṛttā yadi vṛttā sā prāṇāṃs tyakṣyāmi lakṣmaṇa // Ram_3,56.9 //",
    "GE09ram_03pu:3311": " yadi mām āśramagataṃ vaidehī nābhibhāṣate /",
    "GE09ram_03pu:3312": " punaḥ prahasitā sītā vinaśiṣyāmi lakṣmaṇa // Ram_3,56.10 //",
    "GE09ram_03pu:3313": " brūhi lakṣmaṇa vaidehī yadi jīvati vā na vā /",
    "GE09ram_03pu:3314": " tvayi pramatte rakṣobhir bhakṣitā vā tapasvinī // Ram_3,56.11 //",
    "GE09ram_03pu:3315": " sukumārī ca bālā ca nityaṃ cāduḥkhadarśinī /",
    "GE09ram_03pu:3316": " madviyogena vaidehī vyaktaṃ śocati durmanāḥ // Ram_3,56.12 //",
    "GE09ram_03pu:3317": " sarvathā rakṣasā tena jihmena sudurātmanā /",
    "GE09ram_03pu:3318": " vadatā lakṣmaṇety uccais tavāpi janitaṃ bhayam // Ram_3,56.13 //",
    "GE09ram_03pu:3319": " śrutaś ca śaṅke vaidehyā sa svaraḥ sadṛśo mama /",
    "GE09ram_03pu:3320": " trastayā preṣitas tvaṃ ca draṣṭuṃ māṃ śīghram āgataḥ // Ram_3,56.14 //",
    "GE09ram_03pu:3321": " sarvathā tu kṛtaṃ kaṣṭaṃ sītām utsṛjatā vane /",
    "GE09ram_03pu:3322": " pratikartuṃ nṛśaṃsānāṃ rakṣasāṃ dattam antaram // Ram_3,56.15 //",
    "GE09ram_03pu:3323": " duḥkhitāḥ kharaghātena rākṣasāḥ piśitāśanāḥ /",
    "GE09ram_03pu:3324": " taiḥ sītā nihatā ghorair bhaviṣyati na saṃśayaḥ // Ram_3,56.16 //",
    "GE09ram_03pu:3325": " aho 'smi vyasane magnaḥ sarvathā ripunāśana /",
    "GE09ram_03pu:3326": " kiṃ tv idānīṃ kariṣyāmi śaṅke prāptavyam īdṛśam // Ram_3,56.17 //",
    "GE09ram_03pu:3327": " iti sītāṃ varārohāṃ cintayann eva rāghavaḥ /",
    "GE09ram_03pu:3328": " ājagāma janasthānaṃ tvarayā sahalakṣmaṇaḥ // Ram_3,56.18 //",
    "GE09ram_03pu:3329": " vigarhamāṇo 'nujam ārtarūpaṃ kṣudhā śramāc caiva pipāsayā ca /",
    "GE09ram_03pu:3330": " viniḥśvasañ śuṣkamukho viṣaṇṇaḥ pratiśrayaṃ prāpya samīkṣya śūnyam //",
    "GE09ram_03pu:3331": " svam āśramaṃ saṃpravigāhya vīro vihāradeśān anusṛtya kāṃścit /",
    "GE09ram_03pu:3332": " etat tad ity eva nivāsabhūmau prahṛṣṭaromā vyathito babhūva // Ram_3,56.20",
    "GE09ram_03pu:3333": " athāśramād upāvṛttam antarā raghunandanaḥ /",
    "GE09ram_03pu:3334": " paripapraccha saumitriṃ rāmo duḥkhārditaḥ punaḥ // Ram_3,57.1 //",
    "GE09ram_03pu:3335": " tam uvāca kimarthaṃ tvam āgato 'pāsya maithilīm /",
    "GE09ram_03pu:3336": " yadā sā tava viśvāsād vane virahitā mayā // Ram_3,57.2 //",
    "GE09ram_03pu:3337": " dṛṣṭvaivābhyāgataṃ tvāṃ me maithilīṃ tyajya lakṣmaṇa /",
    "GE09ram_03pu:3338": " śaṅkamānaṃ mahat pāpaṃ yat satyaṃ vyathitaṃ manaḥ // Ram_3,57.3 //",
    "GE09ram_03pu:3339": " sphurate nayanaṃ savyaṃ bāhuś ca hṛdayaṃ ca me /",
    "GE09ram_03pu:3340": " dṛṣṭvā lakṣmaṇa dūre tvāṃ sītāvirahitaṃ pathi // Ram_3,57.4 //",
    "GE09ram_03pu:3341": " evam uktas tu saumitrir lakṣmaṇaḥ śubhalakṣaṇaḥ /",
    "GE09ram_03pu:3342": " bhūyo duḥkhasamāviṣṭo duḥkhitaṃ rāmam abravīt // Ram_3,57.5 //",
    "GE09ram_03pu:3343": " na svayaṃ kāmakāreṇa tāṃ tyaktvāham ihāgataḥ /",
    "GE09ram_03pu:3344": " pracoditas tayaivograis tvatsakāśam ihāgataḥ // Ram_3,57.6 //",
    "GE09ram_03pu:3345": " āryeṇeva parikruṣṭaṃ hā sīte lakṣmaṇeti ca /",
    "GE09ram_03pu:3346": " paritrāhīti yad vākyaṃ maithilyās tac chrutiṃ gatam // Ram_3,57.7 //",
    "GE09ram_03pu:3347": " sā tam ārtasvaraṃ śrutvā tava snehena maithilī /",
    "GE09ram_03pu:3348": " gaccha gaccheti mām āha rudantī bhayavihvalā // Ram_3,57.8 //",
    "GE09ram_03pu:3349": " pracodyamānena mayā gaccheti bahuśas tayā /",
    "GE09ram_03pu:3350": " pratyuktā maithilī vākyam idaṃ tvatpratyayānvitam // Ram_3,57.9 //",
    "GE09ram_03pu:3351": " na tat paśyāmy ahaṃ rakṣo yad asya bhayam āvahet /",
    "GE09ram_03pu:3352": " nirvṛtā bhava nāsty etat kenāpy evam udāhṛtam // Ram_3,57.10 //",
    "GE09ram_03pu:3353": " vigarhitaṃ ca nīcaṃ ca katham āryo 'bhidhāsyati /",
    "GE09ram_03pu:3354": " trāhīti vacanaṃ sīte yas trāyet tridaśān api // Ram_3,57.11 //",
    "GE09ram_03pu:3355": " kiṃnimittaṃ tu kenāpi bhrātur ālambya me svaram /",
    "GE09ram_03pu:3356": " visvaraṃ vyāhṛtaṃ vākyaṃ lakṣmaṇa trāhi mām iti /",
    "GE09ram_03pu:3357": " na bhavatyā vyathā kāryā kunārījanasevitā // Ram_3,57.12 //",
    "GE09ram_03pu:3358": " alaṃ vaiklavyam ālambya svasthā bhava nirutsukā /",
    "GE09ram_03pu:3359": " na cāsti triṣu lokeṣu pumān yo rāghavaṃ raṇe /",
    "GE09ram_03pu:3360": " jāto vā jāyamāno vā saṃyuge yaḥ parājayet // Ram_3,57.13 //",
    "GE09ram_03pu:3361": " evam uktā tu vaidehī parimohitacetanā /",
    "GE09ram_03pu:3362": " uvācāśrūṇi muñcantī dāruṇaṃ mām idaṃ vacaḥ // Ram_3,57.14 //",
    "GE09ram_03pu:3363": " bhāvo mayi tavātyarthaṃ pāpa eva niveśitaḥ /",
    "GE09ram_03pu:3364": " vinaṣṭe bhrātari prāpte na ca tvaṃ mām avāpsyasi // Ram_3,57.15 //",
    "GE09ram_03pu:3365": " saṃketād bharatena tvaṃ rāmaṃ samanugacchasi /",
    "GE09ram_03pu:3366": " krośantaṃ hi yathātyarthaṃ nainam abhyavapadyase // Ram_3,57.16 //",
    "GE09ram_03pu:3367": " ripuḥ pracchannacārī tvaṃ madartham anugacchasi /",
    "GE09ram_03pu:3368": " rāghavasyāntaraprepsus tathainaṃ nābhipadyase // Ram_3,57.17 //",
    "GE09ram_03pu:3369": " evam ukto hi vaidehyā saṃrabdho raktalocanaḥ /",
    "GE09ram_03pu:3370": " krodhāt prasphuramāṇauṣṭha āśramād abhinirgataḥ // Ram_3,57.18 //",
    "GE09ram_03pu:3371": " evaṃ bruvāṇaṃ saumitriṃ rāmaḥ saṃtāpamohitaḥ /",
    "GE09ram_03pu:3372": " abravīd duṣkṛtaṃ saumya tāṃ vinā yat tvam āgataḥ // Ram_3,57.19 //",
    "GE09ram_03pu:3373": " jānann api samarthaṃ māṃ rakṣasāṃ vinivāraṇe /",
    "GE09ram_03pu:3374": " anena krodhavākyena maithilyā niḥsṛto bhavān // Ram_3,57.20 //",
    "GE09ram_03pu:3375": " na hi te parituṣyāmi tyaktvā yad yāsi maithilīm /",
    "GE09ram_03pu:3376": " kruddhāyāḥ paruṣaṃ śrutvā striyā yat tvam ihāgataḥ // Ram_3,57.21 //",
    "GE09ram_03pu:3377": " sarvathā tv apanītaṃ te sītayā yat pracoditaḥ /",
    "GE09ram_03pu:3378": " krodhasya vaśam āgamya nākaroḥ śāsanaṃ mama // Ram_3,57.22 //",
    "GE09ram_03pu:3379": " asau hi rākṣasaḥ śete śareṇābhihato mayā /",
    "GE09ram_03pu:3380": " mṛgarūpeṇa yenāham āśramād apavāhitaḥ // Ram_3,57.23 //",
    "GE09ram_03pu:3381": " vikṛṣya cāpaṃ paridhāya sāyakaṃ salīlabāṇena ca tāḍito mayā /",
    "GE09ram_03pu:3382": " mārgīṃ tanuṃ tyajya ca viklavasvaro babhūva keyūradharaḥ sa rākṣasaḥ //",
    "GE09ram_03pu:3383": " śarāhatenaiva tadārtayā girā svaraṃ mamālambya sudūrasaṃśravam /",
    "GE09ram_03pu:3384": " udāhṛtaṃ tad vacanaṃ sudāruṇaṃ tvam āgato yena vihāya maithilīm //",
    "GE09ram_03pu:3385": " bhṛśam āvrajamānasya tasyādhovāmalocanam /",
    "GE09ram_03pu:3386": " prāsphurac cāskhalad rāmo vepathuś cāsya jāyate // Ram_3,58.1 //",
    "GE09ram_03pu:3387": " upālakṣya nimittāni so 'śubhāni muhur muhuḥ /",
    "GE09ram_03pu:3388": " api kṣemaṃ tu sītāyā iti vai vyājahāra ha // Ram_3,58.2 //",
    "GE09ram_03pu:3389": " tvaramāṇo jagāmātha sītādarśanalālasaḥ /",
    "GE09ram_03pu:3390": " śūnyam āvasathaṃ dṛṣṭvā babhūvodvignamānasaḥ // Ram_3,58.3 //",
    "GE09ram_03pu:3391": " udbhramann iva vegena vikṣipan raghunandanaḥ /",
    "GE09ram_03pu:3392": " tatra tatroṭajasthānam abhivīkṣya samantataḥ // Ram_3,58.4 //",
    "GE09ram_03pu:3393": " dadarśa parṇaśālāṃ ca rahitāṃ sītayā tadā /",
    "GE09ram_03pu:3394": " śriyā virahitāṃ dhvastāṃ hemante padminīm iva // Ram_3,58.5 //",
    "GE09ram_03pu:3395": " rudantam iva vṛkṣaiś ca mlānapuṣpamṛgadvijam /",
    "GE09ram_03pu:3396": " śriyā vihīnaṃ vidhvastaṃ saṃtyaktavanadaivatam // Ram_3,58.6 //",
    "GE09ram_03pu:3397": " viprakīrṇājinakuśaṃ vipraviddhabṛsīkaṭam /",
    "GE09ram_03pu:3398": " dṛṣṭvā śūnyoṭajasthānaṃ vilalāpa punaḥ punaḥ // Ram_3,58.7 //",
    "GE09ram_03pu:3399": " hṛtā mṛtā vā naṣṭā vā bhakṣitā vā bhaviṣyati /",
    "GE09ram_03pu:3400": " nilīnāpy atha vā bhīrur atha vā vanam āśritā // Ram_3,58.8 //",
    "GE09ram_03pu:3401": " gatā vicetuṃ puṣpāṇi phalāny api ca vā punaḥ /",
    "GE09ram_03pu:3402": " atha vā padminīṃ yātā jalārthaṃ vā nadīṃ gatā // Ram_3,58.9 //",
    "GE09ram_03pu:3403": " yatnān mṛgayamāṇas tu nāsasāda vane priyām /",
    "GE09ram_03pu:3404": " śokaraktekṣaṇaḥ śokād unmatta iva lakṣyate // Ram_3,58.10 //",
    "GE09ram_03pu:3405": " vṛkṣād vṛkṣaṃ pradhāvan sa girīṃś cāpi nadīn nadīm /",
    "GE09ram_03pu:3406": " babhūva vilapan rāmaḥ śokapaṅkārṇavaplutaḥ // Ram_3,58.11 //",
    "GE09ram_03pu:3407": " asti kaccit tvayā dṛṣṭā sā kadambapriyā priyā /",
    "GE09ram_03pu:3408": " kadamba yadi jānīṣe śaṃsa sītāṃ śubhānanām // Ram_3,58.12 //",
    "GE09ram_03pu:3409": " snigdhapallavasaṃkāśāṃ pītakauśeyavāsinīm /",
    "GE09ram_03pu:3410": " śaṃsasva yadi vā dṛṣṭā bilva bilvopamastanī // Ram_3,58.13 //",
    "GE09ram_03pu:3411": " atha vārjuna śaṃsa tvaṃ priyāṃ tām arjunapriyām /",
    "GE09ram_03pu:3412": " janakasya sutā bhīrur yadi jīvati vā na vā // Ram_3,58.14 //",
    "GE09ram_03pu:3413": " kakubhaḥ kakubhoruṃ tāṃ vyaktaṃ jānāti maithilīm /",
    "GE09ram_03pu:3414": " latāpallavapuṣpāḍhyo bhāti hy eṣa vanaspatiḥ // Ram_3,58.15 //",
    "GE09ram_03pu:3415": " bhramarair upagītaś ca yathā drumavaro hy ayam /",
    "GE09ram_03pu:3416": " eṣa vyaktaṃ vijānāti tilakas tilakapriyām // Ram_3,58.16 //",
    "GE09ram_03pu:3417": " aśoka śokāpanuda śokopahatacetasam /",
    "GE09ram_03pu:3418": " tvannāmānaṃ kuru kṣipraṃ priyāsaṃdarśanena mām // Ram_3,58.17 //",
    "GE09ram_03pu:3419": " yadi tāla tvayā dṛṣṭā pakvatālaphalastanī /",
    "GE09ram_03pu:3420": " kathayasva varārohāṃ kāruṇyaṃ yadi te mayi // Ram_3,58.18 //",
    "GE09ram_03pu:3421": " yadi dṛṣṭā tvayā sītā jambu jāmbūnadaprabhā /",
    "GE09ram_03pu:3422": " priyāṃ yadi vijānīṣe niḥśaṅkaṃ kathayasva me // Ram_3,58.19 //",
    "GE09ram_03pu:3423": " atha vā mṛgaśāvākṣīṃ mṛga jānāsi maithilīm /",
    "GE09ram_03pu:3424": " mṛgaviprekṣaṇī kāntā mṛgībhiḥ sahitā bhavet // Ram_3,58.20 //",
    "GE09ram_03pu:3425": " gaja sā gajanāsorur yadi dṛṣṭā tvayā bhavet /",
    "GE09ram_03pu:3426": " tāṃ manye viditāṃ tubhyam ākhyāhi varavāraṇa // Ram_3,58.21 //",
    "GE09ram_03pu:3427": " śārdūla yadi sā dṛṣṭā priyā candranibhānanā /",
    "GE09ram_03pu:3428": " maithilī mama viśrabdhaḥ kathayasva na te bhayam // Ram_3,58.22 //",
    "GE09ram_03pu:3429": " kiṃ dhāvasi priye nūnaṃ dṛṣṭāsi kamalekṣaṇe /",
    "GE09ram_03pu:3430": " vṛkṣeṇācchādya cātmānaṃ kiṃ māṃ na pratibhāṣase // Ram_3,58.23 //",
    "GE09ram_03pu:3431": " tiṣṭha tiṣṭha varārohe na te 'sti karuṇā mayi /",
    "GE09ram_03pu:3432": " nātyarthaṃ hāsyaśīlāsi kimarthaṃ mām upekṣase // Ram_3,58.24 //",
    "GE09ram_03pu:3433": " pītakauśeyakenāsi sūcitā varavarṇini /",
    "GE09ram_03pu:3434": " dhāvanty api mayā dṛṣṭā tiṣṭha yady asti sauhṛdam // Ram_3,58.25 //",
    "GE09ram_03pu:3435": " naiva sā nūnam atha vā hiṃsitā cāruhāsinī /",
    "GE09ram_03pu:3436": " kṛcchraṃ prāptaṃ hi māṃ nūnaṃ yathopekṣitum arhati // Ram_3,58.26 //",
    "GE09ram_03pu:3437": " vyaktaṃ sā bhakṣitā bālā rākṣasaiḥ piśitāśanaiḥ /",
    "GE09ram_03pu:3438": " vibhajyāṅgāni sarvāṇi mayā virahitā priyā // Ram_3,58.27 //",
    "GE09ram_03pu:3439": " nūnaṃ tac chubhadantauṣṭhaṃ mukhaṃ niṣprabhatāṃ gatam /",
    "GE09ram_03pu:3440": " sā hi campakavarṇābhā grīvā graiveyaśobhitā // Ram_3,58.28 //",
    "GE09ram_03pu:3441": " komalā vilapantyās tu kāntāyā bhakṣitā śubhā /",
    "GE09ram_03pu:3442": " nūnaṃ vikṣipyamāṇau tau bāhū pallavakomalau // Ram_3,58.29 //",
    "GE09ram_03pu:3443": " bhakṣitau vepamānāgrau sahastābharaṇāṅgadau /",
    "GE09ram_03pu:3444": " mayā virahitā bālā rakṣasāṃ bhakṣaṇāya vai // Ram_3,58.30 //",
    "GE09ram_03pu:3445": " sārtheneva parityaktā bhakṣitā bahubāndhavā /",
    "GE09ram_03pu:3446": " hā lakṣmaṇa mahābāho paśyasi tvaṃ priyāṃ kvacit // Ram_3,58.31 //",
    "GE09ram_03pu:3447": " hā priye kva gatā bhadre hā sīteti punaḥ punaḥ /",
    "GE09ram_03pu:3448": " ity evaṃ vilapan rāmaḥ paridhāvan vanād vanam // Ram_3,58.32 //",
    "GE09ram_03pu:3449": " kvacid udbhramate vegāt kvacid vibhramate balāt /",
    "GE09ram_03pu:3450": " kvacin matta ivābhāti kāntānveṣaṇatatparaḥ // Ram_3,58.33 //",
    "GE09ram_03pu:3451": " sa vanāni nadīḥ śailān giriprasravaṇāni ca /",
    "GE09ram_03pu:3452": " kānanāni ca vegena bhramaty aparisaṃsthitaḥ // Ram_3,58.34 //",
    "GE09ram_03pu:3453": " tathā sa gatvā vipulaṃ mahad vanaṃ parītya sarvaṃ tv atha maithilīṃ prati",
    "GE09ram_03pu:3454": " aniṣṭhitāśaḥ sa cakāra mārgaṇe punaḥ priyāyāḥ paramaṃ pariśramam //",
    "GE09ram_03pu:3455": " dṛṣṭvāśramapadaṃ śūnyaṃ rāmo daśarathātmajaḥ /",
    "GE09ram_03pu:3456": " rahitāṃ parṇaśālāṃ ca vidhvastāny āsanāni ca // Ram_3,59.1 //",
    "GE09ram_03pu:3457": " adṛṣṭvā tatra vaidehīṃ saṃnirīkṣya ca sarvaśaḥ /",
    "GE09ram_03pu:3458": " uvāca rāmaḥ prākruśya pragṛhya rucirau bhujau // Ram_3,59.2 //",
    "GE09ram_03pu:3459": " kva nu lakṣmaṇa vaidehī kaṃ vā deśam ito gatā /",
    "GE09ram_03pu:3460": " kenāhṛtā vā saumitre bhakṣitā kena vā priyā // Ram_3,59.3 //",
    "GE09ram_03pu:3461": " vṛkṣeṇācchādya yadi māṃ sīte hasitum icchasi /",
    "GE09ram_03pu:3462": " alaṃ te hasitenādya māṃ bhajasva suduḥkhitam // Ram_3,59.4 //",
    "GE09ram_03pu:3463": " yaiḥ saha krīḍase sīte viśvastair mṛgapotakaiḥ /",
    "GE09ram_03pu:3464": " ete hīnās tvayā saumye dhyāyanty asrāvilekṣaṇāḥ // Ram_3,59.5 //",
    "GE09ram_03pu:3465": " mṛtaṃ śokena mahatā sītāharaṇajena mām /",
    "GE09ram_03pu:3466": " paraloke mahārājo nūnaṃ drakṣyati me pitā // Ram_3,59.6 //",
    "GE09ram_03pu:3467": " kathaṃ pratijñāṃ saṃśrutya mayā tvam abhiyojitaḥ /",
    "GE09ram_03pu:3468": " apūrayitvā taṃ kālaṃ matsakāśam ihāgataḥ // Ram_3,59.7 //",
    "GE09ram_03pu:3469": " kāmavṛttam anāryaṃ māṃ mṛṣāvādinam eva ca /",
    "GE09ram_03pu:3470": " dhik tvām iti pare loke vyaktaṃ vakṣyati me pitā // Ram_3,59.8 //",
    "GE09ram_03pu:3471": " vivaśaṃ śokasaṃtaptaṃ dīnaṃ bhagnamanoratham /",
    "GE09ram_03pu:3472": " mām ihotsṛjya karuṇaṃ kīrtir naram ivānṛjum // Ram_3,59.9 //",
    "GE09ram_03pu:3473": " kva gacchasi varārohe mām utsṛjya sumadhyame /",
    "GE09ram_03pu:3474": " tvayā virahitaś cāhaṃ mokṣye jīvitam ātmanaḥ // Ram_3,59.10 //",
    "GE09ram_03pu:3475": " itīva vilapan rāmaḥ sītādarśanalālasaḥ /",
    "GE09ram_03pu:3476": " na dadarśa suduḥkhārto rāghavo janakātmajām // Ram_3,59.11 //",
    "GE09ram_03pu:3477": " anāsādayamānaṃ taṃ sītāṃ daśarathātmajam /",
    "GE09ram_03pu:3478": " paṅkam āsādya vipulaṃ sīdantam iva kuñjaram /",
    "GE09ram_03pu:3479": " lakṣmaṇo rāmam atyartham uvāca hitakāmyayā // Ram_3,59.12 //",
    "GE09ram_03pu:3480": " mā viṣādaṃ mahābāho kuru yatnaṃ mayā saha /",
    "GE09ram_03pu:3481": " idaṃ ca hi vanaṃ śūra bahukandaraśobhitam // Ram_3,59.13 //",
    "GE09ram_03pu:3482": " priyakānanasaṃcārā vanonmattā ca maithilī /",
    "GE09ram_03pu:3483": " sā vanaṃ vā praviṣṭā syān nalinīṃ vā supuṣpitām // Ram_3,59.14 //",
    "GE09ram_03pu:3484": " saritaṃ vāpi samprāptā mīnavañjulasevitām /",
    "GE09ram_03pu:3485": " vitrāsayitukāmā vā līnā syāt kānane kvacit /",
    "GE09ram_03pu:3486": " jijñāsamānā vaidehī tvāṃ māṃ ca puruṣarṣabha // Ram_3,59.15 //",
    "GE09ram_03pu:3487": " tasyā hy anveṣaṇe śrīman kṣipram eva yatāvahe /",
    "GE09ram_03pu:3488": " vanaṃ sarvaṃ vicinuvo yatra sā janakātmajā /",
    "GE09ram_03pu:3489": " manyase yadi kākutstha mā sma śoke manaḥ kṛthāḥ // Ram_3,59.16 //",
    "GE09ram_03pu:3490": " evam uktas tu sauhārdāl lakṣmaṇena samāhitaḥ /",
    "GE09ram_03pu:3491": " saha saumitriṇā rāmo vicetum upacakrame /",
    "GE09ram_03pu:3492": " tau vanāni girīṃś caiva saritaś ca sarāṃsi ca // Ram_3,59.17 //",
    "GE09ram_03pu:3493": " nikhilena vicinvantau sītāṃ daśarathātmajau /",
    "GE09ram_03pu:3494": " tasya śailasya sānūni guhāś ca śikharāṇi ca // Ram_3,59.18 //",
    "GE09ram_03pu:3495": " nikhilena vicinvantau naiva tām abhijagmatuḥ /",
    "GE09ram_03pu:3496": " vicitya sarvataḥ śailaṃ rāmo lakṣmaṇam abravīt // Ram_3,59.19 //",
    "GE09ram_03pu:3497": " neha paśyāmi saumitre vaidehīṃ parvate śubhe /",
    "GE09ram_03pu:3498": " tato duḥkhābhisaṃtapto lakṣmaṇo vākyam abravīt // Ram_3,59.20 //",
    "GE09ram_03pu:3499": " vicaran daṇḍakāraṇyaṃ bhrātaraṃ dīptatejasam /",
    "GE09ram_03pu:3500": " prāpsyasi tvaṃ mahāprājña maithilīṃ janakātmajām // Ram_3,59.21 //",
    "GE09ram_03pu:3501": " yathā viṣṇur mahābāhur baliṃ baddhvā mahīm imām /",
    "GE09ram_03pu:3502": " evam uktas tu vīreṇa lakṣmaṇena sa rāghavaḥ // Ram_3,59.22 //",
    "GE09ram_03pu:3503": " uvāca dīnayā vācā duḥkhābhihatacetanaḥ /",
    "GE09ram_03pu:3504": " vanaṃ sarvaṃ suvicitaṃ padminyaḥ phullapaṅkajāḥ // Ram_3,59.23 //",
    "GE09ram_03pu:3505": " giriś cāyaṃ mahāprājña bahukandaranirjharaḥ /",
    "GE09ram_03pu:3506": " na hi paśyāmi vaidehīṃ prāṇebhyo 'pi garīyasīm // Ram_3,59.24 //",
    "GE09ram_03pu:3507": " evaṃ sa vilapan rāmaḥ sītāharaṇakarśitaḥ /",
    "GE09ram_03pu:3508": " dīnaḥ śokasamāviṣṭo muhūrtaṃ vihvalo 'bhavat // Ram_3,59.25 //",
    "GE09ram_03pu:3509": " sa vihvalitasarvāṅgo gatabuddhir vicetanaḥ /",
    "GE09ram_03pu:3510": " viṣasādāturo dīno niḥśvasyāśītam āyatam // Ram_3,59.26 //",
    "GE09ram_03pu:3511": " bahuśaḥ sa tu niḥśvasya rāmo rājīvalocanaḥ /",
    "GE09ram_03pu:3512": " hā priyeti vicukrośa bahuśo bāṣpagadgadaḥ // Ram_3,59.27 //",
    "GE09ram_03pu:3513": " taṃ sāntvayāmāsa tato lakṣmaṇaḥ priyabāndhavaḥ /",
    "GE09ram_03pu:3514": " bahuprakāraṃ dharmajñaḥ praśritaḥ praśritāñjaliḥ // Ram_3,59.28 //",
    "GE09ram_03pu:3515": " anādṛtya tu tad vākyaṃ lakṣmaṇauṣṭhapuṭacyutam /",
    "GE09ram_03pu:3516": " apaśyaṃs tāṃ priyāṃ sītāṃ prākrośat sa punaḥ punaḥ // Ram_3,59.29 //",
    "GE09ram_03pu:3517": " sa dīno dīnayā vācā lakṣmaṇaṃ vākyam abravīt /",
    "GE09ram_03pu:3518": " śīghraṃ lakṣmaṇa jānīhi gatvā godāvarīṃ nadīm /",
    "GE09ram_03pu:3519": " api godāvarīṃ sītā padmāny ānayituṃ gatā // Ram_3,60.1 //",
    "GE09ram_03pu:3520": " evam uktas tu rāmeṇa lakṣmaṇaḥ punar eva hi /",
    "GE09ram_03pu:3521": " nadīṃ godāvarīṃ ramyāṃ jagāma laghuvikramaḥ // Ram_3,60.2 //",
    "GE09ram_03pu:3522": " tāṃ lakṣmaṇas tīrthavatīṃ vicitvā rāmam abravīt /",
    "GE09ram_03pu:3523": " naināṃ paśyāmi tīrtheṣu krośato na śṛṇoti me // Ram_3,60.3 //",
    "GE09ram_03pu:3524": " kaṃ nu sā deśam āpannā vaidehī kleśanāśinī /",
    "GE09ram_03pu:3525": " na hi taṃ vedmi vai rāma yatra sā tanumadhyamā // Ram_3,60.4 //",
    "GE09ram_03pu:3526": " lakṣmaṇasya vacaḥ śrutvā dīnaḥ saṃtāpamohitaḥ /",
    "GE09ram_03pu:3527": " rāmaḥ samabhicakrāma svayaṃ godāvarīṃ nadīm // Ram_3,60.5 //",
    "GE09ram_03pu:3528": " sa tām upasthito rāmaḥ kva sītety evam abravīt // Ram_3,60.6 //",
    "GE09ram_03pu:3529": " bhūtāni rākṣasendreṇa vadhārheṇa hṛtām api /",
    "GE09ram_03pu:3530": " na tāṃ śaśaṃsū rāmāya tathā godāvarī nadī // Ram_3,60.7 //",
    "GE09ram_03pu:3531": " tataḥ pracoditā bhūtaiḥ śaṃsāsmai tāṃ priyām iti /",
    "GE09ram_03pu:3532": " na ca sābhyavadat sītāṃ pṛṣṭā rāmeṇa śocitā // Ram_3,60.8 //",
    "GE09ram_03pu:3533": " rāvaṇasya ca tad rūpaṃ karmāṇi ca durātmanaḥ /",
    "GE09ram_03pu:3534": " dhyātvā bhayāt tu vaidehīṃ sā nadī na śaśaṃsa tām // Ram_3,60.9 //",
    "GE09ram_03pu:3535": " nirāśas tu tayā nadyā sītāyā darśane kṛtaḥ /",
    "GE09ram_03pu:3536": " uvāca rāmaḥ saumitriṃ sītādarśanakarśitaḥ // Ram_3,60.10 //",
    "GE09ram_03pu:3537": " kiṃ nu lakṣmaṇa vakṣyāmi sametya janakaṃ vacaḥ /",
    "GE09ram_03pu:3538": " mātaraṃ caiva vaidehyā vinā tām aham apriyam // Ram_3,60.11 //",
    "GE09ram_03pu:3539": " yā me rājyavihīnasya vane vanyena jīvataḥ /",
    "GE09ram_03pu:3540": " sarvaṃ vyapanayacchokam vaidehī kva nu sā gatā // Ram_3,60.12 //",
    "GE09ram_03pu:3541": " jñātipakṣavihīnasya rājaputrīm apaśyataḥ /",
    "GE09ram_03pu:3542": " manye dīrghā bhaviṣyanti rātrayo mama jāgrataḥ // Ram_3,60.13 //",
    "GE09ram_03pu:3543": " godāvarīṃ janasthānam imaṃ prasravaṇaṃ girim /",
    "GE09ram_03pu:3544": " sarvāṇy anucariṣyāmi yadi sītā hi dṛśyate // Ram_3,60.14 //",
    "GE09ram_03pu:3545": " evaṃ sambhāṣamāṇau tāv anyonyaṃ bhrātarāv ubhau /",
    "GE09ram_03pu:3546": " vasuṃdharāyāṃ patitaṃ puṣpamārgam apaśyatām // Ram_3,60.15 //",
    "GE09ram_03pu:3547": " tāṃ puṣpavṛṣṭiṃ patitāṃ dṛṣṭvā rāmo mahītale /",
    "GE09ram_03pu:3548": " uvāca lakṣmaṇaṃ vīro duḥkhito duḥkhitaṃ vacaḥ // Ram_3,60.16 //",
    "GE09ram_03pu:3549": " abhijānāmi puṣpāṇi tānīmānīha lakṣmaṇa /",
    "GE09ram_03pu:3550": " apinaddhāni vaidehyā mayā dattāni kānane // Ram_3,60.17 //",
    "GE09ram_03pu:3551": " evam uktvā mahābāhur lakṣmaṇaṃ puruṣarṣabham /",
    "GE09ram_03pu:3552": " kruddho 'bravīd giriṃ tatra siṃhaḥ kṣudramṛgaṃ yathā // Ram_3,60.18 //",
    "GE09ram_03pu:3553": " tāṃ hemavarṇāṃ hemābhāṃ sītāṃ darśaya parvata /",
    "GE09ram_03pu:3554": " yāvat sānūni sarvāṇi na te vidhvaṃsayāmy aham // Ram_3,60.19 //",
    "GE09ram_03pu:3555": " mama bāṇāgninirdagdho bhasmībhūto bhaviṣyasi /",
    "GE09ram_03pu:3556": " asevyaḥ satataṃ caiva nistṛṇadrumapallavaḥ // Ram_3,60.20 //",
    "GE09ram_03pu:3557": " imāṃ vā saritaṃ cādya śoṣayiṣyāmi lakṣmaṇa /",
    "GE09ram_03pu:3558": " yadi nākhyāti me sītām adya candranibhānanām // Ram_3,60.21 //",
    "GE09ram_03pu:3559": " evaṃ sa ruṣito rāmo didhakṣann iva cakṣuṣā /",
    "GE09ram_03pu:3560": " dadarśa bhūmau niṣkrāntaṃ rākṣasasya padaṃ mahat // Ram_3,60.22 //",
    "GE09ram_03pu:3561": " sa samīkṣya parikrāntaṃ sītāyā rākṣasasya ca /",
    "GE09ram_03pu:3562": " saṃbhrāntahṛdayo rāmaḥ śaśaṃsa bhrātaraṃ priyam // Ram_3,60.23 //",
    "GE09ram_03pu:3563": " paśya lakṣmaṇa vaidehyāḥ śīrṇāḥ kanakabindavaḥ /",
    "GE09ram_03pu:3564": " bhūṣaṇānāṃ hi saumitre mālyāni vividhāni ca // Ram_3,60.24 //",
    "GE09ram_03pu:3565": " taptabindunikāśaiś ca citraiḥ kṣatajabindubhiḥ /",
    "GE09ram_03pu:3566": " āvṛtaṃ paśya saumitre sarvato dharaṇītalam // Ram_3,60.25 //",
    "GE09ram_03pu:3567": " manye lakṣmaṇa vaidehī rākṣasaiḥ kāmarūpibhiḥ /",
    "GE09ram_03pu:3568": " bhittvā bhittvā vibhaktā vā bhakṣitā vā bhaviṣyati // Ram_3,60.26 //",
    "GE09ram_03pu:3569": " tasya nimittaṃ vaidehyā dvayor vivadamānayoḥ /",
    "GE09ram_03pu:3570": " babhūva yuddhaṃ saumitre ghoraṃ rākṣasayor iha // Ram_3,60.27 //",
    "GE09ram_03pu:3571": " muktāmaṇicitaṃ cedaṃ tapanīyavibhūṣitam /",
    "GE09ram_03pu:3572": " dharaṇyāṃ patitaṃ saumya kasya bhagnaṃ mahad dhanuḥ // Ram_3,60.28 //",
    "GE09ram_03pu:3573": " taruṇādityasaṃkāśaṃ vaiḍūryagulikācitam /",
    "GE09ram_03pu:3574": " viśīrṇaṃ patitaṃ bhūmau kavacaṃ kasya kāñcanam // Ram_3,60.29 //",
    "GE09ram_03pu:3575": " chattraṃ śataśalākaṃ ca divyamālyopaśobhitam /",
    "GE09ram_03pu:3576": " bhagnadaṇḍam idaṃ kasya bhūmau saumya nipātitam // Ram_3,60.30 //",
    "GE09ram_03pu:3577": " kāñcanoraśchadāś ceme piśācavadanāḥ kharāḥ /",
    "GE09ram_03pu:3578": " bhīmarūpā mahākāyāḥ kasya vā nihatā raṇe // Ram_3,60.31 //",
    "GE09ram_03pu:3579": " dīptapāvakasaṃkāśo dyutimān samaradhvajaḥ /",
    "GE09ram_03pu:3580": " apaviddhaś ca bhagnaś ca kasya sāṃgrāmiko rathaḥ // Ram_3,60.32 //",
    "GE09ram_03pu:3581": " rathākṣamātrā viśikhās tapanīyavibhūṣaṇāḥ /",
    "GE09ram_03pu:3582": " kasyeme 'bhihatā bāṇāḥ prakīrṇā ghorakarmaṇaḥ // Ram_3,60.33 //",
    "GE09ram_03pu:3583": " vairaṃ śataguṇaṃ paśya mamedaṃ jīvitāntakam /",
    "GE09ram_03pu:3584": " sughorahṛdayaiḥ saumya rākṣasaiḥ kāmarūpibhiḥ // Ram_3,60.34 //",
    "GE09ram_03pu:3585": " hṛtā mṛtā vā sītā hi bhakṣitā vā tapasvinī /",
    "GE09ram_03pu:3586": " na dharmas trāyate sītāṃ hriyamāṇāṃ mahāvane // Ram_3,60.35 //",
    "GE09ram_03pu:3587": " bhakṣitāyāṃ hi vaidehyāṃ hṛtāyām api lakṣmaṇa /",
    "GE09ram_03pu:3588": " ke hi loke priyaṃ kartuṃ śaktāḥ saumya mameśvarāḥ // Ram_3,60.36 //",
    "GE09ram_03pu:3589": " kartāram api lokānāṃ śūraṃ karuṇavedinam /",
    "GE09ram_03pu:3590": " ajñānād avamanyeran sarvabhūtāni lakṣmaṇa // Ram_3,60.37 //",
    "GE09ram_03pu:3591": " mṛduṃ lokahite yuktaṃ dāntaṃ karuṇavedinam /",
    "GE09ram_03pu:3592": " nirvīrya iti manyante nūnaṃ māṃ tridaśeśvarāḥ // Ram_3,60.38 //",
    "GE09ram_03pu:3593": " māṃ prāpya hi guṇo doṣaḥ saṃvṛttaḥ paśya lakṣmaṇa /",
    "GE09ram_03pu:3594": " adyaiva sarvabhūtānāṃ rakṣasām abhavāya ca /",
    "GE09ram_03pu:3595": " saṃhṛtyaiva śaśijyotsnāṃ mahān sūrya ivoditaḥ // Ram_3,60.39 //",
    "GE09ram_03pu:3596": " naiva yakṣā na gandharvā na piśācā na rākṣasāḥ /",
    "GE09ram_03pu:3597": " kiṃnarā vā manuṣyā vā sukhaṃ prāpsyanti lakṣmaṇa // Ram_3,60.40 //",
    "GE09ram_03pu:3598": " mamāstrabāṇasampūrṇam ākāśaṃ paśya lakṣmaṇa /",
    "GE09ram_03pu:3599": " niḥsampātaṃ kariṣyāmi hy adya trailokyacāriṇām // Ram_3,60.41 //",
    "GE09ram_03pu:3600": " saṃniruddhagrahagaṇam āvāritaniśākaram /",
    "GE09ram_03pu:3601": " vipranaṣṭānalamarud- bhāskaradyutisaṃvṛtam // Ram_3,60.42 //",
    "GE09ram_03pu:3602": " vinirmathitaśailāgraṃ śuṣyamāṇajalāśayam /",
    "GE09ram_03pu:3603": " dhvastadrumalatāgulmaṃ vipraṇāśitasāgaram // Ram_3,60.43 //",
    "GE09ram_03pu:3604": " na tāṃ kuśalinīṃ sītāṃ pradāsyanti mameśvarāḥ /",
    "GE09ram_03pu:3605": " asmin muhūrte saumitre mama drakṣyanti vikramam // Ram_3,60.44 //",
    "GE09ram_03pu:3606": " nākāśam utpatiṣyanti sarvabhūtāni lakṣmaṇa /",
    "GE09ram_03pu:3607": " mama cāpaguṇān muktair bāṇajālair nirantaram // Ram_3,60.45 //",
    "GE09ram_03pu:3608": " arditaṃ mama nārācair dhvastabhrāntamṛgadvijam /",
    "GE09ram_03pu:3609": " samākulam amaryādaṃ jagat paśyādya lakṣmaṇa // Ram_3,60.46 //",
    "GE09ram_03pu:3610": " ākarṇapūrṇair iṣubhir jīvalokaṃ durāvaraiḥ /",
    "GE09ram_03pu:3611": " kariṣye maithilīhetor apiśācam arākṣasam // Ram_3,60.47 //",
    "GE09ram_03pu:3612": " mama roṣaprayuktānāṃ sāyakānāṃ balaṃ surāḥ /",
    "GE09ram_03pu:3613": " drakṣyanty adya vimuktānām amarṣād dūragāminām // Ram_3,60.48 //",
    "GE09ram_03pu:3614": " naiva devā na daiteyā na piśācā na rākṣasāḥ /",
    "GE09ram_03pu:3615": " bhaviṣyanti mama krodhāt trailokye vipraṇāśite // Ram_3,60.49 //",
    "GE09ram_03pu:3616": " devadānavayakṣāṇāṃ lokā ye rakṣasām api /",
    "GE09ram_03pu:3617": " bahudhā nipatiṣyanti bāṇaughaiḥ śakulīkṛtāḥ /",
    "GE09ram_03pu:3618": " nirmaryādān imāṃl lokān kariṣyāmy adya sāyakaiḥ // Ram_3,60.50 //",
    "GE09ram_03pu:3619": " yathā jarā yathā mṛtyur yathā kālo yathā vidhiḥ /",
    "GE09ram_03pu:3620": " nityaṃ na pratihanyante sarvabhūteṣu lakṣmaṇa /",
    "GE09ram_03pu:3621": " tathāhaṃ krodhasaṃyukto na nivāryo 'smy asaṃśayam // Ram_3,60.51 //",
    "GE09ram_03pu:3622": " pureva me cārudatīm aninditāṃ diśanti sītāṃ yadi nādya maithilīm /",
    "GE09ram_03pu:3623": " sadevagandharvamanuṣyapannagaṃ jagat saśailaṃ parivartayāmy aham //",
    "GE09ram_03pu:3624": " tapyamānaṃ tathā rāmaṃ sītāharaṇakarśitam /",
    "GE09ram_03pu:3625": " lokānām abhave yuktaṃ saṃvartakam ivānalam // Ram_3,61.1 //",
    "GE09ram_03pu:3626": " vīkṣamāṇaṃ dhanuḥ sajyaṃ niḥśvasantaṃ muhur muhuḥ /",
    "GE09ram_03pu:3627": " hantukāmaṃ paśuṃ rudraṃ kruddhaṃ dakṣakratau yathā // Ram_3,61.2 //",
    "GE09ram_03pu:3628": " adṛṣṭapūrvaṃ saṃkruddhaṃ dṛṣṭvā rāmaṃ sa lakṣmaṇaḥ /",
    "GE09ram_03pu:3629": " abravīt prāñjalir vākyaṃ mukhena pariśuṣyatā // Ram_3,61.3 //",
    "GE09ram_03pu:3630": " purā bhūtvā mṛdur dāntaḥ sarvabhūtahite rataḥ /",
    "GE09ram_03pu:3631": " na krodhavaśam āpannaḥ prakṛtiṃ hātum arhasi // Ram_3,61.4 //",
    "GE09ram_03pu:3632": " candre lakṣmīḥ prabhā sūrye gatir vāyau bhuvi kṣamā /",
    "GE09ram_03pu:3633": " etac ca niyataṃ sarvaṃ tvayi cānuttamaṃ yaśaḥ // Ram_3,61.5 //",
    "GE09ram_03pu:3634": " na tu jānāmi kasyāyaṃ bhagnaḥ sāṃgrāmiko rathaḥ /",
    "GE09ram_03pu:3635": " kena vā kasya vā hetoḥ sāyudhaḥ saparicchadaḥ // Ram_3,61.6 //",
    "GE09ram_03pu:3636": " khuranemikṣataś cāyaṃ sikto rudhirabindubhiḥ /",
    "GE09ram_03pu:3637": " deśo nivṛttasaṃgrāmaḥ sughoraḥ pārthivātmaja // Ram_3,61.7 //",
    "GE09ram_03pu:3638": " ekasya tu vimardo 'yaṃ na dvayor vadatāṃ vara /",
    "GE09ram_03pu:3639": " na hi vṛttaṃ hi paśyāmi balasya mahataḥ padam // Ram_3,61.8 //",
    "GE09ram_03pu:3640": " naikasya tu kṛte lokān vināśayitum arhasi /",
    "GE09ram_03pu:3641": " yuktadaṇḍā hi mṛdavaḥ praśāntā vasudhādhipāḥ // Ram_3,61.9 //",
    "GE09ram_03pu:3642": " sadā tvaṃ sarvabhūtānāṃ śaraṇyaḥ paramā gatiḥ /",
    "GE09ram_03pu:3643": " ko nu dārapraṇāśaṃ te sādhu manyeta rāghava // Ram_3,61.10 //",
    "GE09ram_03pu:3644": " saritaḥ sāgarāḥ śailā devagandharvadānavāḥ /",
    "GE09ram_03pu:3645": " nālaṃ te vipriyaṃ kartuṃ dīkṣitasyeva sādhavaḥ // Ram_3,61.11 //",
    "GE09ram_03pu:3646": " yena rājan hṛtā sītā tam anveṣitum arhasi /",
    "GE09ram_03pu:3647": " maddvitīyo dhanuṣpāṇiḥ sahāyaiḥ paramarṣibhiḥ // Ram_3,61.12 //",
    "GE09ram_03pu:3648": " samudraṃ ca viceṣyāmaḥ parvatāṃś ca vanāni ca /",
    "GE09ram_03pu:3649": " guhāś ca vividhā ghorā nalinīḥ pārvatīś ca ha // Ram_3,61.13 //",
    "GE09ram_03pu:3650": " devagandharvalokāṃś ca viceṣyāmaḥ samāhitāḥ /",
    "GE09ram_03pu:3651": " yāvan nādhigamiṣyāmas tava bhāryāpahāriṇam // Ram_3,61.14 //",
    "GE09ram_03pu:3652": " na cet sāmnā pradāsyanti patnīṃ te tridaśeśvarāḥ /",
    "GE09ram_03pu:3653": " kosalendra tataḥ paścāt prāptakālaṃ kariṣyasi // Ram_3,61.15 //",
    "GE09ram_03pu:3654": " śīlena sāmnā vinayena sītāṃ nayena na prāpsyasi cen narendra /",
    "GE09ram_03pu:3655": " tataḥ samutsādaya hemapuṅkhair mahendravajrapratimaiḥ śaraughaiḥ //",
    "GE09ram_03pu:3656": " taṃ tathā śokasaṃtaptaṃ vilapantam anāthavat /",
    "GE09ram_03pu:3657": " mohena mahatāviṣṭaṃ paridyūnam acetanam // Ram_3,62.1 //",
    "GE09ram_03pu:3658": " tataḥ saumitrir āśvāsya muhūrtād iva lakṣmaṇaḥ /",
    "GE09ram_03pu:3659": " rāmaṃ saṃbodhayāmāsa caraṇau cābhipīḍayan // Ram_3,62.2 //",
    "GE09ram_03pu:3660": " mahatā tapasā rāma mahatā cāpi karmaṇā /",
    "GE09ram_03pu:3661": " rājñā daśarathenāsīl labdho 'mṛtam ivāmaraiḥ // Ram_3,62.3 //",
    "GE09ram_03pu:3662": " tava caiva guṇair baddhas tvadviyogān mahīpatiḥ /",
    "GE09ram_03pu:3663": " rājā devatvam āpanno bharatasya yathā śrutam // Ram_3,62.4 //",
    "GE09ram_03pu:3664": " yadi duḥkham idaṃ prāptaṃ kākutstha na sahiṣyase /",
    "GE09ram_03pu:3665": " prākṛtaś cālpasattvaś ca itaraḥ kaḥ sahiṣyati // Ram_3,62.5 //",
    "GE09ram_03pu:3666": " duḥkhito hi bhavāṃl lokāṃs tejasā yadi dhakṣyate /",
    "GE09ram_03pu:3667": " ārtāḥ prajā naravyāghra kva nu yāsyanti nirvṛtim // Ram_3,62.6 //",
    "GE09ram_03pu:3668": " lokasvabhāva evaiṣa yayātir nahuṣātmajaḥ /",
    "GE09ram_03pu:3669": " gataḥ śakreṇa sālokyam anayas taṃ samaspṛśat // Ram_3,62.7 //",
    "GE09ram_03pu:3670": " maharṣayo vasiṣṭhas tu yaḥ pitur naḥ purohitaḥ /",
    "GE09ram_03pu:3671": " ahnā putraśataṃ jajñe tathaivāsya punar hatam // Ram_3,62.8 //",
    "GE09ram_03pu:3672": " yā ceyaṃ jagato mātā devī lokanamaskṛtā /",
    "GE09ram_03pu:3673": " asyāś ca calanaṃ bhūmer dṛśyate satyasaṃśrava // Ram_3,62.9 //",
    "GE09ram_03pu:3674": " yau cemau jagatāṃ netre yatra sarvaṃ pratiṣṭhitam /",
    "GE09ram_03pu:3675": " ādityacandrau grahaṇam abhyupetau mahābalau // Ram_3,62.10 //",
    "GE09ram_03pu:3676": " sumahānty api bhūtāni devāś ca puruṣarṣabha /",
    "GE09ram_03pu:3677": " na daivasya pramuñcanti sarvabhūtāni dehinaḥ // Ram_3,62.11 //",
    "GE09ram_03pu:3678": " śakrādiṣv api deveṣu vartamānau nayānayau /",
    "GE09ram_03pu:3679": " śrūyete naraśārdūla na tvaṃ vyathitum arhasi // Ram_3,62.12 //",
    "GE09ram_03pu:3680": " naṣṭāyām api vaidehyāṃ hṛtāyām api cānagha /",
    "GE09ram_03pu:3681": " śocituṃ nārhase vīra yathānyaḥ prākṛtas tathā // Ram_3,62.13 //",
    "GE09ram_03pu:3682": " tvadvidhā hi na śocanti satataṃ satyadarśinaḥ /",
    "GE09ram_03pu:3683": " sumahatsv api kṛcchreṣu rāmānirviṇṇadarśanāḥ // Ram_3,62.14 //",
    "GE09ram_03pu:3684": " tattvato hi naraśreṣṭha buddhyā samanucintaya /",
    "GE09ram_03pu:3685": " buddhyā yuktā mahāprājñā vijānanti śubhāśubhe // Ram_3,62.15 //",
    "GE09ram_03pu:3686": " adṛṣṭaguṇadoṣāṇām adhṛtānāṃ ca karmaṇām /",
    "GE09ram_03pu:3687": " nāntareṇa kriyāṃ teṣāṃ phalam iṣṭaṃ pravartate // Ram_3,62.16 //",
    "GE09ram_03pu:3688": " mām eva hi purā vīra tvam eva bahuśo 'nvaśāḥ /",
    "GE09ram_03pu:3689": " anuśiṣyāddhi ko nu tvām api sākṣād bṛhaspatiḥ // Ram_3,62.17 //",
    "GE09ram_03pu:3690": " buddhiś ca te mahāprājña devair api duranvayā /",
    "GE09ram_03pu:3691": " śokenābhiprasuptaṃ te jñānaṃ saṃbodhayāmy aham // Ram_3,62.18 //",
    "GE09ram_03pu:3692": " divyaṃ ca mānuṣaṃ caivam ātmanaś ca parākramam /",
    "GE09ram_03pu:3693": " ikṣvākuvṛṣabhāvekṣya yatasva dviṣatāṃ vadhe // Ram_3,62.19 //",
    "GE09ram_03pu:3694": " kiṃ te sarvavināśena kṛtena puruṣarṣabha /",
    "GE09ram_03pu:3695": " tam eva tu ripuṃ pāpaṃ vijñāyoddhartum arhasi // Ram_3,62.20 //",
    "GE09ram_03pu:3696": " pūrvajo 'py uktamātras tu lakṣmaṇena subhāṣitam /",
    "GE09ram_03pu:3697": " sāragrāhī mahāsāraṃ pratijagrāha rāghavaḥ // Ram_3,63.1 //",
    "GE09ram_03pu:3698": " saṃnigṛhya mahābāhuḥ pravṛddhaṃ kopam ātmanaḥ /",
    "GE09ram_03pu:3699": " avaṣṭabhya dhanuś citraṃ rāmo lakṣmaṇam abravīt // Ram_3,63.2 //",
    "GE09ram_03pu:3700": " kiṃ kariṣyāvahe vatsa kva vā gacchāva lakṣmaṇa /",
    "GE09ram_03pu:3701": " kenopāyena paśyeyaṃ sītām iti vicintaya // Ram_3,63.3 //",
    "GE09ram_03pu:3702": " taṃ tathā paritāpārtaṃ lakṣmaṇo rāmam abravīt /",
    "GE09ram_03pu:3703": " idam eva janasthānaṃ tvam anveṣitum arhasi // Ram_3,63.4 //",
    "GE09ram_03pu:3704": " rākṣasair bahubhiḥ kīrṇaṃ nānādrumalatāyutam /",
    "GE09ram_03pu:3705": " santīha giridurgāṇi nirdarāḥ kandarāṇi ca // Ram_3,63.5 //",
    "GE09ram_03pu:3706": " guhāś ca vividhā ghorā nānāmṛgagaṇākulāḥ /",
    "GE09ram_03pu:3707": " āvāsāḥ kiṃnarāṇāṃ ca gandharvabhavanāni ca // Ram_3,63.6 //",
    "GE09ram_03pu:3708": " tāni yukto mayā sārdhaṃ tvam anveṣitum arhasi /",
    "GE09ram_03pu:3709": " tvadvidhā buddhisampannā mahātmāno nararṣabha // Ram_3,63.7 //",
    "GE09ram_03pu:3710": " āpatsu na prakampante vāyuvegair ivācalāḥ /",
    "GE09ram_03pu:3711": " ity uktas tad vanaṃ sarvaṃ vicacāra salakṣmaṇaḥ // Ram_3,63.8 //",
    "GE09ram_03pu:3712": " kruddho rāmaḥ śaraṃ ghoraṃ saṃdhāya dhanuṣi kṣuram /",
    "GE09ram_03pu:3713": " tataḥ parvatakūṭābhaṃ mahābhāgaṃ dvijottamam // Ram_3,63.9 //",
    "GE09ram_03pu:3714": " dadarśa patitaṃ bhūmau kṣatajārdraṃ jaṭāyuṣam /",
    "GE09ram_03pu:3715": " taṃ dṛṣṭvā giriśṛṅgābhaṃ rāmo lakṣmaṇam abravīt /",
    "GE09ram_03pu:3716": " anena sītā vaidehī bhakṣitā nātra saṃśayaḥ // Ram_3,63.10 //",
    "GE09ram_03pu:3717": " gṛdhrarūpam idaṃ vyaktaṃ rakṣo bhramati kānanam /",
    "GE09ram_03pu:3718": " bhakṣayitvā viśālākṣīm āste sītāṃ yathāsukham /",
    "GE09ram_03pu:3719": " enaṃ vadhiṣye dīptāgrair ghorair bāṇair ajihmagaiḥ // Ram_3,63.11 //",
    "GE09ram_03pu:3720": " ity uktvābhyapatad gṛdhraṃ saṃdhāya dhanuṣi kṣuram /",
    "GE09ram_03pu:3721": " kruddho rāmaḥ samudrāntāṃ cālayann iva medinīm // Ram_3,63.12 //",
    "GE09ram_03pu:3722": " taṃ dīnadīnayā vācā saphenaṃ rudhiraṃ vaman /",
    "GE09ram_03pu:3723": " abhyabhāṣata pakṣī tu rāmaṃ daśarathātmajam // Ram_3,63.13 //",
    "GE09ram_03pu:3724": " yām oṣadhim ivāyuṣmann anveṣasi mahāvane /",
    "GE09ram_03pu:3725": " sā devī mama ca prāṇā rāvaṇenobhayaṃ hṛtam // Ram_3,63.14 //",
    "GE09ram_03pu:3726": " tvayā virahitā devī lakṣmaṇena ca rāghava /",
    "GE09ram_03pu:3727": " hriyamāṇā mayā dṛṣṭā rāvaṇena balīyasā // Ram_3,63.15 //",
    "GE09ram_03pu:3728": " sītām abhyavapanno 'haṃ rāvaṇaś ca raṇe mayā /",
    "GE09ram_03pu:3729": " vidhvaṃsitarathacchattraḥ pātito dharaṇītale // Ram_3,63.16 //",
    "GE09ram_03pu:3730": " etad asya dhanur bhagnam etad asya śarāvaram /",
    "GE09ram_03pu:3731": " ayam asya raṇe rāma bhagnaḥ sāṃgrāmiko rathaḥ // Ram_3,63.17 //",
    "GE09ram_03pu:3732": " pariśrāntasya me pakṣau chittvā khaḍgena rāvaṇaḥ /",
    "GE09ram_03pu:3733": " sītām ādāya vaidehīm utpapāta vihāyasam /",
    "GE09ram_03pu:3734": " rakṣasā nihataṃ pūrvaṃ na māṃ hantuṃ tvam arhasi // Ram_3,63.18 //",
    "GE09ram_03pu:3735": " rāmas tasya tu vijñāya sītāsaktāṃ priyāṃ kathām /",
    "GE09ram_03pu:3736": " gṛdhrarājaṃ pariṣvajya ruroda sahalakṣmaṇaḥ // Ram_3,63.19 //",
    "GE09ram_03pu:3737": " ekam ekāyane durge niḥśvasantaṃ kathaṃcana /",
    "GE09ram_03pu:3738": " samīkṣya duḥkhito rāmaḥ saumitrim idam abravīt // Ram_3,63.20 //",
    "GE09ram_03pu:3739": " rājyād bhraṃśo vane vāsaḥ sītā naṣṭā hato dvijaḥ /",
    "GE09ram_03pu:3740": " īdṛśīyaṃ mamālakṣmīr nirdahed api pāvakam // Ram_3,63.21 //",
    "GE09ram_03pu:3741": " sampūrṇam api ced adya pratareyaṃ mahodadhim /",
    "GE09ram_03pu:3742": " so 'pi nūnaṃ mamālakṣmyā viśuṣyet saritāṃ patiḥ // Ram_3,63.22 //",
    "GE09ram_03pu:3743": " nāsty abhāgyataro loke matto 'smin sacarācare /",
    "GE09ram_03pu:3744": " yeneyaṃ mahatī prāptā mayā vyasanavāgurā // Ram_3,63.23 //",
    "GE09ram_03pu:3745": " ayaṃ pitṛvayasyo me gṛdhrarājo jarānvitaḥ /",
    "GE09ram_03pu:3746": " śete vinihato bhūmau mama bhāgyaviparyayāt // Ram_3,63.24 //",
    "GE09ram_03pu:3747": " ity evam uktvā bahuśo rāghavaḥ sahalakṣmaṇaḥ /",
    "GE09ram_03pu:3748": " jaṭāyuṣaṃ ca pasparśa pitṛsnehaṃ nidarśayan // Ram_3,63.25 //",
    "GE09ram_03pu:3749": " nikṛttapakṣaṃ rudhirāvasiktaṃ taṃ gṛdhrarājaṃ parirabhya rāmaḥ /",
    "GE09ram_03pu:3750": " kva maithili prāṇasamā mameti vimucya vācaṃ nipapāta bhūmau // Ram_3,63.26",
    "GE09ram_03pu:3751": " rāmaḥ prekṣya tu taṃ gṛdhraṃ bhuvi raudreṇa pātitam /",
    "GE09ram_03pu:3752": " saumitriṃ mitrasampannam idaṃ vacanam abravīt // Ram_3,64.1 //",
    "GE09ram_03pu:3753": " mamāyaṃ nūnam artheṣu yatamāno vihaṃgamaḥ /",
    "GE09ram_03pu:3754": " rākṣasena hataḥ saṃkhye prāṇāṃs tyajati dustyajān // Ram_3,64.2 //",
    "GE09ram_03pu:3755": " ayam asya śarīre 'smin prāṇo lakṣmaṇa vidyate /",
    "GE09ram_03pu:3756": " tathā svaravihīno 'yaṃ viklavaṃ samudīkṣate // Ram_3,64.3 //",
    "GE09ram_03pu:3757": " jaṭāyo yadi śaknoṣi vākyaṃ vyāharituṃ punaḥ /",
    "GE09ram_03pu:3758": " sītām ākhyāhi bhadraṃ te vadham ākhyāhi cātmanaḥ // Ram_3,64.4 //",
    "GE09ram_03pu:3759": " kiṃnimitto 'harat sītāṃ rāvaṇas tasya kiṃ mayā /",
    "GE09ram_03pu:3760": " aparāddhaṃ tu yaṃ dṛṣṭvā rāvaṇena hṛtā priyā // Ram_3,64.5 //",
    "GE09ram_03pu:3761": " kathaṃ tac candrasaṃkāśaṃ mukham āsīn manoharam /",
    "GE09ram_03pu:3762": " sītayā kāni coktāni tasmin kāle dvijottama // Ram_3,64.6 //",
    "GE09ram_03pu:3763": " kathaṃvīryaḥ kathaṃrūpaḥ kiṃkarmā sa ca rākṣasaḥ /",
    "GE09ram_03pu:3764": " kva cāsya bhavanaṃ tāta brūhi me paripṛcchataḥ // Ram_3,64.7 //",
    "GE09ram_03pu:3765": " tam udvīkṣyātha dīnātmā vilapantam anantaram /",
    "GE09ram_03pu:3766": " vācātisannayā rāmaṃ jaṭāyur idam abravīt // Ram_3,64.8 //",
    "GE09ram_03pu:3767": " sā hṛtā rākṣasendreṇa rāvaṇena vihāyasā /",
    "GE09ram_03pu:3768": " māyām āsthāya vipulāṃ vātadurdinasaṃkulām // Ram_3,64.9 //",
    "GE09ram_03pu:3769": " pariśrāntasya me tāta pakṣau chittvā niśācaraḥ /",
    "GE09ram_03pu:3770": " sītām ādāya vaidehīṃ prayāto dakṣiṇāmukhaḥ // Ram_3,64.10 //",
    "GE09ram_03pu:3771": " uparudhyanti me prāṇā dṛṣṭir bhramati rāghava /",
    "GE09ram_03pu:3772": " paśyāmi vṛkṣān sauvarṇān uśīrakṛtamūrdhajān // Ram_3,64.11 //",
    "GE09ram_03pu:3773": " yena yāti muhūrtena sītām ādāya rāvaṇaḥ /",
    "GE09ram_03pu:3774": " vipraṇaṣṭaṃ dhanaṃ kṣipraṃ tatsvāmī pratipadyate // Ram_3,64.12 //",
    "GE09ram_03pu:3775": " vindo nāma muhūrto 'sau sa ca kākutstha nābudhat /",
    "GE09ram_03pu:3776": " jhaṣavad baḍiśaṃ gṛhya kṣipram eva vinaśyati // Ram_3,64.13 //",
    "GE09ram_03pu:3777": " na ca tvayā vyathā kāryā janakasya sutāṃ prati /",
    "GE09ram_03pu:3778": " vaidehyā raṃsyase kṣipraṃ hatvā taṃ rākṣasaṃ raṇe // Ram_3,64.14 //",
    "GE09ram_03pu:3779": " asaṃmūḍhasya gṛdhrasya rāmaṃ pratyanubhāṣataḥ /",
    "GE09ram_03pu:3780": " āsyāt susrāva rudhiraṃ mriyamāṇasya sāmiṣam // Ram_3,64.15 //",
    "GE09ram_03pu:3781": " putro viśravasaḥ sākṣād bhrātā vaiśravaṇasya ca /",
    "GE09ram_03pu:3782": " ity uktvā durlabhān prāṇān mumoca patageśvaraḥ // Ram_3,64.16 //",
    "GE09ram_03pu:3783": " brūhi brūhīti rāmasya bruvāṇasya kṛtāñjaleḥ /",
    "GE09ram_03pu:3784": " tyaktvā śarīraṃ gṛdhrasya jagmuḥ prāṇā vihāyasam // Ram_3,64.17 //",
    "GE09ram_03pu:3785": " sa nikṣipya śiro bhūmau prasārya caraṇau tadā /",
    "GE09ram_03pu:3786": " vikṣipya ca śarīraṃ svaṃ papāta dharaṇītale // Ram_3,64.18 //",
    "GE09ram_03pu:3787": " taṃ gṛdhraṃ prekṣya tāmrākṣaṃ gatāsum acalopamam /",
    "GE09ram_03pu:3788": " rāmaḥ subahubhir duḥkhair dīnaḥ saumitrim abravīt // Ram_3,64.19 //",
    "GE09ram_03pu:3789": " bahūni rakṣasāṃ vāse varṣāṇi vasatā sukham /",
    "GE09ram_03pu:3790": " anena daṇḍakāraṇye vicīrṇam iha pakṣiṇā // Ram_3,64.20 //",
    "GE09ram_03pu:3791": " anekavārṣiko yas tu cirakālaṃ samutthitaḥ /",
    "GE09ram_03pu:3792": " so 'yam adya hataḥ śete kālo hi duratikramaḥ // Ram_3,64.21 //",
    "GE09ram_03pu:3793": " paśya lakṣmaṇa gṛdhro 'yam upakārī hataś ca me /",
    "GE09ram_03pu:3794": " sītām abhyavapan no vai rāvaṇena balīyasā // Ram_3,64.22 //",
    "GE09ram_03pu:3795": " gṛdhrarājyaṃ parityajya pitṛpaitāmahaṃ mahat /",
    "GE09ram_03pu:3796": " mama hetor ayaṃ prāṇān mumoca patageśvaraḥ // Ram_3,64.23 //",
    "GE09ram_03pu:3797": " sarvatra khalu dṛśyante sādhavo dharmacāriṇaḥ /",
    "GE09ram_03pu:3798": " śūrāḥ śaraṇyāḥ saumitre tiryagyonigateṣv api // Ram_3,64.24 //",
    "GE09ram_03pu:3799": " sītāharaṇajaṃ duḥkhaṃ na me saumya tathāgatam /",
    "GE09ram_03pu:3800": " yathā vināśo gṛdhrasya matkṛte ca paraṃtapa // Ram_3,64.25 //",
    "GE09ram_03pu:3801": " rājā daśarathaḥ śrīmān yathā mama mahāyaśāḥ /",
    "GE09ram_03pu:3802": " pūjanīyaś ca mānyaś ca tathāyaṃ patageśvaraḥ // Ram_3,64.26 //",
    "GE09ram_03pu:3803": " saumitre hara kāṣṭhāni nirmathiṣyāmi pāvakam /",
    "GE09ram_03pu:3804": " gṛdhrarājaṃ didhakṣāmi matkṛte nidhanaṃ gatam // Ram_3,64.27 //",
    "GE09ram_03pu:3805": " nāthaṃ patagalokasya citām āropayāmy aham /",
    "GE09ram_03pu:3806": " imaṃ dhakṣyāmi saumitre hataṃ raudreṇa rakṣasā // Ram_3,64.28 //",
    "GE09ram_03pu:3807": " yā gatir yajñaśīlānām āhitāgneś ca yā gatiḥ /",
    "GE09ram_03pu:3808": " aparāvartināṃ yā ca yā ca bhūmipradāyinām // Ram_3,64.29 //",
    "GE09ram_03pu:3809": " mayā tvaṃ samanujñāto gaccha lokān anuttamān /",
    "GE09ram_03pu:3810": " gṛdhrarāja mahāsattva saṃskṛtaś ca mayā vraja // Ram_3,64.30 //",
    "GE09ram_03pu:3811": " evam uktvā citāṃ dīptām āropya patageśvaram /",
    "GE09ram_03pu:3812": " dadāha rāmo dharmātmā svabandhum iva duḥkhitaḥ // Ram_3,64.31 //",
    "GE09ram_03pu:3813": " rāmo 'tha sahasaumitrir vanaṃ yātvā sa vīryavān /",
    "GE09ram_03pu:3814": " sthūlān hatvā mahārohīn anu tastāra taṃ dvijam // Ram_3,64.32 //",
    "GE09ram_03pu:3815": " rohimāṃsāni coddhṛtya peśīkṛtvā mahāyaśāḥ /",
    "GE09ram_03pu:3816": " śakunāya dadau rāmo ramye haritaśādvale // Ram_3,64.33 //",
    "GE09ram_03pu:3817": " yat tat pretasya martyasya kathayanti dvijātayaḥ /",
    "GE09ram_03pu:3818": " tat svargagamanaṃ tasya kṣipraṃ rāmo jajāpa ha // Ram_3,64.34 //",
    "GE09ram_03pu:3819": " tato godāvarīṃ gatvā nadīṃ naravarātmajau /",
    "GE09ram_03pu:3820": " udakaṃ cakratus tasmai gṛdhrarājāya tāv ubhau // Ram_3,64.35 //",
    "GE09ram_03pu:3821": " sa gṛdhrarājaḥ kṛtavān yaśaskaraṃ suduṣkaraṃ karma raṇe nipātitaḥ /",
    "GE09ram_03pu:3822": " maharṣikalpena ca saṃskṛtas tadā jagāma puṇyāṃ gatim ātmanaḥ śubhām //",
    "GE09ram_03pu:3823": " kṛtvaivam udakaṃ tasmai prasthitau rāghavau tadā /",
    "GE09ram_03pu:3824": " avekṣantau vane sītāṃ paścimāṃ jagmatur diśam // Ram_3,65.1 //",
    "GE09ram_03pu:3825": " tāṃ diśaṃ dakṣiṇāṃ gatvā śaracāpāsidhāriṇau /",
    "GE09ram_03pu:3826": " aviprahatam aikṣvākau panthānaṃ pratipedatuḥ // Ram_3,65.2 //",
    "GE09ram_03pu:3827": " gulmair vṛkṣaiś ca bahubhir latābhiś ca praveṣṭitam /",
    "GE09ram_03pu:3828": " āvṛtaṃ sarvato durgaṃ gahanaṃ ghoradarśanam // Ram_3,65.3 //",
    "GE09ram_03pu:3829": " vyatikramya tu vegena gṛhītvā dakṣiṇāṃ diśam /",
    "GE09ram_03pu:3830": " subhīmaṃ tan mahāraṇyaṃ vyatiyātau mahābalau // Ram_3,65.4 //",
    "GE09ram_03pu:3831": " tataḥ paraṃ janasthānāt trikrośaṃ gamya rāghavau /",
    "GE09ram_03pu:3832": " krauñcāraṇyaṃ viviśatur gahanaṃ tau mahaujasau // Ram_3,65.5 //",
    "GE09ram_03pu:3833": " nānāmeghaghanaprakhyaṃ prahṛṣṭam iva sarvataḥ /",
    "GE09ram_03pu:3834": " nānāvarṇaiḥ śubhaiḥ puṣpair mṛgapakṣigaṇair yutam // Ram_3,65.6 //",
    "GE09ram_03pu:3835": " didṛkṣamāṇau vaidehīṃ tad vanaṃ tau vicikyatuḥ /",
    "GE09ram_03pu:3836": " tatra tatrāvatiṣṭhantau sītāharaṇakarśitau // Ram_3,65.7 //",
    "GE09ram_03pu:3837": " lakṣmaṇas tu mahātejāḥ sattvavāñ śīlavāñ śuciḥ /",
    "GE09ram_03pu:3838": " abravīt prāñjalir vākyaṃ bhrātaraṃ dīptatejasam // Ram_3,65.8 //",
    "GE09ram_03pu:3839": " spandate me dṛḍhaṃ bāhur udvignam iva me manaḥ /",
    "GE09ram_03pu:3840": " prāyaśaś cāpy aniṣṭāni nimittāny upalakṣaye // Ram_3,65.9 //",
    "GE09ram_03pu:3841": " tasmāt sajjībhavārya tvaṃ kuruṣva vacanaṃ hitam /",
    "GE09ram_03pu:3842": " mamaiva hi nimittāni sadyaḥ śaṃsanti sambhramam // Ram_3,65.10 //",
    "GE09ram_03pu:3843": " eṣa vañculako nāma pakṣī paramadāruṇaḥ /",
    "GE09ram_03pu:3844": " āvayor vijayaṃ yuddhe śaṃsann iva vinardati // Ram_3,65.11 //",
    "GE09ram_03pu:3845": " tayor anveṣator evaṃ sarvaṃ tad vanam ojasā /",
    "GE09ram_03pu:3846": " saṃjajñe vipulaḥ śabdaḥ prabhañjann iva tad vanam // Ram_3,65.12 //",
    "GE09ram_03pu:3847": " saṃveṣṭitam ivātyarthaṃ gahanaṃ mātariśvanā /",
    "GE09ram_03pu:3848": " vanasya tasya śabdo 'bhūd divam āpūrayann iva // Ram_3,65.13 //",
    "GE09ram_03pu:3849": " taṃ śabdaṃ kāṅkṣamāṇas tu rāmaḥ kakṣe sahānujaḥ /",
    "GE09ram_03pu:3850": " dadarśa sumahākāyaṃ rākṣasaṃ vipulorasam // Ram_3,65.14 //",
    "GE09ram_03pu:3851": " āsedatus tatas tatra tāv ubhau pramukhe sthitam /",
    "GE09ram_03pu:3852": " vivṛddham aśirogrīvaṃ kabandham udare mukham // Ram_3,65.15 //",
    "GE09ram_03pu:3853": " romabhir nicitais tīkṣṇair mahāgirim ivocchritam /",
    "GE09ram_03pu:3854": " nīlameghanibhaṃ raudraṃ meghastanitaniḥsvanam // Ram_3,65.16 //",
    "GE09ram_03pu:3855": " mahāpakṣmeṇa piṅgena vipulenāyatena ca /",
    "GE09ram_03pu:3856": " ekenorasi ghoreṇa nayanenāśudarśinā // Ram_3,65.17 //",
    "GE09ram_03pu:3857": " mahādaṃṣṭropapannaṃ taṃ lelihānaṃ mahāmukham /",
    "GE09ram_03pu:3858": " bhakṣayantaṃ mahāghorān ṛkṣasiṃhamṛgadvipān // Ram_3,65.18 //",
    "GE09ram_03pu:3859": " ghorau bhujau vikurvāṇam ubhau yojanam āyatau /",
    "GE09ram_03pu:3860": " karābhyāṃ vividhān gṛhya ṛkṣān pakṣigaṇān mṛgān // Ram_3,65.19 //",
    "GE09ram_03pu:3861": " ākarṣantaṃ vikarṣantam anekān mṛgayūthapān /",
    "GE09ram_03pu:3862": " sthitam āvṛtya panthānaṃ tayor bhrātroḥ prapannayoḥ // Ram_3,65.20 //",
    "GE09ram_03pu:3863": " atha tau samatikramya krośamātre dadarśatuḥ /",
    "GE09ram_03pu:3864": " mahāntaṃ dāruṇaṃ bhīmaṃ kabandhaṃ bhujasaṃvṛtam // Ram_3,65.21 //",
    "GE09ram_03pu:3865": " sa mahābāhur atyarthaṃ prasārya vipulau bhujau /",
    "GE09ram_03pu:3866": " jagrāha sahitāv eva rāghavau pīḍayan balāt // Ram_3,65.22 //",
    "GE09ram_03pu:3867": " khaḍginau dṛḍhadhanvānau tigmatejau mahābhujau /",
    "GE09ram_03pu:3868": " bhrātarau vivaśaṃ prāptau kṛṣyamāṇau mahābalau // Ram_3,65.23 //",
    "GE09ram_03pu:3869": " tāv uvāca mahābāhuḥ kabandho dānavottamaḥ /",
    "GE09ram_03pu:3870": " kau yuvāṃ vṛṣabhaskandhau mahākhaḍgadhanurdharau // Ram_3,65.24 //",
    "GE09ram_03pu:3871": " ghoraṃ deśam imaṃ prāptau mama bhakṣāv upasthitau /",
    "GE09ram_03pu:3872": " vadataṃ kāryam iha vāṃ kimarthaṃ cāgatau yuvām // Ram_3,65.25 //",
    "GE09ram_03pu:3873": " imaṃ deśam anuprāptau kṣudhārtasyeha tiṣṭhataḥ /",
    "GE09ram_03pu:3874": " sabāṇacāpakhaḍgau ca tīkṣṇaśṛṅgāv ivarṣabhau /",
    "GE09ram_03pu:3875": " mamāsyam anusaṃprāptau durlabhaṃ jīvitaṃ punaḥ // Ram_3,65.26 //",
    "GE09ram_03pu:3876": " tasya tadvacanaṃ śrutvā kabandhasya durātmanaḥ /",
    "GE09ram_03pu:3877": " uvāca lakṣmaṇaṃ rāmo mukhena pariśuṣyatā // Ram_3,65.27 //",
    "GE09ram_03pu:3878": " kṛcchrāt kṛcchrataraṃ prāpya dāruṇaṃ satyavikrama /",
    "GE09ram_03pu:3879": " vyasanaṃ jīvitāntāya prāptam aprāpya tāṃ priyām // Ram_3,65.28 //",
    "GE09ram_03pu:3880": " kālasya sumahad vīryaṃ sarvabhūteṣu lakṣmaṇa /",
    "GE09ram_03pu:3881": " tvāṃ ca māṃ ca naravyāghra vyasanaiḥ paśya mohitau /",
    "GE09ram_03pu:3882": " nātibhāro 'sti daivasya sarvabhūteṣu lakṣmaṇa // Ram_3,65.29 //",
    "GE09ram_03pu:3883": " śūrāś ca balavantaś ca kṛtāstrāś ca raṇājire /",
    "GE09ram_03pu:3884": " kālābhipannāḥ sīdanti yathā vālukasetavaḥ // Ram_3,65.30 //",
    "GE09ram_03pu:3885": " iti bruvāṇo dṛḍhasatyavikramo mahāyaśā dāśarathiḥ pratāpavān /",
    "GE09ram_03pu:3886": " avekṣya saumitrim udagravikramaṃ sthirāṃ tadā svāṃ matim ātmanākarot //",
    "GE09ram_03pu:3887": " tau tu tatra sthitau dṛṣṭvā bhrātarau rāmalakṣmaṇau /",
    "GE09ram_03pu:3888": " bāhupāśaparikṣiptau kabandho vākyam abravīt // Ram_3,66.1 //",
    "GE09ram_03pu:3889": " tiṣṭhataḥ kiṃ nu māṃ dṛṣṭvā kṣudhārtaṃ kṣatriyarṣabhau /",
    "GE09ram_03pu:3890": " āhārārthaṃ tu saṃdiṣṭau daivena gatacetasau // Ram_3,66.2 //",
    "GE09ram_03pu:3891": " tac chrutvā lakṣmaṇo vākyaṃ prāptakālaṃ hitaṃ tadā /",
    "GE09ram_03pu:3892": " uvācārtisamāpanno vikrame kṛtaniścayaḥ // Ram_3,66.3 //",
    "GE09ram_03pu:3893": " tvāṃ ca māṃ ca purā tūrṇam ādatte rākṣasādhamaḥ /",
    "GE09ram_03pu:3894": " tasmād asibhyām asyāśu bāhū chindāvahai gurū // Ram_3,66.4 //",
    "GE09ram_03pu:3895": " tatas tau deśakālajñau khaḍgābhyām eva rāghavau /",
    "GE09ram_03pu:3896": " achindatāṃ susaṃhṛṣṭau bāhū tasyāṃsadeśayoḥ // Ram_3,66.5 //",
    "GE09ram_03pu:3897": " dakṣiṇo dakṣiṇaṃ bāhum asaktam asinā tataḥ /",
    "GE09ram_03pu:3898": " cicheda rāmo vegena savyaṃ vīras tu lakṣmaṇaḥ // Ram_3,66.6 //",
    "GE09ram_03pu:3899": " sa papāta mahābāhuś chinnabāhur mahāsvanaḥ /",
    "GE09ram_03pu:3900": " khaṃ ca gāṃ ca diśaś caiva nādayañ jalado yathā // Ram_3,66.7 //",
    "GE09ram_03pu:3901": " sa nikṛttau bhujau dṛṣṭvā śoṇitaughapariplutaḥ /",
    "GE09ram_03pu:3902": " dīnaḥ papraccha tau vīrau kau yuvām iti dānavaḥ // Ram_3,66.8 //",
    "GE09ram_03pu:3903": " iti tasya bruvāṇasya lakṣmaṇaḥ śubhalakṣaṇaḥ /",
    "GE09ram_03pu:3904": " śaśaṃsa tasya kākutsthaṃ kabandhasya mahābalaḥ // Ram_3,66.9 //",
    "GE09ram_03pu:3905": " ayam ikṣvākudāyādo rāmo nāma janaiḥ śrutaḥ /",
    "GE09ram_03pu:3906": " asyaivāvarajaṃ viddhi bhrātaraṃ māṃ ca lakṣmaṇam // Ram_3,66.10 //",
    "GE09ram_03pu:3907": " asya devaprabhāvasya vasato vijane vane /",
    "GE09ram_03pu:3908": " rakṣasāpahṛtā bhāryā yām icchantāv ihāgatau // Ram_3,66.11 //",
    "GE09ram_03pu:3909": " tvaṃ tu ko vā kimarthaṃ vā kabandha sadṛśo vane /",
    "GE09ram_03pu:3910": " āsyenorasi dīptena bhagnajaṅgho viceṣṭase // Ram_3,66.12 //",
    "GE09ram_03pu:3911": " evam uktaḥ kabandhas tu lakṣmaṇenottaraṃ vacaḥ /",
    "GE09ram_03pu:3912": " uvāca paramaprītas tad indravacanaṃ smaran // Ram_3,66.13 //",
    "GE09ram_03pu:3913": " svāgataṃ vāṃ naravyāghrau diṣṭyā paśyāmi cāpy aham /",
    "GE09ram_03pu:3914": " diṣṭyā cemau nikṛttau me yuvābhyāṃ bāhubandhanau // Ram_3,66.14 //",
    "GE09ram_03pu:3915": " virūpaṃ yac ca me rūpaṃ prāptaṃ hy avinayād yathā /",
    "GE09ram_03pu:3916": " tan me śṛṇu naravyāghra tattvataḥ śaṃsatas tava // Ram_3,66.15 //",
    "GE09ram_03pu:3917": " purā rāma mahābāho mahābalaparākrama /",
    "GE09ram_03pu:3918": " rūpam āsīn mamācintyaṃ triṣu lokeṣu viśrutam /",
    "GE09ram_03pu:3919": " yathā somasya śakrasya sūryasya ca yathā vapuḥ // Ram_3,67.1 //",
    "GE09ram_03pu:3920": " so 'haṃ rūpam idaṃ kṛtvā lokavitrāsanaṃ mahat /",
    "GE09ram_03pu:3921": " ṛṣīn vanagatān rāma trāsayāmi tatas tataḥ // Ram_3,67.2 //",
    "GE09ram_03pu:3922": " tataḥ sthūlaśirā nāma maharṣiḥ kopito mayā /",
    "GE09ram_03pu:3923": " saṃcinvan vividhaṃ vanyaṃ rūpeṇānena dharṣitaḥ // Ram_3,67.3 //",
    "GE09ram_03pu:3924": " tenāham uktaḥ prekṣyaivaṃ ghoraśāpābhidhāyinā /",
    "GE09ram_03pu:3925": " etad eva nṛśaṃsaṃ te rūpam astu vigarhitam // Ram_3,67.4 //",
    "GE09ram_03pu:3926": " sa mayā yācitaḥ kruddhaḥ śāpasyānto bhaved iti /",
    "GE09ram_03pu:3927": " abhiśāpakṛtasyeti tenedaṃ bhāṣitaṃ vacaḥ // Ram_3,67.5 //",
    "GE09ram_03pu:3928": " yadā chittvā bhujau rāmas tvāṃ dahed vijane vane /",
    "GE09ram_03pu:3929": " tadā tvaṃ prāpsyase rūpaṃ svam eva vipulaṃ śubham // Ram_3,67.6 //",
    "GE09ram_03pu:3930": " śriyā virājitaṃ putraṃ danos tvaṃ viddhi lakṣmaṇa /",
    "GE09ram_03pu:3931": " indrakopād idaṃ rūpaṃ prāptam evaṃ raṇājire // Ram_3,67.7 //",
    "GE09ram_03pu:3932": " ahaṃ hi tapasogreṇa pitāmaham atoṣayam /",
    "GE09ram_03pu:3933": " dīrgham āyuḥ sa me prādāt tato māṃ vibhramo 'spṛśat // Ram_3,67.8 //",
    "GE09ram_03pu:3934": " dīrgham āyur mayā prāptaṃ kiṃ me śakraḥ kariṣyati /",
    "GE09ram_03pu:3935": " ity evaṃ buddhim āsthāya raṇe śakram adharṣayam // Ram_3,67.9 //",
    "GE09ram_03pu:3936": " tasya bāhupramuktena vajreṇa śataparvaṇā /",
    "GE09ram_03pu:3937": " sakthinī ca śiraś caiva śarīre saṃpraveśitam // Ram_3,67.10 //",
    "GE09ram_03pu:3938": " sa mayā yācyamānaḥ sann ānayad yamasādanam /",
    "GE09ram_03pu:3939": " pitāmahavacaḥ satyaṃ tad astv iti mamābravīt // Ram_3,67.11 //",
    "GE09ram_03pu:3940": " anāhāraḥ kathaṃ śakto bhagnasakthiśiromukhaḥ /",
    "GE09ram_03pu:3941": " vajreṇābhihataḥ kālaṃ sudīrgham api jīvitum // Ram_3,67.12 //",
    "GE09ram_03pu:3942": " evam uktas tu me śakro bāhū yojanam āyatau /",
    "GE09ram_03pu:3943": " prādād āsyaṃ ca me kukṣau tīkṣṇadaṃṣṭram akalpayat // Ram_3,67.13 //",
    "GE09ram_03pu:3944": " so 'haṃ bhujābhyāṃ dīrghābhyāṃ samākṛṣya vanecarān /",
    "GE09ram_03pu:3945": " siṃhadvipamṛgavyāghrān bhakṣayāmi samantataḥ // Ram_3,67.14 //",
    "GE09ram_03pu:3946": " sa tu mām abravīd indro yadā rāmaḥ salakṣmaṇaḥ /",
    "GE09ram_03pu:3947": " chetsyate samare bāhū tadā svargaṃ gamiṣyasi // Ram_3,67.15 //",
    "GE09ram_03pu:3948": " sa tvaṃ rāmo 'si bhadraṃ te nāham anyena rāghava /",
    "GE09ram_03pu:3949": " śakyo hantuṃ yathātattvam evam uktaṃ maharṣiṇā // Ram_3,67.16 //",
    "GE09ram_03pu:3950": " ahaṃ hi matisācivyaṃ kariṣyāmi nararṣabha /",
    "GE09ram_03pu:3951": " mitraṃ caivopadekṣyāmi yuvābhyāṃ saṃskṛto 'gninā // Ram_3,67.17 //",
    "GE09ram_03pu:3952": " evam uktas tu dharmātmā danunā tena rāghavaḥ /",
    "GE09ram_03pu:3953": " idaṃ jagāda vacanaṃ lakṣmaṇasyopaśṛṇvataḥ // Ram_3,67.18 //",
    "GE09ram_03pu:3954": " rāvaṇena hṛtā sītā mama bhāryā yaśasvinī /",
    "GE09ram_03pu:3955": " niṣkrāntasya janasthānāt saha bhrātrā yathāsukham // Ram_3,67.19 //",
    "GE09ram_03pu:3956": " nāmamātraṃ tu jānāmi na rūpaṃ tasya rakṣasaḥ /",
    "GE09ram_03pu:3957": " nivāsaṃ vā prabhāvaṃ vā vayaṃ tasya na vidmahe // Ram_3,67.20 //",
    "GE09ram_03pu:3958": " śokārtānām anāthānām evaṃ viparidhāvatām /",
    "GE09ram_03pu:3959": " kāruṇyaṃ sadṛśaṃ kartum upakāre ca vartatām // Ram_3,67.21 //",
    "GE09ram_03pu:3960": " kāṣṭhāny ānīya śuṣkāṇi kāle bhagnāni kuñjaraiḥ /",
    "GE09ram_03pu:3961": " bhakṣyāmas tvāṃ vayaṃ vīra śvabhre mahati kalpite // Ram_3,67.22 //",
    "GE09ram_03pu:3962": " sa tvaṃ sītāṃ samācakṣva yena vā yatra vā hṛtā /",
    "GE09ram_03pu:3963": " kuru kalyāṇam atyarthaṃ yadi jānāsi tattvataḥ // Ram_3,67.23 //",
    "GE09ram_03pu:3964": " evam uktas tu rāmeṇa vākyaṃ danur anuttamam /",
    "GE09ram_03pu:3965": " provāca kuśalo vaktuṃ vaktāram api rāghavam // Ram_3,67.24 //",
    "GE09ram_03pu:3966": " divyam asti na me jñānaṃ nābhijānāmi maithilīm /",
    "GE09ram_03pu:3967": " yas tāṃ jñāsyati taṃ vakṣye dagdhaḥ svaṃ rūpam āsthitaḥ // Ram_3,67.25 //",
    "GE09ram_03pu:3968": " adagdhasya hi vijñātuṃ śaktir asti na me prabho /",
    "GE09ram_03pu:3969": " rākṣasaṃ taṃ mahāvīryaṃ sītā yena hṛtā tava // Ram_3,67.26 //",
    "GE09ram_03pu:3970": " vijñānaṃ hi mahad bhraṣṭaṃ śāpadoṣeṇa rāghava /",
    "GE09ram_03pu:3971": " svakṛtena mayā prāptaṃ rūpaṃ lokavigarhitam // Ram_3,67.27 //",
    "GE09ram_03pu:3972": " kiṃ tu yāvan na yāty astaṃ savitā śrāntavāhanaḥ /",
    "GE09ram_03pu:3973": " tāvan mām avaṭe kṣiptvā daha rāma yathāvidhi // Ram_3,67.28 //",
    "GE09ram_03pu:3974": " dagdhas tvayāham avaṭe nyāyena raghunandana /",
    "GE09ram_03pu:3975": " vakṣyāmi tam ahaṃ vīra yas taṃ jñāsyati rākṣasam // Ram_3,67.29 //",
    "GE09ram_03pu:3976": " tena sakhyaṃ ca kartavyaṃ nyāyyavṛttena rāghava /",
    "GE09ram_03pu:3977": " kalpayiṣyati te prītaḥ sāhāyyaṃ laghuvikramaḥ // Ram_3,67.30 //",
    "GE09ram_03pu:3978": " na hi tasyāsty avijñātaṃ triṣu lokeṣu rāghava /",
    "GE09ram_03pu:3979": " sarvān parisṛto lokān purā vai kāraṇāntare // Ram_3,67.31 //",
    "GE09ram_03pu:3980": " evam uktau tu tau vīrau kabandhena nareśvarau /",
    "GE09ram_03pu:3981": " giripradaram āsādya pāvakaṃ visasarjatuḥ // Ram_3,68.1 //",
    "GE09ram_03pu:3982": " lakṣmaṇas tu maholkābhir jvalitābhiḥ samantataḥ /",
    "GE09ram_03pu:3983": " citām ādīpayāmāsa sā prajajvāla sarvataḥ // Ram_3,68.2 //",
    "GE09ram_03pu:3984": " tac charīraṃ kabandhasya ghṛtapiṇḍopamaṃ mahat /",
    "GE09ram_03pu:3985": " medasā pacyamānasya mandaṃ dahati pāvakaḥ // Ram_3,68.3 //",
    "GE09ram_03pu:3986": " sa vidhūya citām āśu vidhūmo 'gnir ivotthitaḥ /",
    "GE09ram_03pu:3987": " araje vāsasī bibhran mālāṃ divyāṃ mahābalaḥ // Ram_3,68.4 //",
    "GE09ram_03pu:3988": " tataś citāyā vegena bhāsvaro virajāmbaraḥ /",
    "GE09ram_03pu:3989": " utpapātāśu saṃhṛṣṭaḥ sarvapratyaṅgabhūṣaṇaḥ // Ram_3,68.5 //",
    "GE09ram_03pu:3990": " vimāne bhāsvare tiṣṭhan haṃsayukte yaśaskare /",
    "GE09ram_03pu:3991": " prabhayā ca mahātejā diśo daśa virājayan // Ram_3,68.6 //",
    "GE09ram_03pu:3992": " so 'ntarikṣagato rāmaṃ kabandho vākyam abravīt /",
    "GE09ram_03pu:3993": " śṛṇu rāghava tattvena yathā sīmām avāpsyasi // Ram_3,68.7 //",
    "GE09ram_03pu:3994": " rāma ṣaḍ yuktayo loke yābhiḥ sarvaṃ vimṛśyate /",
    "GE09ram_03pu:3995": " parimṛṣṭo daśāntena daśābhāgena sevyate // Ram_3,68.8 //",
    "GE09ram_03pu:3996": " daśābhāgagato hīnas tvaṃ rāma sahalakṣmaṇaḥ /",
    "GE09ram_03pu:3997": " yat kṛte vyasanaṃ prāptaṃ tvayā dārapradharṣaṇam // Ram_3,68.9 //",
    "GE09ram_03pu:3998": " tad avaśyaṃ tvayā kāryaḥ sa suhṛt suhṛdāṃ vara /",
    "GE09ram_03pu:3999": " akṛtvā na hi te siddhim ahaṃ paśyāmi cintayan // Ram_3,68.10 //",
    "GE09ram_03pu:4000": " śrūyatāṃ rāma vakṣyāmi sugrīvo nāma vānaraḥ /",
    "GE09ram_03pu:4001": " bhrātrā nirastaḥ kruddhena vālinā śakrasūnunā // Ram_3,68.11 //",
    "GE09ram_03pu:4002": " ṛṣyamūke girivare pampāparyantaśobhite /",
    "GE09ram_03pu:4003": " nivasaty ātmavān vīraś caturbhiḥ saha vānaraiḥ // Ram_3,68.12 //",
    "GE09ram_03pu:4004": " vayasyaṃ taṃ kuru kṣipram ito gatvādya rāghava /",
    "GE09ram_03pu:4005": " adrohāya samāgamya dīpyamāne vibhāvasau // Ram_3,68.13 //",
    "GE09ram_03pu:4006": " na ca te so 'vamantavyaḥ sugrīvo vānarādhipaḥ /",
    "GE09ram_03pu:4007": " kṛtajñaḥ kāmarūpī ca sahāyārthī ca vīryavān // Ram_3,68.14 //",
    "GE09ram_03pu:4008": " śaktau hy adya yuvāṃ kartuṃ kāryaṃ tasya cikīrṣitam /",
    "GE09ram_03pu:4009": " kṛtārtho vākṛtārtho vā kṛtyaṃ tava kariṣyati // Ram_3,68.15 //",
    "GE09ram_03pu:4010": " sa ṛkṣarajasaḥ putraḥ pampām aṭati śaṅkitaḥ /",
    "GE09ram_03pu:4011": " bhāskarasyaurasaḥ putro vālinā kṛtakilbiṣaḥ // Ram_3,68.16 //",
    "GE09ram_03pu:4012": " saṃnidhāyāyudhaṃ kṣipram ṛṣyamūkālayaṃ kapim /",
    "GE09ram_03pu:4013": " kuru rāghava satyena vayasyaṃ vanacāriṇam // Ram_3,68.17 //",
    "GE09ram_03pu:4014": " sa hi sthānāni sarvāṇi kārtsnyena kapikuñjaraḥ /",
    "GE09ram_03pu:4015": " naramāṃsāśināṃ loke naipuṇyād adhigacchati // Ram_3,68.18 //",
    "GE09ram_03pu:4016": " na tasyāviditaṃ loke kiṃcid asti hi rāghava /",
    "GE09ram_03pu:4017": " yāvat sūryaḥ pratapati sahasrāṃśur ariṃdama // Ram_3,68.19 //",
    "GE09ram_03pu:4018": " sa nadīr vipulāñ śailān giridurgāṇi kandarān /",
    "GE09ram_03pu:4019": " anviṣya vānaraiḥ sārdhaṃ patnīṃ te 'dhigamiṣyati // Ram_3,68.20 //",
    "GE09ram_03pu:4020": " vānarāṃś ca mahākāyān preṣayiṣyati rāghava /",
    "GE09ram_03pu:4021": " diśo vicetuṃ tāṃ sītāṃ tvadviyogena śocatīm // Ram_3,68.21 //",
    "GE09ram_03pu:4022": " sa meruśṛṅgāgragatām aninditāṃ praviśya pātālatale 'pi vāśritām /",
    "GE09ram_03pu:4023": " plavaṃgamānāṃ pravaras tava priyāṃ nihatya rakṣāṃsi punaḥ pradāsyati //",
    "GE09ram_03pu:4024": " nidarśayitvā rāmāya sītāyāḥ pratipādane /",
    "GE09ram_03pu:4025": " vākyam anvartham arthajñaḥ kabandhaḥ punar abravīt // Ram_3,69.1 //",
    "GE09ram_03pu:4026": " eṣa rāma śivaḥ panthā yatraite puṣpitā drumāḥ /",
    "GE09ram_03pu:4027": " pratīcīṃ diśam āśritya prakāśante manoramāḥ // Ram_3,69.2 //",
    "GE09ram_03pu:4028": " jambūpriyālapanasāḥ plakṣanyagrodhatindukāḥ /",
    "GE09ram_03pu:4029": " aśvatthāḥ karṇikārāś ca cūtāś cānye ca pādapāḥ // Ram_3,69.3 //",
    "GE09ram_03pu:4030": " tān āruhyāthavā bhūmau pātayitvā ca tān balāt /",
    "GE09ram_03pu:4031": " phalāny amṛtakalpāni bhakṣayantau gamiṣyathaḥ // Ram_3,69.4 //",
    "GE09ram_03pu:4032": " caṅkramantau varān deśāñ śailāc chailaṃ vanād vanam /",
    "GE09ram_03pu:4033": " tataḥ puṣkariṇīṃ vīrau pampāṃ nāma gamiṣyathaḥ // Ram_3,69.5 //",
    "GE09ram_03pu:4034": " aśarkarām avibhraṃśāṃ samatīrtham aśaivalām /",
    "GE09ram_03pu:4035": " rāma saṃjātavālūkāṃ kamalotpalaśobhitām // Ram_3,69.6 //",
    "GE09ram_03pu:4036": " tatra haṃsāḥ plavāḥ krauñcāḥ kurarāś caiva rāghava /",
    "GE09ram_03pu:4037": " valgusvarā nikūjanti pampāsalilagocarāḥ // Ram_3,69.7 //",
    "GE09ram_03pu:4038": " nodvijante narān dṛṣṭvā vadhasyākovidāḥ śubhāḥ /",
    "GE09ram_03pu:4039": " ghṛtapiṇḍopamān sthūlāṃs tān dvijān bhakṣayiṣyathaḥ // Ram_3,69.8 //",
    "GE09ram_03pu:4040": " rohitān vakratuṇḍāṃś ca nalamīnāṃś ca rāghava /",
    "GE09ram_03pu:4041": " pampāyām iṣubhir matsyāṃs tatra rāma varān hatān // Ram_3,69.9 //",
    "GE09ram_03pu:4042": " nistvakpakṣān ayastaptān akṛśān ekakaṇṭakān /",
    "GE09ram_03pu:4043": " tava bhaktyā samāyukto lakṣmaṇaḥ sampradāsyati // Ram_3,69.10 //",
    "GE09ram_03pu:4044": " bhṛśaṃ te khādato matsyān pampāyāḥ puṣpasaṃcaye /",
    "GE09ram_03pu:4045": " padmagandhi śivaṃ vāri sukhaśītam anāmayam // Ram_3,69.11 //",
    "GE09ram_03pu:4046": " uddhṛtya sa tadākliṣṭaṃ rūpyasphaṭikasaṃnibham /",
    "GE09ram_03pu:4047": " atha puṣkaraparṇena lakṣmaṇaḥ pāyayiṣyati // Ram_3,69.12 //",
    "GE09ram_03pu:4048": " sthūlān giriguhāśayyān varāhān vanacāriṇaḥ /",
    "GE09ram_03pu:4049": " apāṃ lobhād upāvṛttān vṛṣabhān iva nardataḥ /",
    "GE09ram_03pu:4050": " rūpānvitāṃś ca pampāyāṃ drakṣyasi tvaṃ narottama // Ram_3,69.13 //",
    "GE09ram_03pu:4051": " sāyāhne vicaran rāma viṭapīnmālyadhāriṇaḥ /",
    "GE09ram_03pu:4052": " śītodakaṃ ca pampāyāṃ dṛṣṭvā śokaṃ vihāsyasi // Ram_3,69.14 //",
    "GE09ram_03pu:4053": " sumanobhiś citāṃs tatra tilakān naktamālakān /",
    "GE09ram_03pu:4054": " utpalāni ca phullāni paṅkajāni ca rāghava // Ram_3,69.15 //",
    "GE09ram_03pu:4055": " na tāni kaścin mālyāni tatrāropayitā naraḥ /",
    "GE09ram_03pu:4056": " mataṃgaśiṣyās tatrāsann ṛṣayaḥ susamāhitaḥ // Ram_3,69.16 //",
    "GE09ram_03pu:4057": " teṣāṃ bhārābhitaptānāṃ vanyam āharatāṃ guroḥ /",
    "GE09ram_03pu:4058": " ye prapetur mahīṃ tūrṇaṃ śarīrāt svedabindavaḥ // Ram_3,69.17 //",
    "GE09ram_03pu:4059": " tāni mālyāni jātāni munīnāṃ tapasā tadā /",
    "GE09ram_03pu:4060": " svedabindusamutthāni na vinaśyanti rāghava // Ram_3,69.18 //",
    "GE09ram_03pu:4061": " teṣām adyāpi tatraiva dṛśyate paricāriṇī /",
    "GE09ram_03pu:4062": " śramaṇī śabarī nāma kākutstha cirajīvinī // Ram_3,69.19 //",
    "GE09ram_03pu:4063": " tvāṃ tu dharme sthitā nityaṃ sarvabhūtanamaskṛtam /",
    "GE09ram_03pu:4064": " dṛṣṭvā devopamaṃ rāma svargalokaṃ gamiṣyati // Ram_3,69.20 //",
    "GE09ram_03pu:4065": " tatas tad rāma pampāyās tīram āśritya paścimam /",
    "GE09ram_03pu:4066": " āśramasthānam atulaṃ guhyaṃ kākutstha paśyasi // Ram_3,69.21 //",
    "GE09ram_03pu:4067": " na tatrākramituṃ nāgāḥ śaknuvanti tam āśramam /",
    "GE09ram_03pu:4068": " ṛṣes tasya mataṃgasya vidhānāt tac ca kānanam // Ram_3,69.22 //",
    "GE09ram_03pu:4069": " tasmin nandanasaṃkāśe devāraṇyopame vane /",
    "GE09ram_03pu:4070": " nānāvihagasaṃkīrṇe raṃsyase rāma nirvṛtaḥ // Ram_3,69.23 //",
    "GE09ram_03pu:4071": " ṛṣyamūkas tu pampāyāḥ purastāt puṣpitadrumaḥ /",
    "GE09ram_03pu:4072": " suduḥkhārohaṇo nāma śiśunāgābhirakṣitaḥ /",
    "GE09ram_03pu:4073": " udāro brahmaṇā caiva pūrvakāle vinirmitaḥ // Ram_3,69.24 //",
    "GE09ram_03pu:4074": " śayānaḥ puruṣo rāma tasya śailasya mūrdhani /",
    "GE09ram_03pu:4075": " yat svapne labhate vittaṃ tat prabuddho 'dhigacchati // Ram_3,69.25 //",
    "GE09ram_03pu:4076": " na tv enaṃ viṣamācāraḥ pāpakarmādhirohati /",
    "GE09ram_03pu:4077": " tatraiva praharanty enaṃ suptam ādāya rākṣasāḥ // Ram_3,69.26 //",
    "GE09ram_03pu:4078": " tato 'pi śiśunāgānām ākrandaḥ śrūyate mahān /",
    "GE09ram_03pu:4079": " krīḍatāṃ rāma pampāyāṃ mataṃgāraṇyavāsinām // Ram_3,69.27 //",
    "GE09ram_03pu:4080": " siktā rudhiradhārābhiḥ saṃhatya paramadvipāḥ /",
    "GE09ram_03pu:4081": " pracaranti pṛthak kīrṇā meghavarṇās tarasvinaḥ // Ram_3,69.28 //",
    "GE09ram_03pu:4082": " te tatra pītvā pānīyaṃ vimalaṃ śītam avyayam /",
    "GE09ram_03pu:4083": " nivṛttāḥ saṃvigāhante vanāni vanagocarāḥ // Ram_3,69.29 //",
    "GE09ram_03pu:4084": " rāma tasya tu śailasya mahatī śobhate guhā /",
    "GE09ram_03pu:4085": " śilāpidhānā kākutstha duḥkhaṃ cāsyāḥ praveśanam // Ram_3,69.30 //",
    "GE09ram_03pu:4086": " tasyā guhāyāḥ prāgdvāre mahāñ śītodako hradaḥ /",
    "GE09ram_03pu:4087": " bahumūlaphalo ramyo nānānagasamāvṛtaḥ // Ram_3,69.31 //",
    "GE09ram_03pu:4088": " tasyāṃ vasati sugrīvaś caturbhiḥ saha vānaraiḥ /",
    "GE09ram_03pu:4089": " kadācicchikhare tasya parvatasyāvatiṣṭhate // Ram_3,69.32 //",
    "GE09ram_03pu:4090": " kabandhas tv anuśāsyaivaṃ tāv ubhau rāmalakṣmaṇau /",
    "GE09ram_03pu:4091": " sragvī bhāskaravarṇābhaḥ khe vyarocata vīryavān // Ram_3,69.33 //",
    "GE09ram_03pu:4092": " taṃ tu khasthaṃ mahābhāgaṃ kabandhaṃ rāmalakṣmaṇau /",
    "GE09ram_03pu:4093": " prasthitau tvaṃ vrajasveti vākyam ūcatur antikāt // Ram_3,69.34 //",
    "GE09ram_03pu:4094": " gamyatāṃ kāryasiddhyartham iti tāv abravīc ca saḥ /",
    "GE09ram_03pu:4095": " suprītau tāv anujñāpya kabandhaḥ prasthitas tadā // Ram_3,69.35 //",
    "GE09ram_03pu:4096": " sa tat kabandhaḥ pratipadya rūpaṃ vṛtaḥ śriyā bhāskaratulyadehaḥ /",
    "GE09ram_03pu:4097": " nidarśayan rāmam avekṣya khasthaḥ sakhyaṃ kuruṣveti tadābhyuvāca //",
    "GE09ram_03pu:4098": " tau kabandhena taṃ mārgaṃ pampāyā darśitaṃ vane /",
    "GE09ram_03pu:4099": " ātasthatur diśaṃ gṛhya pratīcīṃ nṛvarātmajau // Ram_3,70.1 //",
    "GE09ram_03pu:4100": " tau śaileṣv ācitānekān kṣaudrakalpaphaladrumān /",
    "GE09ram_03pu:4101": " vīkṣantau jagmatur draṣṭuṃ sugrīvaṃ rāmalakṣmaṇau // Ram_3,70.2 //",
    "GE09ram_03pu:4102": " kṛtvā ca śailapṛṣṭhe tu tau vāsaṃ raghunandanau /",
    "GE09ram_03pu:4103": " pampāyāḥ paścimaṃ tīraṃ rāghavāv upatasthatuḥ // Ram_3,70.3 //",
    "GE09ram_03pu:4104": " tau puṣkariṇyāḥ pampāyās tīram āsādya paścimam /",
    "GE09ram_03pu:4105": " apaśyatāṃ tatas tatra śabaryā ramyam āśramam // Ram_3,70.4 //",
    "GE09ram_03pu:4106": " tau tam āśramam āsādya drumair bahubhir āvṛtam /",
    "GE09ram_03pu:4107": " suramyam abhivīkṣantau śabarīm abhyupeyatuḥ // Ram_3,70.5 //",
    "GE09ram_03pu:4108": " tau tu dṛṣṭvā tadā siddhā samutthāya kṛtāñjaliḥ /",
    "GE09ram_03pu:4109": " pādau jagrāha rāmasya lakṣmaṇasya ca dhīmataḥ // Ram_3,70.6 //",
    "GE09ram_03pu:4110": " tām uvāca tato rāmaḥ śramaṇīṃ saṃśitavratām /",
    "GE09ram_03pu:4111": " kaccit te nirjitā vighnāḥ kaccit te vardhate tapaḥ // Ram_3,70.7 //",
    "GE09ram_03pu:4112": " kaccit te niyataḥ kopa āhāraś ca tapodhane /",
    "GE09ram_03pu:4113": " kaccit te niyamāḥ prāptāḥ kaccit te manasaḥ sukham /",
    "GE09ram_03pu:4114": " kaccit te guruśuśrūṣā saphalā cārubhāṣiṇi // Ram_3,70.8 //",
    "GE09ram_03pu:4115": " rāmeṇa tāpasī pṛṣṭā sā siddhā siddhasaṃmatā /",
    "GE09ram_03pu:4116": " śaśaṃsa śabarī vṛddhā rāmāya pratyupasthitā // Ram_3,70.9 //",
    "GE09ram_03pu:4117": " citrakūṭaṃ tvayi prāpte vimānair atulaprabhaiḥ /",
    "GE09ram_03pu:4118": " itas te divam ārūḍhā yān ahaṃ paryacāriṣam // Ram_3,70.10 //",
    "GE09ram_03pu:4119": " taiś cāham uktā dharmajñair mahābhāgair maharṣibhiḥ /",
    "GE09ram_03pu:4120": " āgamiṣyati te rāmaḥ supuṇyam imam āśramam // Ram_3,70.11 //",
    "GE09ram_03pu:4121": " sa te pratigrahītavyaḥ saumitrisahito 'tithiḥ /",
    "GE09ram_03pu:4122": " taṃ ca dṛṣṭvā varāṃl lokān akṣayāṃs tvaṃ gamiṣyasi // Ram_3,70.12 //",
    "GE09ram_03pu:4123": " mayā tu vividhaṃ vanyaṃ saṃcitaṃ puruṣarṣabha /",
    "GE09ram_03pu:4124": " tavārthe puruṣavyāghra pampāyās tīrasambhavam // Ram_3,70.13 //",
    "GE09ram_03pu:4125": " evam uktaḥ sa dharmātmā śabaryā śabarīm idam /",
    "GE09ram_03pu:4126": " rāghavaḥ prāha vijāne tāṃ nityam abahiṣkṛtām // Ram_3,70.14 //",
    "GE09ram_03pu:4127": " danoḥ sakāśāt tattvena prabhāvaṃ te mahātmanaḥ /",
    "GE09ram_03pu:4128": " śrutaṃ pratyakṣam icchāmi saṃdraṣṭuṃ yadi manyase // Ram_3,70.15 //",
    "GE09ram_03pu:4129": " etat tu vacanaṃ śrutvā rāmavaktrād viniḥsṛtam /",
    "GE09ram_03pu:4130": " śabarī darśayāmāsa tāv ubhau tad vanaṃ mahat // Ram_3,70.16 //",
    "GE09ram_03pu:4131": " paśya meghaghanaprakhyaṃ mṛgapakṣisamākulam /",
    "GE09ram_03pu:4132": " mataṃgavanam ity eva viśrutaṃ raghunandana // Ram_3,70.17 //",
    "GE09ram_03pu:4133": " iha te bhāvitātmāno guravo me mahādyute /",
    "GE09ram_03pu:4134": " juhavāṃścakrire tīrthaṃ mantravan mantrapūjitam // Ram_3,70.18 //",
    "GE09ram_03pu:4135": " iyaṃ pratyaksthalī vedī yatra te me susatkṛtāḥ /",
    "GE09ram_03pu:4136": " puṣpopahāraṃ kurvanti śramād udvepibhiḥ karaiḥ // Ram_3,70.19 //",
    "GE09ram_03pu:4137": " teṣāṃ tapaḥprabhāvena paśyādyāpi raghūttama /",
    "GE09ram_03pu:4138": " dyotayanti diśaḥ sarvāḥ śriyā vedyo 'tulaprabhāḥ // Ram_3,70.20 //",
    "GE09ram_03pu:4139": " aśaknuvadbhis tair gantum upavāsaśramālasaiḥ /",
    "GE09ram_03pu:4140": " cintite 'bhyāgatān paśya sametān sapta sāgarān // Ram_3,70.21 //",
    "GE09ram_03pu:4141": " kṛtābhiṣekais tair nyastā valkalāḥ pādapeṣv iha /",
    "GE09ram_03pu:4142": " adyāpi na viśuṣyanti pradeśe raghunandana // Ram_3,70.22 //",
    "GE09ram_03pu:4143": " kṛtsnaṃ vanam idaṃ dṛṣṭaṃ śrotavyaṃ ca śrutaṃ tvayā /",
    "GE09ram_03pu:4144": " tad icchāmy abhyanujñātā tyaktum etat kalevaram // Ram_3,70.23 //",
    "GE09ram_03pu:4145": " teṣām icchāmy ahaṃ gantuṃ samīpaṃ bhāvitātmanām /",
    "GE09ram_03pu:4146": " munīnām āśramo yeṣām ahaṃ ca paricāriṇī // Ram_3,70.24 //",
    "GE09ram_03pu:4147": " dharmiṣṭhaṃ tu vacaḥ śrutvā rāghavaḥ sahalakṣmaṇaḥ /",
    "GE09ram_03pu:4148": " anujānāmi gaccheti prahṛṣṭavadano 'bravīt // Ram_3,70.25 //",
    "GE09ram_03pu:4149": " anujñātā tu rāmeṇa hutvātmānaṃ hutāśane /",
    "GE09ram_03pu:4150": " jvalatpāvakasaṃkāśā svargam eva jagāma sā // Ram_3,70.26 //",
    "GE09ram_03pu:4151": " yatra te sukṛtātmāno viharanti maharṣayaḥ /",
    "GE09ram_03pu:4152": " tat puṇyaṃ śabarī sthānaṃ jagāmātmasamādhinā // Ram_3,70.27 //",
    "GE09ram_03pu:4153": " divaṃ tu tasyāṃ yātāyāṃ śabaryāṃ svena karmaṇā /",
    "GE09ram_03pu:4154": " lakṣmaṇena saha bhrātrā cintayāmāsa rāghavaḥ // Ram_3,71. 1 //",
    "GE09ram_03pu:4155": " cintayitvā tu dharmātmā prabhāvaṃ taṃ mahātmanām /",
    "GE09ram_03pu:4156": " hitakāriṇam ekāgraṃ lakṣmaṇaṃ rāghavo 'bravīt // Ram_3,71. 2 //",
    "GE09ram_03pu:4157": " dṛṣṭo 'yam āśramaḥ saumya bahvāścaryaḥ kṛtātmanām /",
    "GE09ram_03pu:4158": " viśvastamṛgaśārdūlo nānāvihagasevitaḥ // Ram_3,71. 3 //",
    "GE09ram_03pu:4159": " saptānāṃ ca samudrāṇām eṣu tīrtheṣu lakṣmaṇa /",
    "GE09ram_03pu:4160": " upaspṛṣṭaṃ ca vidhivat pitaraś cāpi tarpitāḥ // Ram_3,71. 4 //",
    "GE09ram_03pu:4161": " pranaṣṭam aśubhaṃ yat tat kalyāṇaṃ samupasthitam /",
    "GE09ram_03pu:4162": " tena tv etat prahṛṣṭaṃ me mano lakṣmaṇa samprati // Ram_3,71. 5 //",
    "GE09ram_03pu:4163": " hṛdaye hi naravyāghra śubham āvirbhaviṣyati /",
    "GE09ram_03pu:4164": " tad āgaccha gamiṣyāvaḥ pampāṃ tāṃ priyadarśanām // Ram_3,71. 6 //",
    "GE09ram_03pu:4165": " ṛśyamūko girir yatra nātidūre prakāśate /",
    "GE09ram_03pu:4166": " yasmin vasati dharmātmā sugrīvo 'ṃśumataḥ sutaḥ /",
    "GE09ram_03pu:4167": " nityaṃ vālibhayāt trastaś caturbhiḥ saha vānaraiḥ // Ram_3,71. 7 //",
    "GE09ram_03pu:4168": " abhitvare ca taṃ draṣṭuṃ sugrīvaṃ vānararṣabham /",
    "GE09ram_03pu:4169": " tadadhīnaṃ hi me saumya sītāyāḥ parimārgaṇam // Ram_3,71. 8 //",
    "GE09ram_03pu:4170": " iti bruvāṇaṃ taṃ rāmaṃ saumitrir idam abravīt /",
    "GE09ram_03pu:4171": " gacchāvas tvaritaṃ tatra mamāpi tvarate manaḥ // Ram_3,71. 9 //",
    "GE09ram_03pu:4172": " āśramāt tu tatas tasmān niṣkramya sa viśāṃ patiḥ /",
    "GE09ram_03pu:4173": " ājagāma tataḥ pampāṃ lakṣmaṇena sahābhibhūḥ // Ram_3,71. 10 //",
    "GE09ram_03pu:4174": " samīkṣamāṇaḥ puṣpāḍhyaṃ sarvato vipuladrumam /",
    "GE09ram_03pu:4175": " koyaṣṭibhiś cārjunakaiḥ śatapattraiś ca kīcakaiḥ /",
    "GE09ram_03pu:4176": " etaiś cānyaiś ca vividhair nāditaṃ tad vanaṃ mahat // Ram_3,71. 11 //",
    "GE09ram_03pu:4177": " sa rāmo vividhān vṛkṣān sarāṃsi vividhāni ca /",
    "GE09ram_03pu:4178": " paśyan kāmābhisaṃtapto jagāma paramaṃ hradam // Ram_3,71. 12 //",
    "GE09ram_03pu:4179": " sa tām āsādya vai rāmo dūrād udakavāhinīm /",
    "GE09ram_03pu:4180": " mataṃgasarasaṃ nāma hradaṃ samavagāhata // Ram_3,71. 13 //",
    "GE09ram_03pu:4181": " sa tu śokasamāviṣṭo rāmo daśarathātmajaḥ /",
    "GE09ram_03pu:4182": " viveśa nalinīṃ pampāṃ paṅkajaiś ca samāvṛtām // Ram_3,71. 14 //",
    "GE09ram_03pu:4183": " tilakāśokapuṃnāga- bakuloddālakāśinīm /",
    "GE09ram_03pu:4184": " ramyopavanasambādhāṃ padmasaṃpīḍitodakām // Ram_3,71. 15 //",
    "GE09ram_03pu:4185": " sphaṭikopamatoyāḍhyāṃ ślakṣṇavālukasaṃtatām /",
    "GE09ram_03pu:4186": " matsyakacchapasambādhāṃ tīrasthadrumaśobhitām // Ram_3,71. 16 //",
    "GE09ram_03pu:4187": " sakhībhir iva yuktābhir latābhir anuveṣṭitām /",
    "GE09ram_03pu:4188": " kiṃnaroragagandharva- yakṣarākṣasasevitām /",
    "GE09ram_03pu:4189": " nānādrumalatākīrṇāṃ śītavārinidhiṃ śubhām // Ram_3,71. 17 //",
    "GE09ram_03pu:4190": " padmaiḥ saugandhikais tāmrāṃ śuklāṃ kumudamaṇḍalaiḥ /",
    "GE09ram_03pu:4191": " nīlāṃ kuvalayoddhātair bahuvarṇāṃ kuthām iva // Ram_3,71. 18 //",
    "GE09ram_03pu:4192": " aravindotpalavatīṃ padmasaugandhikāyutām /",
    "GE09ram_03pu:4193": " puṣpitāmravaṇopetāṃ barhiṇodghuṣṭanāditām // Ram_3,71. 19 //",
    "GE09ram_03pu:4194": " sa tāṃ dṛṣṭvā tataḥ pampāṃ rāmaḥ saumitriṇā saha /",
    "GE09ram_03pu:4195": " vilalāpa ca tejasvī kāmād daśarathātmajaḥ // Ram_3,71. 20 //",
    "GE09ram_03pu:4196": " tilakair bījapūraiś ca vaṭaiḥ śukladrumais tathā /",
    "GE09ram_03pu:4197": " puṣpitaiḥ karavīraiś ca puṃnāgaiś ca supuṣpitaiḥ // Ram_3,71. 21 //",
    "GE09ram_03pu:4198": " mālatīkundagulmaiś ca bhaṇḍīrair niculais tathā /",
    "GE09ram_03pu:4199": " aśokaiḥ saptaparṇaiś ca ketakair atimuktakaiḥ /",
    "GE09ram_03pu:4200": " anyaiś ca vividhair vṛkṣaiḥ pramadevopaśobhitām // Ram_3,71. 22 //",
    "GE09ram_03pu:4201": " asyās tīre tu pūrvoktaḥ parvato dhātumaṇḍitaḥ /",
    "GE09ram_03pu:4202": " ṛśyamūka iti khyātaś citrapuṣpitakānanaḥ // Ram_3,71. 23 //",
    "GE09ram_03pu:4203": " harir ṛkṣarajonāmnaḥ putras tasya mahātmanaḥ /",
    "GE09ram_03pu:4204": " adhyāste taṃ mahāvīryaḥ sugrīva iti viśrutaḥ // Ram_3,71. 24 //",
    "GE09ram_03pu:4205": " sugrīvam abhigaccha tvaṃ vānarendraṃ nararṣabha /",
    "GE09ram_03pu:4206": " ity uvāca punar vākyaṃ lakṣmaṇaṃ satyavikramam // Ram_3,71. 25 //",
    "GE09ram_03pu:4207": " tato mahad vartma ca dūrasaṃkramaṃ krameṇa gatvā pravilokayan vanam /",
    "GE09ram_03pu:4208": " dadarśa pampāṃ śubhadarśakānanām anekanānāvidhapakṣisaṃkulām // Ram_3,71."
}