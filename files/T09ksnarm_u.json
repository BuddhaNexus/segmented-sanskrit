{
    "T09ksnarm_u:0": " Kṣemendra: Narmamālā prathamaḥ parihāsaḥ",
    "T09ksnarm_u:1": " yenedaṃ svecchayā sarvaṃ māyayā mohitaṃ jagat /",
    "T09ksnarm_u:2": " sa jayatyajitaḥ śrīmān kāyasthaḥ parameśvaraḥ // KNarm_1.1 //",
    "T09ksnarm_u:3": " asti svastimatāmagryaṃ maṇḍitaṃ budhamaṇḍalaiḥ /",
    "T09ksnarm_u:4": " khaṇḍitākhaṇḍalāvāsadarpaṃ kaśmīramaṇḍalam // KNarm_1.2 //",
    "T09ksnarm_u:5": " yasmin prājyabhujastambhastambhitāhitavikramaḥ /",
    "T09ksnarm_u:6": " trivikrama iva śrīmānananto balijinnṛpaḥ // KNarm_1.3 //",
    "T09ksnarm_u:7": " tena prajopasargeṣu vāriteṣu vivekinā /",
    "T09ksnarm_u:8": " durniyogiṣu .. .. .. nīteṣu smṛtiśeṣatām // KNarm_1.4 //",
    "T09ksnarm_u:9": " vidagdhacūḍāmaṇinā kenacitkeliśālinā /",
    "T09ksnarm_u:10": " vidvadgoṣṭhīgariṣṭhena kaścitsahṛdayo janaḥ // KNarm_1.5 //",
    "T09ksnarm_u:11": " hāsāyātītakāyasthacaritaṃ kartumīritaḥ /",
    "T09ksnarm_u:12": " karoti tatprasaṅgena durācāraviḍambanām // KNarm_1.6 //",
    "T09ksnarm_u:13": " kṛtaviśvaprapañcāya namo māyāvidhāyine /",
    "T09ksnarm_u:14": " utpattisthitisaṃhārakāriṇe purahāriṇe // KNarm_1.7 //",
    "T09ksnarm_u:15": " vyāpine janmahīnāya nirguṇāya kalābhṛte /",
    "T09ksnarm_u:16": " sarvādhikāriṇe sarvakālakūṭāśanāya te // KNarm_1.8 //",
    "T09ksnarm_u:17": " purā hateṣu daityeṣu viṣṇunā prabhaviṣṇunā /",
    "T09ksnarm_u:18": " duḥkhito dīrghavairāgyastadgehagaṇanāpatiḥ // KNarm_1.9 //",
    "T09ksnarm_u:19": " gatvā vaitaraṇītīraṃ tapo vārṣasahasrakam /",
    "T09ksnarm_u:20": " svamūtraculakāhāraḥ suravairāccakāra saḥ // KNarm_1.10 //",
    "T09ksnarm_u:21": " tuṣṭastametya varadaḥ kaliḥ sākṣādabhāṣata /",
    "T09ksnarm_u:22": " sarvadevavināśāya gaccha vatsa mahītalam // KNarm_1.11 //",
    "T09ksnarm_u:23": " anena kalamāstreṇa maddattena prahāriṇā /",
    "T09ksnarm_u:24": " vicchinnadīpakusumāndhūpahīnānnirambarān // KNarm_1.12 //",
    "T09ksnarm_u:25": " bhraṣṭālayāndhūliliptānhāhābhūtānśvabhirvṛtān /",
    "T09ksnarm_u:26": " kariṣyasi surānsarvānbhaktapānīyakāṅkṣiṇaḥ // KNarm_1.13 //",
    "T09ksnarm_u:27": " jagati brāhmaṇānāṃ ca vṛtticchede tvayā kṛte /",
    "T09ksnarm_u:28": " yajñacchedādvinaṅkṣyanti divi devā na saṃśayaḥ // KNarm_1.14 //",
    "T09ksnarm_u:29": " daityakṣaye kṛte yasmādbhavatā divi roditam /",
    "T09ksnarm_u:30": " tasmāttvaṃ diviro nāma bhuvi khyāto bhaviṣyasi // KNarm_1.15 //",
    "T09ksnarm_u:31": " maṣī sakalamā yasya kālī kavalitākhilā /",
    "T09ksnarm_u:32": " sadā sakalamāyasya tasya sarvārthasiddhidā // KNarm_1.16 //",
    "T09ksnarm_u:33": " tvadvaṃśe 'tra bhaviṣyanti daityā divirarūpiṇaḥ /",
    "T09ksnarm_u:34": " yairiyaṃ labdhavibhavaiḥ pṛthivī na bhaviṣyati // KNarm_1.17 //",
    "T09ksnarm_u:35": " ityuktvāntarhite tasminkalau kalmaṣamānasaḥ /",
    "T09ksnarm_u:36": " yāti kāle suvipule mahīmavatatāra saḥ // KNarm_1.18 //",
    "T09ksnarm_u:37": " saunikena prajāto 'tha bhūtale marmaghātinā /",
    "T09ksnarm_u:38": " sa *kuddālikabhāryāyāṃ jagadunmūlanavrataḥ // KNarm_1.19 //",
    "T09ksnarm_u:39": " tīkṣṇaistadanvaye jātaiḥ sarvavṛttivilopibhiḥ /",
    "T09ksnarm_u:40": " rūkṣairna kasyacinmitraiḥ pāpaiḥ sarvāpahāribhiḥ // KNarm_1.20 //",
    "T09ksnarm_u:41": " kalpāntairiva sarvatra grastasthāvarajaṅgamaiḥ /",
    "T09ksnarm_u:42": " maṣīviliptasarvāṅgaiḥ kālenāliṅgitairiva // KNarm_1.21 //",
    "T09ksnarm_u:43": " adhogatairmṛdutaraiḥ stabdhairabhyudgataiḥ kṣaṇāt /",
    "T09ksnarm_u:44": " purīṣairiva kāyasthaiḥ kāyasthairdoṣakāribhiḥ // KNarm_1.22 //",
    "T09ksnarm_u:45": " sevākāle bahumukhairlubdhakairbahubāhubhiḥ /",
    "T09ksnarm_u:46": " vañcane bahumāyaiśca bahurūpaiḥ surāribhiḥ // KNarm_1.23 //",
    "T09ksnarm_u:47": " vyāptāsu nagaragrāmapurapattanabhūmiṣu /",
    "T09ksnarm_u:48": " tasminkāle maṣīliptakalamena khamullikhan // KNarm_1.24 //",
    "T09ksnarm_u:49": " nanarta kartarīhasto bhūrjaprāvaraṇaḥ kaliḥ /",
    "T09ksnarm_u:50": " bhastrākakṣyābhidhāno 'yaṃ sarvabhakṣo mahāsuraḥ /",
    "T09ksnarm_u:51": " jāto jagatkṣayāyeti piśācanicayā jaguḥ // KNarm_1.25 //",
    "T09ksnarm_u:52": " devāpahāriṇā tena goghāsalavaṇacchidā /",
    "T09ksnarm_u:53": " bhujyate pīyate bhūri divireṇa divāniśam // KNarm_1.26 //",
    "T09ksnarm_u:54": " bhaktyā bhagavato viṣṇostrailokyākramaṇe purā /",
    "T09ksnarm_u:55": " dharmaḥ prayāto dravatāṃ maṣīrūpeṇa tiṣṭhati // KNarm_1.27 //",
    "T09ksnarm_u:56": " devanāgamanuṣyāṇāṃ nityanaimittikacchidaḥ /",
    "T09ksnarm_u:57": " tasya kāyasthanāthasya trailokyākramaṇe punaḥ // KNarm_1.28 //",
    "T09ksnarm_u:58": " kaliḥ prayāto dravatāṃ maṣīrūpeṇa tiṣṭhati /",
    "T09ksnarm_u:59": " yathā svargapradā gaṅgā tathaiṣā narakapradā // KNarm_1.29 //",
    "T09ksnarm_u:60": " vyathitaḥ prathitairgrāmairnigaḍairlaguḍaistathā /",
    "T09ksnarm_u:61": " bhayādvairāgyamāpannaḥ sa babhūva mahāvratī // KNarm_1.30 //",
    "T09ksnarm_u:62": " bhagnavyatho 'tha santyajya vrataṃ prāyāddigantaram /",
    "T09ksnarm_u:63": " kālena vismṛto 'bhyetya bhūrjajño 'līkaniḥspṛhaḥ // KNarm_1.31 //",
    "T09ksnarm_u:64": " kramādgrāmaniyogena nagare gaṇanāpateḥ /",
    "T09ksnarm_u:65": " dambhasambhāvitaḥ prāpa gṛhakṛtyaṃ vidhervaśāt // KNarm_1.32 //",
    "T09ksnarm_u:66": " tasyānujīvibhiḥ krūrairanuvartanajīvibhiḥ /",
    "T09ksnarm_u:67": " vasuhīnā vasumatī kṛtā prakaṭataskaraiḥ // KNarm_1.33 //",
    "T09ksnarm_u:68": " dambhadhvajo niṣprapañco lubdhakaḥ kalamākaraḥ /",
    "T09ksnarm_u:69": " sūcīmukho bhūrjagupto mahīmaṇḍaśca duḥsahāḥ // KNarm_1.34 //",
    "T09ksnarm_u:70": " daityāvatārāḥ saptaite tanmāhātmyānniyoginaḥ /",
    "T09ksnarm_u:71": " luṇṭhyā vadhyāśca pūjyā ye sarva ityavadanmadāt // KNarm_1.35 //",
    "T09ksnarm_u:72": " upatāpo vajrapātaḥ parigho dvārabhañjakaḥ /",
    "T09ksnarm_u:73": " dhūmaketuḥ kapimukhaḥ kukṣibhedo gṛholmukaḥ // KNarm_1.36 //",
    "T09ksnarm_u:74": " aṣṭau piśācāstasyaite bhaṭamukhyāḥ puraḥsarāḥ /",
    "T09ksnarm_u:75": " martyalokavināśāya babhramuryaṣṭipāṇayaḥ // KNarm_1.37 //",
    "T09ksnarm_u:76": " sa vṛtaḥ sevakaśataiḥ sadā dambhaharārcane /",
    "T09ksnarm_u:77": " stotraṃ paṭhati hāheti kurvansāsruvilocanaḥ // KNarm_1.38 //",
    "T09ksnarm_u:78": " sugirā cittahāriṇyā paśyantyā dṛśyamānayā /",
    "T09ksnarm_u:79": " hyaḥ kiyanto mayā dattāḥ prāyasthā vijayeśvare // KNarm_1.39 //",
    "T09ksnarm_u:80": " jayatyullāsitānantamahimā parameśvaraḥ /",
    "T09ksnarm_u:81": " ādau sthitānāmupari prayāntvete trisaptatiḥ // KNarm_1.40 //",
    "T09ksnarm_u:82": " yaḥ sphītaḥ śrīdayābodhaparamānandasampadā /",
    "T09ksnarm_u:83": " prāyasthāne mṛtā bhaṭṭāḥ kṛṣyantāṃ gulphadāmabhiḥ // KNarm_1.41 //",
    "T09ksnarm_u:84": " vidyoddyotitamāhātmyaḥ sa jayatyaparājitaḥ /",
    "T09ksnarm_u:85": " {nirdhāmadhūmakartāro} grāmānyāntu niyoginaḥ // KNarm_1.42 //",
    "T09ksnarm_u:86": " sarvānandasvarūpāya sarvamaṅgalyahetave /",
    "T09ksnarm_u:87": " sarvasvaharaṇaṃ kṛtvā vadhyā daṇḍaniṣedhinaḥ // KNarm_1.43 //",
    "T09ksnarm_u:88": " sarvakleśāpahartre ca cidrūpabrahmaṇe namaḥ /",
    "T09ksnarm_u:89": " pīḍitāḥ prasravantyeva prajā guggulubījavat // KNarm_1.44 //",
    "T09ksnarm_u:90": " ityādistotramukharo ghaṇṭābadhiritākhilaḥ /",
    "T09ksnarm_u:91": " samādiśyāviśaccāśu niyoginibiḍāṃ sabhām // KNarm_1.45 //",
    "T09ksnarm_u:92": " marīcaḥ prathitasthānamāsthito janaduṣkṛtaiḥ /",
    "T09ksnarm_u:93": " dadarśa dūrādāyāntaṃ kāryadūtaṃ niyoginam // KNarm_1.46 //",
    "T09ksnarm_u:94": " padāla[gnā]śivaṃ devagṛhoccāṭanacākrikam /",
    "T09ksnarm_u:95": " susūkṣmadalavinyāsavibhāgonnataṭuppikam // KNarm_1.47 //",
    "T09ksnarm_u:96": " atasīkusumacchāyaṃ mṛdusparśāṅgarakṣikam /",
    "T09ksnarm_u:97": " jātyakastūrikāmodasthūlatūlapaṭīvṛtam // KNarm_1.48 //",
    "T09ksnarm_u:98": " hastāṅgulīnyastahaimatriguṇāvartavālikam /",
    "T09ksnarm_u:99": " dūrādhvaklamasocchvāsātkurvāṇaṃ vikṛtīrmukhe // KNarm_1.49 //",
    "T09ksnarm_u:100": " dṛṣṭvā piśunamāyāntaṃ taṃ bhāgavatamantike /",
    "T09ksnarm_u:101": " utthāya harṣādālambya pāṇau pārśve nyaveśayat // KNarm_1.50 //",
    "T09ksnarm_u:102": " %% iti gṛhakṛtyādhipatiḥ /",
    "T09ksnarm_u:103": " piśunebhyo namastebhyo yatprasādānniyoginaḥ /",
    "T09ksnarm_u:104": " dūrasthā api jāyante sahasraśrotracakṣuṣaḥ // KNarm_1.51 //",
    "T09ksnarm_u:105": " so 'bravīttvāmahaṃ śrutvā sthitaṃ śaktimatāṃ dhuri /",
    "T09ksnarm_u:106": " prāpto devagṛhādeṣa rāśimārgapradarśakaḥ // KNarm_1.52 //",
    "T09ksnarm_u:107": " vastrālaṅkāraratnādi yatkiṃciddevaveśmasu /",
    "T09ksnarm_u:108": " vidyamānamaśeṣaṃ tatkariṣye prakaṭaṃ tava // KNarm_1.53 //",
    "T09ksnarm_u:109": " vijayeśvaravārāhamārtaṇḍādiṣu vidyate /",
    "T09ksnarm_u:110": " tvadbhāgyopacayādrāśirapoṣyaparipūrakaḥ // KNarm_1.54 //",
    "T09ksnarm_u:111": " abhīrurapavādeṣu niḥśaṅkaḥ pātakeṣu ca /",
    "T09ksnarm_u:112": " tatra tīkṣṇo bhṛśaṃ śaśvatkriyatāṃ paripālakaḥ // KNarm_1.55 //",
    "T09ksnarm_u:113": " sa cāsti bhuvi vikhyātaḥ kāyastho bhavatā samaḥ /",
    "T09ksnarm_u:114": " vinā dhanaṃ vināyāsaṃ sarvasvaharaṇaṃ vinā // KNarm_1.56 //",
    "T09ksnarm_u:115": " brahmahatyā na gaṇyante govadheṣu kathaiva kā /",
    "T09ksnarm_u:116": " prabhubhaktikṛtā yena mūlādunmūlyate janaḥ // KNarm_1.57 //",
    "T09ksnarm_u:117": " anye 'pi santi sarvatra tadvidhastu na labhyate /",
    "T09ksnarm_u:118": " nītaḥ svajanako yena nidhanaṃ bandhane dhanī // KNarm_1.58 //",
    "T09ksnarm_u:119": " yadi nāma bhavatpuṇyaiḥ sa sameṣyati madgirā /",
    "T09ksnarm_u:120": " tatsvagehaṃ nidhānānāṃ viddhi svacchandamandiram // KNarm_1.59 //",
    "T09ksnarm_u:121": " iti bruvāṇamasakṛtkarṇe vihitasaṃvidam /",
    "T09ksnarm_u:122": " mahattamastamavadattūrṇamānīyatāmiti // KNarm_1.60 //",
    "T09ksnarm_u:123": " tataḥ sa satvaraṃ dvitrairādarāya gatāgataiḥ /",
    "T09ksnarm_u:124": " tamānināya niścitya pāpinaṃ paripālakam // KNarm_1.61 //",
    "T09ksnarm_u:125": " %% iti cākrikaḥ puṃścalako vā /",
    "T09ksnarm_u:126": " kāṣṭhastabdhonnatagrīvaḥ saniḥspandordhvalocanaḥ /",
    "T09ksnarm_u:127": " kāmalāharitacchāyaśiraḥśāṭakakañcukaḥ // KNarm_1.62 //",
    "T09ksnarm_u:128": " lambamānena mahatāmedhyakroḍānukāriṇā /",
    "T09ksnarm_u:129": " *udareṇa dareṇeva vyāptaḥ piśitaveśmanā // KNarm_1.63 //",
    "T09ksnarm_u:130": " tīvradarpo mahākopaḥ prāṇahṛnniṣpratikriyaḥ /",
    "T09ksnarm_u:131": " sopadravaḥ sopatāpaḥ sannipāta iva jvaraḥ // KNarm_1.64 //",
    "T09ksnarm_u:132": " sa mahāntaṃ samāsādya duḥsahaṃ daṃśanaṃ viṭam /",
    "T09ksnarm_u:133": " līlayaiva vaśīkṛtya lebhe devagṛhānbahūn // KNarm_1.65 //",
    "T09ksnarm_u:134": " tato mūrtairivāyāsaiḥ sahasaiva puraḥsaraiḥ /",
    "T09ksnarm_u:135": " argha velāṃ yayau kartumasaṅkhyaiḥ parivāritaḥ // KNarm_1.66 //",
    "T09ksnarm_u:136": " kācaro 'yaṃ hiraṇyākṣaḥ pūrvavairamanusmaran /",
    "T09ksnarm_u:137": " devānavāptaḥ saṃhartumiti taṃ bubudhe janaḥ // KNarm_1.67 //",
    "T09ksnarm_u:138": " bhayātpalāyya yāteṣu dhanikeṣu surālayāt /",
    "T09ksnarm_u:139": " tamayuḥ punarakṣīṇā devāgāranivāsinaḥ // KNarm_1.68 //",
    "T09ksnarm_u:140": " bhaṭairargalitadvārakavāṭasphoṭanākulaiḥ /",
    "T09ksnarm_u:141": " prārabdhe gṛhabhāṇḍādiviluṇṭhanamahotsave // KNarm_1.69 //",
    "T09ksnarm_u:142": " sahasā hṛtavastrāṇāṃ gṛhiṇīnāṃ samāyayau /",
    "T09ksnarm_u:143": " santrastabālakānāṃ ca karuṇo rodanadhvaniḥ // KNarm_1.70 //",
    "T09ksnarm_u:144": " %% iti paripālakaḥ /",
    "T09ksnarm_u:145": " athāyayau cirāvāptabahuharṣaskhaladgatiḥ /",
    "T09ksnarm_u:146": " kṛśaḥ śanaiścarākāro dhūsaraḥ kṣutkṣatodaraḥ // KNarm_1.71 //",
    "T09ksnarm_u:147": " bahucchidraśiraḥśāṭalaḍatparyantatūstakaḥ /",
    "T09ksnarm_u:148": " śatacakralikāsyūtamalaliptāṅgarakṣakaḥ // KNarm_1.72 //",
    "T09ksnarm_u:149": " śīrṇajīrṇapaṭīguptakakṣyāniyamitāñcalaḥ /",
    "T09ksnarm_u:150": " yācitānītasaṃśuṣkapāda[tra]vyathitaḥ khalaḥ // KNarm_1.73 //",
    "T09ksnarm_u:151": " lekhādhikārī niḥsvo 'pi lekhasaṃskāragarvitaḥ /",
    "T09ksnarm_u:152": " paripālakanirdiṣṭo vāyubhakṣa ivoragaḥ // KNarm_1.74 //",
    "T09ksnarm_u:153": " tadgehinī śīrṇavastrakha[ṇḍā]vṛtakaṭītaṭā /",
    "T09ksnarm_u:154": " kajjalāliptanāsāgrā laḍanmṛtkarṇabhūṣaṇā // KNarm_1.75 //",
    "T09ksnarm_u:155": " kṣudhitāpatyakupitā śūrpārdhāvṛtamastakā /",
    "T09ksnarm_u:156": " samutthāya saśūtkāraṃ kaṣantī bahuśaḥ sphijau // KNarm_1.76 //",
    "T09ksnarm_u:157": " patyau cirātprāptapade hṛṣṭādāya yatastataḥ /",
    "T09ksnarm_u:158": " ..kṣepāpūpadhūpādyairgaṇādhipamapūjayat // KNarm_1.77 //",
    "T09ksnarm_u:159": " so 'pyanekārthasandeśānākarṇyāvahitaḥ prabhoḥ /",
    "T09ksnarm_u:160": " dāpyaprasāritakaro lekhānaskhalito 'likhat // KNarm_1.78 //",
    "T09ksnarm_u:161": " dhāvatkalamacītkāratāraḥ kapirivāhataḥ /",
    "T09ksnarm_u:162": " dīnārāngaṇayannāśu dadau lekhaśatadvayam // KNarm_1.79 //",
    "T09ksnarm_u:163": " paripālakapādānāṃ yatkiṃcidupayujyate /",
    "T09ksnarm_u:164": " darvī bṛsī paṭalikā kuṇḍabhāṇḍakaraṇḍikā // KNarm_1.80 //",
    "T09ksnarm_u:165": " ityādilekhadānena prasiddhiṃ paramāṃ gataḥ /",
    "T09ksnarm_u:166": " so 'cireṇābhavatpuṣṭaḥ pūrṇapāṇirmadoddhataḥ // KNarm_1.81 //",
    "T09ksnarm_u:167": " lekhapattrāṇi vigalallocanaḥ parivācayan /",
    "T09ksnarm_u:168": " cakāra vikṛtīstāstā nānābhrūnetrakuñcanaiḥ // KNarm_1.82 //",
    "T09ksnarm_u:169": " %% iti lekhakopādhyāyaḥ /",
    "T09ksnarm_u:170": " tato gṛhītamadhyasthacchattrabhaṅgavyavasthayā (?) /",
    "T09ksnarm_u:171": " āyayau gañjadiviro bhaṭṭabhāgavatārthitaḥ // KNarm_1.83 //",
    "T09ksnarm_u:172": " sa prāyasthakhalīkārānmānī santyaktakarpaṭaḥ /",
    "T09ksnarm_u:173": " śiraḥśāṭakavinyāsaśvitritārdhalalāṭabhūḥ // KNarm_1.84 //",
    "T09ksnarm_u:174": " sarvadevagṛhagrāmarāśisaṃhāratatparaḥ /",
    "T09ksnarm_u:175": " rajjuśeṣīkṛtāśeṣanirjara..ripālakaḥ // KNarm_1.85 //",
    "T09ksnarm_u:176": " sa prāpya pradadau dīrghāṃ śaratṣaṇmāsakalpanām /",
    "T09ksnarm_u:177": " yasyā madhye 'sti likhitaṃ sārdhaṃ lakṣacatuṣṭayam // KNarm_1.86 //",
    "T09ksnarm_u:178": " svārthopāyaṃ tataḥ pṛṣṭastena svīkārasaṃvidā /",
    "T09ksnarm_u:179": " uvāca bhāgasantoṣātkiṃcitsadbhāvamāsthitaḥ // KNarm_1.87 //",
    "T09ksnarm_u:180": " asmindevagṛhe te te prasiddhāḥ paripālakāḥ /",
    "T09ksnarm_u:181": " vikrītanijasarvasvāḥ prayātā madvirodhinaḥ // KNarm_1.88 //",
    "T09ksnarm_u:182": " bhavato 'dya tu kartavyā snehādupakṛtirmayā /",
    "T09ksnarm_u:183": " kulācāryaḥ sa bhagavāneko hi gururāvayoḥ // KNarm_1.89 //",
    "T09ksnarm_u:184": " svīkṛtairiha dānena pañcaṣaiścākrikāśivaiḥ /",
    "T09ksnarm_u:185": " bhujyate nikhilaṃ devadravyaṃ bhuktiśca pārṣadī // KNarm_1.90 //",
    "T09ksnarm_u:186": " vikrītaśeṣaṃ yatkiñcidvidyate suramaṇḍale /",
    "T09ksnarm_u:187": " tanmatenaiva tatsarvaṃ bhujyate nijavattvayā // KNarm_1.91 //",
    "T09ksnarm_u:188": " tathā hi tāmrajaḥ pūrvaṃ mahān nīto ghaṭo mayā /",
    "T09ksnarm_u:189": " bhaktitastacchatāṃśena kṛtā ghaṇṭā surālaye // KNarm_1.92 //",
    "T09ksnarm_u:190": " kālena ghaṇṭāṃ vikrīya tadaṃśena kṛtā ghaṭī /",
    "T09ksnarm_u:191": " krameṇa bhakṣitā sāpi kṛtā śeṣeṇa ghaṇṭikā // KNarm_1.93 //",
    "T09ksnarm_u:192": " ciraṃ sañcūrṇitā sāpi kṛtā sūkṣmajhilīmalī /",
    "T09ksnarm_u:193": " iti kṛtvā tataḥ stokaghaṇṭāṃśaḥ paripālitaḥ // KNarm_1.94 //",
    "T09ksnarm_u:194": " evaṃ caturbhujā luṇṭhiḥ kriyate śivapūjayā /",
    "T09ksnarm_u:195": " santi dhānyasahasrāṇi kriyatāṃ bhavatātra tu /",
    "T09ksnarm_u:196": " krayavikrayikā nāma tato vijñapyase mayā // KNarm_1.95 //",
    "T09ksnarm_u:197": " ityupāyaśataistaistaistaduktaiḥ paripālakaḥ /",
    "T09ksnarm_u:198": " *jaraṭhākhurivākṣoṭaṃ śūnyaṃ cakre surālayam // KNarm_1.96 //",
    "T09ksnarm_u:199": " %% iti gañjadiviraḥ /",
    "T09ksnarm_u:200": " athānyarāśipravaṇaḥ pravīṇaḥ sādhuluṇṭhane /",
    "T09ksnarm_u:201": " āpatpraśamanaṃ prāpa grāmaṃ tasmānniyogavit // KNarm_1.97 //",
    "T09ksnarm_u:202": " tasyāvaskarasaṃchannamahārauravasodare /",
    "T09ksnarm_u:203": " khaṇḍasphuṭitanāsāgravāridhānīmahādhane // KNarm_1.98 //",
    "T09ksnarm_u:204": " dāmaprotajaraddvāraskhalatkhaḍakhaḍārave /",
    "T09ksnarm_u:205": " yasya sthitirabhūdgehe kukuṭṭīkoṭarodare // KNarm_1.99 //",
    "T09ksnarm_u:206": " dagdhakambalikākhaṇḍakṛtamuṇḍāvaguṇṭhanaḥ /",
    "T09ksnarm_u:207": " śvajagdhajīrṇaśīrṇāgropānatkhañjaḥ śanairvrajan // KNarm_1.100 //",
    "T09ksnarm_u:208": " karpaṭītilamṛddarbhapavitrārghasamudgakaiḥ /",
    "T09ksnarm_u:209": " dārupāttrīṃ vahanpūrṇāṃ bhagnāmākhuvikhaṇḍitām // KNarm_1.101 //",
    "T09ksnarm_u:210": " snāyī japoccalatkūrcaḥ sadācārapade sthitaḥ /",
    "T09ksnarm_u:211": " dinārdhamapaṭhatstotraṃ gatvā yaḥ suramandiram // KNarm_1.102 //",
    "T09ksnarm_u:212": " gopradakṣiṇakṛdviprapraṇato dvādaśīvrataḥ /",
    "T09ksnarm_u:213": " dadau dīnajane mārge yatnenaikakapardikām // KNarm_1.103 //",
    "T09ksnarm_u:214": " tasyaiva daivādāyātakāryasyāśu niyoginaḥ /",
    "T09ksnarm_u:215": " upaskaraṇabhāṇḍādiparipūrṇamabhūdgṛham // KNarm_1.104 //",
    "T09ksnarm_u:216": " śiśire yasya nāṅgāraṃ pradaduḥ prātiveśminaḥ /",
    "T09ksnarm_u:217": " ayācitaṃ dadustasya vastrālaṅkaraṇepsitam // KNarm_1.105 //",
    "T09ksnarm_u:218": " tataḥ sudhādhavalitaṃ tasya sammārjitāṅganam /",
    "T09ksnarm_u:219": " bahudāsamabhūdgehaṃ sindūrodaramandiram // KNarm_1.106 //",
    "T09ksnarm_u:220": " miṣṭabhojanasañjātanavalāvaṇyasacchaviḥ /",
    "T09ksnarm_u:221": " tasyābhūttaruṇī bhāryā di[nai]rapsarasaḥ samā // KNarm_1.107 //",
    "T09ksnarm_u:222": " tato 'pi vrajato grāmaṃ karaṇḍaśayanādikam /",
    "T09ksnarm_u:223": " niryayau purataśchattraṃ kalaśaṃ tāmrakuṇḍakam // KNarm_1.108 //",
    "T09ksnarm_u:224": " śaktiḥ patadgraho ghaṇṭā tāmrapātramupānahau /",
    "T09ksnarm_u:225": " karikā bhagavatpādā bhūrjabhastrātha sruksruvau // KNarm_1.109 //",
    "T09ksnarm_u:226": " akṣasūtraṃ maṣībhāṇḍaṃ darpaṇaḥ snānaśāṭikā /",
    "T09ksnarm_u:227": " sampuṭīṭuppikākhaḍgāḥ pāduke mantrapustikā // KNarm_1.110 //",
    "T09ksnarm_u:228": " nakṣatrapattrikā khaḍgapatraṃ lohitakambalaḥ /",
    "T09ksnarm_u:229": " pavitrasūtrakaṃ tantrī sūcī kalamakartarī // KNarm_1.111 //",
    "T09ksnarm_u:230": " vacā jatumayī rakṣā kṣurikā yogapaṭṭakaḥ /",
    "T09ksnarm_u:231": " stotramantrāṇi gaṅgāmṛdbilvamucchiṣṭaphālakam // KNarm_1.112 //",
    "T09ksnarm_u:232": " ityekīkṛtya tasyāgre bhāṇḍopaskaraṇaṃ yayau /",
    "T09ksnarm_u:233": " itastataḥ samānītamapunardānacetasā // KNarm_1.113 //",
    "T09ksnarm_u:234": " uccaiḥkṛtalatāpāṇirbhāṭakānītaghoṭakaḥ /",
    "T09ksnarm_u:235": " jhāṅkārapārṣṇiprahatirvadanenāñcatā muhuḥ // KNarm_1.114 //",
    "T09ksnarm_u:236": " santarjayanniva janaṃ jyo..rtamiva kurvatā /",
    "T09ksnarm_u:237": " śithilasthūlavasanaḥ sa yayau puramutphalan // KNarm_1.115 //",
    "T09ksnarm_u:238": " praviveśa tato grāmaṃ sudhautasitakarpaṭaḥ /",
    "T09ksnarm_u:239": " kṣayāya grāmyamatsyānāṃ vṛddho baka ivāgataḥ // KNarm_1.116 //",
    "T09ksnarm_u:240": " atha bhojanacaryādivyapadeśaiḥ sahasraśaḥ /",
    "T09ksnarm_u:241": " tasya yakṣeśvarasyeva nidhānānyāyayuḥ puraḥ // KNarm_1.117 //",
    "T09ksnarm_u:242": " yogī haraṇacintāsu prayogī bhūrjayojane /",
    "T09ksnarm_u:243": " viyogī nijadārāṇāṃ bhogī narakasampadām // KNarm_1.118 //",
    "T09ksnarm_u:244": " nopayogī phalotpattau doṣodyogī tu kevalam /",
    "T09ksnarm_u:245": " aśo[kaḥ] satataṃ rogī niyogī jayati prabhuḥ // KNarm_1.119 //",
    "T09ksnarm_u:246": " vṛkṣārohasahasreṣu prāyaḥklāntaśateṣu ca /",
    "T09ksnarm_u:247": " grāme tasya vipanneṣu narakapratimābhavat // KNarm_1.120 //",
    "T09ksnarm_u:248": " gavāṃ daṇḍāya yaścakre nidhanāvadhibandhanam /",
    "T09ksnarm_u:249": " kā nāma gaṇanā tasya nṛṣu sarvāparādhiṣu // KNarm_1.121 //",
    "T09ksnarm_u:250": " sarvasvaharaṇaṃ bandho nigraho gṛhabhañjanam /",
    "T09ksnarm_u:251": " iti tasya mukhādghoraṃ na cacāla vacaḥ sadā // KNarm_1.122 //",
    "T09ksnarm_u:252": " pañcaṣāḥ satataṃ tasya karabhā iva bhārikāḥ /",
    "T09ksnarm_u:253": " ghṛtamākṣikadīnāramaricārdrakasaindhavam // KNarm_1.123 //",
    "T09ksnarm_u:254": " mudgakambalamāyūropānanmeṣavihaṅgamam /",
    "T09ksnarm_u:255": " bisadrākṣāmadhughaṭākṣoṭaparyaṅkapīṭhikam // KNarm_1.124 //",
    "T09ksnarm_u:256": " kāṃsyatāmrāyasānekagṛhopaskaraṇādikam /",
    "T09ksnarm_u:257": " ninyustattadaviśrāntā gṛhaṃ yaccāvadadvacaḥ // KNarm_1.125 //",
    "T09ksnarm_u:258": " daṇḍatyājanalekhāṃśca sa prāptānsvāmino 'ntikāt /",
    "T09ksnarm_u:259": " sādhikṣepaṃ sathūtkāraṃ cakāra tilaśo nakhaiḥ // KNarm_1.126 //",
    "T09ksnarm_u:260": " nityaṃ māṃsaghṛtāhāraḥ sa rājapuruṣe sthite /",
    "T09ksnarm_u:261": " bhuṅkte vilavaṇaṃ dambhādeko mudgapaladvayam // KNarm_1.127 //",
    "T09ksnarm_u:262": " %% iti mārgapatirvyāpāriko vā /",
    "T09ksnarm_u:263": " nirasya mūladiviraṃ cauryāṇāmacikitsakam /",
    "T09ksnarm_u:264": " cakāra vārikaṃ so 'tha cikitsācaturaṃ param // KNarm_1.128 //",
    "T09ksnarm_u:265": " sa mukto bandhanāttena kṣipraṃ dvādaśavārṣikāt /",
    "T09ksnarm_u:266": " lilekha kūṭakapaṭaṃ prakaṭākṣarakovidaḥ // KNarm_1.129 //",
    "T09ksnarm_u:267": " kṛttāṅguṣṭhaḥ sa vāmena pāṇinā diviro rahaḥ /",
    "T09ksnarm_u:268": " khala..sya gṛhaṃ gatvā vidadhe bhūrjayojanam // KNarm_1.130 //",
    "T09ksnarm_u:269": " gṛhītvā madyakalaśaṃ sa jānuyugalāntare /",
    "T09ksnarm_u:270": " muhurmuhuḥ parimitaṃ pibanbahutaraṃ śanaiḥ // KNarm_1.131 //",
    "T09ksnarm_u:271": " lilekha cīrīcītkāratāraṃ kalamarekhayā /",
    "T09ksnarm_u:272": " antyāṅgulyā sanirghoṣaṃ lālayotpuṃsitākṣaraḥ // KNarm_1.132 //",
    "T09ksnarm_u:273": " vilumpanvipragodevanityanaimittikavyayam /",
    "T09ksnarm_u:274": " śrīcarmakāraguruṇā rugṇanāthena bhāṣitam // KNarm_1.133 //",
    "T09ksnarm_u:275": " śivabhaktibharākrandaṃ muhurgāyankharasvaraḥ /",
    "T09ksnarm_u:276": " yūkāḥ piṣannakhāgreṇa muhuruccitya kambalāt // KNarm_1.134 //",
    "T09ksnarm_u:277": " muhurniḥśvasya niḥśvasya nindansaṃsāraceṣṭitam /",
    "T09ksnarm_u:278": " vyayena sa samīkurvanpraveśaṃ harṣanirbharaḥ // KNarm_1.135 //",
    "T09ksnarm_u:279": " āviṣṭa iva vetālaścakampe madyaghūrṇitaḥ /",
    "T09ksnarm_u:280": " utsaratpaṭalīmiśrakaṅkāvalayamālitaḥ // KNarm_1.136 //",
    "T09ksnarm_u:281": " sthūlabhūrjaphaḍatkārasphāravādyarasākulaḥ /",
    "T09ksnarm_u:282": " karparīcchidraniryātavyāvalgivṛṣaṇadvayaḥ // KNarm_1.137 //",
    "T09ksnarm_u:283": " luṭhatpūrṇamaṣībhāṇḍacchaṭācchuritavigrahaḥ /",
    "T09ksnarm_u:284": " nanarta diviraḥ kṣībo nagno bhagnabṛsīghaṭaḥ // KNarm_1.138 //",
    "T09ksnarm_u:285": " dhūsaro maladigdhāṅgaḥ sa piśāca ivotthitaḥ /",
    "T09ksnarm_u:286": " janajīvāpahāreṇa nananda madanirbharaḥ // KNarm_1.139 //",
    "T09ksnarm_u:287": " kakṣākuṭṭanasaṅghaṭṭaṭāṃkārā..jakāriṇaḥ /",
    "T09ksnarm_u:288": " skandhavādyarasaḥ ko 'pi tasyābhūnnirjane ciram // KNarm_1.140 //",
    "T09ksnarm_u:289": " %% iti grāmadiviraḥ /",
    "T09ksnarm_u:290": " vyāpṛto 'pyaniśaṃ tena divireṇāpahāriṇā /",
    "T09ksnarm_u:291": " vātenevānalaḥ sārdhaṃ jajvāla janakānanam // KNarm_1.141 //",
    "T09ksnarm_u:292": " acirādatha saṃvṛtte gṛhe tasya mahādhane /",
    "T09ksnarm_u:293": " alaṅkṛtā mālyavatī tāmbūladalanavratā // KNarm_1.142 //",
    "T09ksnarm_u:294": " gṛhiṇī darpaṇaparā rājamārgāvalokinī /",
    "T09ksnarm_u:295": " babhāra tadvirahitā bhūpālalalanāmadam // KNarm_1.143 //",
    "T09ksnarm_u:296": " hāro bhārāyate hematāṭaṅkaṃ me na vallabham /",
    "T09ksnarm_u:297": " dhigvaṇigvanitāyogyāṃ gurvīṃ kanakasūtrikām // KNarm_1.144 //",
    "T09ksnarm_u:298": " ekaivaikāvalī kāntā laliteyaṃ priyā mama /",
    "T09ksnarm_u:299": " iti darpagirā tasyā nābhavat kasya vismayaḥ // KNarm_1.145 //",
    "T09ksnarm_u:300": " aho bhagavatī kāryasarvasiddhipradā maṣī /",
    "T09ksnarm_u:301": " aho prabalavānko 'pi kalamaḥ kamalāśrayaḥ // KNarm_1.146 //",
    "T09ksnarm_u:302": " yā papau yācitaṃ cāmaṃ bhagnasyūtāśmabhājane /",
    "T09ksnarm_u:303": " tayaiva pīyate raupyapātre kastūrikāmadhu // KNarm_1.147 //",
    "T09ksnarm_u:304": " ityadhastāṃ samālokya harmye kāyasthasundarīm /",
    "T09ksnarm_u:305": " tatprātiveśmikasutāḥ kulīnā jaguraṅganāḥ // KNarm_1.148 //",
    "T09ksnarm_u:306": " [iti] narmamālāyāṃ prathamaḥ parihāsaḥ //",
    "T09ksnarm_u:307": " dvitīyaḥ parihāsaḥ sāpi bālakuraṅgākṣī yauvanena pramāthinā /",
    "T09ksnarm_u:308": " bhidyamāneva darpeṇa na dadarśa vasundharām // KNarm_2.1 //",
    "T09ksnarm_u:309": " śvaśrūjanaviruddhā sā taruṇaprātiveśmikā /",
    "T09ksnarm_u:310": " parihāsakathāśīlā gītavādyānurāgiṇī // KNarm_2.2 //",
    "T09ksnarm_u:311": " cārusaurabhaliptāṅgī na sā jagrāha kañcukam /",
    "T09ksnarm_u:312": " darśayantī stanābhogamardhasrastaśiroṃśukā // KNarm_2.3 //",
    "T09ksnarm_u:313": " jṛmbhamāṇā parāvṛttya sācīkṛtavilocanā /",
    "T09ksnarm_u:314": " janamaikṣata lolākṣī valitatrivalīlatā // KNarm_2.4 //",
    "T09ksnarm_u:315": " ayatnasādhyāṃ tāṃ vīkṣya viṭā lalitalocanām /",
    "T09ksnarm_u:316": " babhramustadgṛhopānte nirvyāpāragatāgatāḥ // KNarm_2.5 //",
    "T09ksnarm_u:317": " ciraṃ tadarthinaścitravastra*veṣavibhūṣitāḥ /",
    "T09ksnarm_u:318": " sugandhitailatāmbūladhūpādivyayakāriṇaḥ // KNarm_2.6 //",
    "T09ksnarm_u:319": " niyogidhanabaddhāśāḥ strīratnaprāptisotsukāḥ /",
    "T09ksnarm_u:320": " sasmitākṣinikocādivikāraśatakāriṇaḥ // KNarm_2.7 //",
    "T09ksnarm_u:321": " tajjñairapyaparijñātapadāśchidrapratīkṣiṇaḥ /",
    "T09ksnarm_u:322": " daṃśakāmā bhujaṅgāste līlākuṭilagāminaḥ // KNarm_2.8 //",
    "T09ksnarm_u:323": " śūnyāṃ devakuṭīṃ gatvā prasiddhāḥ pāradārikāḥ /",
    "T09ksnarm_u:324": " dvitrāstatsaṅgamopāyaṃ prātiveśmyā vyacintayan // KNarm_2.9 //",
    "T09ksnarm_u:325": " eko 'vadattatra viṭaḥ sulabhaiṣā na saṃśayaḥ /",
    "T09ksnarm_u:326": " khalvāṭaṃ tundilaṃ vṛddhaṃ svapatiṃ sahate katham // KNarm_2.10 //",
    "T09ksnarm_u:327": " nityapravāsinaṃ lubdhamīrṣyāluṃ suratāsaham /",
    "T09ksnarm_u:328": " mattacchāgamadāmodaṃ bahalaṣṭhīvinaṃ śaṭham // KNarm_2.11 //",
    "T09ksnarm_u:329": " sutoparodhovandhyāyā nāsyā na ca vayaḥkṣayaḥ /",
    "T09ksnarm_u:330": " na ca duḥkhābhibhūtāsau rāgadagdhā na lakṣyate // KNarm_2.12 //",
    "T09ksnarm_u:331": " etairhi doṣairnāyānti duḥśīlā api yoṣitaḥ /",
    "T09ksnarm_u:332": " aparaḥ prāha bhavatā sābhiprāyaṃ vicintitam /",
    "T09ksnarm_u:333": " pratyāsattyā paricaye kintu yatno vidhīyatām // KNarm_2.13 //",
    "T09ksnarm_u:334": " vivāhayajñatīrthādidevayātrotsavairvinā /",
    "T09ksnarm_u:335": " na labhyate paricayaḥ paradāropasarpaṇe // KNarm_2.14 //",
    "T09ksnarm_u:336": " suciraṃ prekṣaṇaṃ lolakuntalottālanaṃ muhuḥ /",
    "T09ksnarm_u:337": " tatsambaddhāḥ sāpadeśāḥ kathāstyāgaprakāśanam // KNarm_2.15 //",
    "T09ksnarm_u:338": " bhogasaubhāgyayaśasāṃ prasiddhipratipādanam /",
    "T09ksnarm_u:339": " mandamandaṃ vacaḥ svairaṃ tadvākyaśravaṇādaraḥ // KNarm_2.16 //",
    "T09ksnarm_u:340": " tanmukhanyastanayanaṃ cumbanāliṅganaṃ śiśoḥ /",
    "T09ksnarm_u:341": " śilpasampādanaṃ cāsyā vastrālaṅkara*ṇekṣitam // KNarm_2.17 //",
    "T09ksnarm_u:342": " jāte paricaye mālyatāmbūlādisamarpaṇam /",
    "T09ksnarm_u:343": " bhittau nipīḍanaṃ gāḍhaṃ vijane paricumbanam // KNarm_2.18 //",
    "T09ksnarm_u:344": " guhyasparśo ratiśceti śīlavidhvaṃsayuktayaḥ /",
    "T09ksnarm_u:345": " itthaṃ kā nāma na mayā kṛtā śīlaparāṅmukhī // KNarm_2.19 //",
    "T09ksnarm_u:346": " niyogibhāryā labhyaiva sarvadā gamanonmukhī /",
    "T09ksnarm_u:347": " %% iti pāradārikaḥ /",
    "T09ksnarm_u:348": " athāvadattṛtīyo 'pi svādhīnaṃ sarvameva naḥ /",
    "T09ksnarm_u:349": " kintvatra vidhivaimukhyād vighnaḥ samupalakṣyate // KNarm_2.20 //",
    "T09ksnarm_u:350": " yo 'yaṃ tīkṣṇākṣapaṭale citraguptaviceṣṭitaḥ /",
    "T09ksnarm_u:351": " niḥśeṣajīvanātaṅkavidhāyī nirguṭāntakaḥ // KNarm_2.21 //",
    "T09ksnarm_u:352": " bhārakocchṛṅkhalāyāsakhaṇḍalekhyādiyuktibhiḥ /",
    "T09ksnarm_u:353": " nirguṭāḥ prāpitā yena gopālapaśupālatām // KNarm_2.22 //",
    "T09ksnarm_u:354": " na kālo yadi nāmāsau tat kiṃ jīvanahṛnnṛṇām /",
    "T09ksnarm_u:355": " pakṣā .. .. .. .. .. ścettatkimekāṅganāśanaḥ // KNarm_2.23 //",
    "T09ksnarm_u:356": " kiyanto 'dya mṛtāḥ kutra pṛcchanniti muhurmuhuḥ /",
    "T09ksnarm_u:357": " mṛtajīvī śvatulyo 'sau bhuṅkte kāpālikavratam // KNarm_2.24 //",
    "T09ksnarm_u:358": " haraṇodyatahasto 'sau sādhūnāmapi vartane /",
    "T09ksnarm_u:359": " sadoṣairdīyate 'smābhirna[ra]kāya tilāñjaliḥ // KNarm_2.25 //",
    "T09ksnarm_u:360": " yadyapyasau snuṣākāmī kalyapālakulojjvalaḥ /",
    "T09ksnarm_u:361": " tathāpi sarvaḥ sarvajñaḥ paradoṣānudarśane // KNarm_2.26 //",
    "T09ksnarm_u:362": " athavāstyeva me mitraṃ śaktimānrājavallabhaḥ /",
    "T09ksnarm_u:363": " vāṅmātreṇaiva naḥ sarvaṃ saṃrakṣiṣyati jīvanam // KNarm_2.27 //",
    "T09ksnarm_u:364": " agāradāhino dhenustrīśiśubrāhmaṇāntakāḥ /",
    "T09ksnarm_u:365": " bahavo rakṣitāstena digvārtāmātrasevakāḥ // KNarm_2.28 //",
    "T09ksnarm_u:366": " %% iti jīvanadiviraḥ /",
    "T09ksnarm_u:367": " gṛhaṃ niyogikāntāyāḥ praviśatyatinirbharam /",
    "T09ksnarm_u:368": " eṣā śramaṇikā nityaṃ kuṭṭanī vajrayoginī // KNarm_2.29 //",
    "T09ksnarm_u:369": " yā mātā vaśyayogānāṃ jārāṇāṃ siddhadūtikā /",
    "T09ksnarm_u:370": " naropapattidīkṣāsu strīṇāṃ samayadevatā // KNarm_2.30 //",
    "T09ksnarm_u:371": " arundhatīmapi kṣipraṃ pratārayati līlayā /",
    "T09ksnarm_u:372": " purāṇapuṃścalī sā hi jāhnavīṃ manyate tṛṇam // KNarm_2.31 //",
    "T09ksnarm_u:373": " sā samīhitamasmākamacireṇa vidhāsyati /",
    "T09ksnarm_u:374": " ityuktvā te yayurdhūrtā vṛddhaśramaṇikāgṛham // KNarm_2.32 //",
    "T09ksnarm_u:375": " śramaṇikā /",
    "T09ksnarm_u:376": " kadācidatha tāmeva harmye hariṇalocanām /",
    "T09ksnarm_u:377": " sattrabhojanapūrṇāṅgaḥ punarāyātayauvanaḥ // KNarm_2.33 //",
    "T09ksnarm_u:378": " nirdagdhacandanasphāratilakaḥ pṛthujūṭabhṛt /",
    "T09ksnarm_u:379": " māyūropānadāmandamandarārāvagarvitaḥ // KNarm_2.34 //",
    "T09ksnarm_u:380": " kakṣāntasaṃvṛtapaṭo brāhmaṇānapi na spṛśan /",
    "T09ksnarm_u:381": " re re dāsīsutetyādi janaṃ kopena bhartsayan // KNarm_2.35 //",
    "T09ksnarm_u:382": " malapatraṃ vahanmūrkho dadarśa maṭhadaiśikaḥ /",
    "T09ksnarm_u:383": " sahasā vismayāviṣṭo daṣṭo makaraketunā // KNarm_2.36 //",
    "T09ksnarm_u:384": " niyogigṛhabālānāmupādhyāyamupetya saḥ /",
    "T09ksnarm_u:385": " āyayau māsamūlyena nityamakṣaraśikṣakaḥ // KNarm_2.37 //",
    "T09ksnarm_u:386": " labdhapraveśastāmeva dhyāyandhū[rtaḥ] papāṭha saḥ /",
    "T09ksnarm_u:387": " jānannapi lipiṃ sarvāmoṃkāramalikhacchanaiḥ // KNarm_2.38 //",
    "T09ksnarm_u:388": " kautukādgṛhanārībhirvṛtastasthau tadunmukhaḥ /",
    "T09ksnarm_u:389": " upādhyāyo 'pi dīnāragaṇanāṃ vidadhaddhiyā // KNarm_2.39 //",
    "T09ksnarm_u:390": " aṣṭāvatārastotreṇa sarvajña iva garvitaḥ /",
    "T09ksnarm_u:391": " daiśikaṃ pāṭhayāmīti so 'bhūdadhikamuddhataḥ // KNarm_2.40 //",
    "T09ksnarm_u:392": " pāntu no bhagavatpādā jaghanyajanavatsalāḥ /",
    "T09ksnarm_u:393": " paralokasya hantāro gamane kṣemakāriṇaḥ // KNarm_2.41 //",
    "T09ksnarm_u:394": " bhābhūto kuṅkumārdrau ^ ^ ^ ^ ^ _ rainaisaddṛśau",
    "T09ksnarm_u:395": " _ _ _ _ ^ _ _ ^ ^ ^ musimusi lakṣaṇau phenaparvau /",
    "T09ksnarm_u:396": " _ _ _ _ ^ _ _ maṇikanakadharau divyagandhānuliptau saṅgrāmeṇa praviṣṭau palupa ^ ^ ^ nau labhyatāṃ rājyalakṣmīḥ // KNarm_2.42",
    "T09ksnarm_u:397": " gaṅgāyamunayorbilvavṛṣabhaṃ *pūrṇakumbhayoḥ /",
    "T09ksnarm_u:398": " pañcacandana lī paṭṭabandhaṃ bhaviṣyati (?) // KNarm_2.43 //",
    "T09ksnarm_u:399": " ityādi dattvā bālānāṃ nityaṃ phalahakeṣu saḥ /",
    "T09ksnarm_u:400": " varṣaṃ tiṣṭhati niḥśaṃko gaṇayanmāsavetanam // KNarm_2.44 //",
    "T09ksnarm_u:401": " kartanaṃ likhanaṃ sūcīpaṭṭikāvānamauṣadham /",
    "T09ksnarm_u:402": " kurvanna *vetti purataḥ sthitānno vā kumārakān // KNarm_2.45 //",
    "T09ksnarm_u:403": " upādhyāyetyabhihito vakti krodhāgninā jvalan /",
    "T09ksnarm_u:404": " gāndharvikaścarmakṛdvā kiṃ tavāsmīti niṣṭhuraḥ // KNarm_2.46 //",
    "T09ksnarm_u:405": " %% iti dārkopādhyāyaḥ /",
    "T09ksnarm_u:406": " sasmitaṃ sasmitālāpaṃ muhurgoṣṭhīvidhāyinam /",
    "T09ksnarm_u:407": " niyogikāntā paśyantī daiśikaṃ nācalat tataḥ // KNarm_2.47 //",
    "T09ksnarm_u:408": " sa bhāṣāṃ buddhyamāno 'pi tattatstrībhirudāhṛtām /",
    "T09ksnarm_u:409": " kiṃ bhaṇantīti papraccha prollasadbhrūlato muhuḥ // KNarm_2.48 //",
    "T09ksnarm_u:410": " sa tābhirnarmasotprāsasādhikṣepaviḍambanaiḥ /",
    "T09ksnarm_u:411": " āyāsyamāno mattābhirabhūtprahasitānanaḥ // KNarm_2.49 //",
    "T09ksnarm_u:412": " nāyaṃ kiñcinmahābhāgo jānāti na ca budhyate /",
    "T09ksnarm_u:413": " iti no bhejire lajjā vivastrā api tasya tāḥ // KNarm_2.50 //",
    "T09ksnarm_u:414": " ṛṣyaśṛṅgavrataḥ so 'tha vi .. .. .. .. .. .. .. /",
    "T09ksnarm_u:415": " tāsāṃ goṣṭhīrasābhijñaḥ stanau pasparśa pāṇinā // KNarm_2.51 //",
    "T09ksnarm_u:416": " sa bījāśva ivotsṛṣṭo vaḍavāmaṇḍale yuvā /",
    "T09ksnarm_u:417": " siṣeve lalanāḥ sarvāḥ proṣitasya niyoginaḥ // KNarm_2.52 //",
    "T09ksnarm_u:418": " bhrātṛjāyāṃ svasāraṃ ca tāṃ ca bhāryāṃ mṛgīdṛśam /",
    "T09ksnarm_u:419": " anyāścāsya sadā svairamakāmayata daiśikaḥ // KNarm_2.53 //",
    "T09ksnarm_u:420": " tāstena jāraguruṇā kṛtadīkṣā varāṅganāḥ /",
    "T09ksnarm_u:421": " babhūvuḥ sarvagāminyo nirvikalpavrate sthitāḥ // KNarm_2.54 //",
    "T09ksnarm_u:422": " %% iti maṭhadaiśikaḥ /",
    "T09ksnarm_u:423": " tayā śramaṇikādūtyā tataste 'pi kṛtodyamāḥ /",
    "T09ksnarm_u:424": " dhūrtāḥ svādhīnatāṃ prāptāṃ svairiṇīṃ tāṃ siṣevire // KNarm_2.55 //",
    "T09ksnarm_u:425": " athādhikārī taruṇīṃ sotkaṇṭhastāṃ smaranpriyām /",
    "T09ksnarm_u:426": " bhṛtavastro viveśāśu mithyāgrāmacikitsayā // KNarm_2.56 //",
    "T09ksnarm_u:427": " sa sevārthaṃ samānītaghṛtamākṣikasarpiṣā /",
    "T09ksnarm_u:428": " bhārikairdhanikairbhītyā nagaraṃ samapūrayat // KNarm_2.57 //",
    "T09ksnarm_u:429": " prāptaṃ vilokya sucirāttaṃ dṛṣṭānekakāmukā /",
    "T09ksnarm_u:430": " pīvaraṃ grāmyamāsannarogaṃ pūrṇamivāmbunā // KNarm_2.58 //",
    "T09ksnarm_u:431": " tāṃ ca meṣaghṛtāmikṣākilāṭamadhusampadam /",
    "T09ksnarm_u:432": " rurodaikena netreṇa jahāsānyena tadvadhūḥ // KNarm_2.59 //",
    "T09ksnarm_u:433": " idaṃ suruciraṃ vastraṃ krītamābharaṇañca te /",
    "T09ksnarm_u:434": " tasyetivādino dṛptā sā cakre sarvamaśrutam // KNarm_2.60 //",
    "T09ksnarm_u:435": " sā śirovedanāvyājanibaddhābhyaṅgapaṭṭikā /",
    "T09ksnarm_u:436": " stanantī sasvanaṃ patyurnābhavatpārśvavartinī // KNarm_2.61 //",
    "T09ksnarm_u:437": " tato vācāla[vā]cālamālākalakalākule /",
    "T09ksnarm_u:438": " gṛhe tasyābhavadvyagragrāma[dā]se mahotsavaḥ // KNarm_2.62 //",
    "T09ksnarm_u:439": " dinānte bahubhaktāśī lohitāsavadurmadaḥ /",
    "T09ksnarm_u:440": " niyogī śayane tasthau kumbhakarṇa ivāparaḥ // KNarm_2.63 //",
    "T09ksnarm_u:441": " atha kṛcchrādivābhyetya rātriśeṣe tadaṅganā /",
    "T09ksnarm_u:442": " āliṅgane samudvignā cumbane valitānanā // KNarm_2.64 //",
    "T09ksnarm_u:443": " rundhānā jaghanasparśamūrusvastikaniścalā /",
    "T09ksnarm_u:444": " gṛhavyāpārakhinneva nidrāṃ cakre mudhaiva sā // KNarm_2.65 //",
    "T09ksnarm_u:445": " tataḥ prabhāte prasṛte bhūrjabhāṇḍādike puraḥ /",
    "T09ksnarm_u:446": " vadantī sarvagātreṣu śūlaṃ sāpyakarotklamam // KNarm_2.66 //",
    "T09ksnarm_u:447": " athāhūtaḥ parijanairvaidyo madyāmiṣapriyaḥ /",
    "T09ksnarm_u:448": " nidhiṃ hastagataṃ daivānmanyamānaḥ samāyayau // KNarm_2.67 //",
    "T09ksnarm_u:449": " %% sabhārtṛkā /",
    "T09ksnarm_u:450": " namo vidyāvihīnāya vaidyāyāvadyakāriṇe /",
    "T09ksnarm_u:451": " nihatānekalokāya *sarpāyevāpamṛtyave // KNarm_2.68 //",
    "T09ksnarm_u:452": " bhrānto gṛhaśataṃ tūrṇaṃ bhārākrānta ivocchvasan /",
    "T09ksnarm_u:453": " lalāṭasvedasalilaṃ pāṇinā vikṣipanmuhuḥ // KNarm_2.69 //",
    "T09ksnarm_u:454": " vahannauṣadhasaṅketanāmasaṃyogacīrikām /",
    "T09ksnarm_u:455": " kṛtāntādhikṛtasyāgrādyaḥ prāyastha ivāgataḥ // KNarm_2.70 //",
    "T09ksnarm_u:456": " cikitsako 'rthaprāṇānāṃ vyādhīnāmacikitsakaḥ /",
    "T09ksnarm_u:457": " ājīvamīśvaraḥ śūlī yena na tyajyate janaḥ // KNarm_2.71 //",
    "T09ksnarm_u:458": " sa vaidyaḥ kālakūṭo vā vyālo vetāla eva vā /",
    "T09ksnarm_u:459": " bhūyasā yāti māṃsena yaḥ kṣipramanukūlatām // KNarm_2.72 //",
    "T09ksnarm_u:460": " sa vaidya eva kupito vāyurāyuḥkṣayaṅkaraḥ /",
    "T09ksnarm_u:461": " hastasparśena trimalakṣālakaḥ kṣapitendriyaḥ // KNarm_2.73 //",
    "T09ksnarm_u:462": " kṛcchrasannyāsakṛtpuṃsāṃ prāṇācāryaḥ kimucyate /",
    "T09ksnarm_u:463": " sthitaṃ bhuktaṃ nu pītaṃ nu vaidyeneti pralāpinaḥ // KNarm_2.74 //",
    "T09ksnarm_u:464": " yā .. vidhatte yatnena bhiṣagārtopajīvakaḥ /",
    "T09ksnarm_u:465": " nagarotsavayātrāsu vivāheṣvatibhojanāt /",
    "T09ksnarm_u:466": " janatā yāti yanmāndyaṃ tadvaidyasya śaneḥ phalam // KNarm_2.75 //",
    "T09ksnarm_u:467": " guhyāṅgasparśakṛtstrīṇāṃ bahvāśī jīvitāpahaḥ /",
    "T09ksnarm_u:468": " nṛṇāṃ tridoṣakṛtsatyaṃ vaidya eva na tu jvaraḥ // KNarm_2.76 //",
    "T09ksnarm_u:469": " vidyāvirahitā vaidyāḥ kāyasthāḥ prabhaviṣṇavaḥ /",
    "T09ksnarm_u:470": " durācārāśca guravaḥ prajānāṃ kṣayahetavaḥ // KNarm_2.77 //",
    "T09ksnarm_u:471": " upasṛtya sa pasparśa stanau tasyāḥ susaṃhatau /",
    "T09ksnarm_u:472": " kaṭhinau satatasparśau khalaḥ khalatarāviva // KNarm_2.78 //",
    "T09ksnarm_u:473": " laṅghanaṃ sahate naiṣā hitaṃ śūle na vṛṃhaṇam /",
    "T09ksnarm_u:474": " karotu mama cintāsu sarvāhāraṃ mayā saha // KNarm_2.79 //",
    "T09ksnarm_u:475": " jaḍā hyasyāḥ sthitā buddhirdhātuśca viṣamaḥ sthitaḥ /",
    "T09ksnarm_u:476": " {tasmātsnigdhā dadhi} pūrvamatra yojyaṃ saśarkaram // KNarm_2.80 //",
    "T09ksnarm_u:477": " ityukte vaidyanāthena strībhiḥ tūrṇaṃ sasambhramam /",
    "T09ksnarm_u:478": " āhūtaḥ pādapatanairjyotirgaṇaka āyayau // KNarm_2.81 //",
    "T09ksnarm_u:479": " %% vaidyaḥ /",
    "T09ksnarm_u:480": " jyotiḥśāstravide tasmai namo 'stu jñānacakṣuṣe /",
    "T09ksnarm_u:481": " varṣaṃ pṛcchatyavarṣaṃ vā dhīvarānyo vinaṣṭadhīḥ // KNarm_2.82 //",
    "T09ksnarm_u:482": " grahanakṣatratārāṇāṃ saṃkhyāne 'pyakṛtaśramaḥ /",
    "T09ksnarm_u:483": " atītānāgatajñānadambhāya malapatrabhṛt // KNarm_2.83 //",
    "T09ksnarm_u:484": " tava varṣatrayīmadhye kaścidvittavyayo bhavet /",
    "T09ksnarm_u:485": " jvaraśca netrapīḍā ca lābhāṃśo 'pyavicintitaḥ // KNarm_2.84 //",
    "T09ksnarm_u:486": " na kaścidupakāraṃ te manyate śatravaśca te /",
    "T09ksnarm_u:487": " santi tebhyo bhayaṃ deharakṣāyāṃ naiva bādhate // KNarm_2.85 //",
    "T09ksnarm_u:488": " durbalo dṛśyase bhrātaryūṣaṃ na kuruṣe katham /",
    "T09ksnarm_u:489": " apyasti kāmalā nūnaṃ tāṃ mantreṇa nudāmyaham // KNarm_2.86 //",
    "T09ksnarm_u:490": " iti sādhāraṇajñānamantravaidyakamiśritam /",
    "T09ksnarm_u:491": " jyotiḥśāstraṃ vigaṇayanyo muṣṇāti jaḍāśayān // KNarm_2.87 //",
    "T09ksnarm_u:492": " prāṅniyogivadhūvṛttaṃ jānannapi janaśrutam /",
    "T09ksnarm_u:493": " dhūrto dhūlipaṭe cakre rāśicakraṃ mudhaiva saḥ // KNarm_2.88 //",
    "T09ksnarm_u:494": " kṣipte niyoginā tatra dīnārakusumotkare /",
    "T09ksnarm_u:495": " dambhastabdhaściraṃ tasthau svāṅgulīgaṇanāparaḥ // KNarm_2.89 //",
    "T09ksnarm_u:496": " tato 'vadanmandamandaṃ protkṣiptabhrūlato muhuḥ /",
    "T09ksnarm_u:497": " iyamāpāṇḍuramukhī ratikāmena pīḍitā // KNarm_2.90 //",
    "T09ksnarm_u:498": " durnivāraśca nārīṇāṃ piśāco ratirāgakṛt /",
    "T09ksnarm_u:499": " punaḥ śūnyagṛhe snātā guhyakena nirambarā /",
    "T09ksnarm_u:500": " gṛhītetyatra paśyāmi cakre śukrasamāgamāt // KNarm_2.91 //",
    "T09ksnarm_u:501": " %% iti gaṇakaḥ /",
    "T09ksnarm_u:502": " tataḥ prayāte gaṇake cintite śukrapūjane /",
    "T09ksnarm_u:503": " niryatpalālapūlīkaḥ pādato dhūlidhūsaraḥ // KNarm_2.92 //",
    "T09ksnarm_u:504": " dāmabaddhakaṭirgrāmyaḥ śīrṇaniṣka .. .. lakaḥ /",
    "T09ksnarm_u:505": " visṛṣṭaṃ tatsahāyena dadau lekhaṃ niyoginaḥ // KNarm_2.93 //",
    "T09ksnarm_u:506": " eḍikāvyapadeśena gāvaḥ pādairhṛtā daśa /",
    "T09ksnarm_u:507": " tāsāṃ madhyān mṛtāḥ pañca pañca śeṣāḥ sthitāḥ khale // KNarm_2.94 //",
    "T09ksnarm_u:508": " tanmuktaye tvarāyātāḥ sahanto 'pi dinatrayam /",
    "T09ksnarm_u:509": " tadabhāve 'pi lābhaste grāme daṇḍaḥ patiṣyati // KNarm_2.95 //",
    "T09ksnarm_u:510": " ghṛtanāḍīnimittena yaścāsau bandhane dhṛtaḥ /",
    "T09ksnarm_u:511": " so 'pi vipro nirāhārastīkṣṇaḥ pañcatvamāgataḥ // KNarm_2.96 //",
    "T09ksnarm_u:512": " pādāntike ca prahitaṃ tasya pradhanapatrakam /",
    "T09ksnarm_u:513": " baddhaṃ mayā tatkalatraṃ mudritaṃ sakalaṃ gṛham // KNarm_2.97 //",
    "T09ksnarm_u:514": " yānskandhakanimittena prāyasthānparipālakaḥ /",
    "T09ksnarm_u:515": " pradadau māsavṛttyaiva te mayā tadgṛhe dhṛtāḥ // KNarm_2.98 //",
    "T09ksnarm_u:516": " dhānyarāśiḥ prabhūto 'sti tūrṇamāgamyatāmiha /",
    "T09ksnarm_u:517": " tātparyamiti vijñaptāḥ pādā jyeṣṭhārkavāsare // KNarm_2.99 //",
    "T09ksnarm_u:518": " %% khvāśapatiḥ tūṇarakṣako /",
    "T09ksnarm_u:519": " vācayannityasau lekhaṃ tasya karmaṇyatāṃ *tataḥ /",
    "T09ksnarm_u:520": " praśaśaṃsa sahāyasya niyogī harṣanirbharaḥ // KNarm_2.100 //",
    "T09ksnarm_u:521": " so 'bhūtpūrvataraṃ bauddhastato dambhāya vaiṣṇavaḥ /",
    "T09ksnarm_u:522": " rakṣārthamatha bhāryāyā jātakaulāgamādaraḥ // KNarm_2.101 //",
    "T09ksnarm_u:523": " ānināya guruṃ garvadambhalobhaniketanam /",
    "T09ksnarm_u:524": " māyākuhakalaulyānāṃ dīkṣāsamayamaṇḍalam // KNarm_2.102 //",
    "T09ksnarm_u:525": " namaste gurunāthāya dhanadārāpahāriṇe /",
    "T09ksnarm_u:526": " kṣobhiṇe sarvabhakṣāya yakṣāyeva kṣapāśine // KNarm_2.103 //",
    "T09ksnarm_u:527": " *bhālanyastārdhasindūrapattrikāpuṣpagucchakaḥ /",
    "T09ksnarm_u:528": " bi[ndū]pabindunityārdramahālālāṭakarparaḥ // KNarm_2.104 //",
    "T09ksnarm_u:529": " karṇamūlaśikhāmātragrathitasvalpajūṭikaḥ /",
    "T09ksnarm_u:530": " kuṅkumāṅkitakarṇāgraḥ kācarākṣo mahāhanuḥ // KNarm_2.105 //",
    "T09ksnarm_u:531": " khalvāṭo viralaśmaśrurdīrghavākpraskhalankvacit /",
    "T09ksnarm_u:532": " bibhrāṇo vadanaṃ vṛddhamahiṣībhagavibhramam // KNarm_2.106 //",
    "T09ksnarm_u:533": " kṣaṇātpibati yo madyaghaṭaṃ ghaṭaghaṭāravaiḥ /",
    "T09ksnarm_u:534": " tasya kaṇṭhapraṇālasya sthaulyaṃ kenopamīyatām // KNarm_2.107 //",
    "T09ksnarm_u:535": " madyamāṃsadurāmodamalinaṃ yogapaṭṭakam /",
    "T09ksnarm_u:536": " dadhānaḥ stanasampūrṇaṃ vakṣasā *rākṣasākṛtiḥ // KNarm_2.108 //",
    "T09ksnarm_u:537": " sindūrapūrṇagambhīranābhirandhropaśobhitaḥ /",
    "T09ksnarm_u:538": " lopikāpūpa*śapharāmikṣābhṛtamahodaraḥ // KNarm_2.109 //",
    "T09ksnarm_u:539": " madhumāṃsakṛtājīrṇapratyagrāmodaduḥsahān /",
    "T09ksnarm_u:540": " dhūmodgāra*gaḍatkārānmuñcanmegha ivākulaḥ // KNarm_2.110 //",
    "T09ksnarm_u:541": " gururgurutarāvidyāvadyamadyamadāndhadhīḥ /",
    "T09ksnarm_u:542": " ahaṃkāra ivākāramāgataḥ pratyadṛśyata // KNarm_2.111 //",
    "T09ksnarm_u:543": " ākāreṇa gururguruśca vacasā kausīdyamaurkhyairgurur meḍhreṇātigurustathāsyakuharaśmaśrūdarasphigguruḥ",
    "T09ksnarm_u:544": " veśyākāminiyogivañcanaguruḥ sadvṛttaśūnyo guruś citraṃ sarvaguruḥ śivoditamahāśikṣāsu nityaṃ laghuḥ // KNarm_2.112 //",
    "T09ksnarm_u:545": " api nāma sa jāyeta pavitracaritaḥ kṣitau /",
    "T09ksnarm_u:546": " aśaucanidhayo yena guravo nopasevitāḥ // KNarm_2.113 //",
    "T09ksnarm_u:547": " ahaṃpūrvikayā sarve patitāstasya pādayoḥ /",
    "T09ksnarm_u:548": " cakruḥ śirobhirbhūkampaluṭhatpiṭharakabhramam // KNarm_2.114 //",
    "T09ksnarm_u:549": " rakṣāyai nijabhāryāyāḥ sampadāṃ ca vivṛddhaye /",
    "T09ksnarm_u:550": " niyoginā yāgavidhau vijñapto bhagavānguruḥ // KNarm_2.115 //",
    "T09ksnarm_u:551": " likhitvā kuṅkumenāśu svalpasambhāracīrikām /",
    "T09ksnarm_u:552": " hṛṣṭaḥ prātaḥ sameṣyāmītyuktvā prāyātsahānugaiḥ // KNarm_2.116 //",
    "T09ksnarm_u:553": " %% guruḥ /",
    "T09ksnarm_u:554": " śvaśuro yāgasambhāre yatnāhūto niyoginā /",
    "T09ksnarm_u:555": " *pāpī dharmādhikaraṇadiviro 'tha samāyayau // KNarm_2.117 //",
    "T09ksnarm_u:556": " tasmai namo 'stu nagarācāryavaryāya bhogine /",
    "T09ksnarm_u:557": " yasya haste sthitā bhūmiḥ saśailavanakānanā // KNarm_2.118 //",
    "T09ksnarm_u:558": " karoti praśrayaṃ vakti madhuraṃ diviraḥ puraḥ /",
    "T09ksnarm_u:559": " jaracchagalaśṛṅgābhāṃ na ca tyajati vakratām // KNarm_2.119 //",
    "T09ksnarm_u:560": " kalamāṅkitakarṇena bhūrjapatrakapāṇinā /",
    "T09ksnarm_u:561": " āsthānadivireṇeyaṃ grastā bhagavatī mahī // KNarm_2.120 //",
    "T09ksnarm_u:562": " mithyā mahāvarāheṇa daityeṣvāḍambaraḥ kṛtaḥ /",
    "T09ksnarm_u:563": " āsthānadivirairgrastā yadiyaṃ noddhṛtā kṣitiḥ // KNarm_2.121 //",
    "T09ksnarm_u:564": " utthāya veśyāśayanātprabhāte madyaghūrṇitaḥ /",
    "T09ksnarm_u:565": " dhanārthī diviraḥ śastamukhaṃ draṣṭuṃ pratīkṣate // KNarm_2.122 //",
    "T09ksnarm_u:566": " nūnaṃ niśi bhagāpānaṃ karoti diviraḥ sadā /",
    "T09ksnarm_u:567": " prātaḥ prātarmṛdā vaktraṃ kṣālayatyanyathā katham // KNarm_2.123 //",
    "T09ksnarm_u:568": " snāto mṛddarbhatilabhṛtkaroti suciraṃ japam /",
    "T09ksnarm_u:569": " diviraḥ kūṭasaṃketapaṭīpātrāṇi cintayan // KNarm_2.124 //",
    "T09ksnarm_u:570": " vipraṃ puraḥ samāyāntaṃ thūtkṛtya tvaritaḥ punaḥ /",
    "T09ksnarm_u:571": " praviśya gehaṃ niryāti śaṅkamānaḥ parābhavam // KNarm_2.125 //",
    "T09ksnarm_u:572": " śrīkāmo gomayabhrāntyā vandate śvaśakṛtpathi /",
    "T09ksnarm_u:573": " puraścāptāṃ siddhikāmaścaṇḍālīṃ sakaraṇḍakām // KNarm_2.126 //",
    "T09ksnarm_u:574": " suprabhātatarāyātaiḥ sakaṣṭaśaṭilairvṛtaḥ /",
    "T09ksnarm_u:575": " āsthānaṃ yāti kalayanbhṛṣṭamāṃsaṃ sapānakam // KNarm_2.127 //",
    "T09ksnarm_u:576": " bhūrja*peṭalaḍatklinnamaṣī subhṛtabhājanaḥ /",
    "T09ksnarm_u:577": " kathayanniva gandhena bhāvinīṃ narakasthitim // KNarm_2.128 //",
    "T09ksnarm_u:578": " maṣīviṣārdrayā nighnansādhūnkalamadaṃṣṭrayā /",
    "T09ksnarm_u:579": " āsthānajaladherantardiviro makarāyate // KNarm_2.129 //",
    "T09ksnarm_u:580": " tanmaṣīvipruṣastasya dṛśyante kalamacyutāḥ /",
    "T09ksnarm_u:581": " bhuvo viluṇṭhyamānāyāḥ sāñjanāśrukaṇā iva // KNarm_2.130 //",
    "T09ksnarm_u:582": " adhomukhā vimānebhyaḥ patanto divi rodanam /",
    "T09ksnarm_u:583": " kurvanti pitarastasya yo bhuṅkte divirodanam // KNarm_2.131 //",
    "T09ksnarm_u:584": " jāmātuḥ śrīmato dṛṣṭvā sa gṛhaṃ harṣanirbharaḥ /",
    "T09ksnarm_u:585": " acintayatkadāsyāpi ṣaṭirdaivādbhavediti // KNarm_2.132 //",
    "T09ksnarm_u:586": " %% āsthānadiviraḥ /",
    "T09ksnarm_u:587": " tatsaṅgatyāpyadṛśyanta bhūrjabhaṭṭā bhayaṅkarāḥ /",
    "T09ksnarm_u:588": " tadgṛhe kalayanto 'ntastasya sthāvaraviplavam // KNarm_2.133 //",
    "T09ksnarm_u:589": " saṃharanti sadā lokānye sasthāvarajaṅgamān /",
    "T09ksnarm_u:590": " tebhyaḥ pralayakāribhyo bhaṭṭebhyo 'stu namo namaḥ // KNarm_2.134 //",
    "T09ksnarm_u:591": " ṣaṭīpāśasamākṛṣṭaḥ prāpto 'dhikaraṇaṃ bhayāt /",
    "T09ksnarm_u:592": " sādhurnigīryate bhaṭṭairmatsyairiva jale baliḥ // KNarm_2.135 //",
    "T09ksnarm_u:593": " bhaṭṭairbhaṭṭaiḥ sadiviraiḥ śaṭīnipatito janaḥ /",
    "T09ksnarm_u:594": " mucyate nāsthiśeṣo 'pi raktakṣībairiva śvabhiḥ // KNarm_2.136 //",
    "T09ksnarm_u:595": " brāhmaṇyādye hatā naiva rāmeṇa brahmarākṣasāḥ /",
    "T09ksnarm_u:596": " āsthānabhaṭṭāste manye sadā khādanti mānuṣān // KNarm_2.137 //",
    "T09ksnarm_u:597": " kṛtaḥ parājito jetā jayī yaiśca parājitaḥ /",
    "T09ksnarm_u:598": " teṣāṃ svatantravacasāṃ vacasā kena jīvyate // KNarm_2.138 //",
    "T09ksnarm_u:599": " ante narakapālairye vṛtā vetālatāṃ gatāḥ /",
    "T09ksnarm_u:600": " ṣaṭyantaḥkṛtahṛdghaṇṭā bhaṭṭāste kasya nāntakāḥ // KNarm_2.139 //",
    "T09ksnarm_u:601": " paśyannandho vadanmūkaḥ śṛṇvaṃśca badhiro 'dhamaḥ /",
    "T09ksnarm_u:602": " utkocena vinā bhaṭṭaściraṃ nidrāyate śaṭhaḥ // KNarm_2.140 //",
    "T09ksnarm_u:603": " utkocabhakṣaṇaṃ chidraśikṣaṇaṃ sādhutakṣaṇam /",
    "T09ksnarm_u:604": " ṣaṭisandhukṣaṇaṃ kūṭarakṣaṇaṃ bhaṭṭalakṣaṇam // KNarm_2.141 //",
    "T09ksnarm_u:605": " carmakṛnnartakībhrātā saṅgatyā nartako 'bhavat /",
    "T09ksnarm_u:606": " so 'tha gāruḍakalpajñaḥ prayātaḥ sasyapālatām // KNarm_2.142 //",
    "T09ksnarm_u:607": " so 'pi grāmagaṇeśasya prāptaḥ prāsādapālatām /",
    "T09ksnarm_u:608": " sandhivigrahakāyasthacākrikāsevako 'dhamaḥ // KNarm_2.143 //",
    "T09ksnarm_u:609": " bhaṭṭatvamāptavāndūto *draṅgadeśagatāgatāt /",
    "T09ksnarm_u:610": " tasya putrāśca pautrāśca sarve 'dhikaraṇadvijāḥ // KNarm_2.144 //",
    "T09ksnarm_u:611": " kuto 'nyathā bhavatyeṣāṃ vacaścarmakṛtāmiva /",
    "T09ksnarm_u:612": " kakṣe sumahatī bhastrā śaṭidīnārabhājanam // KNarm_2.145 //",
    "T09ksnarm_u:613": " iti adhikaraṇabhaṭṭāḥ sātikā vā /",
    "T09ksnarm_u:614": " iti narmamālāyāṃ dvitīyaḥ parihāsaḥ //",
    "T09ksnarm_u:615": " tṛtīyaḥ parihāsaḥ atha yāgotsave tasminsarve divirabāndhavāḥ /",
    "T09ksnarm_u:616": " alaṅkṛtāśca lalanā niyogigṛhamāyayuḥ // KNarm_3.1 //",
    "T09ksnarm_u:617": " khaṭikā karaṇī haimī pārato ratnamūṭikā /",
    "T09ksnarm_u:618": " sindūrādyā rajobhedāḥ pañcaraṅgakasūtrakam // KNarm_3.2 //",
    "T09ksnarm_u:619": " śālicūrṇaṃ sitacchatraṃ śvetavastraṃ vitānakam /",
    "T09ksnarm_u:620": " nārācāḥ kṣurikā sūtraṃ darpaṇaṃ vīrakartarī // KNarm_3.3 //",
    "T09ksnarm_u:621": " patākā vyajanaṃ kūrcaḥ puṣpalakṣāṇi ṣoḍaśa /",
    "T09ksnarm_u:622": " vārdhanīkalaśau tāmrau tilāstailaṃ mṛgājinam // KNarm_3.4 //",
    "T09ksnarm_u:623": " sruksruvau samidho darbhā lājāḥ siddhārtakā ghṛtam /",
    "T09ksnarm_u:624": " bilvapūgaphalākṣoṭajātīphalayavākṣatam // KNarm_3.5 //",
    "T09ksnarm_u:625": " dhūpakuṅkumakarpūrakautukauṣadhicandanam /",
    "T09ksnarm_u:626": " pādukāpīṭhaparyaṅkaghaṇṭikāghaṭakuṇḍakam // KNarm_3.6 //",
    "T09ksnarm_u:627": " madyamāṃsasurāpūpapalāṇḍuśapharaudanam /",
    "T09ksnarm_u:628": " piṣṭabhṛṣṭarasasvacchabhakṣyarocakamodakam // KNarm_3.7 //",
    "T09ksnarm_u:629": " caṭakāpūrṇapātrāṇi kṣīriṇī kṛsarā dadhi /",
    "T09ksnarm_u:630": " daśa kṛṣṇā daśa śvetāśchāgā meṣāścaturdaśa // KNarm_3.8 //",
    "T09ksnarm_u:631": " bhastrā cetyādisambhāraścīrikālikhitaṃ kṣaṇāt /",
    "T09ksnarm_u:632": " sajjīkṛtaṃ śrīsacivairbhogamitrairniyoginaḥ (?) // KNarm_3.9 //",
    "T09ksnarm_u:633": " tato nityāvadhānena bhagaliṅgavibhūṣitam /",
    "T09ksnarm_u:634": " cakāra maṇḍalaṃ śiṣyaḥ sindūrāntaritāntaram // KNarm_3.10 //",
    "T09ksnarm_u:635": " athātmārāmatādambhamīlitāghūrṇitekṣaṇaḥ /",
    "T09ksnarm_u:636": " gururgṛhītaḥ śiṣyābhyāṃ savyadakṣiṇahastayoḥ // KNarm_3.11 //",
    "T09ksnarm_u:637": " śatamātreṇānuyātaḥ śiṣyāṇāmāyayau śanaiḥ /",
    "T09ksnarm_u:638": " luṇṭhiṃ kartumivātyugro nagarādhipatiḥ svayam // KNarm_3.12 //",
    "T09ksnarm_u:639": " carmakṛtsaunikaścakrī dhīvaro haṭṭatāpasaḥ /",
    "T09ksnarm_u:640": " vṛddhaveśyā kalyapālo madyabhaṭṭo jaradviṭaḥ // KNarm_3.13 //",
    "T09ksnarm_u:641": " pañca nāraṅgakā rugṇāstriṭāṅkāro 'tha pācakaḥ /",
    "T09ksnarm_u:642": " gobhakṣo bhairavācāryaḥ kulācāryo 'tha vāyakaḥ // KNarm_3.14 //",
    "T09ksnarm_u:643": " cūlikākṛtarudrākṣo ghaṭilaśchinnanāsikaḥ /",
    "T09ksnarm_u:644": " mahāvratī bhagamukhaḥ śaivācāryastrighaṇṭikaḥ // KNarm_3.15 //",
    "T09ksnarm_u:645": " nagno velāvratī maunī stotrakṛjjānughaṇṭikaḥ /",
    "T09ksnarm_u:646": " dvitrāśconmattavanitāḥ śvabhiḥ parivṛtāstathā // KNarm_3.16 //",
    "T09ksnarm_u:647": " gūthaliptastathonmatto mantravādī rasāyanī /",
    "T09ksnarm_u:648": " indrajālī latāveśī vijñānī kāmatāttvikaḥ // KNarm_3.17 //",
    "T09ksnarm_u:649": " bhaṭṭāścānye gurordhūrtāḥ pānabhojanasevakāḥ /",
    "T09ksnarm_u:650": " viviśuḥ svinnanaivedyāmodavaktrodakākulāḥ // KNarm_3.18 //",
    "T09ksnarm_u:651": " athāmapakvasaṃhārakāriṇaḥ sarvahāriṇaḥ /",
    "T09ksnarm_u:652": " mattā gurubhaṭṭāścakrustiladhūpaghṛtakṣayam // KNarm_3.19 //",
    "T09ksnarm_u:653": " eko dvau bahavaḥ paścānninyuste bhastrayā tathā /",
    "T09ksnarm_u:654": " śālicūrṇayavākṣoṭabilvārghaghṛtacandanam // KNarm_3.20 //",
    "T09ksnarm_u:655": " %% iti gurubhaṭṭāḥ tataḥ svabhaginī raṇḍā bālaiva vrataśālinī /",
    "T09ksnarm_u:656": " dhṛtā niyoginā yāgaparicaryāvidhau guroḥ // KNarm_3.21 //",
    "T09ksnarm_u:657": " jayatyakhaṇḍaśītāṃśumaṇḍaladyutitaskarī /",
    "T09ksnarm_u:658": " puṇḍarīkamukhī raṇḍā navayauvanamaṇḍitā // KNarm_3.22 //",
    "T09ksnarm_u:659": " madaśauṇḍaṃ samuddaṇḍacaṇḍaṃ sukhakaraṇḍakam /",
    "T09ksnarm_u:660": " vinā caṇḍaratodghṛṣṭaṃ raṇḍā khaṇḍitamānasā // KNarm_3.23 //",
    "T09ksnarm_u:661": " vistīrṇaśroṇipulinā pīvarorukucasthalī /",
    "T09ksnarm_u:662": " hariṇīhārinayanā raṇḍā netrarasāyanam // KNarm_3.24 //",
    "T09ksnarm_u:663": " raṇḍā skandhadvayāsaktamuktakeśī virājate /",
    "T09ksnarm_u:664": " netrotpalamukhāmbhojabhṛṅgavyāpteva padminī // KNarm_3.25 //",
    "T09ksnarm_u:665": " niḥsūtraruciraḥ kaṇṭhaḥ suvarṇasubhago bhagaḥ /",
    "T09ksnarm_u:666": " raṇḍāyāḥ karṇapāśau ca nirābharaṇasundarau // KNarm_3.26 //",
    "T09ksnarm_u:667": " puṣpatāmbūlarahitā raṇḍā santyaktabhūṣaṇā /",
    "T09ksnarm_u:668": " lāvaṇyenātimātreṇa saṃvibhakteva vedhasā // KNarm_3.27 //",
    "T09ksnarm_u:669": " hāreṇa kiṃ sumadhyāyāḥ sukeśyāḥ kusumena kim /",
    "T09ksnarm_u:670": " kimañjanenāyatākṣyā raṇḍāyā maṇḍanena kim // KNarm_3.28 //",
    "T09ksnarm_u:671": " kiṃ dharmo yatra no raṇḍā dhiksukhaṃ raṇḍayā vinā /",
    "T09ksnarm_u:672": " raṇḍāhīno 'stu mā mokṣaḥ prauḍhairityuditaṃ viṭaiḥ // KNarm_3.29 //",
    "T09ksnarm_u:673": " raṇḍā vilokya taruṇaṃ karoti bhrukuṭiṃ mṛṣā /",
    "T09ksnarm_u:674": " kaṇṭhagrahaṃ cintayantī manasā tu prahṛṣyati // KNarm_3.30 //",
    "T09ksnarm_u:675": " saṃsmarantī ratisukhaṃ pīvarorukucasthalī /",
    "T09ksnarm_u:676": " raṇḍā bhagasthalīṃ rātrau mṛdnātyucchvāsinī sadā // KNarm_3.31 //",
    "T09ksnarm_u:677": " vīkṣate taruṇaṃ tiryakkāntaṃ subhagamānatā /",
    "T09ksnarm_u:678": " sravantī nirbharaṃ reto raṇḍā dhenuḥ payo yathā // KNarm_3.32 //",
    "T09ksnarm_u:679": " gauraḥ supīvaro dhatte raṇḍāyā muṇḍito bhagaḥ /",
    "T09ksnarm_u:680": " merorarkahayollīḍhaśaṣpahemataṭabhramam // KNarm_3.33 //",
    "T09ksnarm_u:681": " turagādyācitānītastabdhadīrghadhvajo naraḥ /",
    "T09ksnarm_u:682": " yadi nāma rate śakto raṇḍāṃ toṣayituṃ na vā // KNarm_3.34 //",
    "T09ksnarm_u:683": " śrāddheṣu mugdhaviprāṇāṃ jaṭināṃ ca tapasvinām /",
    "T09ksnarm_u:684": " vaśe patati dhanyānāṃ raṇḍā rasataraṅgiṇī // KNarm_3.35 //",
    "T09ksnarm_u:685": " cūlikānyastakusumaḥ karṇe kṛtapavitrakaḥ /",
    "T09ksnarm_u:686": " yuvā raṇḍāpriyo vipraḥ kandarpeṇopamīyate // KNarm_3.36 //",
    "T09ksnarm_u:687": " udañcadgurudaṇḍasya caṇḍasya brahmacāriṇaḥ /",
    "T09ksnarm_u:688": " raṇḍā dadāti satataṃ śraddhayā mṛtabhojanam // KNarm_3.37 //",
    "T09ksnarm_u:689": " tameva tīrthayātrāsu paścānnayati sarvadā /",
    "T09ksnarm_u:690": " vahantī khaḍgapātreṇa balidhūpasamudgikām // KNarm_3.38 //",
    "T09ksnarm_u:691": " parasparaprārthanayā sumuṇḍitabhagadhvajau /",
    "T09ksnarm_u:692": " bhūkampakāriṇau rātrau tau raṇḍābrahmacāriṇau // KNarm_3.39 //",
    "T09ksnarm_u:693": " divā dambhanidhānāya namastīrthopasevine /",
    "T09ksnarm_u:694": " rātrau raṇḍābhagāpānakṣībāya brahmacāriṇe // KNarm_3.40 //",
    "T09ksnarm_u:695": " raṇḍā jaṭābhṛtāṃ bhītyā gauḍalāṭatapasvinām /",
    "T09ksnarm_u:696": " dadāti .. rjitāṃ prītyā talliptoru .. vāsakṛt // KNarm_3.41 //",
    "T09ksnarm_u:697": " gatvā gurugṛhaṃ raṇḍā patyuḥ parvadine satī /",
    "T09ksnarm_u:698": " kaṣantī kaṭimā .. bhī raṇḍā nirdayamohanaiḥ // KNarm_3.42 //",
    "T09ksnarm_u:699": " raṇḍā tattanmṛtoddhāradīkṣādivratakāriṇī /",
    "T09ksnarm_u:700": " dadāti niśi niḥśaṅkā kāmasattraṃ tapasvinām // KNarm_3.43 //",
    "T09ksnarm_u:701": " liṅgārcanāpadeśena dattvā veśmani tālakam /",
    "T09ksnarm_u:702": " karoti carmaliṅgena raṇḍā kaṇḍūvikhaṇḍanam // KNarm_3.44 //",
    "T09ksnarm_u:703": " tayopacaryamāṇo 'tha mṛgākṣyā gururākulaḥ /",
    "T09ksnarm_u:704": " śiṣyāśca tāṃ papurnetraiḥ kṣudhārtāḥ kṣīriṇīmiva // KNarm_3.45 //",
    "T09ksnarm_u:705": " %% [iti] raṇḍā /",
    "T09ksnarm_u:706": " tataḥ praviviśuste te dīkṣāsamayino narāḥ /",
    "T09ksnarm_u:707": " baddhanetrapaṭā mithyāmohenevāndhakāritāḥ // KNarm_3.46 //",
    "T09ksnarm_u:708": " atha vyajijñapadbhūminyastajānuḥ kṛtāñjaliḥ /",
    "T09ksnarm_u:709": " guruṃ niyoginaḥ {śraddhāśuddhāntaṃ} haṭṭatāpasaḥ // KNarm_3.47 //",
    "T09ksnarm_u:710": " ihaiva suciraṃ nātha yāgavyagre tvayi sthite /",
    "T09ksnarm_u:711": " pratīkṣante pare śiṣyā yāgotsavasamutsukāḥ // KNarm_3.48 //",
    "T09ksnarm_u:712": " ya eṣa prathito loke gṛhakṛtye mahattamaḥ /",
    "T09ksnarm_u:713": " kṛtayāgasamārambhaḥ sa bhavantamudīkṣate // KNarm_3.49 //",
    "T09ksnarm_u:714": " brahmahatyādi pāpaṃ yanniḥsaṃkhyaṃ tasya vidyate /",
    "T09ksnarm_u:715": " ekaghaṇṭāṭanatkāramātreṇa bhavatā hṛtam // KNarm_3.50 //",
    "T09ksnarm_u:716": " manyate sa tṛṇaṃ sarvaṃ sarvasaṃhārapātakam /",
    "T09ksnarm_u:717": " yato mūrdhni tvayā hastastasya pañcaphaṇo dhṛtaḥ // KNarm_3.51 //",
    "T09ksnarm_u:718": " tvatprasādātsamuttīrṇāṃ sa kāmapi daśāṃ śritaḥ /",
    "T09ksnarm_u:719": " śaṅkarāyatanebhyo 'pi śaivaḥ sarvaṃ jahāra yat // KNarm_3.52 //",
    "T09ksnarm_u:720": " sarvasvaharaṇaṃ dharmasatkāryaṃ brāhmaṇakṣayaḥ /",
    "T09ksnarm_u:721": " yattasya nirvikalpasya tattavaiva vijṛmbhitam // KNarm_3.53 //",
    "T09ksnarm_u:722": " [iti] *gṛhakṛtyamahattamaḥ svakaṣaṇakāmikāro vā /",
    "T09ksnarm_u:723": " tvāmiyaṃ nātha gaṇikā nimantrayitumāgatā /",
    "T09ksnarm_u:724": " ghaṭīpratiṣṭhā gehe 'syāḥ kriyatāṃ śiṣyavatsala // KNarm_3.54 //",
    "T09ksnarm_u:725": " vitīrṇairbhavatā nityaṃ vaśīkaraṇacūrṇakaiḥ /",
    "T09ksnarm_u:726": " asthiśeṣāḥ kṛtāste te yayā dhanikakāmukāḥ // KNarm_3.55 //",
    "T09ksnarm_u:727": " śmaśānakośaśapathaiḥ kṣīṇajihvākarādharā /",
    "T09ksnarm_u:728": " tvadrakṣārakṣitaivaiṣā kāmukacchadmacāriṇī // KNarm_3.56 //",
    "T09ksnarm_u:729": " tailonmṛṣṭe manāksneho vadane na tu cakṣuṣi /",
    "T09ksnarm_u:730": " veśyāyāḥ kṣīṇavitteṣu saṃkoco nāntyajātiṣu // KNarm_3.57 //",
    "T09ksnarm_u:731": " yadi sadbhāvinī *vaiśyā yadi kālaḥ kṛpāparaḥ /",
    "T09ksnarm_u:732": " acauro yadi kāyasthastadveśyāpyanurāgiṇī // KNarm_3.58 //",
    "T09ksnarm_u:733": " %% veśyā /",
    "T09ksnarm_u:734": " cakṣurvaidyo 'yamāyātastapasvī sarvasaṃśrayaḥ /",
    "T09ksnarm_u:735": " kiṃśāruvartibhiryena sarvamandhīkṛtaṃ jagat // KNarm_3.59 //",
    "T09ksnarm_u:736": " grīṣme 'kṣikopabāhulyādasya lagne śaratphale /",
    "T09ksnarm_u:737": " sampūrṇaḥ kriyatāṃ yāgaḥ pāṇḍuvallīnirantaraḥ // KNarm_3.60 //",
    "T09ksnarm_u:738": " %% iti cakṣurvaidyaḥ /",
    "T09ksnarm_u:739": " nāpitaḥ śalyahartāyaṃ nṛṇāṃ yenopajīvinā /",
    "T09ksnarm_u:740": " nītānyaṇḍāni durlepaiḥ sthūlasthālīpramāṇatām // KNarm_3.61 //",
    "T09ksnarm_u:741": " prākpratiṣṭhāpitā yena cāmuṇḍāmuṇḍakārthinā /",
    "T09ksnarm_u:742": " *yo 'sau tasyāstvayā varṣadine yāgaṃ samīhate // KNarm_3.62 //",
    "T09ksnarm_u:743": " mūlyena mahatā dhīmānnāsāsaṃśleṣaṇāya yaḥ /",
    "T09ksnarm_u:744": " māṃsapeṣīmapi chittvā dadāti svavadhūbhagāt // KNarm_3.63 //",
    "T09ksnarm_u:745": " %% śalyahartā /",
    "T09ksnarm_u:746": " ayañca taruṇībhāryo vaṇigvṛddho mahādhanaḥ /",
    "T09ksnarm_u:747": " maithune śaktidāridryādvājīkaraṇamicchati // KNarm_3.64 //",
    "T09ksnarm_u:748": " lālinā srutanetreṇa vṛddhena śvāsakāsinā /",
    "T09ksnarm_u:749": " ślathapralambaśiśnena taruṇī ramate katham // KNarm_3.65 //",
    "T09ksnarm_u:750": " ārūḍho 'pi rate yatnādutthānopahatadhvajaḥ /",
    "T09ksnarm_u:751": " vṛddhaḥ prāpnoti no nidrāmṛṇaṃ dhyāyannivādhanaḥ // KNarm_3.66 //",
    "T09ksnarm_u:752": " niṣpīḍitāntrasaṃkāśaśiśno 'pi suratotsukaḥ /",
    "T09ksnarm_u:753": " hastaṃ dattvā bhage vṛddho nidhānamiva rakṣati // KNarm_3.67 //",
    "T09ksnarm_u:754": " māṃsakṣīraghṛtāhāraṃ kṛtvā vṛddho ratāśayā /",
    "T09ksnarm_u:755": " rātrau vamati tatsarvaṃ bhajate vā viṣūcikām // KNarm_3.68 //",
    "T09ksnarm_u:756": " śuṣkacarmopamaṃ vṛddhaṃ madhuparke kṣaṇaṃ patim /",
    "T09ksnarm_u:757": " sajane taruṇī dṛṣṭvā hrītā yāti rasātalam // KNarm_3.69 //",
    "T09ksnarm_u:758": " etena vṛddhavaṇijā dravyairvṛddhaviṭoditaiḥ /",
    "T09ksnarm_u:759": " liptaliṅgena satataṃ dagdhevāyāsitā vadhūḥ // KNarm_3.70 //",
    "T09ksnarm_u:760": " sa eṣa bahunikṣepasaṃbhakṣaṇakṛtakṣaṇaḥ /",
    "T09ksnarm_u:761": " draviṇāvaskarakṣetraṃ vaṇigvāsarataskaraḥ // KNarm_3.71 //",
    "T09ksnarm_u:762": " nṛtyati vyādhikāleṣu kuṭilaḥ kalipannagaḥ /",
    "T09ksnarm_u:763": " ajñātatṛṇakāṣṭhādivikrayī dravyanāmabhiḥ // KNarm_3.72 //",
    "T09ksnarm_u:764": " taruṇākāṅkṣiṇīṃ vṛddhaḥ priyāmavicalekṣaṇaḥ /",
    "T09ksnarm_u:765": " so 'yaṃ nirīkṣate dūrānmṛṣṭaṃ bhojyamivāturaḥ // KNarm_3.73 //",
    "T09ksnarm_u:766": " tasmātpauṣpikamāsādya kriyatāṃ mantrasaṃpadā /",
    "T09ksnarm_u:767": " gṛhiṇī rāgiṇī yena labdhaśakteḥ prajāyate // KNarm_3.74 //",
    "T09ksnarm_u:768": " %% vṛddhavaṇik /",
    "T09ksnarm_u:769": " ityādiśiṣyairāhvānaṃ śrutvā tena niveditam /",
    "T09ksnarm_u:770": " sarvaṃ karomītyavadadbhrūvikārākulo guruḥ // KNarm_3.75 //",
    "T09ksnarm_u:771": " tato dinānte vipulāṃ kṛtvāgre śivakuṇḍikām /",
    "T09ksnarm_u:772": " guruṇā saha te śiṣyāḥ papurbhuktottaraṃ ciram // KNarm_3.76 //",
    "T09ksnarm_u:773": " niyogilalanāḥ sarvāste ca tanmitrabāndhavāḥ /",
    "T09ksnarm_u:774": " kapāleṣu taducchiṣṭaṃ *vamitvā bahuśaḥ papuḥ // KNarm_3.77 //",
    "T09ksnarm_u:775": " kaścidgātuṃ pravṛtto 'tha kaścidroditi sasvanam /",
    "T09ksnarm_u:776": " kaścidvyāghūrṇate kaścitplavate kṛtaśūtkṛtiḥ // KNarm_3.78 //",
    "T09ksnarm_u:777": " kaścidatyantavaikalyaṃ nāṭayanbhaktisambhavam /",
    "T09ksnarm_u:778": " niśceṣṭastiṣṭhati ciraṃ saṃprāptaḥ śavatāmiva // KNarm_3.79 //",
    "T09ksnarm_u:779": " kaścidvilolasragdāmabhūṣito madanirbharaḥ /",
    "T09ksnarm_u:780": " kṛtakaṇṭhagrahaḥ puṃsāṃ cucumba lalanā api // KNarm_3.80 //",
    "T09ksnarm_u:781": " tataḥ kṣībo guruḥ kiṃ citsvakāvyaṃ deśabhāṣayā /",
    "T09ksnarm_u:782": " vīṇāvaṃśaravodagraṃ kocchikāvādyakṛjjagau // KNarm_3.81 //",
    "T09ksnarm_u:783": " athaikabhujamānandādudyamyaikena pāṇinā /",
    "T09ksnarm_u:784": " gururnanarta dvābhyāṃ ca śanairutthāya cāsanāt // KNarm_3.82 //",
    "T09ksnarm_u:785": " tataḥ śiṣyāḥ samuttasthuraṭṭahāsaninādinaḥ /",
    "T09ksnarm_u:786": " kṛtāṅganāpariṣvaṅgā visrastakaṭikarpaṭāḥ // KNarm_3.83 //",
    "T09ksnarm_u:787": " śanaiḥ prayāte rātryardhe vinaṣṭe dīpamaṇḍale /",
    "T09ksnarm_u:788": " nirvibhāgo 'bhavatteṣāṃ raticakramahotsavaḥ // KNarm_3.84 //",
    "T09ksnarm_u:789": " prabhāte gururutthāya tvarayā kalaśapradaḥ /",
    "T09ksnarm_u:790": " kṛtavadvidadhe sarvaṃ śiṣyairanyairnimantritaḥ // KNarm_3.85 //",
    "T09ksnarm_u:791": " jvarādikāle vaidyānāṃ śaratkāle niyoginām /",
    "T09ksnarm_u:792": " puṣpakāle gurūṇāṃ ca hemapūrṇā vasundharā // KNarm_3.86 //",
    "T09ksnarm_u:793": " athāviśatpṛthuśvāsaḥ kampamānaḥ sphuṭanniva /",
    "T09ksnarm_u:794": " pārśvāvalokī puruṣaḥ paramāpto niyoginaḥ // KNarm_3.87 //",
    "T09ksnarm_u:795": " so 'bravīdadya rātryardhe gṛhakṛtyamahattamaḥ /",
    "T09ksnarm_u:796": " rājarāśidhanaṃ bhūri hṛtvā yātaḥ sahānugaḥ // KNarm_3.88 //",
    "T09ksnarm_u:797": " anuktvāpasṛte tasmiṃstatsambandhiniyoginām /",
    "T09ksnarm_u:798": " palāyanavyatikaraḥ ko 'pi jāto gṛhe gṛhe // KNarm_3.89 //",
    "T09ksnarm_u:799": " capeṭotsphoṭitamukhastvatsvāmī bandhanaṃ bhaṭaiḥ /",
    "T09ksnarm_u:800": " nītaḥ patatpurīṣo 'gre sa tāvatparipālakaḥ // KNarm_3.90 //",
    "T09ksnarm_u:801": " yāvanno*lluñcitaśmaśrurbaddhvā tvamapi nīyase /",
    "T09ksnarm_u:802": " tāvadrājabhaye ghore nītirasmin vidhīyatām // KNarm_3.91 //",
    "T09ksnarm_u:803": " iti bruvāṇe tanmitre taiḥ śiṣyaiḥ sahite gurau /",
    "T09ksnarm_u:804": " tūrṇaṃ prayāte niḥśvasya niyogī duḥkhito 'vadat // KNarm_3.92 //",
    "T09ksnarm_u:805": " aho nu kāladaurātmyādghoratā kiyatī kaleḥ /",
    "T09ksnarm_u:806": " sādhavaḥ sarvathā naṣṭāḥ kaṣṭaṃ dharmo 'stamāgataḥ // KNarm_3.93 //",
    "T09ksnarm_u:807": " ityuktvā sānugo yāvatpalāyanakṛtodyamaḥ /",
    "T09ksnarm_u:808": " sa susrāva bhayānmūtraṃ tāvadetya bhaṭairvṛtaḥ // KNarm_3.94 //",
    "T09ksnarm_u:809": " sa rājñā hṛtasarvasvaḥ praklinno bandhane ciram /",
    "T09ksnarm_u:810": " dhanena veśyayā svasrā mocito niragāttataḥ // KNarm_3.95 //",
    "T09ksnarm_u:811": " tato vibhavahīno 'sau jāpī svapnanirīkṣakaḥ /",
    "T09ksnarm_u:812": " babhūva sarvapraṇataścāṭukāraḥ priyaṃvadaḥ // KNarm_3.96 //",
    "T09ksnarm_u:813": " yo 'bhūdabhyutthitastabdho niyogī liṅgasannibhaḥ /",
    "T09ksnarm_u:814": " adhikāraparibhraṃśātsa vṛddhavṛṣaṇāyate // KNarm_3.97 //",
    "T09ksnarm_u:815": " adhikāramadāndhānāṃ dṛṣṭikopavatāṃ sadā /",
    "T09ksnarm_u:816": " netranairmalyajananaṃ bandhanaṃ paramāñjanam // KNarm_3.98 //",
    "T09ksnarm_u:817": " yaḥ pādapatitānārtānpūjyānapyavamanyate /",
    "T09ksnarm_u:818": " bhraṣṭādhikāraścaraṇau śakṛlliptau sa vandate // KNarm_3.99 //",
    "T09ksnarm_u:819": " aho bata muhūrtena bhavanti na bhavanti ca /",
    "T09ksnarm_u:820": " palāladahanajvālācapalā diviraśriyaḥ // KNarm_3.100 //",
    "T09ksnarm_u:821": " svayamutthāya yātāyāṃ jāyāyāṃ nirdhano 'tha saḥ /",
    "T09ksnarm_u:822": " babhrāma laulyanilayaḥ piṇḍārthī bandhuveśmasu // KNarm_3.101 //",
    "T09ksnarm_u:823": " rūkṣaḥ kṛśo 'timalinaḥ syūtadagdhapaṭaccaraḥ /",
    "T09ksnarm_u:824": " piśāca iva duṣprekṣyo dinaireva babhūva saḥ // KNarm_3.102 //",
    "T09ksnarm_u:825": " tuṣāgnikuṇḍikātāpadagdhasphigvṛṣaṇodaraḥ /",
    "T09ksnarm_u:826": " vātaśūlāpanodāya jānugrathitadāmakaḥ // KNarm_3.103 //",
    "T09ksnarm_u:827": " devadvijadhana*grāsajātakoṣṭhagalagrahaḥ /",
    "T09ksnarm_u:828": " kṣutkṣāmakukṣiḥ śuṣkāsyaḥ patito 'vaskare bhraman // KNarm_3.104 //",
    "T09ksnarm_u:829": " śvajagdhajānucaraṇaḥ prasravadbhūriśoṇitaḥ /",
    "T09ksnarm_u:830": " kṛpārdrocchiṣṭabhugdattabhaktagolakanirvṛtaḥ // KNarm_3.105 //",
    "T09ksnarm_u:831": " dagdhārdhakarpaṭīniryatsakeśavṛṣaṇadvayaḥ /",
    "T09ksnarm_u:832": " bhasmapralipta*śīrṣāṃsavakṣaḥpārśvo gatatrapaḥ // KNarm_3.106 //",
    "T09ksnarm_u:833": " pralapankāñcikākāṅkṣī kenaciddattamaṇḍakaḥ /",
    "T09ksnarm_u:834": " prapāpālikayā ḍombabhrāntyā pāne tiraskṛtaḥ // KNarm_3.107 //",
    "T09ksnarm_u:835": " rajasvalāpalālena channāṅgastuhināgame /",
    "T09ksnarm_u:836": " śarāvakarparādānakalahe yācakārbhakaiḥ /",
    "T09ksnarm_u:837": " vahnipātraprahāreṇa dagdhabhrūśmaśrulocanaḥ // KNarm_3.108 //",
    "T09ksnarm_u:838": " caṇḍālaiḥ pretakāryeṣu laguḍairāhato 'sakṛt /",
    "T09ksnarm_u:839": " paṅkaśāyī sa cukrośa sattratīrthāgravartmasu // KNarm_3.109 //",
    "T09ksnarm_u:840": " nṛpurīṣapraṇāle 'tha patito 'sāvadhomukhaḥ /",
    "T09ksnarm_u:841": " uccaiḥkṛtakaṭiḥ prāṇānutsasarja narādhamaḥ // KNarm_3.110 //",
    "T09ksnarm_u:842": " iti daurgatyatapasā prayātaḥ so 'sthiśeṣatāṃ /",
    "T09ksnarm_u:843": " saśarīraḥ svayaṃ prāpto narakaṃ narakaṇṭakaḥ // KNarm_3.111 //",
    "T09ksnarm_u:844": " evaṃ krameṇa śānteṣu niyogidivirāgniṣu /",
    "T09ksnarm_u:845": " modate gatasantāpaḥ santoṣasubhago janaḥ // KNarm_3.112 //",
    "T09ksnarm_u:846": " iti diviraniyogivrātaduśceṣṭitānāṃ kusṛticaritacarcā narmamālā kṛteyam /",
    "T09ksnarm_u:847": " api sujanavinodāyombhitā hāsyasiddhyai kathayati phalabhūtaṃ sarvalokopadeśam // KNarm_3.113",
    "T09ksnarm_u:848": " iti narmamālāyāṃ tṛtīyaḥ parihāsaḥ //",
    "T09ksnarm_u:849": " samāpteyaṃ narmamālā /",
    "T09ksnarm_u:850": " kṛtirvyāsadāsāparanāmnaḥ kṣemendrasyeti śivam //"
}