{
    "XXbsa075_u:0": " Ratnakīrti Nibandhāvalī //",
    "XXbsa075_u:1": " // sarvajñasiddhiḥ //",
    "XXbsa075_u:2": " namastārāyai yasminnavajñā narakaprasūtirbhaktiśca sarvābhimatapradāyinī /",
    "XXbsa075_u:3": " avyāhataṃ yo jagadekabandhuḥ sa jñāyate sarvavidatra nirmalam //",
    "XXbsa075_u:4": " iha hi dharmajñādaparama navaśeṣajñamanicchannapi kumārilo dharmajña eva kevale pratiṣiddhe vedamupādeyamabhimanyamānaḥ paṭhati dharmajñatvaniṣedhastu kevalo 'tropayujyate /",
    "XXbsa075_u:5": " sarvamanyadvijānaṃstu puruṣaḥ kena vāryate //",
    "XXbsa075_u:6": " iti /",
    "XXbsa075_u:7": " tadayamācāryo 'pi sarvasarvajñacaraṇareṇusanāthaṃ yāvadākāśaṃ jagadicchannapi tribhuvanacūḍāmaṇībhūtasaparikaraheyopādeyatattvajñapuruṣapuṇḍarīkaprasādhanādapyapramāṇakajaḍavaidikaśabdarāśipramukhasakaladurmatipravādapratihatirityantarnayannāha",
    "XXbsa075_u:8": " heyopādeyatattvasya sābhyupāyasya vedakaḥ /",
    "XXbsa075_u:9": " yaḥ pramāṇamasāviṣṭo na tu sarvasya vedakaḥ //",
    "XXbsa075_u:10": " ityādi //",
    "XXbsa075_u:11": " tadidānīmupayuktasarvajñameva tāvat prasādhayāmaḥ /",
    "XXbsa075_u:12": " paryante tu sarvasarvajñadohadamapyapaneṣyāmaḥ /",
    "XXbsa075_u:13": " svāsthyamāsthīyatām /",
    "XXbsa075_u:14": " yo yaḥ sādaranirantaradīrghakālābhyāsasahitacetoguṇaḥ sa sarvaḥ sphuṭībhāvayogyaḥ /",
    "XXbsa075_u:15": " yathā yuvatyākāraḥ kāminaḥ puruṣasya /",
    "XXbsa075_u:16": " yathoktābhyāsasahitacetoguṇāśvāmī caturāryasatyaviṣayā ākārā iti svabhāvo hetuḥ /",
    "XXbsa075_u:17": " tatra na tāvadāśrayadvāreṇa hetudvāreṇa vāsiddhisaṃbhāvanā /",
    "XXbsa075_u:18": " saṃkalparūḍhānāṃ caturāryasatyākārāṇāṃ cetoguṇatvamātrasya ca hetoḥ pratyātmavedyatvāt /",
    "XXbsa075_u:19": " nāpi sādaranirantaradīrghakālābhyāsalakṣaṇaṃ hetuviśeṣaṇamasaṃbhāvanīyam /",
    "XXbsa075_u:20": " tathā hi saṃsārasvabhāvaṃ ( Nibandh 2.)",
    "XXbsa075_u:21": " duḥkhātiśayamapanetumiyaṃ saṃkalpārūḍhā caturāryasatyākārabhāvanā prārabdhā /",
    "XXbsa075_u:22": " asyāścāsaṃbhāvanā nāma kiṃ (1) bhāvyasya saṃkalpārūḍhatvāsaṃbhavāt (2) anarthitvāt (3) heyarūpāniścayāt (4) heyasya nityatvāt (5) tasyāhetutvāt (6) taddhetornityatvāt (7)heyahetvaparijñānāt",
    "XXbsa075_u:23": " (8) tadbādhakābhāvāt (9) bādhakāparijñānāt (10) cittasya doṣātmakatvāt (11) tasya vyavasthitaguṇatvāt (12) bhavāntarābhāvāt (13)",
    "XXbsa075_u:24": " dhvastadoṣapunarudbhavād veti trayodaśa vikalpāḥ //",
    "XXbsa075_u:25": " tatra na tāvadādyaḥ pakṣaḥ /",
    "XXbsa075_u:26": " saparikaraheyopādeyātmakasya caturāryasatyākārasya bhāvyasya vikalpārūḍhasya pratyātmavedyatvāt",
    "XXbsa075_u:27": " nāpi dvitīyaḥ /",
    "XXbsa075_u:28": " duḥkhamātrasyāpi parityāgārthitvena vyāpteḥ sarvajanānubhavasiddhatvāt //",
    "XXbsa075_u:29": " nāpi tṛtīyaḥ /",
    "XXbsa075_u:30": " saṃsārātmano duḥkhasvarūpasya pratīteḥ /",
    "XXbsa075_u:31": " kathamasya duḥkhātmakatvamiti cet /",
    "XXbsa075_u:32": " saṃkṣepataḥ kathitaṃ sākṣādduḥkhaprakṛti narakaṃ pretatiryakkharūpaṃ martye śarma kvacana tadapi grastamevāsukhena /",
    "XXbsa075_u:33": " devānāṃ ca kṣayamupagate puṇyapātheyapiṇḍe caṇḍajvālāvyatikaramuco hanta bhogāsta eva //iti",
    "XXbsa075_u:34": " na ca caturthaḥ /",
    "XXbsa075_u:35": " vārtamānikapañcaskandhātmakasya duḥkhasyotpādadarśanāt // na ca pañcamaḥ /",
    "XXbsa075_u:36": " duḥkhasya kādācitkatvāt // nāpi ṣaṣṭhaḥ /",
    "XXbsa075_u:37": " kāryakādācitkatvasya anityahetukatvena vyāptatvāt //",
    "XXbsa075_u:38": " nāpiṃ saptamaḥ /",
    "XXbsa075_u:39": " duḥkhe viparyāsatṛṣṇāpravṛtiśaktikarmabhiḥ sahitasyātmadṛṣṭilakṣaṇasya hetoḥ sāṃsārikapañcaskandhalakṣaṇakāryānyathānupapattito niścayāt /",
    "XXbsa075_u:40": " yadāhuḥ ahaṃkārastāvattadanu mamakārastadubhayaprasūto rāgādistadahitamaterdveṣadahanaḥ /",
    "XXbsa075_u:41": " tataḥ śeṣaḥ kleśastata udayinaḥ karmavisarādvisārī saṃsāraḥ śaraṇarahito dāruṇataraḥ //",
    "XXbsa075_u:42": " tasmāttṛṣṇāviparyāsāvātmadṛṣṭipuraḥsarau /",
    "XXbsa075_u:43": " saṃsāriskandhajanakau nirṇītau kāryahetutaḥ //",
    "XXbsa075_u:44": " ātmadarśanasya cāvidyātvamātmapratikṣepato draṣṭavyam /",
    "XXbsa075_u:45": " tadabhāve 'pi",
    "XXbsa075_u:46": " kṣaṇabhaṅgaprastāve paralokādikamanākulamavasthāpitam //",
    "XXbsa075_u:47": " na cāṣṭamaḥ /",
    "XXbsa075_u:48": " ātmadṛṣṭirūpāyāḥ avidyāyāḥ pratipakṣabhūtasya nairātmyadarśanasya saṃbhavāt //",
    "XXbsa075_u:49": " ( Nibandh 3.)",
    "XXbsa075_u:50": " nāpinavamaḥ /",
    "XXbsa075_u:51": " nairātmyadarśanasya mārgaśabdavācyasya pramāṇato niścitatvāt",
    "XXbsa075_u:52": " daśamo 'pyasaṃbhavī /",
    "XXbsa075_u:53": " doṣāvasthāyāṃ cittasya saṃskārāpekṣatvāt /",
    "XXbsa075_u:54": " yo hi yatsvabhāvastasmin svabhāve vyavasthito na saṃskāramapekṣate /",
    "XXbsa075_u:55": " yathā doṣamapanīya tapanīyamakṣayadaśāyāmavasthitam /",
    "XXbsa075_u:56": " apekṣate ca cittamavidyāvasthāyāṃ saṃskāramiti vyāpakaviruddhopalabdhiḥ /",
    "XXbsa075_u:57": " pratiṣedhyasya tatsvabhāvatvasya yadvyāpakaṃ saṃskāranirapekṣatvaṃ tadviruddhaṃ tadapekṣatvamiti cittasya doṣātmakatvakṣatiḥ //",
    "XXbsa075_u:58": " ekādaśo 'pyayuktaḥ /",
    "XXbsa075_u:59": " cetasastattatsaṃskārātiśaye prajñātiśayadarśanāt //",
    "XXbsa075_u:60": " na ca dvādaśaḥ /",
    "XXbsa075_u:61": " paralokaprasādhanāt /",
    "XXbsa075_u:62": " tathā hi,",
    "XXbsa075_u:63": " yaccittaṃ taccittāntaraṃ pratisandhatte /",
    "XXbsa075_u:64": " yathedānīntanaṃ cittam /",
    "XXbsa075_u:65": " cittaṃ ca maraṇakālabhāvīti svabhāvahetuḥ /",
    "XXbsa075_u:66": " na cārhaccaramacittena vyabhicāraḥ /",
    "XXbsa075_u:67": " tasyāgamamātrataḥ pratītatvāt /",
    "XXbsa075_u:68": " niḥkleśacittāntarajananād vā /",
    "XXbsa075_u:69": " hetorvā kleśe satīti viśeṣaṇādityanāgatabhavasiddhiḥ /",
    "XXbsa075_u:70": " evaṃ yaccittaṃ taccittāntarapūrvakaṃ yathedānīntanaṃ cittam /",
    "XXbsa075_u:71": " cittaṃ ca janmasamayabhāvītyarthataḥ kāryaheturityatītabhavasiddhiḥ //",
    "XXbsa075_u:72": " na ca trayodaśaḥ /",
    "XXbsa075_u:73": " doṣakāraṇasyātmadarśanasya yadviruddhaṃ nairātmyadarśanaṃ tasya nirupadravatvāt /",
    "XXbsa075_u:74": " bhūtārthatvāt /",
    "XXbsa075_u:75": " svabhāvatvācca /",
    "XXbsa075_u:76": " sarvadāvasthiteḥ /",
    "XXbsa075_u:77": " tannāyaṃ viśeṣaṇāsiddho 'pi hetuḥ /",
    "XXbsa075_u:78": " tathāpī dṛśo 'bhyāso na kasya cid dṝśyata iti cet /",
    "XXbsa075_u:79": " na dṛśyatām /",
    "XXbsa075_u:80": " saṃbhāvanā tāvadaśakyapratiṣedhā /",
    "XXbsa075_u:81": " idānīntanajanapravṛtiścāvyāhateti nāparaṃ gamyate",
    "XXbsa075_u:82": " / ata evedaṃ saṃbhāvanānumānamucyate //",
    "XXbsa075_u:83": " na caiṣa viruddho hetuḥ /",
    "XXbsa075_u:84": " sapakṣe kāminyākāre saṃbhavāt /",
    "XXbsa075_u:85": " na cānaikāntikaḥ /",
    "XXbsa075_u:86": " abhyāsasahitaceto guṇasphuṭapratibhāsayoḥ kāryakāraṇayorghaṭakumbhakārayoriva sarvopasaṃhāreṇa pratyakṣānupalambhataḥ kāryakāraṇabhāvasiddhāvabhyāsasahitacetoguṇatvasya sādhanasya sphuṭapratibhāsakaraṇayogyatayā vyāptisiddheḥ /",
    "XXbsa075_u:87": " tathā hi vyāptyadhikaraṇe kāmāturavartini yuvatyākāre sādaranirantaradīrghakālābhyāsasahitacetoguṇāt pūrvamanupalabdhiḥ sphuṭābhasya /",
    "XXbsa075_u:88": " paścādabhyāsasaṃvedanaṃ sphuṭābhasaṃvedanamiti /",
    "XXbsa075_u:89": " trividhapratyakṣānupalambhasādhyaḥ kāryakāraṇabhāvaḥ sphuṭapratibhāsābhyāsasacivacittākārayoriyamupapannā sarvopasaṃhāravatī vyāptiḥ /",
    "XXbsa075_u:90": " ato 'naikāntikatāpyasaṃbhavinītyanavadyo hetuḥ //",
    "XXbsa075_u:91": " nanu kathamanumānataḥ sarvajñasiddhipratyāśā /",
    "XXbsa075_u:92": " tasya parokṣatvena tatpratibaddhaliṅgāniścayāt ( Nibandh 4.) kiṃ ca sarvajñasattāsādhane",
    "XXbsa075_u:93": " sarvo heturna trayīṃ doṣajātimatipatati /",
    "XXbsa075_u:94": " sarvajñe hi dharmiṇyasiddhatvam",
    "XXbsa075_u:95": " / asarvajñe hi viruddhatvam /",
    "XXbsa075_u:96": " ubhayātmakepyanaikāntikatvamiti //",
    "XXbsa075_u:97": " api ca abhyāsāt kāraṇātkāryasya sphuṭābhasya pratītau nāvaśyaṃ kāraṇāni kāryavanti bhavantītyanaikāntikatā",
    "XXbsa075_u:98": " atha sphuṭībhāvayogyatānumīyate /",
    "XXbsa075_u:99": " sāpi śaktirucyate /",
    "XXbsa075_u:100": " sā ca kārye 'nantarā sāntarā vā /",
    "XXbsa075_u:101": " tatrādyā kāryasamadhigamyā /",
    "XXbsa075_u:102": " na cādhigatakāryasya tayā kaścidupayogaḥ /",
    "XXbsa075_u:103": " dvitīyā tu kāryāvasāyamaikāntikaṃ na sādhayet //",
    "XXbsa075_u:104": " na ca kāryāpratītau yogyatāniścayaḥ saṃbhavī /",
    "XXbsa075_u:105": " nāpi yogyatāmātrasādhanekṛtārthaḥ sāghanavādī /",
    "XXbsa075_u:106": " sarvajñajñāne kārye vivādasya tādavasthyād /",
    "XXbsa075_u:107": " bhavatu sphuṭībhāvasya siddhiḥ /",
    "XXbsa075_u:108": " tathāpi kaḥ prastāvaḥ sarvajñavivāde sādhanamārabdhavataḥ sphuṭatvaṃ cetasaḥ sādhayitum //",
    "XXbsa075_u:109": " kiṃ ca prasiddhānumāne bhūtalasya dharmiṇaḥ kumbhakāraghaṭayorapi dharmayoḥ pratītatvāt kāryakāraṇabhāvo grahītuṃ śakyata eva /",
    "XXbsa075_u:110": " prastute tu kāmāturasantānavartino yuvatyākārasya dharmiṇastatpragatābhyāsasphuṭatvayorapi dharmayoḥ parokṣatvāt /",
    "XXbsa075_u:111": " kathaṃ kāryakāraṇagṛhītiḥ /",
    "XXbsa075_u:112": " yathā ca naiyāyikaṃ prati yuṣmābhirucyate pratyakṣato na kāryamātraṃ puruṣavyāptaṃ sidhyati",
    "XXbsa075_u:113": " kiṃ tvavāntarameva ghaṭajātīyaṃ kāryamiti tathā nākāramātramabhyāsapūrvakaṃ sidhyati /",
    "XXbsa075_u:114": " kiṃ tvavāntarameva yuvatyākārasāmānyamiti vyaktameva /",
    "XXbsa075_u:115": " na cābhyāsakāryaḥ sphuṭībhāvaḥ /",
    "XXbsa075_u:116": " tadabhāve 'pi svapne darśanāt //",
    "XXbsa075_u:117": " kiṃ ca sarvavido 'pi yadi caturāryasatyaparijñānataḥ sarvajñatāsthitiḥ,",
    "XXbsa075_u:118": " tarhi ghaṭādikatipayavastujñāne 'pi sarvajñateti sādhvī śuddhiḥ /",
    "XXbsa075_u:119": " api ca jñānavān mṛgyate kaścit taduktapratipattaye /",
    "XXbsa075_u:120": " ajñopadeśakaraṇe vipralambhanaśaṅkibhiḥ //",
    "XXbsa075_u:121": " iti yuṣmābhirevocyate /",
    "XXbsa075_u:122": " na ca sarvajñānavān viśeṣaniṣṭhatayādhigantuṃ śakyate /",
    "XXbsa075_u:123": " na cāsya sattāmātrasiddhau kaścidupayogaḥ,",
    "XXbsa075_u:124": " pravṛtteranaṅgatvāditi sarvamasamañjasam //",
    "XXbsa075_u:125": " atrocyate /",
    "XXbsa075_u:126": " na vayaṃ sākṣātsarvajñasattāpratijñāyāṃ hetuvyāpāramanumanyāmahe /",
    "XXbsa075_u:127": " bhūdharādhīnavahnisattāvat /",
    "XXbsa075_u:128": " kintu caturāryasatyākārasvarūpe dharmiṇi sphuṭābhatvasya sādhyasyāyogavyavacchedārthaṃ parvate 'gnimātrāyogavyavacchedavat /",
    "XXbsa075_u:129": " sphuṭābhatvaṃ tu kāminyākārādidṛṣṭānte dṛṣṭameva /",
    "XXbsa075_u:130": " tacca parvatīyāgnivat /",
    "XXbsa075_u:131": " pakṣadharmatābalataḥ satyacatuṣṭayādhikaraṇaṃ sidhyat sarvajñatāmācakṣmahe",
    "XXbsa075_u:132": " yathoktam ityabhyāsabalāt parisphuṭadaśākoṭiḥ sphurat saṃbhavī heyādeyatadaṅgalakṣaṇaguṇaḥ sarvajñatā saiva naḥ // iti /",
    "XXbsa075_u:133": " tadatrābhyāsasahitacaturāryasatyākāraḥ samagro dharmī sāmagryamabhyāsaviśiṣṭacetoguṇatvamātraṃ hetuḥ sphuṭībhāvayogyatāsādhyam /",
    "XXbsa075_u:134": " yathā sāgnitvānagnitvasandehe ( Nibandh 5.) parvatātmā pramāṇapratīto dharmī /",
    "XXbsa075_u:135": " tathātrāpi sarvajñatvāsarvajñatvavivāde 'hi pratyātmaviditaḥ satyacatuṣṭayākāro dharmī /",
    "XXbsa075_u:136": " tasmāt sphuṭābhatvena sādhyena dṛṣṭānte vyāptisiddherastyeva tatpratibaddhaliṅganiścayaḥ /",
    "XXbsa075_u:137": " sādhyasandehe 'pi",
    "XXbsa075_u:138": " dharmiṇaścaturāryasatyākārasya siddherna trividhadoṣajāteravasaraḥ /",
    "XXbsa075_u:139": " yogyatāyāḥ prasādhanena ca kāraṇāt kāryapratītāvanaikāntikatvamityapyanabhyupagamapratihatam",
    "XXbsa075_u:140": " yogyatā ca sāntaraiva sādhyate /",
    "XXbsa075_u:141": " iyaṃ ca na gamayatu nāmaikāntataḥ kāryasattvam /",
    "XXbsa075_u:142": " anupapadyamānaṃ punarasya saṃbhavamākṣipatyeva /",
    "XXbsa075_u:143": " tadā bhāvini kārye sandehe 'pi kāraṇayogyatā niścīyata eva /",
    "XXbsa075_u:144": " brīhyādau bhāviphalāniścayepi yogyatāniścayena pravṛtteḥ /",
    "XXbsa075_u:145": " anyathā śilāśakalāderapyupādānaprasaṅgaḥ /",
    "XXbsa075_u:146": " tajjātīyasya śarāvasthapaṅkoptasya sāmarthyamupalabdhamiti cet /",
    "XXbsa075_u:147": " atrāpi kāminyākāre bhāvanājātīyasya sphuṭībhāvakaraṇayogyatā dṛṣṭeti samānam /",
    "XXbsa075_u:148": " evaṃ yogyatāmātrasādhanenaiva kṛtārthaḥ sādhanavādī /",
    "XXbsa075_u:149": " sarvajñakāraṇabhāvāttadabhāvavādināṃ nirdalanāt /",
    "XXbsa075_u:150": " kāryasya va traikālikasya sambhāvanāprasādhanāt /",
    "XXbsa075_u:151": " muttkyarthināṃ ca pravṛtteravirodhāt",
    "XXbsa075_u:152": " / vādino 'pi tanmātrasādhanasyābhipretatvāt /",
    "XXbsa075_u:153": " ataeva kaḥ prastāvaḥ sarvajñasattāvivāde sphuṭībhāvasādhanasyetyādyapyanavakāśam /",
    "XXbsa075_u:154": " sarvajñaśabdena sphuṭībhāvayogyatāyā vivakṣitatvāt /",
    "XXbsa075_u:155": " tathā kāryakāraṇapratītirapi saṃbhavatyeva /",
    "XXbsa075_u:156": " tathā hi kāminyabhyāsasantatisahacāri saṃbhramakāyavacodarśanameva kāminyākārasya tadbhāvanāyāśca darśanam /",
    "XXbsa075_u:157": " tathābhūtakāyavaco 'darśanameva bhāvanāyā adarśanam /",
    "XXbsa075_u:158": " evaṃ sphuṭapratibhāsasantatisahacāriviśiṣṭakāyavacodarśanaṃ sphuṭapratibhāsadarśanam /",
    "XXbsa075_u:159": " tathāvasthitakāyavaco 'darśanameva",
    "XXbsa075_u:160": " sphuṭapratibhāsādarśanamityastyeva prastute 'pi pratyakṣānupalambhataḥ kāryakāraṇabhāvapratītiḥ",
    "XXbsa075_u:161": " iyaṃ ca tathāvasthakāmāturaśarīravacanagrahaṇe tadekadeśabhūtayuvatyākārābhyāsasphuṭapratibhāsagrahaṇavyavasthā vyāvahārikeṇāvaśyaṃ svīkartavyā /",
    "XXbsa075_u:162": " anyathā cityacaityarūparasagandhasparśaparamāṇupuñjādyātmakasya kumbhakāraghaṭapradeśāderapi rūpaikadeśagrāhakaṃ cakṣuḥpratyakṣaṃ na samudāyavyavasthāpakamiti sarvavyāvahārikapramāṇocchedaprasaṅgaḥ tathā bāhyaghaṭakāminyādīnāṃ śaktikṛtasya mahato jātibhedasya saṃbhavādanyajātīyavyāptigrahe 'nyajātīyād buddhimadanumānamayuktam /",
    "XXbsa075_u:163": " saṃkalpārūḍhānāṃ tu jalajvalanayuvatyākārādīnāṃ bāhyatvenādhyastānāmapi vijñānaikasvarūpatayaikajātīyatvamastīti bhāvanāsahitākāramātreṇaiva vaiśadyavyāptirastu //",
    "XXbsa075_u:164": " na ca svapne sphuṭatāvyabhicāraḥ /",
    "XXbsa075_u:165": " bhāvanāsiddhalakṣaṇayorhetvorjātibhede tatkāryayorekatvābhimāne 'pi jātibhedasyāvaśyaṃ svīkartavyatvāt",
    "XXbsa075_u:166": " dṛśyate hi siddhasādhyā vaiśadyajātiranapekṣya viparītabhāvanāṃ nidrāvicchede vicchidyamānā",
    "XXbsa075_u:167": " bhāvanābhāvinī tu na vinā vipakṣābhyāsaṃ jāgrato 'pi",
    "XXbsa075_u:168": " yadāhuḥ",
    "XXbsa075_u:169": " ( Nibandh 6.)",
    "XXbsa075_u:170": " svapne 'pi sphuṭatā tathaiva na tathāpyekatvamevānayor a prākārasamatvameva samatāṃ jāteḥ samāmaṃgati /",
    "XXbsa075_u:171": " anyannidhanirodhabādhyamitaradbādhyaṃ prayatnaiḥ punar vaiśadyaṃ viparītabhāvanabalān nairghṛṇyabhede yathā // iti //",
    "XXbsa075_u:172": " yadapi ghaṭādikatipayajñāne 'pi sarvajñaḥ syādityuktam /",
    "XXbsa075_u:173": " tatrāpi ghaṭādiprakṛtāśeṣavedane 'pi bhayaṃ bhavād dhīyet yadi ko doṣaḥ so 'pi sarvajñatāṃ vrajet /",
    "XXbsa075_u:174": " saṃsāraduḥkhamokṣāya spṛhayanto vayaṃ punar bhajema tadupāyajñaṃ sthātuṃ tadgītavartmani //",
    "XXbsa075_u:175": " ityuttaraṃ draṣṭavyam /",
    "XXbsa075_u:176": " tathā sattāmātre vipratipannān prati sattaiva kevalā prasādhitā /",
    "XXbsa075_u:177": " viśeṣajijñāsāyāṃ tu pramāṇopapannakṣaṇikanairātmyavādina eva sugatasya bhagavataḥ sarvajñatā",
    "XXbsa075_u:178": " ata etadapi nirastaṃ yadāha bhaṭṭaḥ sugato yadi sarvajñaḥ kapilo neti kā pramā /",
    "XXbsa075_u:179": " athobhāvapi sarvajñau matabhedaḥ kathaṃ tayoḥ // iti //",
    "XXbsa075_u:180": " tasmāt uktakrameṇa munirājanaye pramāyāḥ śaktirvyanakti gatimapramitāṃ kṛpāṃ ca /",
    "XXbsa075_u:181": " anyatra tu dvayamudastamado 'stamāne tenaika eva śaraṇaṃ sa nirātmavādī //",
    "XXbsa075_u:182": " iti viśeṣasiddhirapyanavadyeti sarvamanākulamākulādhayaḥ pare na pratipadyante /",
    "XXbsa075_u:183": " sādhane 'sminnavadye 'pi durnītidahanadagdhabuddhayaḥ punarapyetadācakṣate /",
    "XXbsa075_u:184": " bādhakapramāṇasadbhāvāt sarvajñasyāsadvyavahāro yuktaḥ sadvyavahārapratiṣedho vā prasādhakapramāṇābhāvādveti",
    "XXbsa075_u:185": " atra vicāryate kiṃ punarasya bhagavato bādhakaṃ pramāṇaṃ pratyakṣamanumānaṃ śabdādikaṃ veti vikalpāḥ //",
    "XXbsa075_u:186": " na tāvat pratyakṣam /",
    "XXbsa075_u:187": " pratyakṣaṃ hi kevalapradeśādau pravartamānaṃ svapravṛttiyogyameva tatra vastu pratiṣedhati",
    "XXbsa075_u:188": " na vastumātram /",
    "XXbsa075_u:189": " na ca sarvajñasya pratyakṣapravṛttiyogyatāsti /",
    "XXbsa075_u:190": " svabhāvaviprakṛṣṭatvāttasya //",
    "XXbsa075_u:191": " ( Nibandh 7.)",
    "XXbsa075_u:192": " syādetat /",
    "XXbsa075_u:193": " na vayaṃ pratyakṣaṃ pravartamānamabhāvaṃ sādhayatīti brūmaḥ /",
    "XXbsa075_u:194": " kiṃ tarhi /",
    "XXbsa075_u:195": " nivartamānam /",
    "XXbsa075_u:196": " tathā hi yatra vastuni pratyakṣasya nivṛttistasyāsadbhāvaḥ /",
    "XXbsa075_u:197": " yathā śaśaviṣāṇādeḥ /",
    "XXbsa075_u:198": " yatra tu pratyakṣasya pravṝttistasya sadbhāvo yathā ghaṭādeḥ /",
    "XXbsa075_u:199": " asti ca sarvajñe pratyakṣanivṛttiḥ /",
    "XXbsa075_u:200": " tadasyāpyabhāvaḥ kena nivāryata iti //",
    "XXbsa075_u:201": " ucyate /",
    "XXbsa075_u:202": " nivartamānaṃ pratyakṣamabhāvaṃ sādhayatīti ko 'rthaḥ /",
    "XXbsa075_u:203": " kiṃ pratyakṣasya yā nivṛttistato 'bhāvasiddhiḥ, nivṛttisahitādvā pratyakṣāt,",
    "XXbsa075_u:204": " nivṛttādvā pratyakṣāditi /",
    "XXbsa075_u:205": " nādyaḥ pakṣaḥ /",
    "XXbsa075_u:206": " satyapi vastuni pratyakṣanivṛtterupalabhyamānāyā vastvabhāvaniya tatvāsiddheḥ //",
    "XXbsa075_u:207": " nāpi dvitīyaḥ /",
    "XXbsa075_u:208": " svābhāvena saha kasyacit sāhityānupapatteḥ /",
    "XXbsa075_u:209": " anyathā tannivṛttatvānupapatteḥ //",
    "XXbsa075_u:210": " na ca tṛtīyaḥ /",
    "XXbsa075_u:211": " tathā hi nivṛttāt pratyakṣādabhāvasiddhirityasataḥ pratyakṣādityuktaṃ bhavati /",
    "XXbsa075_u:212": " na cāsato hetubhāvaḥ saṃbhavati /",
    "XXbsa075_u:213": " sarvasāmarthyavirahalakṣaṇatvāttasya /",
    "XXbsa075_u:214": " na hi tacca nāsti tena ca pratipattiriti nyāyyam /",
    "XXbsa075_u:215": " ato na tāvat pratyakṣaṃ sarvajñabādhakam //",
    "XXbsa075_u:216": " nāpyanumānam /",
    "XXbsa075_u:217": " taddhi trividhaliṅgajatvena trividham /",
    "XXbsa075_u:218": " tatra",
    "XXbsa075_u:219": " kāryasvabhāvayorvidhisādhanatvāt, pratiṣedhe sādhye 'navasaraḥ /",
    "XXbsa075_u:220": " na ca dṛśyānupalambhaḥ tatprabhedo vā kāryānupalabdhyādiryogyānupalambho vā parābhimato 'tra pramāṇam /",
    "XXbsa075_u:221": " sarvajñatāyāḥ svabhāvaviprakṛṣṭatvenādṛśyatvāt //",
    "XXbsa075_u:222": " nanu kāraṇānupalambhādeva sarvajñatāpratiṣedhaḥ sidhyati /",
    "XXbsa075_u:223": " tathā hi tatkāraṇamindriyavijñānaṃ vā mānasaṃ vā bhāvanābalajaṃ vā /",
    "XXbsa075_u:224": " bhāvanābalajamapi cākṣuṣaṃ vā, mānasaṃ veti vikalpāḥ /",
    "XXbsa075_u:225": " tatra na tāvaccakṣurindriyavijñānamaśeṣārthagrāhi /",
    "XXbsa075_u:226": " tasya pratiniyatārthaviṣayatvāt /",
    "XXbsa075_u:227": " deśāntare kālāntare [ca] tathaiva pratiniyamaḥ /",
    "XXbsa075_u:228": " anyathā hetuphalabhāvābhāvaprasaṅgāt /",
    "XXbsa075_u:229": " anekendriyavaiyarthyaprasaṅgācca",
    "XXbsa075_u:230": " / tathā ca kārikā",
    "XXbsa075_u:231": " ekendriyapramāṇena sarvajño yena kalpyate /",
    "XXbsa075_u:232": " nūnaṃ sa cakṣuṣā sarvān rasādīn pratipadyate //",
    "XXbsa075_u:233": " yajjātīyaiḥ pramāṇaiśca yajjātīyārthadarśanam /",
    "XXbsa075_u:234": " bhavedidānīṃ lokasya tathā kālāntare 'pyabhūt // iti //",
    "XXbsa075_u:235": " tataścaivaṃ prayogaḥ kartavyaḥ /",
    "XXbsa075_u:236": " buddhacakṣurnātītādiviṣayam /",
    "XXbsa075_u:237": " cakṣustvāt /",
    "XXbsa075_u:238": " smadādicakṣurvat /",
    "XXbsa075_u:239": " ( Nibandh 8.)",
    "XXbsa075_u:240": " acakṣurvā /",
    "XXbsa075_u:241": " atītādiviṣayatvāt /",
    "XXbsa075_u:242": " śabdavat /",
    "XXbsa075_u:243": " iti sarvametat śrotrādāvapi draṣṭavyam /",
    "XXbsa075_u:244": " na cakṣurādiprakarṣaḥ svārthamatikramya dṛṣṭa /",
    "XXbsa075_u:245": " kārikā yatrāpyatiśayo dṛṣṭaḥ sa svārthānatilaṅghanāt /",
    "XXbsa075_u:246": " dūrasūkṣmādivṛttau syānna rūpe śrotravṛttitaḥ (?tā) //",
    "XXbsa075_u:247": " bṛhaṭṭīkā ca śrotragamyeṣu śabdeṣu dūrasūkṣmopalabdhitaḥ /",
    "XXbsa075_u:248": " puruṣātiśayo dṛṣṭo na rūpādyupalambhanāt //",
    "XXbsa075_u:249": " cakṣuṣāpi ca dūrasthasūkṣmarūpopalambhanam /",
    "XXbsa075_u:250": " kriyate 'tiśayaprāptyā na tu śabdādidarśanam //",
    "XXbsa075_u:251": " na caitad vaktavyam /",
    "XXbsa075_u:252": " yadi nāmaikaikenendriyeṇa tajjñānena vā sarvasyāgrahaṇaṃ tathāpi pañcabhirindriyaistajjñānairvā svasvaviṣayapravṛttairevātiśayaprāptairbhaviṣyatīti /",
    "XXbsa075_u:253": " ekaikasyāpi niḥśeṣasvaviṣayagrahaṇādarśanāt /",
    "XXbsa075_u:254": " paracittādyatīndriyāṇāṃ grahaṇā(bhāvā)",
    "XXbsa075_u:255": " cca /",
    "XXbsa075_u:256": " tadevamindriyamindriyavijñānaṃ vā nāśeṣagrāhīti na prathamaḥ pakṣaḥ",
    "XXbsa075_u:257": " nāpi dvitīyaḥ /",
    "XXbsa075_u:258": " tathā hi yadyapi tanmānasaṃ sarvārthaviṣayaṃ tathāpi na tasya svātantryeṇārthagrahaṇe vyāpāro 'sti /",
    "XXbsa075_u:259": " manaso bahirasvātantryāt /",
    "XXbsa075_u:260": " anyathāndhavadhirādyabhāvaprasaṅgaḥ /",
    "XXbsa075_u:261": " teṣāmapi manaso bhāvāt /",
    "XXbsa075_u:262": " pāratantrye cendriyajñānaparigṛhītārthaviṣayatvādatītānāgatadūrasūkṣmavyavahitaparacittāderarthasyendriyaparijñānāgocarasya manasā paricchedo na prāpnotīti kathaṃ sarvajñatā //",
    "XXbsa075_u:263": " na ca bhāvanābalajaṃ sarvārthagrāhīti tṛtīyaḥ pakṣaḥ /",
    "XXbsa075_u:264": " tathā hi tadbhāvanābalajamapi yadīndriyāśritamiti caturthaḥ pakṣaḥ, tadā so 'saṅgataḥ /",
    "XXbsa075_u:265": " indriyasya tajjñānasya ca niyataviṣayaviṣayatvapratipādanāt //",
    "XXbsa075_u:266": " atha bhāvanābalena tathāvidhamutpannaṃ manovijñānaṃ sarvārthagrāhīti pañcamaḥ pakṣaḥ /",
    "XXbsa075_u:267": " tadānvarthatvāt pratyakṣaśabdasya tasya ca bhāvanābalāvalambino 'pyanakṣajatvāt nārthasākṣātkāritvamastīti pratipādanīyam /",
    "XXbsa075_u:268": " kiṃ ca svaviṣayasīmānamanatipatyaiva prakarṣo 'pi dṛśyate",
    "XXbsa075_u:269": " / na tu sarvaviṣayatveneti /",
    "XXbsa075_u:270": " kathaṃ tenāpi sakalārthajātādivedanam /",
    "XXbsa075_u:271": " yato na kasyacidabhyāse 'pyatīndriyārthadarśitvamupalabdham //",
    "XXbsa075_u:272": " bṛhaṭṭīkā ye 'pi sātiśayā dṛṣṭāḥ prajñāmedhābalairnarāḥ /",
    "XXbsa075_u:273": " stokastokāntaratvena na te 'tīndriyadarśanāḥ //",
    "XXbsa075_u:274": " ( Nibandh 9.)",
    "XXbsa075_u:275": " prājño 'pi ca naraḥ sūkṣmānarthān draṣṭuṃ kṣamo 'pi san /",
    "XXbsa075_u:276": " sajātīranatikrāmannātiśete parānapi //",
    "XXbsa075_u:277": " ekāvavarakasthasya pratyakṣaṃ yatpravartate /",
    "XXbsa075_u:278": " śaktistatraiva tasya syānnaivāvavarakāntare //",
    "XXbsa075_u:279": " ye cārthā dūravicchinnā deśaparvatasāgaraiḥ /",
    "XXbsa075_u:280": " varṣadvīpāntarairye ca kastān paśyedihaiva san //",
    "XXbsa075_u:281": " atra varṣaḥ kālaviśeṣaḥ /",
    "XXbsa075_u:282": " evaṃ śāstravicāreṣu dṛśyate 'tiśayo mahān /",
    "XXbsa075_u:283": " na tu śāstrāntarajñānaṃ tanmātreṇaiva sidhyati //",
    "XXbsa075_u:284": " jñātvā vyākaraṇaṃ dūraṃ buddhiḥ śabdāpaśabdayoḥ /",
    "XXbsa075_u:285": " ākṛṣyate na nakṣatratithigrahaṇanirṇaye //",
    "XXbsa075_u:286": " jyotirvicca prakṛṣṭo 'pi candrārkagrahaṇādiṣu /",
    "XXbsa075_u:287": " na bhavatyādiśabdānāṃ sādhutvaṃ jñātumarhati //",
    "XXbsa075_u:288": " tathā vedetihāsādijñānātiśayavānapi /",
    "XXbsa075_u:289": " na svargadevatāpūrvapratyakṣīkaraṇe kṣamaḥ //",
    "XXbsa075_u:290": " daśahastāntaraṃ vyomno ye nāmotplupya gacchati /",
    "XXbsa075_u:291": " na yojanamasau gantuṃ śakto 'bhyāsaśatairapi /",
    "XXbsa075_u:292": " tasmādatiśayajñānairatidūragatairapi /",
    "XXbsa075_u:293": " kiñcidevādhikaṃ jñātuṃ śakyate natvatīndriyam //",
    "XXbsa075_u:294": " iti //",
    "XXbsa075_u:295": " pratyakṣasūtre tu kāśikākāraḥ paramatamāśaṅkyāha, tanna, avagataviṣayatvād bhāvanāyāḥ /",
    "XXbsa075_u:296": " na cākasmādavagaterūtpattiḥ saṃbhavati /",
    "XXbsa075_u:297": " sarvotpattimatāṃ kāraṇavattvāt /",
    "XXbsa075_u:298": " atha pramāṇāntarāvagataṃ bhāvyate /",
    "XXbsa075_u:299": " kiṃ bhāvanayā /",
    "XXbsa075_u:300": " tata eva tatsiddheḥ /",
    "XXbsa075_u:301": " kiṃ ca tatpramāṇam /",
    "XXbsa075_u:302": " na tāvadanumānaṃ dharmādharmayoḥ pūrvamagrahaṇena tadvayāptaliṅgasaṃvedanāsaṃbhavāt /",
    "XXbsa075_u:303": " jagadvaividhyārthāpatterapi hi kimapi kāraṇamastīti etāvadunnīyate /",
    "XXbsa075_u:304": " na tu kaścidviśeṣaḥ /",
    "XXbsa075_u:305": " na cānirdiṣṭaviśeṣaviṣayā bhāvanā bhavati /",
    "XXbsa075_u:306": " yogaśāstreṣvapi hi viśeṣā eva dhyeyatayopadiśyante /",
    "XXbsa075_u:307": " dhyeya ātmā prabhuryo 'sau hṛdi dīpa iva sthitaḥ /",
    "XXbsa075_u:308": " ityādibhiḥ /",
    "XXbsa075_u:309": " āga(ma)mānāttarhi avagataṃ bhāvayiṣyate /",
    "XXbsa075_u:310": " yadi pramāṇāttadā tata evāvagateḥ /",
    "XXbsa075_u:311": " kiṃ bhāvanayā /",
    "XXbsa075_u:312": " hānopādānārthaṃ hi vastu jijñāsyate /",
    "XXbsa075_u:313": " te ca tata eva siddhe ( Nibandh 10.) iti vyarthā bhāvanā /",
    "XXbsa075_u:314": " kāruṇiko 'pi hi dharmāgamāneva śiṣyebhyo vyācakṣīta /",
    "XXbsa075_u:315": " na bhāvanābhedamanubhavet /",
    "XXbsa075_u:316": " atha vipralambhabhūyiṣṭhatvādāgamānāṃ pramāṇamāgamo na veti vicikitsamāno bhāvanayā jijñāsate",
    "XXbsa075_u:317": " tanna /",
    "XXbsa075_u:318": " tato 'pi tadasiddheḥ /",
    "XXbsa075_u:319": " bhāvanāvalapariniṣpannamapi jñānamanāśvasanīyārthameva /",
    "XXbsa075_u:320": " abhūtasyāpi bhāvyamānasyāparokṣārthavat prakāśanāt /",
    "XXbsa075_u:321": " yathā hi tairevoktam tasmād bhūtamabhūtaṃ vā yad yadevābhibhāvyate /",
    "XXbsa075_u:322": " bhāvanāpariniṣpattau tat sphuṭā kalpadhoḥ phalam //",
    "XXbsa075_u:323": " api ca bhāvanābalajamapramāṇam /",
    "XXbsa075_u:324": " gṛhītagrahaṇāt /",
    "XXbsa075_u:325": " yāvadeva hi gṛhītaṃ tāvadeva bhāvanayā viṣayīkriyate /",
    "XXbsa075_u:326": " mātrayāpyadhikaṃ na bhāvanā gocarayati",
    "XXbsa075_u:327": " / yogābhyāsāhitasaṃskārapāṭavanimittā hi smṛtireva bhāvaneti gīyate /",
    "XXbsa075_u:328": " sā ca na pramāṇamiti sthitameva /",
    "XXbsa075_u:329": " na ca taduttarakālaṃ sākṣātkārijñānamudetīti pramāṇamasti /",
    "XXbsa075_u:330": " indriyasannikarṣamantareṇārthasākṣātkārasya kvacidadarśanāt /",
    "XXbsa075_u:331": " yogināṃ dharmādharmayoraparokṣapratibhāsaṃ jñānaṃ nāsti,",
    "XXbsa075_u:332": " indriyasannikarṣābhāvādasmadādivat //",
    "XXbsa075_u:333": " vācaspatistu kaṇikāyāmāha /",
    "XXbsa075_u:334": " satyaṃ śrutānumānagocaracāriṇī bhāvanā viśadābhajñānaheturiti nāvajānīmahe /",
    "XXbsa075_u:335": " kintu yadviṣayajātaṃ tadeva viśadapratipattigocaraḥ /",
    "XXbsa075_u:336": " na jātu rūpabhāvanāprakarṣo rasaviṣayavijñānavaiśadyāya kalpate /",
    "XXbsa075_u:337": " nanu na viṣayāntaravaiśadyahetubhāvaṃ bhāvanāyāḥ saṃgirāmahe /",
    "XXbsa075_u:338": " kintu śrutānumānaviṣayavaiśadyahetutāmeva /",
    "XXbsa075_u:339": " tadviṣayaśca samastavastunairātmyamiti tadbhāvanāprakarṣaḥ samastavastunairātmyaṃ viśadayan samastavastuviśadatāmantareṇa tadanupapatteḥ samastavastuvaiśadyamāvahatītyuktam /",
    "XXbsa075_u:340": " satyamuktam /",
    "XXbsa075_u:341": " ayuktaṃ tu tat /",
    "XXbsa075_u:342": " tathā hi nāgamānumānagocaratvaṃ nirātmanāṃ vastubhedānāṃ paramārthasatām /",
    "XXbsa075_u:343": " nahi te eteṣāmanyanivṛttimātrāvagāhinī paramārthasatsvalakṣaṇaṃ gocarayitumarhataḥ /",
    "XXbsa075_u:344": " nāpi tadviṣayā bhāvanā /",
    "XXbsa075_u:345": " tadagrāhyamapi svalakṣaṇaṃ tadadhyavaseyatayā tadviṣaya iti tadyonirapi bhāvanā tadviṣayeti tatprakarṣastadvaiśadyaheturiti cet /",
    "XXbsa075_u:346": " na /",
    "XXbsa075_u:347": " tadadhyavaseyasyāpi paramārthasatvābhāvāt /",
    "XXbsa075_u:348": " tathā hi yadanumānena gṛhyate yaccādhyavasīyate te dve apyanyanivṛttī, na vastunī /",
    "XXbsa075_u:349": " svalakṣaṇāvagāhitve",
    "XXbsa075_u:350": " 'bhilāpasaṃsargayogyapratibhāsānupapatteḥ //",
    "XXbsa075_u:351": " mā bhūttayoḥ svalakṣaṇaṃ viṣayaḥ /",
    "XXbsa075_u:352": " tatprabhavabhāvanāprakarṣaparyantajanmanastu ( Nibandh 11.) viśadābhasya cetaso bhaviṣyati",
    "XXbsa075_u:353": " kāminīvikalpaprabhavabhāvanāprakarṣādiva kāmāturasya kāminīsvalakṣaṇasākṣātkāraḥ /",
    "XXbsa075_u:354": " karikumbhakaṭhorakucakalaśahāriṇi hariṇaśāvalolalocane campakadalāvadātagātralate lāvaṇyasarasi nirantaralagnalalitadoḥkandalīmūla māliṅganamaṅgane preyasitare prayaccha /",
    "XXbsa075_u:355": " sañjīvaya jīviteśvari, patito 'smi tava caraṇanalinayoritivacanakāyaceṣṭayorupalabdheḥ /",
    "XXbsa075_u:356": " asti ca vikalpāvikalpayoḥ kathañcit samānaviṣayateti nātiprasaṅga iti cet /",
    "XXbsa075_u:357": " satyam /",
    "XXbsa075_u:358": " saṃbhavatyayamanubhavo na punarasyārthe prāmāṇyasaṃbhavaḥ /",
    "XXbsa075_u:359": " atadutpatteratadātmanastadavyabhicāraniyamāyogāt /",
    "XXbsa075_u:360": " atādātmyaṃ cārthasya vijñānādatirekāt /",
    "XXbsa075_u:361": " anatireke 'pi ca vijñānānāmanyonyasya bhedādatādātmyāt",
    "XXbsa075_u:362": " / ekasya vijñānasyetaravijñānavedanānupapatteḥ /",
    "XXbsa075_u:363": " vijñānasvalakṣaṇaikatvābhyupagame ca tannityamekamadvitīyaṃ brahmābhyasanīyamiti kṣaṇikanairātmyābhyāsābhyupagamo dattajalāñjaliḥ prasajyeta /",
    "XXbsa075_u:364": " tanna tādātmyāttasyāvyabhicāraḥ /",
    "XXbsa075_u:365": " nāpi tatkāryatvāt /",
    "XXbsa075_u:366": " bhāvanāprakarṣakāryaṃ khalvetanna viṣayakāryam /",
    "XXbsa075_u:367": " yadyucyeta pāramparyeṇa tatkāryamanumānavat /",
    "XXbsa075_u:368": " yathā hi vahnisvalakṣaṇāddhūmasvalakṣaṇam /",
    "XXbsa075_u:369": " tato dhūmānubhavastato dahana vikalpaḥ, tataścānumānamutpannamiti pāramparyeṇa vahnipratibandhāt prāpakaṃ ca vahnerdāhapākakāriṇaḥ tathedamapi anumānajanitabhāvanāprakarṣaparyantajaṃ pāramparyeṇārthaprasūta tayā",
    "XXbsa075_u:370": " tadavyabhicāraniyamāttatra pramāṇamiti /",
    "XXbsa075_u:371": " tat kimanumānena vahniṃ vyavasthāpya bhāvayato yadvahniviṣayamativiśadavijñānaṃ tatpramāṇamiti",
    "XXbsa075_u:372": " omiti brubāṇasya parvatanitambārohaṇe satīndriyasannikarṣajanmano dahanavijñānasya bhāvanādhipatya viśadābhavijñānena saha saṃvādaniyamaprasaṅgaḥ /",
    "XXbsa075_u:373": " visaṃvādaśca bahulamupalabhyate /",
    "XXbsa075_u:374": " lakṣaṇayogini ca vyabhicārasaṃbhave tallakṣaṇameva bādhitamiti viśadābhamapi prātibhamiva saṃśayākrāntamapramāṇam /",
    "XXbsa075_u:375": " tadbhāvanāyā bhūtārthatvaṃ na tajjaviśadābha vijñānaprāmāṇyahetuḥ, vyabhicārāt /",
    "XXbsa075_u:376": " evañca prāsarpakasyeva saktukarkarīprāptimūlalābhamanorathaparamparāhito dvaviṇasaṃbhārasākṣātkārastathāgatasya nirātmakasamastavastusākṣātkāra ityāpatitam /",
    "XXbsa075_u:377": " sarvārthavastubhāvanāparikarmitacittasantānavartivijñānaṃ pratyālambanapratyayatvamarthamātrasya",
    "XXbsa075_u:378": " tathā ca tadutpatteḥ tadavyabhicāraniyama iti cet /",
    "XXbsa075_u:379": " na /",
    "XXbsa075_u:380": " arthasya hyālambanapratyayatvavijñānaṃ pratīndriyāpekṣatvena vyāptam /",
    "XXbsa075_u:381": " taccāsmātsvaviruddhopalabdhyā ( Nibandh 12.)",
    "XXbsa075_u:382": " vyāvartamānamālambanapratyayatāmapyarthasya nivartayati /",
    "XXbsa075_u:383": " na khalvindhanaviśeṣo dhūmaheturiti vināpi dahanaṃ sahasreṇāpi saṃskārairdhūbhamādhate /",
    "XXbsa075_u:384": " tadādhāne vā samastakārya hetvanumānocchedaprasaṅgaḥ /",
    "XXbsa075_u:385": " bhāvanāyāśca bhūtārthāyā arthānapekṣāyā eva viśadavijñānajananasāmarthyamupalabdha kāmāturādivartinyā iti bhūtārthāpi tannirapekṣaiva samartheti nārthasyālambanapratyayatvaṃ śakyāvagamam /",
    "XXbsa075_u:386": " api ca ālambanapratyayā api ta evāsya kṣaṇā yujyante, ye tasya purastāttanā",
    "XXbsa075_u:387": " avyavadhānāstathā ca ta evāsya grāhyā na punaḥ pūrvatarāḥ /",
    "XXbsa075_u:388": " tatkālā anāgatāśceti na sarvaviṣayatā /",
    "XXbsa075_u:389": " atha dṛśyamānā dhātutrayaparyāpannāḥ prāṇabhṛto janmāntaraparivartopāttātītānāgataskandhakadambakopādānopādeyātmāna iti taddarśanaṃ dṛśyamānatādātmyena tadviśeṣaṇatayātītānāgatamapi gocarayati /",
    "XXbsa075_u:390": " na cāsmadādidarśanasyāpi tathātvaprasaṅgaḥ, rāgādimalāvṛtatvāt /",
    "XXbsa075_u:391": " tasya ca bhagavato nirmṛṣṭanikhilakleśopakleśamalaṃ vijñānamanāvaraṇaṃ paritaḥ pradyotamāna mālambanapratyayaṃ sarvākāraṃ gocarayet /",
    "XXbsa075_u:392": " tasya ca sākṣāt paramparayā ca kathañcit sarveṇa saṃbandhād deśkālaviprakīrṇavastumātraviśiṣṭasvabhāvatayā tathaiva gocarayet /",
    "XXbsa075_u:393": " na caitat sarvagrahaṇamantareṇeti sarvaviṣayamasya vijñānamanāvaraṇaṃ siddham",
    "XXbsa075_u:394": " tadanupapannam /",
    "XXbsa075_u:395": " vicārāsahatvāt /",
    "XXbsa075_u:396": " tathā hīyamālambanapratyayasya sarvaviśiṣṭātmatā bhāvikī na vā /",
    "XXbsa075_u:397": " bhāvikī cet /",
    "XXbsa075_u:398": " na tāvatsarvasminnālambanapratyaye caikā saṃbhavati /",
    "XXbsa075_u:399": " ekasyānekavṛttitvānupapatteḥ /",
    "XXbsa075_u:400": " nānā cet /",
    "XXbsa075_u:401": " ālambanapratyayāśca sarve ceti tattvam /",
    "XXbsa075_u:402": " tathā ca na saṃbandha iti na tadgrahaṇe sarvagrahaṇam /",
    "XXbsa075_u:403": " vikalpāropitatayā tvavikalpakaṃ samastavastuviṣayaṃ sarvatra pratīyata iti subhāṣitam /",
    "XXbsa075_u:404": " svālambanapratyayamātragocaramevāvikalpakaṃ samastavastuviśiṣṭālambanādhyavasāyajananam /",
    "XXbsa075_u:405": " tenādhyavasāyānugatavyāpāramavikalpakamapi samastavastuviṣayaṃ bhavati /",
    "XXbsa075_u:406": " yadāha vyavasyantīkṣaṇādeva sarvākārānmahādhiyaḥ /",
    "XXbsa075_u:407": " iti cet /",
    "XXbsa075_u:408": " atha katipayavastvālambanānubhavasya kutastya eṣa mahimā yataḥ samastavastvavasāya iti /",
    "XXbsa075_u:409": " rāgādyāvaraṇavigamāditi cet /",
    "XXbsa075_u:410": " tarhi yathāvad vastūni paśyet /",
    "XXbsa075_u:411": " na punarasmādapārthatvamasyeti /",
    "XXbsa075_u:412": " tadayuktaṃ vikalpanirmāṇakauśalamasya yujyeta /",
    "XXbsa075_u:413": " tattvāvarakatā hi sulabhamalānāṃ kleśādīnāṃ na punarvikalpanirmāṇapratibandhatā /",
    "XXbsa075_u:414": " tasmād",
    "XXbsa075_u:415": " bhāvanāprakarṣamātrajatvāt, arthāvyabhicāraniyamābhāvāt, viśadābhamapi saṃśayākrāntatvādapramāṇamapratyakṣaṃ ceti sāmpratam //",
    "XXbsa075_u:416": " ( Nibandh 13.)",
    "XXbsa075_u:417": " yadapi sadarthaprakāśanaṃ buddheḥ svabhāvo 'sadarthatvaṃ cāgantukamiti,",
    "XXbsa075_u:418": " asati bādhake sadarthatvameveti, tadayuktam /",
    "XXbsa075_u:419": " anumitabhāvitavahniviṣayaviśadābhajñāna prāmāṇyaprasaṅgāt tadvidhasya kvacid bādhadarśanādaprāmāṇyamihāpi samānam /",
    "XXbsa075_u:420": " anyatrābhiniveśāt /",
    "XXbsa075_u:421": " tadiha yadi viśadābhavijñānahetutvaṃ bhāvanāyā viśeṣaṇatrayayogena sādhyate,",
    "XXbsa075_u:422": " tataḥ siddhasādhanam /",
    "XXbsa075_u:423": " bhavatu tathāgatastathābhūtavijñānavān /",
    "XXbsa075_u:424": " na tvetadvijñānamasya pratyakṣamapramāṇatvāt /",
    "XXbsa075_u:425": " tathā cāpakṣadharmatayā hetorasiddhatā /",
    "XXbsa075_u:426": " prasiddhadharmaṇo dharmiṇo 'jijñāsitaviśeṣatayā",
    "XXbsa075_u:427": " anumeyatvābhāvāt /",
    "XXbsa075_u:428": " atha pratyakṣavijñānahetutā bhāvanāyāḥ paraṃ pratyasiddhā sādhyate, tathā ca sati sādhyaviparyayavyāpterviruddhatā",
    "XXbsa075_u:429": " hetoḥ, viśeṣaṇatrayavatyā api bhāvanāyā viśadābhabhrāntavijñānajanakatvāt",
    "XXbsa075_u:430": " / dṛṣṭāntasya ca sādhyahīnatvāt /",
    "XXbsa075_u:431": " yadā ca bhūtārthabhāvanājanitatve 'pi",
    "XXbsa075_u:432": " nāsya prāmāṇyamabhūtārthatvāt, tadā yaducyate,",
    "XXbsa075_u:433": " nirupadravabhūtārthasvabhāvasya viparyayaiḥ /",
    "XXbsa075_u:434": " na bādhā yatnavattve 'pi buddhestatpakṣapātataḥ //",
    "XXbsa075_u:435": " iti /",
    "XXbsa075_u:436": " tadanupapannam /",
    "XXbsa075_u:437": " bhūtārthatve 'pi hi buddheḥ tatpakṣapātitā",
    "XXbsa075_u:438": " bhūtārthaiḥ pratipakṣairbādho na bhavet /",
    "XXbsa075_u:439": " abhūtārthā tviyaṃ sātmībhāva māpannāpyātmātmīyadṛṣṭiriva saṃbhavadbādhā /",
    "XXbsa075_u:440": " tasmāt pratipakṣavibṛddhimātram /",
    "XXbsa075_u:441": " na tvātyantikī vivṛddhiḥ saṃbhavati /",
    "XXbsa075_u:442": " yayā samūlakāṣaṃ kaṣitā doṣā na punarudbhaviṣyanti /",
    "XXbsa075_u:443": " ataevāsthirāśrayatve 'pi",
    "XXbsa075_u:444": " apunaryatnāpekṣatve 'pi asya nātyantikī niṣṭhā saṃbhavati /",
    "XXbsa075_u:445": " ātmātmīyadṛśa iva virodhipratyayasaṃbhavāt /",
    "XXbsa075_u:446": " tatsaṃbhavaścābhūtārthatvāt /",
    "XXbsa075_u:447": " śrutānumitaviṣayaṃ tu pratyakṣaṃ na saṃbhavatyeva /",
    "XXbsa075_u:448": " tayoḥ parokṣarūpāvagāhitvāt /",
    "XXbsa075_u:449": " pratyakṣasya ca tadviparītatvāt /",
    "XXbsa075_u:450": " tadgatabhūtābhūtārthānuvidhāyitvena svaviṣaye śrutānumānajñānāpekṣayā prāmāṇyānupapatteśva",
    "XXbsa075_u:451": " tat siddhametat bhūtārthabhāvanāprakarṣaparyantajavijñānamapratyakṣamarthe",
    "XXbsa075_u:452": " 'prāmāṇyāt /",
    "XXbsa075_u:453": " yadapramāṇaṃ tadapratyakṣamarthe /",
    "XXbsa075_u:454": " yathā kāmāturasya kāminīvijñānam /",
    "XXbsa075_u:455": " apramāṇaṃ ca tat /",
    "XXbsa075_u:456": " nitāntaviśadābhatve sati bhāvanā (prakarṣa) jatvāt /",
    "XXbsa075_u:457": " yannitāntaviśadābhatve sati bhāvanāprakarṣajaṃ vijñānaṃ tadapramāṇam /",
    "XXbsa075_u:458": " ( Nibandh 14.)",
    "XXbsa075_u:459": " yathānumitabhāvitavahniviśadavijñānamiti /",
    "XXbsa075_u:460": " samānahetujatvaṃ samānarūpatayā vyāptam /",
    "XXbsa075_u:461": " yadāha tadatadrūpiṇo bhāvāstadatadrūpahetujāḥ /",
    "XXbsa075_u:462": " iti /",
    "XXbsa075_u:463": " tadasya prāmāṇyaṃ nivartamānaṃ tulyahetujatvamapi nivartayati /",
    "XXbsa075_u:464": " na caiṣa bhūtārthabhāvanāprakarṣaparyantajo",
    "XXbsa075_u:465": " 'nindriyasannikṛṣṭānumitabhāvitavahnivaiśadye ca nirātmakasamastavastuvaiśadye ca viśiṣyate",
    "XXbsa075_u:466": " na ca rāgādyāvaraṇaviraho viśeṣaḥ /",
    "XXbsa075_u:467": " na khalvete kambalādibadāvarakā vijñānasya /",
    "XXbsa075_u:468": " kiṃ tu tadākṣiptamanā vividhaviṣayabhedatṛṣṇādiparipluto na śaknoti bbāvayitumiti bhāvanādaramātra eva tadvirahopayogaḥ /",
    "XXbsa075_u:469": " asti cehāpi śiśirabharasaṃbhṛta jaḍimamantharatarakāyakāṇḍasyānumitavahnibhāvanābhiyoga iti na hetu bhedataḥ pratibandhasiddhiḥ /",
    "XXbsa075_u:470": " na caikapārthivāṇusamavāyikāraṇajanmabhirabhinnauṣṇyāpekṣaikavahnisaṃyogāsamavāyikāraṇairgandharasarūpasparśairnānāsvabhāvairvyabhicāraḥ sāmarthyavaicitryādekatve 'pi pārthivasya paramāṇoḥ /",
    "XXbsa075_u:471": " tadvaicitryaṃ ca kāryavaicitryopalambhāt /",
    "XXbsa075_u:472": " tacca nityasamavetaṃ nityam,",
    "XXbsa075_u:473": " kāraṇasāmarthyaprakrameṇa ca pārthivāvayavini kārye jāyata iti avadātam /",
    "XXbsa075_u:474": " pariśiṣṭaṃ tu granthavyākhyānasamaye vyākhyāsyāmaḥ /",
    "XXbsa075_u:475": " tadāstāṃ tāvat //",
    "XXbsa075_u:476": " trilocanastu nyāyaprakīrṇake prāha /",
    "XXbsa075_u:477": " iha kila duḥkhasamudayanirodhamārgākhyānyāryāṇāṃ satyāni catvāri /",
    "XXbsa075_u:478": " teṣāṃ satyānāṃ svarūpasākṣātkārijñānaṃ yogipratyakṣam /",
    "XXbsa075_u:479": " tatra duḥkhaṃ phalabhūtāḥ pañcopādānaskandhāḥ /",
    "XXbsa075_u:480": " tacca svarūpato jñātavyam /",
    "XXbsa075_u:481": " ta eva hetubhūtāḥ samudayaḥ /",
    "XXbsa075_u:482": " sa ca prahātavyaḥ /",
    "XXbsa075_u:483": " niḥkleśāvasthā cittasya nirodhaḥ /",
    "XXbsa075_u:484": " sa ca sākṣātkartavyaḥ /",
    "XXbsa075_u:485": " tadavasthāprāptiheturnairātmyakṣaṇikatvādyākāraścittaviśeṣo mārgaḥ /",
    "XXbsa075_u:486": " sa ca bhāvayitavya iti saugatamatam /",
    "XXbsa075_u:487": " atrocyate /",
    "XXbsa075_u:488": " mārgastāvat pramāṇapariśuddho na bhavatītyuktaṃ prāk /",
    "XXbsa075_u:489": " ato",
    "XXbsa075_u:490": " 'bhūtaviṣayasya vikalpasyābhyāsādasatyārthavijñānaṃ syānna saṃvādi /",
    "XXbsa075_u:491": " api ca pramāṇapariśuddhamārgavādo śākyaḥ pramāṇaṃ pṛṣṭaḥ san satvākhyaliṅgajaṃ vikalpaṃ brūyāt",
    "XXbsa075_u:492": " tato yāvadvikalpena darśitarūpaṃ tatsarvamasat /",
    "XXbsa075_u:493": " śabdasaṃsṛṣṭatvāt /",
    "XXbsa075_u:494": " tasmiṃśca bhāvyamāne sattve bhāvakasya vikalpakasya bhāvanopahite viśadābhatve śabdasaṃsṛṣṭagrāhyanimittaṃ vikalpakatvaṃ nivartate /",
    "XXbsa075_u:495": " tadvyāvṛttau grāhyamapi śabdasaṃsṛṣṭaṃ nivartate /",
    "XXbsa075_u:496": " ato nirvikalpakamapi yogijñānaṃ nirviṣayaṃ prasaktam /",
    "XXbsa075_u:497": " yattu pāramārthikaṃ vastvātmakaṃ na ( Nibandh 15.) tatpramāṇapariśuddham /",
    "XXbsa075_u:498": " śuddhau vā kiṃ bhāvanayā /",
    "XXbsa075_u:499": " bhāvyasya sākṣādvijñātatvāt /",
    "XXbsa075_u:500": " na cānyasmin śabdasaṃsṛṣṭe bhāvyamāne sphuṭamanyadrūpaṃ bhavati /",
    "XXbsa075_u:501": " śokāturasyāpi niruddhendriyavyāpārasya tanayabhāvanāyāṃ mitrādipratibhāsaprasaṅgāt /",
    "XXbsa075_u:502": " kṣaṇikatve bhāvye samāropite vāstavaṃ kṣaṇikatvameva yogivijñānapratibhāsīti cet /",
    "XXbsa075_u:503": " na /",
    "XXbsa075_u:504": " satyāsatyayorekatvābhāvātmake hi bhede",
    "XXbsa075_u:505": " 'satyabhāvane 'pi yadi satyapratibhāsaḥ, tarhi satyatanayābhyāse 'pi",
    "XXbsa075_u:506": " śabdasāmyādabhedinastanayasaṃjñakasya kasyacidaparasya svarūpapratibhāsaprasaṅgaḥ /",
    "XXbsa075_u:507": " tasmādabhūtaviṣayābhyāsaṃ nirvikalpakamapi saṃvādānna pramāṇamiti na sarvajñasiddhiḥ /",
    "XXbsa075_u:508": " api ca bhāvyasya vastunaḥ punaḥ punaścetasi niveśanamabhyāsaḥ /",
    "XXbsa075_u:509": " sa ca brahmacaryeṇa tapasā sādaraṃ dīrghakālaṃ nirantaramāsevito dṛḍhabhūmirasphuṭākārasya vikalpasya sphuṭābhatvajanana iṣṭaḥ /",
    "XXbsa075_u:510": " sa kṣaṇikatvanairātmyavādinā draḍhayitumaśakyaḥ /",
    "XXbsa075_u:511": " tathā hi bhāvyagrāhī yādṛśo vikalpa utpannastādṛśa eva niranvayaṃ nirudhyate /",
    "XXbsa075_u:512": " tasmiṃśca niruddhe punaḥ punarutpadyamānaḥ pratyayastādṛśa evāpūrva utpadyate /",
    "XXbsa075_u:513": " tadanena paryāyeṇa kalpasahasre 'pi apūrvotpatteraviśeṣānna tajjanyaḥ saṃskāro",
    "XXbsa075_u:514": " 'bhyāsa utpadyate /",
    "XXbsa075_u:515": " etena viśiṣṭavijñānotpādo 'bhyāso vyākhyātaḥ /",
    "XXbsa075_u:516": " niranvayaniruddhaṃ hi pūrvapūrvavijñānaṃ kathamuttarottarāvasthāntaraṃ viśiṣṭaṃ janayet /",
    "XXbsa075_u:517": " sarvathā kramabhāvibhiḥ pratyayairavasthitameva rūpaṃ śakyaṃ saṃskartum /",
    "XXbsa075_u:518": " anavasthitaṃ tu svotpādavyayayogimātramityaviśiṣṭaṃ syāt /",
    "XXbsa075_u:519": " tasmāt pratyāvṛttibhāvyavastupratyayajaḥ saṃskāro vyutthānapratyayasaṃskāravirodhī yasyāsti tasyaivātmanaḥ prakṛṣṭo 'pi",
    "XXbsa075_u:520": " bhāvyasākṣātkāripratyayaheturitiyuktaṃ paśyāmaḥ /",
    "XXbsa075_u:521": " kiṃ ca cittamekāgraṃ vyavasthāpayituṃ vikṣepatyāgārthamabhyāso 'nuṣṭhīyate /",
    "XXbsa075_u:522": " na ca kṣaṇikavādināṃ vikṣiptaṃ cittamasti /",
    "XXbsa075_u:523": " pratyarthaniyatatayā sarvasya cittaikāgratvāt /",
    "XXbsa075_u:524": " tathā hi yadi sākāraṃ vikalpavijñānaṃ svapratibhāsaniyatatvāt ekāgrameva tat kathaṃ vikṣipyate",
    "XXbsa075_u:525": " atha nirākāraṃ tathāpi vikalpakaṃ prati vikalpyaṃ bhinnameva /",
    "XXbsa075_u:526": " na tu sarvavikalpānāmekaṃ vikalpyamasti /",
    "XXbsa075_u:527": " tato nirākāramapi vijñānaṃ niyatālambanatvādekāgrameva, na vikṣiptam /",
    "XXbsa075_u:528": " sarvathā nāsti kṣaṇikavādināmekamanekārthamavasthitaṃ cittaṃ yadekāgraṃ kartumiṣyate /",
    "XXbsa075_u:529": " tadevamabhyāsānupapatterasarvajñavatyāṃ cittasantatau na ca vijñānaviśeṣaḥ sarvajñaḥ sidhyatīti",
    "XXbsa075_u:530": " nyāyabhūṣaṇakārastvāha /",
    "XXbsa075_u:531": " sarvajñānānāṃ nirālambanatve saṃvedanamātratve ca yogītarapratyayayoḥ ko viśeṣaḥ /",
    "XXbsa075_u:532": " śuddhāśuddhatvamiti cet /",
    "XXbsa075_u:533": " bhavatu nāmaivam /",
    "XXbsa075_u:534": " tathāpi caturāryasatyādiviṣayatvamayuktam /",
    "XXbsa075_u:535": " na hi svātmamātravedanena caturāryasatyādikaṃ sākṣātkṛtamiti yuktamatiprasaṅgāt",
    "XXbsa075_u:536": " ( Nibandh 16.)",
    "XXbsa075_u:537": " tadākāratvena tadviṣayatvamiti cet /",
    "XXbsa075_u:538": " tat kimidānīṃ sautrāntikamatamabhyupagataṃ satyam /",
    "XXbsa075_u:539": " tathāpyatotānāgataviṣayatvaṃ katham /",
    "XXbsa075_u:540": " na hyasataḥ kaścidākāro 'sti /",
    "XXbsa075_u:541": " dṛṣṭaśrutānumitākāraśca yadi bhāvanābalataḥ spaṣṭa evāvabhāti, tathā ca satibhrāntameva yogipratyakṣaṃ syāt /",
    "XXbsa075_u:542": " avidyamānasya vidyamānākāratayā pratibhāsanāt, svapnavat /",
    "XXbsa075_u:543": " tathā(')",
    "XXbsa075_u:544": " visaṃvāditvānna bhrāntam /",
    "XXbsa075_u:545": " na /",
    "XXbsa075_u:546": " anumānajñānasya bhrāntatve 'pi",
    "XXbsa075_u:547": " avisaṃvāditvābhyupagamāt /",
    "XXbsa075_u:548": " atha bhrāntasyāpi saṃvāditvena prāmāṇyam /",
    "XXbsa075_u:549": " tathāpi pratyakṣalakṣaṇasyābhrāntatvaviśeṣaṇaṃ virudhyate /",
    "XXbsa075_u:550": " na cāvisaṃvāditvamapi tvanmate yuktam /",
    "XXbsa075_u:551": " yataḥ prāpyārthadarśakatvaṃ vā,",
    "XXbsa075_u:552": " pravṛttiviṣayopadarśakatvaṃ vā, avabhātādarthakriyāniṣpattirvā bhavatāmavisaṃvāditvamabhipretam",
    "XXbsa075_u:553": " na caitadatītādyarthajñāne saṃbhavati /",
    "XXbsa075_u:554": " vartamānārthajñānasyāpi kṣaṇikatvapakṣe nopapadyata eva /",
    "XXbsa075_u:555": " tasmāt saugatānāṃ yogipratyakṣopavarṇanamayuktameveti //",
    "XXbsa075_u:556": " kiṃ cedamapi vaktumucitam /",
    "XXbsa075_u:557": " yadyanumānapūrvakamartheṣu",
    "XXbsa075_u:558": " bhāvanābalajajñānamāśvāsabhājanaṃ, tadāstāṃ tāvadanumānapauruṣapratyāśā /",
    "XXbsa075_u:559": " pratyakṣeṇāpi cakṣurdahanādikaṃ gṛhītvā bhāvanāprakarṣaparyante jātaṃ sthirataraṃ tadākāravijñānaṃ syāt, yāvanna viparīta bhāvanābhiyogaparyantaḥ /",
    "XXbsa075_u:560": " astaṃ gataśca tadviṣayo 'vasthāntaraprāpto veti kathaṃ pramāṇopanītavastugocaratve 'pi saṃvādāśvāsaḥ",
    "XXbsa075_u:561": " api ca yadā hālika eva havyāśanamanumāya bhāvanayā sphuṭayet, tadā na tadyogijñānaṃ",
    "XXbsa075_u:562": " paramārthaviṣayābhāvāditi pratyakṣāntaraprasaṅgaḥ /",
    "XXbsa075_u:563": " kiṃ ca tadyogijñānamindriyajñānādbhinnamabhinnaṃ vā /",
    "XXbsa075_u:564": " abhedapakṣe na yogijñānaṃ nāma pratyakṣeṇa bhinnamindriyajñānenaiva saṃgrahāt /",
    "XXbsa075_u:565": " na ca bhāvanopaskṛtasantānasya tathodayād bhedavyavasthā /",
    "XXbsa075_u:566": " rasāyanādisaṃskārāpekṣayāpi pratyakṣāntaravyavasthāprasaṅgāt /",
    "XXbsa075_u:567": " bhedapakṣe ca bhāvanāsaṃbhavaṃ jñānaṃ kṣaṇikasākṣātkāri /",
    "XXbsa075_u:568": " indriyajñānaṃ ca syairyagrāhīti sādhvī siddhiḥ /",
    "XXbsa075_u:569": " indriyajñānasyāpi tadavasthāyāmasthairyagrahaṇe kṛtaṃ yogijñānena /",
    "XXbsa075_u:570": " na ca tasyākasmikaḥ kṣaṇikatvāvabodhaḥ /",
    "XXbsa075_u:571": " bhāvanodbhūtavaiśadyasya hi tadbodhaḥ /",
    "XXbsa075_u:572": " na cendriyajñānasya bhāvanā /",
    "XXbsa075_u:573": " api tu manovijñāne /",
    "XXbsa075_u:574": " tāmantareṇāpi sākṣāt kriyālābhe ca bhāvanāvaiyarthyamiti kāraṇābhāvādeva sarvajñapratihatiḥ",
    "XXbsa075_u:575": " atrābhidhīyate /",
    "XXbsa075_u:576": " yattāvat sarvapadārthasaṃvedanasya kāraṇaṃ kimindriyajñānamityādi valgitaṃ tatra bhāvanābalajaṃ manovijñānameva sarvapadārthagrāhīti pañcama evāsmākaṃ pakṣaḥ /",
    "XXbsa075_u:577": " ataḥ pakṣāntarabhāvino doṣā anabhyupagamapratihatāḥ /",
    "XXbsa075_u:578": " yaccāsmadabhyupagate pañcame pakṣe",
    "XXbsa075_u:579": " dūṣaṇamuktam, anarthatvātpratyakṣaśabdasya, tasya ca bhāvanābalābalambinopya nakṣajatvānnārthasākṣātkāritvamastīti,",
    "XXbsa075_u:580": " tadasaṅgatam /",
    "XXbsa075_u:581": " tathā hi pratyakṣaśabdasya tāvadakṣāśritatvaṃ vyutpattinimittamarthasākṣātkāritvaṃ tu pravṛttinimittamiti pratipāditam /",
    "XXbsa075_u:582": " ( Nibandh 17.) na ca bhāvanābalāvalambino manovijñānasyānakṣāśritatve",
    "XXbsa075_u:583": " 'pyarthasākṣātkaraṇe kaścidasti śaktipratighātaḥ /",
    "XXbsa075_u:584": " yathā hi cakṣrurindriyaṃ svasāmarthyānatikrameṇa yogyadeśasthamarthamapekṣya svavijñānajanane pravartate, tathā sarvāvidyāparipanthibhūtārthabhāvanāsahitaṃ mana indriyamapi yogyadeśasthamarthaṃ prāpya svavijñānajanane pravartiṣyate /",
    "XXbsa075_u:585": " aprāpyakāritāyā ubhayoḥ sādhāraṇatvāt /",
    "XXbsa075_u:586": " arthavattāyāśca manaso 'pi",
    "XXbsa075_u:587": " tadānīmiṣṭatvāt /",
    "XXbsa075_u:588": " pṛthagjanasya tu na tādṛśī śaktiḥ, yato netraśrotravanmano 'pi tādṛṅmaryādayā yogyadeśasthamarthasahakāriṇamāsādya vedanamutpādayet, sarvāvidyonmūlakasya bhāvanāviśeṣasya sahakāriṇo",
    "XXbsa075_u:589": " 'bhāvāditi nātiprasaṅgaḥ /",
    "XXbsa075_u:590": " tadavasthāyāṃ tu śrutinayanayoriva manaso 'pi",
    "XXbsa075_u:591": " kiyaddūreṇa viṣayasannidhivyavasthitika eva pramātuṃ kṣamaḥ /",
    "XXbsa075_u:592": " kevalametāvaducyate /",
    "XXbsa075_u:593": " yāvattena śakyamadhigantuṃ svākārārpaṇasamartha sahakāri vastu tāvaditarajanāsādhāraṇaṃ truṭyadrūpatayā tasya gocarībhavatīti /",
    "XXbsa075_u:594": " ata evārthākāro vastuto na bhāvanāmātrajanita iti na visaṃvādaśaṅkāpi /",
    "XXbsa075_u:595": " bhāvanayā punastadīyasantāne netra ivāñjanaviśeṣeṇa śaktiratiśayavatī kācidarpitā yatparajanāsādhāraṇadarśanamasya",
    "XXbsa075_u:596": " tasmādanakṣajatve 'pi manovijñānasyārthasākṣātkāritvaṃ sambhavati /",
    "XXbsa075_u:597": " nanu manaso bahirasvātantryam /",
    "XXbsa075_u:598": " anyathāndhabadhirādyabhāvaprasaṅgāt /",
    "XXbsa075_u:599": " uktaṃca yogināṃ dharmādharmayoraparokṣapratibhāsaṃ jñānaṃ nāsti /",
    "XXbsa075_u:600": " indriyasannikarṣābhāvādasmadādivaditi /",
    "XXbsa075_u:601": " api ca, arthasya hi ālambanapratyayatvamindriyāpekṣatvena vyāptam /",
    "XXbsa075_u:602": " taccāsmāt svaviruddhopalabdhyā vyāvartamānamālambanapratyayatāmapi tasya nivartayati /",
    "XXbsa075_u:603": " na khalvindhanaviśeṣo dhūmaheturiti vināpi dahanaṃ sahasreṇāpi saṃskārairdhūmamādhatte /",
    "XXbsa075_u:604": " tadādhāne samastakāryahetukānumānocchedaprasaṅgaḥ /",
    "XXbsa075_u:605": " na ca bhāvanābalena kasyacidatīndriyadarśitvaṃ sarvajñatvaṃ vā dṛṣṭamiti cet /",
    "XXbsa075_u:606": " atrocyate /",
    "XXbsa075_u:607": " manaḥśabdena tāvadasmākamanakṣajaṃ vijñānamevābhipretam /",
    "XXbsa075_u:608": " na cāsminnandhabadhirādyabhāvaprasaṅgaḥ /",
    "XXbsa075_u:609": " sarvāvidyāpratipakṣabhūtārthabhāvanālakṣaṇasya sahakāriviśeṣasyāndhādīnāmabhāvāt /",
    "XXbsa075_u:610": " indriyasannikarṣābhāvāditi tvarthasākṣātkāritvamātrāpekṣayā sandigdhavyatirekitve anaikāntikī kāraṇānupalabdhiḥ /",
    "XXbsa075_u:611": " asmadvidhārthasākṣātkāritvāpekṣayā punaḥ siddhasādhanam //",
    "XXbsa075_u:612": " asmadādiviśeṣaṇaśūnyasyārthasākṣātkāritvamātrasyaivendriyādhīnatvadarśanādanaikāntikatvamasaṃbhavīti cet /",
    "XXbsa075_u:613": " yadyevamarthasākṣātkāritvamātrasyendriyavadālokādhīnatvamupalabdhamiti na santamase paśyeyurulūkādayaḥ",
    "XXbsa075_u:614": " atha vyabhicāradarśanādālokasyāvyāpakatvam,",
    "XXbsa075_u:615": " vyabhicāraśaṅkayā tarhīndriyasyāpyavyāpakatvam /",
    "XXbsa075_u:616": " vyāptyā śaṅkā khaṇḍyata iti cet /",
    "XXbsa075_u:617": " śaṅkāsaṃbhavād vyāptirevāsaṃbhavinī /",
    "XXbsa075_u:618": " yadi hi prathamata eva",
    "XXbsa075_u:619": " vyāptiḥ, vyabhicāro 'pi na dṛśyeta /",
    "XXbsa075_u:620": " ( Nibandh 18.)",
    "XXbsa075_u:621": " tasmād vyabhicāradarśanaṃ vyāptiśaithilyādeva /",
    "XXbsa075_u:622": " sati ca vyāptiśaithilye śaṅkāpi nyāyādāpatantī kena pratihanyate /",
    "XXbsa075_u:623": " ulūkādīnāṃ bhinnajātīyatvādālokābhāve 'pyarthasākṣātkāritvamastviti cet /",
    "XXbsa075_u:624": " tarhi bhagavato 'pi bhūtārthabhāvanāprakarṣaparyantamahāpralayavāyunā nirastānādyavidyāvipakṣasya saṃsārakūpapatitebhyaḥ prāṇibhyo",
    "XXbsa075_u:625": " 'styevādbhutavaijātyamiti",
    "XXbsa075_u:626": " yuktamasyāvidyāpratipakṣabhāvanātiśayasahitātmakānantarapratyayādālambanapratyayācca sākṣādutpannasyendriyamantareṇārthasākṣātkāritvam",
    "XXbsa075_u:627": " ataḥ kāraṇānupalabdhiḥ kāśikākārasya vyāpakaviruddhopalabdhiśca vācaspateḥ sandigdhavyatirekitvādanaikāntikī",
    "XXbsa075_u:628": " sandigdhavyatirekitvaṃ tu dūṣaṇamasmadīśvaradūṣaṇe prasādhitam //",
    "XXbsa075_u:629": " tasmātsādhāraṇakarmanirjātānāmasmadādīnāmarthasākṣātkāritvamindriyāpekṣatvena vyāptamiti siddhasādhanam",
    "XXbsa075_u:630": " prasiddhānumānasya ca na kṣatirdṛśyatvopādherdhūmādeḥ pratyakṣānupalambhato vyāptigrahaṇāvirodhāt",
    "XXbsa075_u:631": " sāṃsārikāgocarārthasākṣātkāritvamātrāpekṣayā tu sandigdhavyatirekitvam /",
    "XXbsa075_u:632": " adṛśyasya pratyakṣānupalambhābhyāṃ kenacid vyāptigrahaṇāyogāt /",
    "XXbsa075_u:633": " viparyaye bādhakapramāṇasya cāsaṃbhavāditi /",
    "XXbsa075_u:634": " na catīndriyadarśitvaṃ sarvajñatvaṃ vādarśane 'pi niṣeddhuṃ śakyate, adṛśyānupalambhato niṣedhāyogāt",
    "XXbsa075_u:635": " kāraṇānupalambhatastanniṣedha iti cet /",
    "XXbsa075_u:636": " kāraṇābhāvo 'pi adarśanamātrato na sidhyatīti tadavasthaḥ paribhavaḥ //",
    "XXbsa075_u:637": " yadapi kāśikākāreṇābhihitam, atha pramāṇāntarāvagataṃ bhāvyate, ki",
    "XXbsa075_u:638": " bhāvanayā, tata eva tatsiddheriti /",
    "XXbsa075_u:639": " tadapyasaṃgatam /",
    "XXbsa075_u:640": " pramāṇāntaraṃ hyanumānam /",
    "XXbsa075_u:641": " na ca caturāryasatyasvarūpe vastutattve niścite sākṣātkāramantareṇa kleśajñeyāvaraṇakṣatiriti svārthamapi tāvad bhāvanā yuktimatī /",
    "XXbsa075_u:642": " tattvasākṣātkāriṇi ca cittasantāne sati śakyasākṣātkriyamidamityanye 'pi niścayānantaraṃ sākṣātkriyāyai pravartyante, tadupadiṣṭa svargasādhanaṃ cārthabhāvanayānusarantīti",
    "XXbsa075_u:643": " svargāpavargalakṣaṇaparārthasiddhaye ca bhāvanā saphaleti /",
    "XXbsa075_u:644": " anyathā tattvāsākṣātkāriṇo lokānatikrāntasya vacanamanādeyameva syāditi kva parārthavārtāpi",
    "XXbsa075_u:645": " yacca kiṃ ca tatpramāṇamityādyārabhya tasmād bhūtamabhūtaṃ veti etatparyantena dharmādharmayoranumānāpravartanamuktam,",
    "XXbsa075_u:646": " tatra dharmādharmaśabdena kimabhipretam /",
    "XXbsa075_u:647": " yadi kṣaṇikanirātmakavastu tattvam, tadā tasya pratyakṣeṇāniścaye 'pi yathā viparyaye bādhakapramāṇabalena vyāptisaṃvedanaṃ tathā kṣaṇabhaṅgasādhanāvasare vyavasthāpitam /",
    "XXbsa075_u:648": " atha vastūnāṃ svargādisādhanatvamabhipretam, tadā tadviṣayaparijñānāprasādhane 'pi nāsmākaṃ kācit kṣatiḥ /",
    "XXbsa075_u:649": " saparikarasaṃsāranirvāṇaparijñānenaivopayuktasarvajñaprasādhanāt /",
    "XXbsa075_u:650": " yadāhuḥ heyopādeyatattvasyetyādi /",
    "XXbsa075_u:651": " yadapi, api ca bhāvanābalajaṃ gṛhītagrahaṇādapramāṇamityuktam, tatra gṛhītaṃ nāma pratyakṣeṇānumānena vā /",
    "XXbsa075_u:652": " pramāṇāntarasyābhāvāt /",
    "XXbsa075_u:653": " na tāvat pratyakṣaṃ kṣaṇikatvādāvarvācīnasya ( Nibandh 19.) kasyacidasti /",
    "XXbsa075_u:654": " anumānena caikavyāvṛttiviśiṣṭe vastutattve 'vasite 'pi sarvātmanā spaṣṭavastutattvasākṣātkāri pratyakṣaṃ na gṛhītagrāhi, anumānena vastutattvāsparśanāt /",
    "XXbsa075_u:655": " na ca taduttarakālamityādi tu kāraṇānupalabdhidūṣaṇaprastāve prativyūḍhamiti /",
    "XXbsa075_u:656": " yadapi vācaspatinā satyamityādinā punaḥ punaruttarottaramāśaṅkaya tat kimanumānena vahni vyavasthāpyetyādinā",
    "XXbsa075_u:657": " visaṃvādamupadarśyopasaṃhṛtam, tanna bhāvanāyā bhūtārthatvaṃ",
    "XXbsa075_u:658": " tajjaviśadavijñānaprāmāṇyahetuḥ, vyabhicārāditi /",
    "XXbsa075_u:659": " tadasaṅgatam /",
    "XXbsa075_u:660": " tathā hyayaṃ vahniviṣayenumānapūrvakabhāvanābalataḥ spaṣṭavahnipratyayaḥ kiṃ vahnerapyutpannaḥ, tathābhūtabhāvanāmātrādeva vā /",
    "XXbsa075_u:661": " prathamapakṣe visaṃvādaśca bahulamupalabhyate iti yaduktaṃ taddurbhāṣitam",
    "XXbsa075_u:662": " / sākṣādarthādutpannasyāpi visaṃvādasaṃbhave 'nyasyāpi pratyakṣasya hastakatyāgaprasaṅgāt",
    "XXbsa075_u:663": " dvitīyapakṣe tu bhāvanāprakarṣamātrajasyārthādanutpannasya bahulaṃ visaṃvādopalambhe 'pi bhāvanārthābhyāṃ sākṣādutpannasya yogipratyakṣasyāpi",
    "XXbsa075_u:664": " visaṃvādasaṃbhava iti sthavīyasī bhrāntiḥ /",
    "XXbsa075_u:665": " nanu yadīndriyaṃ vināpi bhāvanārthābhyāṃ yogijñānamutpadyate, tarhi parvate bhāvanāvahnibhyāṃ vahnijñānamutpadyatāmavisaṃvādi /",
    "XXbsa075_u:666": " visaṃvādaśca bahulamupalabhyata iti cet /",
    "XXbsa075_u:667": " na /",
    "XXbsa075_u:668": " sākṣādvahnerutpāde sati visaṃvādābhāvāt",
    "XXbsa075_u:669": " / kevalamutpāda eva durāpaḥ /",
    "XXbsa075_u:670": " na hi vayaṃ pramāṇadṛṣṭavastubhāvanāsahitaṃ manaindriyamarthasvarūpagrāhijñānaṃ janayatīti brūmaḥ, api tvasaddṛṣṭilakṣaṇāvidyāparipanthikṣaṇikanairātmyalakṣaṇasarvavastutattvabhāvanāsahitam na ca vahnitvaṃ sarvavastutattvam, kiṃ tu kṣaṇikanairātmyameveti",
    "XXbsa075_u:671": " kṣaṇabhaṅgaprasādhanataḥ pratipāditamiti /",
    "XXbsa075_u:672": " kiṃ ca svamanīṣāparikalpitaḥ khalvayamanuimitabhāvitavahniviṣayaviśadaḥ pratyayaḥ /",
    "XXbsa075_u:673": " na punarasya loke saṃbhavaḥ /",
    "XXbsa075_u:674": " tathā hi niṣprayojanamanunmatto na kaścidbhāvayati /",
    "XXbsa075_u:675": " prayojanaṃ ca śiśirabharamantharakāyakāṇḍasyāpi dāhādimātrameva,",
    "XXbsa075_u:676": " taccānumitenaiva vahninā taddeśopasarpaṇāt sidhyati /",
    "XXbsa075_u:677": " anupasarpaṇe bhāvanāvaiyarthyam /",
    "XXbsa075_u:678": " purastāttu bhāvite parisphurati tadarthāpekṣayā bhrāntiḥ prāsarpakasyevetyādyupahāsyamapyasya kṣatātmano durnītipūtigavībhakṣaṇādhmātajaradgomāyorudgāra iva satāmasahyaḥ /",
    "XXbsa075_u:679": " yadapi tato 'nantaramāśaṅkayārthasyālambanapratyayatvamindriyāpekṣitvena",
    "XXbsa075_u:680": " vyāptamiti prasādhitam, tatpūrvameva pratyuktam /",
    "XXbsa075_u:681": " tathā bhāvanāyāścetyādyāśaṅkayārthasyālambanapratyayatvamaśakyāvagamamiti yaduktaṃ tadapyasambaddham",
    "XXbsa075_u:682": " cakṣurindriyasyāpyarthamantareṇa dvicandrakeśoṇḍukādau viśadabhrāntajñānajananasāmarthyamupalabdhamityarthasahitamapi kevalameva samartham /",
    "XXbsa075_u:683": " ato ghaṭāderapyālambanapratyayatvamaśakyāvagamamiti indriyapratyakṣamapi pratihataṃ syāditi",
    "XXbsa075_u:684": " tathā, api ( Nibandh 20.)",
    "XXbsa075_u:685": " cālambanapratyayā api ta eva yujyanta ityādirna punarvikalpanirmāṇapratibandhateti paryanto vyarthaḥ /",
    "XXbsa075_u:686": " asmābhirevaṃvidhasya prastute 'nabhyupagatatvāt /",
    "XXbsa075_u:687": " ata eva tasmādbhāvanāprakarṣamātrajatvāt, arthāvyabhicāraniyamābhāvāt,",
    "XXbsa075_u:688": " viśadābhamapi saṃśayākrāntatvāt, apramāṇamapratyakṣaṃ ceti sāmpratamityupasaṃhāro 'pi dhikkāraḥ",
    "XXbsa075_u:689": " sarveṣāmeva hetūnāmasiddhatvāt /",
    "XXbsa075_u:690": " bhāvanābalajasyārthādapyutpatterindriyapratyakṣavat /",
    "XXbsa075_u:691": " sadarthaprakāśanaṃ buddheḥ svabhāva ityādyasmākamapi manoharam /",
    "XXbsa075_u:692": " bhāvanāyāśca sāmānyena sphuṭābhajñānahetutvaṃ sādhyate /",
    "XXbsa075_u:693": " pramāṇopapannacaturāryasatyaviṣayaniṣṭhāyāṃ tu sāmarthyāt pratyakṣapramāṇahetutāpi sādhyate",
    "XXbsa075_u:694": " ata eva kāminīpratibhāsasyāpramāṇatve",
    "XXbsa075_u:695": " 'pyapratyakṣatve 'pi sphuṭābhatvasya sādhyadharmasāmānyasya saṃbhavāt na viruddho hetuḥ /",
    "XXbsa075_u:696": " nāpi dṛṣṭāntasya sādhyaśūnyateti /",
    "XXbsa075_u:697": " na ca nairātmyadṛṣṭiḥ",
    "XXbsa075_u:698": " saṃbhavadbādhā, arthādutpatterabhūtārthatvābhāvāt /",
    "XXbsa075_u:699": " śrutānumitaviṣayaṃ pratyakṣaṃ na saṃbhavatotyapyayuktam /",
    "XXbsa075_u:700": " āgamānumānayordvividho viṣayaḥ grāhyo 'dhyavaseyaśca /",
    "XXbsa075_u:701": " tatra grāhyaḥ svākāraḥ, adhyavaseyastu pāramārthikavastusvalakṣaṇātmā /",
    "XXbsa075_u:702": " asya ca parokṣatve 'numānasāmagrīsaṃbhave 'numānaviṣayatvam,",
    "XXbsa075_u:703": " pratyakṣasāmagrīsaṃbhave ca krameṇa pratyakṣaviṣayatvaṃ dṛṣṭameva /",
    "XXbsa075_u:704": " tatsiddhamityādyupasaṃhāro 'pi paryākula eva /",
    "XXbsa075_u:705": " apramāṇatvāditi hetuśca prathamo 'siddhaḥ /",
    "XXbsa075_u:706": " bhāvanābalajasyārthādapyutpatteḥ,",
    "XXbsa075_u:707": " pramāṇaśaktisaṃbhavāt, indriyapratyakṣavat /",
    "XXbsa075_u:708": " bhāvanābalajatvāditi dvitīyastu sandigdhavyatirekitvādanaikāntikaḥ /",
    "XXbsa075_u:709": " tathā yathānumitabhāvitavahniviṣayaviśadajñānamiti dṛṣṭānto 'pyasaṃbhavīti",
    "XXbsa075_u:710": " pratipāditam /",
    "XXbsa075_u:711": " bhavatu vā, tathāpi yogijñānasya tena saha tulyahetutvamasiddham /",
    "XXbsa075_u:712": " taddhi pramāṇadṛṣṭavastubhāvanāmātrajam /",
    "XXbsa075_u:713": " yogijñānaṃ tu avidyāpratipakṣasarvavastutattvabhāvanāviṣayābhyāmutpannamiti mahāntamapi viśeṣamasau durmatiprapātapatito nāvagāhata ityupekṣaṇīyaḥ //",
    "XXbsa075_u:714": " nyāyaprakīrṇe tu mārgastāvat pramāṇapariśuddho na bhavatītyuktaṃ yat, tat tatprasādhakapramāṇenaiva pratyuktam /",
    "XXbsa075_u:715": " yaccāpi cetyādyārabhya yogijñānaṃ nirviṣayaṃ prasaktamityuktam tatra keyaṃ nirviṣayatā nāma",
    "XXbsa075_u:716": " kiṃ vikalpākāranivṛttau nirākāratā,",
    "XXbsa075_u:717": " arthākārādvisadṛśākāratā, atha tadākāratve 'pi tadvastusaṃsparśitā /",
    "XXbsa075_u:718": " na tāvatprathamaḥ pakṣaḥ kṣamaḥ /",
    "XXbsa075_u:719": " jñānasya nirākāratānupapatteḥ /",
    "XXbsa075_u:720": " nāpi dvitīyaḥ /",
    "XXbsa075_u:721": " kāminyādibhāvanāyāstadākārasyaiva viśadasya darśanāt /",
    "XXbsa075_u:722": " na ca tṛtīyaḥ /",
    "XXbsa075_u:723": " arthasamarpitākārasaṃsparśamapāsyānyasyārthasaṃsparśasyāyogāt /",
    "XXbsa075_u:724": " tathā coktam arthena ghaṭayatyenāmityādi /",
    "XXbsa075_u:725": " tayoścaikatvenādhyavasāyād bāhya eva pravṛttinivṛttī, vyāvahārikasya sphuṭībhāvo 'pi bahirabhimatasya paryante vikalpopādeyakṣaṇasyaiva",
    "XXbsa075_u:726": " sphuṭasyodayaḥ /",
    "XXbsa075_u:727": " tāvataiva sa ( Nibandh 21.) viṣayastena sākṣātkṛta iti",
    "XXbsa075_u:728": " vyavahāraḥ kevalamarthādapyutpattau /",
    "XXbsa075_u:729": " anyathā vyabhicārādaprāmāṇyam /",
    "XXbsa075_u:730": " na ca vikalpopadarśitamapiḥ rūpamavastu jñānātmakatvāt /",
    "XXbsa075_u:731": " anātmakatve prakāśāyogāt /",
    "XXbsa075_u:732": " tadbhāvanaiva cārthabhāvanā, tatsphuṭībhāva eva bāhuasphuṭībhāvaḥ, prakārāntareṇa bāhyasparśāyogāt",
    "XXbsa075_u:733": " etena yat pāramārthikamityādi na sarvajñasiddhiritiparyantaṃ pratyuktam /",
    "XXbsa075_u:734": " yaccāpi cetyādi na yuktaṃ paśyāma itiparyantena dūṣaṇamuktam,",
    "XXbsa075_u:735": " tadapyasaṃgatam /",
    "XXbsa075_u:736": " tathā hi yādṛśa eva bhāvyagrāhī pratyayaḥ prathamo niranvayo niruddhastādṛśa evāpara utpadyata iti niyamaniścayakāraṇaṃ na kiñcidasti caṇḍadevatāsparśādanyat, kṣaṇikatvāditi cet /",
    "XXbsa075_u:737": " nanu kṣaṇikatvaṃ sthāyitayā virudhyate na visadṛśotpādena, taddhi prācīnaṃ niranvayanirodhe",
    "XXbsa075_u:738": " yathā sadṛśakṣaṇāntaramārabhate tathā svahetugatasāmarthyayogāt kāryotpādānumeyād yadi viśeṣaleśaviśiṣṭaṃ kṣaṇāntaramutpādayati, tadā na kācit kṣatiḥ /",
    "XXbsa075_u:739": " na hi bhavata iva bhāvasyāpi kṣaṇikatāyāṃ pradveṣo nāma /",
    "XXbsa075_u:740": " tasmānna kṣaṇikatvottaraviśiṣṭakṣaṇajanakatvayorvirodha iti nāpārthako",
    "XXbsa075_u:741": " 'bhyāsaḥ /",
    "XXbsa075_u:742": " yaccedaṃ kiñcetyādinā kṣaṇikatve cittamavikṣiptamāveditam, tadapyasādhu /",
    "XXbsa075_u:743": " nairātmyāditattvaparā(ṅ) mukhasya sarvasyaiva vikṣiptatvāt /",
    "XXbsa075_u:744": " bhāvanābalena tattvasākṣātkāriṇaḥ samāhitatvāt /",
    "XXbsa075_u:745": " atha ca tattvasākṣātkriyālābhāt grāhakākārāvagraha saṃbhavāt(ca) vyāvahārikamapi vikṣiptamasti cittam /",
    "XXbsa075_u:746": " yato mamaiva doṣakṣayo bhāvīti mārgāmyāsapravṛttirabhyāhateti /",
    "XXbsa075_u:747": " paramārthataḥ prāpyādīnāmabhāve 'pi",
    "XXbsa075_u:748": " tatsaṃkalpasyaivānādyavidyāprabhāvitasya sarvatra pravartakatvāt /",
    "XXbsa075_u:749": " ata eva mārgasatyābhyāsāt siddhaḥ sarvajñaḥ /",
    "XXbsa075_u:750": " nyāyabhūṣaṇasyāpi yogācārāpekṣayā dūṣaṇamaprastutam /",
    "XXbsa075_u:751": " bahirarthāmyupagamenaiva sādhanaprakramāt /",
    "XXbsa075_u:752": " yaccoktam tathāpyatītānāgataviṣayatvaṃ katham, na hyasataḥ kaścidākāro 'stīti,",
    "XXbsa075_u:753": " tadetat prastāvānavagāhanaphalam /",
    "XXbsa075_u:754": " upayuktasarvajñādhikāreṇa hi sarvakṣaṇikanirātmakavastubhāvanopakṣeṇaḥ, na sarvasarvajñāpekṣayā",
    "XXbsa075_u:755": " tato",
    "XXbsa075_u:756": " 'tītānāgatamapratīyamānamapi na bādhakam /",
    "XXbsa075_u:757": " tāvataiva duḥkhanirodhasiddheḥ /",
    "XXbsa075_u:758": " parasmai ca kṣaṇikatvādini(ṣṭha)kasya deśanāvatārāt /",
    "XXbsa075_u:759": " na ca sarvasarvajñahastakatyāgaḥ /",
    "XXbsa075_u:760": " tathā hi caturāryasatyasākṣātkāraprāptau nirāvaraṇāntaḥ karaṇasya kāruṇyātiśayāt sarvākāraparārthaparatayā sakalagocaracāriṇi cetasi ciravirūḍhotsāhasya tādṛgupāyaviśeṣādhigamo bhaviṣyati, yamanutiṣṭhatastadutpattimantareṇāpi devatādhipatyāt satyasvapnavat /",
    "XXbsa075_u:761": " pratiparamāṇusarvaviṣayaṃ yathā deśakālākārapratyavasthānukāri sphuṭataraṃ jñānamudiyāt, tadā na tāvadvastuvyabhicārakṛtaṃ visaṃvāditvam, vastūnāmeva pratibhāsanāt /",
    "XXbsa075_u:762": " utpattisārūpyābhyāṃ vedyasthitiriti tu pṛthagjanāpekṣayā /",
    "XXbsa075_u:763": " yoginastu sārūpyamātreṇaiva grahaṇamiti nyāyaḥ /",
    "XXbsa075_u:764": " ( Nibandh 22.)",
    "XXbsa075_u:765": " yad vārtikam aviśuddhadhiyaḥ prati /",
    "XXbsa075_u:766": " grāhyagrāhakacinteyamacintyā yogināṃ gatiḥ // iti /",
    "XXbsa075_u:767": " tadevaṃ bhāvibhūtayorajanakayorapi yogijñāne sphuraṇamabādhyam /",
    "XXbsa075_u:768": " bhāvibhūtayostarhi yadi svarūpasya sphuraṇam, vartamānataiva syāt /",
    "XXbsa075_u:769": " atha svarūpasannihitaṃ jñānameva tadākāramiti nirālambanaṃ niyamena /",
    "XXbsa075_u:770": " tadapi nāsti /",
    "XXbsa075_u:771": " yasmādasannihite 'pyarthe bhāvanābalāt taddeśakālākārānukāri vijñānaṃ kathamanālambanam",
    "XXbsa075_u:772": " tathātvenādhyavasāyācca,",
    "XXbsa075_u:773": " adhyavasitakālaviśiṣṭasyaiva satyasvapnavattasya prāpteḥ /",
    "XXbsa075_u:774": " yad bhāṣyam yathā sa dṛṣṭaḥ śaradādikālayukta stathā tasya na bādhitatvam /",
    "XXbsa075_u:775": " tatkālayuktastu na tena dṛṣṭa stathāpratītāvapi nāsti doṣaḥ //",
    "XXbsa075_u:776": " jñānamātrasya tu tattvataḥ sphuraṇācca na vartamānatāprasaṅgaḥ saṅgataḥ /",
    "XXbsa075_u:777": " tathā kṣaṇikatvapakṣe 'pi ekatvādhyāropasāmarthyānna vyavahārikaṃ prati",
    "XXbsa075_u:778": " pramāṇasya kācit kṣatiriti śāstre prapañcitam /",
    "XXbsa075_u:779": " yadapi kiñcedamapi vaktumucitamityādyārabhya bhāvanābalajasyānumānapūrvakatve 'pi pratyakṣapūrvakatve",
    "XXbsa075_u:780": " vyabhicārābhidhānam, tadarthādapi bhāvanābalajasya sākṣādutpattisvīkārādapahastitam /",
    "XXbsa075_u:781": " yathendriyajasyāpi",
    "XXbsa075_u:782": " dvicandrādijñānasyārthādanutpatteraprāmāṇyam, arthendriyābhyāmutpattau tu prāmānyamevaṃ pramāṇapūrvakasyāpi bhāvanāmātrādutpannasyāprāmāṇyam,",
    "XXbsa075_u:783": " bhāvanārthābhyāmutpannasya tu prāmāṇyam /",
    "XXbsa075_u:784": " yadi yogijñānasyārthādutpattiḥ, pramāṇapūrvakatvāpekṣayā na kiñcatprayojanamiti ceta /",
    "XXbsa075_u:785": " na deśakālavastuviśeṣamapāsya sāmānyena sarvadikkālavartivastumātraṃ kṣaṇikanirātmakamityaniścaye mahāprayāsasādhyapuruṣāyuṣavyāpinyāṃ bhāvanāyāmeva pravṛtterabhāvāt /",
    "XXbsa075_u:786": " na ca hāliko havyāśanamanumāya sphuṭīkarotiyena pratyakṣāntaratvaprasaṅgaḥ /",
    "XXbsa075_u:787": " asāmarthyavaiyarthyābhyāṃ tadasaṃbhavapratipādanāt /",
    "XXbsa075_u:788": " yadapyuktaṃ yogino jñānamindriyajñānādabhinnaṃ bhinnaṃ vā /",
    "XXbsa075_u:789": " tatra prathamapakṣe tāvanna vastudoṣaḥ /",
    "XXbsa075_u:790": " tādṛkpuruṣaviśeṣasya siddhatvāt /",
    "XXbsa075_u:791": " vyavasthādūṣaṇamapi nāsti /",
    "XXbsa075_u:792": " sādhyatayaiva tādṝgdaśāviśeṣasya lokātikrāntātiśayasya paramapuruṣārtharūpasya sādhanaviśeṣapratipādanāya pṛthagjanasādhāraṇendriyajñānād bhedena nirdeśāt /",
    "XXbsa075_u:793": " paramapuruṣārthaviṣayatvābhāvādeva ca rasāyanādisaṃskārajasyāpi jñānasya na pratyakṣāntaratā",
    "XXbsa075_u:794": " bhedapakṣe 'pi na tāvat stharyetarasphuraṇakṛtopālambhasaṃbhavaḥ /",
    "XXbsa075_u:795": " indriyajñānenāpi vastu ( Nibandh 23.) sarvātmanā gṛhṇatā truṭyadrūpasyaiva grahaṇāt /",
    "XXbsa075_u:796": " adhyavasāyo hi pūrvaṃ durllabhaḥ idānīṃ tu bhāvanābalanirdalitāvidye cittasantāne so",
    "XXbsa075_u:797": " 'pīndriyajñānena janyata iti viśeṣaḥ /",
    "XXbsa075_u:798": " nanu yogino manovijñānendriyajñānābhyāṃ paśyata ākāradvayasphuraṇaprasaṅga iti cet /",
    "XXbsa075_u:799": " satyam /",
    "XXbsa075_u:800": " satyajñānākārastāvad vastuno na bhinnadeśo",
    "XXbsa075_u:801": " 'nyatarabhrāntiprasaṅgāt /",
    "XXbsa075_u:802": " atastāvākārāvapratimau kayā gatyā spharata iti ko nirṇetuṃ kṣamaḥ /",
    "XXbsa075_u:803": " yadāha acintyā yogināṃ gatiriti /",
    "XXbsa075_u:804": " sarvathā tu na yogijñānasya kṣatiriti siddham /",
    "XXbsa075_u:805": " tadevaṃ kāraṇānupalambhādapi na sarvajñatābhāvaḥ /",
    "XXbsa075_u:806": " nanu yadi nāma yuṣmadabhimatasyānumānasya na bādhakam,",
    "XXbsa075_u:807": " tathāpyastyevānumānaṃ bādhakam /",
    "XXbsa075_u:808": " tathā hi śakyamidamabhidhātum sugato 'sarvajñaḥ /",
    "XXbsa075_u:809": " jñeyatvāt, prameyatvāt, sattvāt, puruṣatvāt, vaktṛtvāt,",
    "XXbsa075_u:810": " indriyādimattvādityādi /",
    "XXbsa075_u:811": " rathyāpuruṣavat /",
    "XXbsa075_u:812": " tathā ca bṛhaṭṭīkā yasya jñeyaprameyatvavastusattvādilakṣaṇāḥ /",
    "XXbsa075_u:813": " nihantuṃ hetavaḥ śaktāḥ ko nu taṃ kalpayiṣyati //",
    "XXbsa075_u:814": " kārikāpi pratyakṣādyavisaṃvādi prameyatvādi yasya ca /",
    "XXbsa075_u:815": " sadbhāvavāraṇe śaktaṃ ko nu taṃ kalpayiṣyati //",
    "XXbsa075_u:816": " atrocyate /",
    "XXbsa075_u:817": " kimete jñeyatvādayaḥ sarvajñatvena sākṣādviruddhāḥ paramparayā vā /",
    "XXbsa075_u:818": " aviruddhavidhāne pratiṣedhāyogāt /",
    "XXbsa075_u:819": " sa ca sākṣād virodha parasparaparihārasthitilakṣaṇo vā, bhāvābhāvavat; sahānavasthānalakṣaṇo",
    "XXbsa075_u:820": " vā, dahanatuhinavaditi /",
    "XXbsa075_u:821": " na tāvadādyaḥ pakṣaḥ /",
    "XXbsa075_u:822": " yadvyavacchedanāntarīyako yasya paricchedastayoreva parasparaparihārasthitilakṣaṇo virodhaḥ",
    "XXbsa075_u:823": " na ca jñeyatvādi sarvajñatvavyavacchedena sthitam /",
    "XXbsa075_u:824": " kiṃ tarhi /",
    "XXbsa075_u:825": " ajñeyatvādivyavacchedena /",
    "XXbsa075_u:826": " tathā sarvajñatvamasarvajñatvavyavacchedena, na tu jñeyatvavyavacchedena /",
    "XXbsa075_u:827": " nāpi dvitīyo virodhaḥ /",
    "XXbsa075_u:828": " yasya hyavikalakāraṇasya bhavato yatsannidhānādabhāvastayoreva sahānavasthānalakṣaṇo virodhaḥ",
    "XXbsa075_u:829": " na ca sarvajñatvaṃ prāk pravṛttamavikalakāraṇaṃ dṛṣṭaṃ yena paścājjñeyatvādisadbhāve nivartata iti syāt /",
    "XXbsa075_u:830": " tathātve sati deśādiniṣedya eva bhavenna tu sarvathoccheda iti /",
    "XXbsa075_u:831": " na ca paramparayā virodhaḥ /",
    "XXbsa075_u:832": " sa hi bhavan niṣedhyasya sarvajñatvasya vyāpakaviruddhatvāt, kāraṇaviruddhatvāt, kāryaviruddhatvāt,",
    "XXbsa075_u:833": " svabhāvaviruddhakāryatvāt, ( Nibandh 24.) vyāpakaviruddhakāryatvāt,",
    "XXbsa075_u:834": " kāraṇaviruddhakāryatvāt, kāryaviruddhakāryatvāt,",
    "XXbsa075_u:835": " svabhāvaviruddhavyāptatvāt, vyāpakaviruddhavyāptatvāt,",
    "XXbsa075_u:836": " kāraṇaviruddhavyāptatvāt, kāryaviruddhavyāptatvād vā bhaved /",
    "XXbsa075_u:837": " tatra",
    "XXbsa075_u:838": " sarvajñatvasyāsattvāt,",
    "XXbsa075_u:839": " vyāpakakāraṇakāryāṇāmasiddhestadviruddhakāryavyāpyābhāvāt na prameyatvādayaḥ sarvajñatvena paramparayāpi viruddhāḥ /",
    "XXbsa075_u:840": " nanu vaktṛtvaṃ virudhyata eva sarvaviṣayanirvikalpajñānaviruddhavikalpakāryatvād vaktṛtvasya",
    "XXbsa075_u:841": " naitad yuktam /",
    "XXbsa075_u:842": " savikalpāvikalpayoryugapadavṛttervikalpakatvena sarvajñasyāvirodhāt /",
    "XXbsa075_u:843": " kastarhi pṛthagjanādasya bheda iti cet /",
    "XXbsa075_u:844": " ucyate /",
    "XXbsa075_u:845": " yathā māyākāro nirmitāśvādiviṣayaṃ vijñānaṃ nirviṣayatvena niścinvannabhrāntaḥ,",
    "XXbsa075_u:846": " tadanyasmācca śreṣṭhaḥ, tathā bhagavānapi śuddhalaukikavikalpasammukhībhāve 'pi na bhrānto nāpi pṛthagjanasamāna iti /",
    "XXbsa075_u:847": " tataśca nirvikalpakasarvajñajñānavikalpayorvirodhābhāvād vaktṛtvaṃ sarvajñatvena sahāviruddhameva",
    "XXbsa075_u:848": " etenaidapi nirastam yadāha kāśikākāraḥ, samādhervyutthāyopadekṣyata iti cet /",
    "XXbsa075_u:849": " na /",
    "XXbsa075_u:850": " vyutthitasya hyabhilāpinī pratītibhrāntabhāṣitamapramāṇaṃ bhavediti //",
    "XXbsa075_u:851": " yadapyuktaṃ bṛhaṭṭīkāyām yadā copadiśedekaṃ kiñcitsāmānyavaktṛvat /",
    "XXbsa075_u:852": " ekadeśajñagītaṃ tanna syātsarvajñabhāṣitam //",
    "XXbsa075_u:853": " tadapi nirastam, vikalpenaikasya kasyacidāmukhīkṛtvopadeśe 'pi",
    "XXbsa075_u:854": " nirvikalpena sarvamavabudhyamānasya vacanānāṃ sarvajñabhāṣitatvādeva //",
    "XXbsa075_u:855": " yatpunaḥ kārikāyāmuktam sānnidhyamātratastasya puṃsaścintāmaṇeriva /",
    "XXbsa075_u:856": " niścaranti yathākāmaṃ kuḍyādibhyo 'pi deśanāḥ //",
    "XXbsa075_u:857": " evamādyucyamānaṃ hi śraddadhānasya śobhate /",
    "XXbsa075_u:858": " kuḍyādiniḥsṛtatvāttu nāśvāso deśanāsu naḥ //",
    "XXbsa075_u:859": " kinnu buddhapraṇotāḥ syuḥ kiṃvā kaiściddurātmabhiḥ /",
    "XXbsa075_u:860": " adṛśyairvipralambhārtha piśācādibhirīritāḥ //",
    "XXbsa075_u:861": " bṛhaṭṭīkāyāmapi tasmin dhyānasamādhisthe cintāratnavadāsthite /",
    "XXbsa075_u:862": " niścaranti yathākāmaṃ kuḍyādibhyo 'pi deśanāḥ //",
    "XXbsa075_u:863": " tābhirjijñāsitānarthān sarvān jānanti mānavāḥ /",
    "XXbsa075_u:864": " hitāni ca yathāyogaṃ kṣipramāsādayanti te //",
    "XXbsa075_u:865": " ( Nibandh 25.)",
    "XXbsa075_u:866": " ityādi kīrtamānaṃ tu śraddadhānasya śobhate /",
    "XXbsa075_u:867": " vayamaśraddadhānāstu ye yuktīrarthayāmahe //",
    "XXbsa075_u:868": " kuḍyādiniḥsṛtānāṃ ca na syādāptopadiṣṭatā /",
    "XXbsa075_u:869": " viśvāsaśca na tāsu syātkenaitāḥ kīrtitā iti //",
    "XXbsa075_u:870": " kinnu buddhapraṇītāḥ syuḥ kiṃ vā brāhyaṇavañcakaiḥ /",
    "XXbsa075_u:871": " krīḍadbhirupadiṣṭāḥ syurdūrasthapratiśabdakaiḥ //",
    "XXbsa075_u:872": " kiṃ vā kṣudrapiśācādyairadṛṣṭaiḥ parikalpitāḥ /",
    "XXbsa075_u:873": " tasmānna tāsu viśvāsaḥ kartavyaḥ prājñamānibhiḥ //",
    "XXbsa075_u:874": " etadapyanabhyupagamenaiva nirastam /",
    "XXbsa075_u:875": " śuddhalaukikavikalpasaṃmukhībhāvenaiva tasya deśakatvābhyupagamāditi //",
    "XXbsa075_u:876": " atha vā yathā cakrasyoparate 'pi daṇḍapreraṇāvyāpāre pūrvāvegavaśād bhramaṇam /",
    "XXbsa075_u:877": " evaṃ bhagavati pratyastamitasamastavikalpajāle 'pi sthite yadi pūrvapraṇidhānāhitasatatānābhogavāhinī deśanā syāttadā ko virodhaḥ /",
    "XXbsa075_u:878": " vivakṣābhāve kathaṃ vacanapravṛttiriti na vaktavyam /",
    "XXbsa075_u:879": " tadabhāve 'pi",
    "XXbsa075_u:880": " nidrāṇasya tattatpravyaktavacanasandarśanāt /",
    "XXbsa075_u:881": " vacanamātrasya vivakṣayā vyāpterabhāvāt /",
    "XXbsa075_u:882": " tasmād yathā pūrvābhyāsato jhaṭiti prabodhitasyāriṇā prahārādidānenānurūpa eva prakramaḥ śastroddharaṇādikaḥ, tathā sarvavedinopi sakalāḥ kalāḥ ityanākulam /",
    "XXbsa075_u:883": " yadāhālaṅkāraḥ śatrusānnidhyamātreṇa pravartante 'vikalpataḥ /",
    "XXbsa075_u:884": " prāgeva tannirākāriprakramāḥ kopanirmitāḥ //",
    "XXbsa075_u:885": " yatpunaruktam piśācādikṛtaśaṅkayā nātrāśvāsaḥ satāṃ yukta iti /",
    "XXbsa075_u:886": " tadasaṅgatam, yataḥ saṃbhinnālāpahiṃsādikutsitārthopadarśanam /",
    "XXbsa075_u:887": " krīḍāśīlapiśācādeḥ kāryaṃ tāsu na vidyate //",
    "XXbsa075_u:888": " pramāṇadvayasaṃvādi mataṃ tadviṣaye 'khile /",
    "XXbsa075_u:889": " yasya bādhā pramāṇābhyāmaṇīyasyapi nekṣate //",
    "XXbsa075_u:890": " yathātyantaparokṣe 'pi na pūrvāparabādhitam /",
    "XXbsa075_u:891": " karuṇādiguṇotpatteḥ sarvapuṃsāṃ pravartakam //",
    "XXbsa075_u:892": " sarvānuśayasaṃdohapratipakṣābhidhāyakam /",
    "XXbsa075_u:893": " nirvāṇanagaradṣvārakapāṭapuṭabhedanam //",
    "XXbsa075_u:894": " ( Nibandh 26.)",
    "XXbsa075_u:895": " taccet krīḍanaśīlānāṃ rakṣasāṃ vā vaco bhavet /",
    "XXbsa075_u:896": " ta eva santu saṃbuddhāḥ sarvatallakṣaṇasthiteḥ //",
    "XXbsa075_u:897": " na ca nāmni vivādaḥ /",
    "XXbsa075_u:898": " na ca nāmanivṛttau vastu nivartate /",
    "XXbsa075_u:899": " pratyuta vedasyaiva krīḍanaśīlapiśācādipraṇītatvaṃ yuktaṃ saṃbhāvayitum /",
    "XXbsa075_u:900": " yena gośavādiṣu yogeṣvagamyāgamanādayo 'satyasamudācārāḥ saṃprakāśitāḥ /",
    "XXbsa075_u:901": " lokaprasiddhiśca trayo vedasya kartāro munibhaṇḍaniśācarāḥ /",
    "XXbsa075_u:902": " iti alamatinirbandhena //",
    "XXbsa075_u:903": " nanu sarvajñatvaṃ vītarāgaditvena vyāptamiṣyate /",
    "XXbsa075_u:904": " tadviruddhaṃ ca rāgādiyogitvam, tatkāryaṃ ca vacanam /",
    "XXbsa075_u:905": " tadetad vyāpakaviruddhakāryabhūtaṃ vacanaṃ sarvajñābhāvaṃ sādhayati paramparayā viruddhatvāditi cet /",
    "XXbsa075_u:906": " na /",
    "XXbsa075_u:907": " rāgādīnāṃ vacasaśca kāryakāraṇabhāvāsiddheḥ /",
    "XXbsa075_u:908": " tathā hi vacanaviśeṣo",
    "XXbsa075_u:909": " rāgādikāryam, yo rāgeṇaiva janitaḥ, vacanamātraṃ vā /",
    "XXbsa075_u:910": " tatra na tāvat prathamaḥ pakṣaḥ /",
    "XXbsa075_u:911": " tādṛśasya vacanasya niścayopāyāsaṃbhavāt",
    "XXbsa075_u:912": " / asabhyamaithunācāraprakāśakaṃ vacanaṃ tatkāryamiti cet /",
    "XXbsa075_u:913": " na /",
    "XXbsa075_u:914": " abhiprāyasya durlakṣyatvāt /",
    "XXbsa075_u:915": " virakto 'pi raktavacceṣṭate, rakto 'pi",
    "XXbsa075_u:916": " viraktavadityabhiprāyo durbodhaḥ /",
    "XXbsa075_u:917": " tataśca viśiṣṭavyavahārasya sāṃkaryeṇa na tatraikāntena rāgānumānaṃ yujyate /",
    "XXbsa075_u:918": " nāpi vacanamātraṃ rāgādikāryam /",
    "XXbsa075_u:919": " asaṃmukhībhūtarāgādayo 'pi hi svābhimatadevatāstutividhāne mātrādigurujanasaṃbhāṣaṇādau ca vacanamātramuccārayantaḥ samupalabhyante /",
    "XXbsa075_u:920": " na ca yadyadabhāve bhavati tasya tatkāryatocyate, atiprasaṅgāt /",
    "XXbsa075_u:921": " rāgādiyogyatā tarhi vacasaḥ kāraṇam, tayā vinopalakhaṇḍalādau vacanasyādarśanāditi cenna",
    "XXbsa075_u:922": " karaṇaguṇavaktukāmate hi vacanasya hetuḥ /",
    "XXbsa075_u:923": " tadabhāvādevopalakhaṇḍalādau nivartate, na rāgādiyogyatāyā abhāvāt /",
    "XXbsa075_u:924": " yadi kāraṇaguṇādisakalatadanyakāraṇabhāve 'pi rāgādi yogyatābhāvānnotpadyate vacanamiti sidhyettasyāḥ kāraṇatvam /",
    "XXbsa075_u:925": " upalakhaṇḍalādau tu vaktukāmatā nāsti /",
    "XXbsa075_u:926": " tatkathaṃ tatkāraṇatvaṃ vacasāmiti /",
    "XXbsa075_u:927": " evaṃ tarhi vaktukāmataiva rāgo 'stu /",
    "XXbsa075_u:928": " iṣṭatvānna kiñcid bādhitaṃ syāt, nāmni vivādābhāvāt /",
    "XXbsa075_u:929": " paramārthataḥ punarnityasukhātmātmīyadarśanākṣiptaṃ sāśravaviṣayaṃ cetaso",
    "XXbsa075_u:930": " 'bhiṣvaṅgaṃ rāgamāhuḥ /",
    "XXbsa075_u:931": " niṣpannasarvasampattervivakṣāpi na yujyata iti cet /",
    "XXbsa075_u:932": " adoṣo 'yam,",
    "XXbsa075_u:933": " parārthatvādvivakṣāyāḥ /",
    "XXbsa075_u:934": " vītarāge 'rthāsaṅgābhāvāt kathaṃ parārthāpi pravṛttiriti cet /",
    "XXbsa075_u:935": " na /",
    "XXbsa075_u:936": " āsaṅgamantareṇa karuṇayāpi pravṛtteḥ /",
    "XXbsa075_u:937": " saiva rāga iti cet /",
    "XXbsa075_u:938": " iṣṭatvādadoṣaḥ /",
    "XXbsa075_u:939": " rāgasya tu svarūpamuktam /",
    "XXbsa075_u:940": " kāruṇikasyāpi niṣphalārambho na yukta iti cet /",
    "XXbsa075_u:941": " na /",
    "XXbsa075_u:942": " parārthasyaiva phalatvāt /",
    "XXbsa075_u:943": " iṣṭalakṣaṇatvāt phalasyeti yatkiñcidetat /",
    "XXbsa075_u:944": " ( Nibandh 27.)",
    "XXbsa075_u:945": " nanu nirvikalpasya bhagavataḥ kathaṃ tasyāmavasthāyāṃ karuṇāsaṃbhavaḥ /",
    "XXbsa075_u:946": " duḥkhavikalpaprabhavā hi karuṇetyanvayavyatirekābhyāmanyatvena niścitam /",
    "XXbsa075_u:947": " tataśca kāraṇābhāvāt kathaṃ kāryasaṃbhava iti cet /",
    "XXbsa075_u:948": " na /",
    "XXbsa075_u:949": " yathā kumbhakāranivṛttāvapi svasantānamātrabhāvinī ghaṭādisthitistathotthāpakavikalpābhāve 'pi sama(na)",
    "XXbsa075_u:950": " ntarapratyayabalādanālambanakaruṇāpravṝtteravāryatvāt /",
    "XXbsa075_u:951": " yadāhurguravaḥ sattāropakṛto 'pi bhāvanavaśāt kāṭhinyamāpattathā śaithilye 'pi yathāsya duḥkhahataye sāndrastathaiva śramaḥ /",
    "XXbsa075_u:952": " utpāde tu phalasya hetuniyamo no tu prabandhasthitau tasmād duḥkhadṛśaḥ kṣaye 'pi vilasanmaitryādaye 'smai namaḥ //",
    "XXbsa075_u:953": " etenaitadapi nirastaṃ yadāha kārikāyām rāgādirahite cāsmin nirvyāpāre vyavasthite /",
    "XXbsa075_u:954": " deśanānyapraṇītaiva syādṛte pratyavekṣaṇāt //",
    "XXbsa075_u:955": " nanu yadi nāmaivaṃ vaktṛtvaṃ sarvajñatvena sahāviruddhaṃ dehendriyabuddhyādiyogitvaṃ tu viruddhameva",
    "XXbsa075_u:956": " sarvajñatāvyāpakavītarāgatvaviruddharāgādikāraṇatvāddehādīnām /",
    "XXbsa075_u:957": " tataśca pratiṣedhyavyāpakaviruddhakāraṇopalambhāt sarvajñābhāva iti cet /",
    "XXbsa075_u:958": " ucyate /",
    "XXbsa075_u:959": " dehādīnāṃ hetutve 'pi naiṣāṃ kevalānāṃ sahakārimātrāṇāmātmābhiniveśalakṣaṇopādānakāraṇavikalānāṃ rāgādijanakatvamityagamakā eva dehādayaḥ sarvajñābhāvasya /",
    "XXbsa075_u:960": " tasmāj jñeyatvādīnāmapyasāmarthyānna paraparikalpitānumānato 'pi sarvajñābhāvaḥ /",
    "XXbsa075_u:961": " nāpi svavikalpitaṃ śābdādikaṃ bhagavato bādhakam /",
    "XXbsa075_u:962": " tathā hi yadyapi teṣāṃ sati prāmāṇye 'numāna evāntarbhāvaḥ, anantarbhāve cāprāmāṇyameveti",
    "XXbsa075_u:963": " dūṣaṇamasti, tathāpi tatprāmāṇyamabhyupagamyāpi brūmaḥ /",
    "XXbsa075_u:964": " yattāvat pauruṣeyavacanaṃ tadapramāṇameva bhavatām /",
    "XXbsa075_u:965": " na ca vaidikaṃ kiñcidvacanaṃ sarvanarāsarvajñatvapratipādaka mupalabhyate /",
    "XXbsa075_u:966": " pratyuta nimittanāmni śākhāntare sphuṭatarameva sarvajñaḥ pratipāditaḥ /",
    "XXbsa075_u:967": " tathā hi sa vetti viśvaṃ na ca tasya vettā ityādinā ca sarvajño vede pratipāditaḥ //",
    "XXbsa075_u:968": " nāpyupamānāttadabhāvaḥ sidhyati /",
    "XXbsa075_u:969": " tathā hi smaryamāṇameva gavādivastu purovartigavayādisādṛśyopādhi gavādyupādhi vā sādṛśyamupamānena pratīyata iti sthitiḥ /",
    "XXbsa075_u:970": " na ca sarvajñasantānavartīni cetāṃsi kenacit sarvajñenānubhūtāni yataḥ smaraṇena viṣayīkriyeran,",
    "XXbsa075_u:971": " ( Nibandh 28.)",
    "XXbsa075_u:972": " yat punaruktaṃ kumārilena narān dṛṣṭvā tvasarvajñān sarvānevādhunātanān /",
    "XXbsa075_u:973": " tatsādṛśyopamānena śeṣāsarvajñaniścayaḥ //",
    "XXbsa075_u:974": " tadapyayuktam, adhunātanasarvanarāsarvajñatvāniścayāt /",
    "XXbsa075_u:975": " niścaye cātmanyeva sarvajñatvābhyupagamaprasaṅgāt /",
    "XXbsa075_u:976": " nāpyarthāpattirbādhikā /",
    "XXbsa075_u:977": " yato dṛṣṭaḥ śruto vārtho 'nyathā nopapadyata iti adṛṣṭārthaṃparikalpanamarthāpattirucyate",
    "XXbsa075_u:978": " na cāsarvajñatvamantareṇa sarvanareṣu kaścidartho dṛṣṭaḥ śruto vā nopapadyate yatastadarthāpattyā parikalpyeta /",
    "XXbsa075_u:979": " nanu saṃsārasya tāvadanāditvaṃ pramāṇena pratītam /",
    "XXbsa075_u:980": " tacca na sarvajñena jñāyate, tajjñānāvadheḥ parastādasattve 'nāditākṣatiprasaṅgāt, tadanyathānupapadyamānaṃ sarvabhāvānāmanāditvaṃ sarvajñābhāvaṃ sādhayatīti cet /",
    "XXbsa075_u:981": " ucyate /",
    "XXbsa075_u:982": " upayuktasarvajñāpekṣayā tāvadidamadūṣaṇam /",
    "XXbsa075_u:983": " tasyānāditvājñāne 'pi",
    "XXbsa075_u:984": " upayuktasarvajñatvāvyāhateḥ /",
    "XXbsa075_u:985": " sarvasarvajñasyāpyabhāve sādhye 'samartheyamarthāpattiḥ /",
    "XXbsa075_u:986": " tathā hi yathā saṃsārasyānāditve pūrvapūrvavastusattāyā anavadhitvaṃ tathā sarvajñajñānasyāpi pūrvapūrvavastusattāvyāpakatvenānavadhiprasaratā iti /",
    "XXbsa075_u:987": " ajñātasyaikasyāpi vastuno 'navasthiteḥ /",
    "XXbsa075_u:988": " satyapi sarvajñe 'nāditvamupapadyamānaṃ na sarvajñābhāvamākṣipati /",
    "XXbsa075_u:989": " tataścārthāpattirapi na sarvajñasya bādhikā /",
    "XXbsa075_u:990": " na cābhāvapramāṇabādhyaḥ sarvajñaḥ /",
    "XXbsa075_u:991": " pramāṇapañcakanivṛttirabhāvapramāṇamiṣyate /",
    "XXbsa075_u:992": " tatra nivṛttiriti prasajyavṛttyā pramāṇānutpattimātramabhipretam, atha vā paryudāsavṛttyā",
    "XXbsa075_u:993": " vastvantaram, vastvantaramapi jaḍarūpaṃ jñānarūpaṃ vā, jñānamapi",
    "XXbsa075_u:994": " jñānamātram, ekajñānasaṃsargivastujñānaṃ veti vikalpāḥ /",
    "XXbsa075_u:995": " tatra na tāvannivṛttimātrabhāvapramāṇamupapadyate /",
    "XXbsa075_u:996": " tatkhalu nikhilaśaktivikalatayā na kiñcit /",
    "XXbsa075_u:997": " yacca na kiñcit tatkathaṃ prameyaṃ paricchindyāt, tadviṣayaṃ vā vijñānaṃ janayet, pratītaṃ vā tatkathamiti",
    "XXbsa075_u:998": " sarvamandhakāranartanam /",
    "XXbsa075_u:999": " yathoktam na hyabhāvaḥ kasyacitpratipattiḥ pratipattiheturvā /",
    "XXbsa075_u:1000": " tasyāpi vā kathaṃ pratipattiriti /",
    "XXbsa075_u:1001": " nāpi vastvantaratāpakṣe jaḍarūpaḥ pramāṇābhāvaḥ saṃgacchate, tasya prameyaparicchedāyogāt",
    "XXbsa075_u:1002": " paricchedasya jñānadharmatvāt /",
    "XXbsa075_u:1003": " nāpi jñānamātrasvabhāvo 'bhāvaḥ /",
    "XXbsa075_u:1004": " deśakālasvabhāvaviprakṛṣṭasyāpi tato 'bhāvaprasaṅgāt /",
    "XXbsa075_u:1005": " tadapekṣayāpi vijñānamātratvāt tasya /",
    "XXbsa075_u:1006": " athaikajñānasaṃsargisvabhāvo 'numanyate, tadā",
    "XXbsa075_u:1007": " kṣatamabhāvapramāṇapratyāśayā, adhyakṣaviśeṣasyaivābhāvapramāṇanāmakaraṇāt",
    "XXbsa075_u:1008": " / tasya cāsmābhirdṛśyānupalambhākhyasādhanatvena svīkṛtatvāt /",
    "XXbsa075_u:1009": " dṛśyānupalambhaśca bhagavadabhāvasādhane 'samartha iti pūrvamevāveditam /",
    "XXbsa075_u:1010": " ( Nibandh 29.)",
    "XXbsa075_u:1011": " kiṃ ca, kaḥ punarayaṃ pramāṇābhāvo 'bhimato bhavatām /",
    "XXbsa075_u:1012": " svapramāṇagaṇanivṛttiratha sarvaprāṇigaṇapramāṇanivṛttiḥ /",
    "XXbsa075_u:1013": " tatra",
    "XXbsa075_u:1014": " svapramāṇagaṇanivṛttirvyabhicāriṇī, tasyāṃ satyāmapi vyavahitasyārthasyāna",
    "XXbsa075_u:1015": " pahnavatvāt /",
    "XXbsa075_u:1016": " parapramāṇanivṛttistvasarvavido 'siddhā /",
    "XXbsa075_u:1017": " yadāha sarvādṛṣṭiśca sandigdhā svādṛṣṭirvyabhicāriṇī /",
    "XXbsa075_u:1018": " vindhyādrirandhradūrvāderadṛṣṭāvapi sattvataḥ // iti //",
    "XXbsa075_u:1019": " tadevaṃ nābhāvapramāṇato 'pi sarvajñaniṣedha iti sthitam //",
    "XXbsa075_u:1020": " nanu tathāpi sadvyavahārārthaṃ sādhakamapyasya na vidyate /",
    "XXbsa075_u:1021": " tathā hi sarvavido 'tīndriyatvāt na tāvadasmadādipratyakṣamasya sādhakam /",
    "XXbsa075_u:1022": " yathā cāsmābhirasau nopalabhyate tathāsmajjātīyairapyapratyakṣasvabhāvaniyamāt /",
    "XXbsa075_u:1023": " na cāyaṃ kālāntare",
    "XXbsa075_u:1024": " 'bhūditi ca kalpanā yujyate /",
    "XXbsa075_u:1025": " yathā hi kālatvādidānīntanakālavaditi anenānumānena nirākartuṃ śakyate, na tathā sādhayitum",
    "XXbsa075_u:1026": " kārikā sarvajñakalpanā tvanyairvede vāpauruṣeyatā /",
    "XXbsa075_u:1027": " tulyavat kalpyate yena tenedaṃsaṃpradhāryate //",
    "XXbsa075_u:1028": " sarvajño dṛśyate tavannedānīmasmadādibhiḥ /",
    "XXbsa075_u:1029": " nirākaraṇavacchakyā na cāsīditi kalpanā // iti //",
    "XXbsa075_u:1030": " nāpyanumānataḥ sarvajñasiddhiḥ /",
    "XXbsa075_u:1031": " tatpratibaddhaliṅgāniścayāt /",
    "XXbsa075_u:1032": " kiṃ ca sarvajñasattāsādhane sarvo hetuḥ trayīṃ doṣajātiṃ nātivartate asiddhatvaṃ viruddhatvamanaikāntikatvaṃ ceti /",
    "XXbsa075_u:1033": " tathā hi sarvajñe dharmiṇi kriyamāṇe na taddharmo hetuḥ siddhaḥ /",
    "XXbsa075_u:1034": " tasyaiva dharmiṇaḥ sādhyatvenāsiddhatvāt /",
    "XXbsa075_u:1035": " siddhau vā vaiyarthyaprasaṅgāt /",
    "XXbsa075_u:1036": " asarvajñe dharmiṇi na sarvajñasiddhiḥ /",
    "XXbsa075_u:1037": " hetoḥ sarvajñaviparītasādhanatvena viruddhatvāt /",
    "XXbsa075_u:1038": " nāpi sarvajñāsarvajñadharmo hetuḥ /",
    "XXbsa075_u:1039": " tasyānaikāntikatvāt /",
    "XXbsa075_u:1040": " tasmānnānumānato 'pi sarvajñasiddhiḥ /",
    "XXbsa075_u:1041": " kārikā dṛṣṭo na caikadeśo 'sti liṅgaṃ yo vānumāpayet /",
    "XXbsa075_u:1042": " iti //",
    "XXbsa075_u:1043": " nāpyāgamagamyaḥ /",
    "XXbsa075_u:1044": " āgamo hi dvividhaḥ pauruṣeyo nityaśca /",
    "XXbsa075_u:1045": " tatra pauruṣeyopyāgamaḥ tadīyo vā tatra pramāṇam, narāntarapraṇīto vā /",
    "XXbsa075_u:1046": " na tāvattadīyaḥ /",
    "XXbsa075_u:1047": " anyo 'nyasaṃśrayāpatteḥ /",
    "XXbsa075_u:1048": " tathā hyāgamasya sarvajñoktatve prāmāṇyam /",
    "XXbsa075_u:1049": " asya ca prāmāṇye satyasmāt sarvajñasiddhiriti /",
    "XXbsa075_u:1050": " narāntarapraṇītastu pramāṇatvenānabhimata evetyato 'pi na sarvajñasiddhiḥ //",
    "XXbsa075_u:1051": " ( Nibandh 30.)",
    "XXbsa075_u:1052": " kiṃ ca sarvajñapraṇītādvacanāt sarvajñasiddhau kimaparāddhaṃ svavacanena yenāto 'pyasau na gamyeta /",
    "XXbsa075_u:1053": " nāpi nityāgamagamyaḥ sarvajñaḥ, tathāvidhasya sarvajñapratipādakasya nityāgamasyābhāvāt /",
    "XXbsa075_u:1054": " yaccopaniṣadādau sarvajñapratipādakavākyaṃ tasyānyārthatvaṃ draṣṭavyam /",
    "XXbsa075_u:1055": " na ca nityavākyasyānityasarvajñatvapratipādakatvam, nirviṣayatvaprasaṅgāt /",
    "XXbsa075_u:1056": " kiṃ ca yadyaṅgīkṛto nityāgamaḥ, kiṃ sarvajñakalpanayā, nitya evāgamo dharme pramāṇaṃ bhaviṣyati",
    "XXbsa075_u:1057": " kārikā na cāgamena sarvajñastadīye 'nyonyasaṃśrayāt /",
    "XXbsa075_u:1058": " narāntarapraṇītasya prāmāṇyaṃ gamyate katham //",
    "XXbsa075_u:1059": " na cāpyevaṃ paro nityaḥ śakyo labdhumihāgamaḥ /",
    "XXbsa075_u:1060": " dṛṣṭaścedarthavādatvaṃ tatpare syādanityatā //",
    "XXbsa075_u:1061": " āgamasya ca nityatve siddhe tatkalpanā vṛthā /",
    "XXbsa075_u:1062": " yatastaṃ pratipatsyante dharmameva tato narāḥ /",
    "XXbsa075_u:1063": " bṛhaṭṭīkāpi na cāgamavidhiḥ kaścinnityaḥ sarvajñabodhakaḥ /",
    "XXbsa075_u:1064": " ityādi saptacatvāriṃśat ślokāḥ saprapañcametamarthaṃ pratipādayanti /",
    "XXbsa075_u:1065": " tadevamāgamato 'pi na sarvajñasiddhiḥ /",
    "XXbsa075_u:1066": " nāpyupamānapramāṇasamadhigamyaḥ /",
    "XXbsa075_u:1067": " upamānaṃ hi sadṛśagrahaṇanāntarīyakapravṛttika masannikṛṣṭārthagocaram /",
    "XXbsa075_u:1068": " yathā gavayagrahaṇadvāreṇa goḥ smaraṇam /",
    "XXbsa075_u:1069": " na ca sarvajñasadṛśaḥ kaścidasti /",
    "XXbsa075_u:1070": " kārikā sarvajñasadṛśaṃ kañcid yadi paśyema samprati /",
    "XXbsa075_u:1071": " upamānena sarvajñaṃ jānīyāmastato vayam //",
    "XXbsa075_u:1072": " nāpyarthāpattitaḥ sarvajñasiddhiḥ /",
    "XXbsa075_u:1073": " dṛṣṭaḥ śruto vārtho 'nyathā",
    "XXbsa075_u:1074": " nopapadyate iti adṝṣṭārthaparikalpanamarthāpattilakṣaṇam /",
    "XXbsa075_u:1075": " na cātra pramāṇapratītaṃ kiñcid vastvasti yatsarvajñamantareṇānupapadyamānaṃ tatsattāmupanayet",
    "XXbsa075_u:1076": " tannārthāpattirapi sarvajñasādhanī /",
    "XXbsa075_u:1077": " na ca pramāṇapañcakābhāvasvabhāvādabhāvapramāṇādasya siddhiḥ,",
    "XXbsa075_u:1078": " vastvabhāvasādhanatvādasya /",
    "XXbsa075_u:1079": " pratyutāyamevāsyābhāvaṃ sādhayatīti pratipāditam /",
    "XXbsa075_u:1080": " yadapīdaṃ kārikābṛhaṭṭīkayorekaṣaṣṭyā ślokaiḥ sarvajñasiddhaye bauddhasya sādhanamāśaṅkaya dūṣitaṃ tadapi ghṛṇākaramiti granthavistarabhayānna likhitam /",
    "XXbsa075_u:1081": " ( Nibandh 31.)",
    "XXbsa075_u:1082": " tathā hyetāni kila saugataiḥ sarvajñasādhanāya sādhanānyabhidhīyante sarvajño 'stīti satyam,",
    "XXbsa075_u:1083": " sarvajñoktatvāt, dharmābhyupadeśakatvāt, buddhaḥ sarvajña iti",
    "XXbsa075_u:1084": " cirapravṛttadṛḍhasmṛteḥ,",
    "XXbsa075_u:1085": " prathamataramaśeṣaśiṣyajanavargasyānekavidhacittacaittādiparijñānāt,",
    "XXbsa075_u:1086": " sakalapadārtharāśitattvopadeśāditi //",
    "XXbsa075_u:1087": " tasmāt sthitametat nātīndriyadarśī sākṣādasti, api tu nityavacanadvāreṇaiva tasya darśanamiti",
    "XXbsa075_u:1088": " tadevaṃ sarvathā sarvajñasādhakapramāṇāsabhavādayukto bauddhānāṃ sarvajñe sadvyavahāra iti atrocyate /",
    "XXbsa075_u:1089": " anumānādanyato 'siddhau siddhasādhanam /",
    "XXbsa075_u:1090": " anumānādapītyasiddham, anumānasya pūrvamuktatvāt /",
    "XXbsa075_u:1091": " tatpratibaddhaliṅgāniścayādityādidūṣaṇaprabandho 'pi prativyūḍha ityupayuktasarvajñastāvat trailokyālokaḥ siddhaḥ /",
    "XXbsa075_u:1092": " sarvasarvajñapakṣe 'pīdaṃ sādhanam /",
    "XXbsa075_u:1093": " yatpramāṇasaṃvādiniścitārthavacanaṃ tatsākṣātparamparā(vā)",
    "XXbsa075_u:1094": " tadarthasākṣātkārijñānapūrvakam /",
    "XXbsa075_u:1095": " yathā dahano dāhaka iti vacanam /",
    "XXbsa075_u:1096": " pramāṇasaṃvādi niścitārthavacanaṃ cedam /",
    "XXbsa075_u:1097": " kṣaṇikāḥ sarvajñasaṃskārā ityarthataḥ kāryahetuḥ /",
    "XXbsa075_u:1098": " nāsyāsiddhiḥ,",
    "XXbsa075_u:1099": " sarvabhāvakṣaṇabhaṅgaprasādhanādasya vacanasya satyārthatvāt /",
    "XXbsa075_u:1100": " nāpi",
    "XXbsa075_u:1101": " virodhaḥ, sapakṣe bhāvāt /",
    "XXbsa075_u:1102": " na cānaikāntikaḥ, vacanamātrasya saṃśayaviparyāsapūrvakatve 'pi pramāṇaniścitārthavacanasya sākṣātpāramparyeṇa tadarthasākṣātkārijñānapūrvakatvāt /",
    "XXbsa075_u:1103": " anyathā niyamena pramāṇasaṃvādāyogāt //",
    "XXbsa075_u:1104": " ayaṃ ca bhāṣyakārīyaḥ sarvasarvajñaprasādhakaprayogaḥ paṇḍitajitāribhiḥ prapañcita iti tata eva pracayato 'badhārya iti /",
    "XXbsa075_u:1105": " daurvāraprativādivikramamanādṛtya pramāprauḍhitaḥ sarvajño jagadekacakṣurudagādeṣa prabhāvo 'tra ca /",
    "XXbsa075_u:1106": " saṃbuddhasthitimedinīkulagirerasmadguroḥ kintvayaṃ saṃkṣepo mama ratnakīrtikṛtinastadvistaratrāsinaḥ",
    "XXbsa075_u:1107": " viśvamastu śubhādasmād yathecchaṃ ratimanmathaḥ /",
    "XXbsa075_u:1108": " mañjuvajraśca paryante tatpādaṃ satphalapradam //",
    "XXbsa075_u:1109": " ahañca mañjuvajraḥ syāṃ mañjughoṣo 'tha mañjuvāk /",
    "XXbsa075_u:1110": " mañjuśrīrva(ā) dirāṇmañjukumāro jinadhūrdharaḥ //",
    "XXbsa075_u:1111": " // sarvajñasiddhiḥsamāptā //",
    "XXbsa075_u:1112": " ( Nibandh 32.)",
    "XXbsa075_u:1113": " // īśvarasādhanadūṣaṇam //",
    "XXbsa075_u:1114": " oṃ namastārāyai /",
    "XXbsa075_u:1115": " sūktaratnāśrayatvena jitaratnākarādidam /",
    "XXbsa075_u:1116": " gurorvāgambudheḥ smartuṃ kiñcidākṛṣya likhyate //",
    "XXbsa075_u:1117": " rītiḥ sudhānidhiriyaṃ sattame madhyavartini /",
    "XXbsa075_u:1118": " vidveṣiṇi viṣajvālā kiñcijjñe tu na kiñcana //",
    "XXbsa075_u:1119": " ihaite naiyāyikādayo vivādapadasya kṣitidharādeḥ svarūpopādānopakaraṇasaṃpradānaprayojanavibhāgapravīṇaṃ sarvajñatādiguṇaviśiṣṭaṃ puruṣaviśeṣamicchanti /",
    "XXbsa075_u:1120": " yadāhuḥ eko vibhuḥ sarvavidekabuddhisamāśrayaḥ śāśvata īśvarākhyaḥ /",
    "XXbsa075_u:1121": " pramāṇamiṣṭo jagato vidhātā svargāpavargārthibhirarthanīyaḥ // iti //",
    "XXbsa075_u:1122": " sa ca kathaṃ sidhyatīti paryanuyuktāḥ sādhanamidamācakṣate /",
    "XXbsa075_u:1123": " vivādādhyāsitaṃ buddhimaddhetukam /",
    "XXbsa075_u:1124": " kāryatvāt /",
    "XXbsa075_u:1125": " yat kāryaṃ tadbuddhimaddhetukam /",
    "XXbsa075_u:1126": " yathā ghaṭaḥ /",
    "XXbsa075_u:1127": " kāryaṃ cedam /",
    "XXbsa075_u:1128": " tasmād buddhimaddhetukamiti /",
    "XXbsa075_u:1129": " hetoḥ parokṣārthapratipādakatvamanubhūteṣu hetvābhāseṣu na śakyamāvedayitum /",
    "XXbsa075_u:1130": " hetvābhāsāśca pañca /",
    "XXbsa075_u:1131": " yathoktam savyabhicāraviruddhaprakaraṇasamasādhyasamātītakālā iti /",
    "XXbsa075_u:1132": " tatra na tāvadayaṃ sādhyasamo hetuḥ /",
    "XXbsa075_u:1133": " asiddho hi sādhyasamaḥ kathyate /",
    "XXbsa075_u:1134": " sa ca saṃkṣepato vibhajyamāno dvidhā vyavatiṣṭhate /",
    "XXbsa075_u:1135": " āśrayāsiddhatvād vāsiddho yathā surabhi gaganāravindamaravindatvāditi /",
    "XXbsa075_u:1136": " satyapi cāśraye pramāṇena saṃbandhāsiddherasiddho ( Nibandh 33.) yathā anityaḥ śabdaḥ",
    "XXbsa075_u:1137": " sāvayavatvāditi /",
    "XXbsa075_u:1138": " na cābhyāṃ prakārābhyāṃ prastutasya hetorasiddhirasti /",
    "XXbsa075_u:1139": " kṣmāruhādau dharmiṇi pramāṇasamadhigate kāryatvasya sādhanasya pramāṇapratītatvāt /",
    "XXbsa075_u:1140": " cirotpannaparvatādau ca dharmiṇi kāryatvaṃ sāvayavatvena hetunā boddhavyam /",
    "XXbsa075_u:1141": " tad yathā vivādapadaṃ kāryam /",
    "XXbsa075_u:1142": " sāvayavatvāt /",
    "XXbsa075_u:1143": " yatsāvayavaṃ tat kāryam /",
    "XXbsa075_u:1144": " yathā vastram /",
    "XXbsa075_u:1146": " tasmāt kāryamiti /",
    "XXbsa075_u:1147": " nanu sāvayavatvena hetunā dravyāṇāmeva kāryatvaṃ sidhyati /",
    "XXbsa075_u:1148": " na tu tatsamavetānāṃ guṇakarmādīnām /",
    "XXbsa075_u:1149": " teṣāmavayavasaṃbandhābhāvāditi cet /",
    "XXbsa075_u:1150": " satyam /",
    "XXbsa075_u:1151": " teṣāṃ kāryaguṇāditvena hetvantareṇa kāryatvamadhigantavyam /",
    "XXbsa075_u:1152": " tathā hi janmabhājo vivādādhyāsitanityetarasamavāyino guṇādayaḥ /",
    "XXbsa075_u:1153": " kāryaguṇāditvāt /",
    "XXbsa075_u:1154": " yo yaḥ kāryaguṇādiḥ sa sarvastathā, yathā ghaṭādirūpādiḥ /",
    "XXbsa075_u:1155": " tathā caite /",
    "XXbsa075_u:1156": " tasmājjanmabhājaḥ /",
    "XXbsa075_u:1157": " iti /",
    "XXbsa075_u:1158": " kāryatvaṃ ca na svakāraṇasamavāyaḥ, sāmānyaviśeṣo vā boddhavyaḥ, yenāsya pradhvaṃsāvyāpakatvād bhāgāsiddhatā syāt, kiṃ tu kāraṇādhīnasvarūpamātram",
    "XXbsa075_u:1159": " / tacca śabdādiṣviva pradhvaṃsādāvapi pratyakṣeṇādhigatamiti na tāvadayamasiddho hetuḥ",
    "XXbsa075_u:1160": " nāpi viruddhaḥ /",
    "XXbsa075_u:1161": " tathā hi yo vipakṣa eva vartate sa khalu sādhyaviparyayavyāpteḥ sādhyaviruddhaṃ sādhayan viruddho",
    "XXbsa075_u:1162": " 'bhidhīyate /",
    "XXbsa075_u:1163": " yathā nityaḥ śabdaḥ kṛtakatvāditi /",
    "XXbsa075_u:1164": " na cāyaṃ tathā,",
    "XXbsa075_u:1165": " prasiddhakartṛkeṣu ghaṭādiṣu sapakṣeṣu sadbhāvadarśanāt /",
    "XXbsa075_u:1166": " nanu buddhimatpūrvakatve sādhye siddhasādhanam /",
    "XXbsa075_u:1167": " abhimataṃ hi pareṣāmapi karmajatvaṃ kāryajātasya, karmaṇaśca cetanātmakatvāt, cetanāhetukatvādvā",
    "XXbsa075_u:1168": " taddhetukatvaṃ ca jagataḥ /",
    "XXbsa075_u:1169": " sarvajñapūrvakatve tu sādhye vyāptiḥ svapne 'pi nopalabddhā /",
    "XXbsa075_u:1170": " dṛṣṭāntaśca sādhyahīnaḥ, kulālādīnāmasarvajñatvāt /",
    "XXbsa075_u:1171": " viruddhatā ca hetorasarvajñapūrvakatvenaiva kumbhādau kāryatvasya vyāpterupalabdheḥ /",
    "XXbsa075_u:1172": " na copalabdhimatpūrvakatvamātraṃ sādhanaviṣayaḥ,",
    "XXbsa075_u:1173": " tadviśeṣasya tu sarvajñapūrvakatvasyātadviṣayasyāpi tataḥ siddhiriti sāmpratam /",
    "XXbsa075_u:1174": " tathā hi yadyasau viśeṣo na sādhanaviṣayaḥ",
    "XXbsa075_u:1175": " kathamatastatsiddhiḥ, siddhaṃ vā kathamaviṣayaḥ, viṣayaścet kathamananvayadoṣaṃ na spṛśediti cet /",
    "XXbsa075_u:1176": " ucyate /",
    "XXbsa075_u:1177": " sāmānyamātravyāptāvapi antarbhāvitaviśeṣasya sāmānyasya pakṣadharmatāvaśena sādhyadharmiṇyanumānāt viśeṣaviṣayamanumānaṃ bhavatyeva /",
    "XXbsa075_u:1178": " itarathā sarvānumānocchedaprasaṅgāt /",
    "XXbsa075_u:1179": " ( Nibandh 34.) tathā hi vahnayanumānamapi na sāmānyamātraviṣayam, tasya prāgeva siddhatvāt",
    "XXbsa075_u:1180": " nāpi tadviśiṣṭagirigocaram vahnitvasāmānyasya tatsambandhābhāvena tadviśeṣaṇatvānupapatteḥ",
    "XXbsa075_u:1181": " itarathā gotvasamavāyādiva gāvaḥ śābaleyādayaḥ parvato 'pi vahnitvasamavāyād vahniḥ prasajyeta",
    "XXbsa075_u:1182": " astyeva girervahnitvena saṃyuktasamavāyaḥ saṃbandha iti cet /",
    "XXbsa075_u:1183": " tarhi nāpratipadya parvatasaṃyuktaṃ vahniviśeṣamasau śakyapratipattiriti vahniviśeṣasyāpyananumānam",
    "XXbsa075_u:1184": " tathā cānanvayadoṣaprasaṅgaḥ /",
    "XXbsa075_u:1185": " indriyānumāne 'pyayameva nyāyo draṣṭavyaḥ,",
    "XXbsa075_u:1186": " yathendriyalakṣaṇakaraṇaviśeṣasiddhiḥ /",
    "XXbsa075_u:1187": " tathā hi tatrāpi nendriyakaraṇikā kācit kriyopalabdhā /",
    "XXbsa075_u:1188": " na khalu cchidādyāḥ kriyā indriyasādhanā,",
    "XXbsa075_u:1189": " vraścanādīnāmanindriyatvāt /",
    "XXbsa075_u:1190": " na ca vraścanādisādhanā saṃbhavati rūpādiparicchittilakṣaṇā kriyā /",
    "XXbsa075_u:1191": " tasmād yathā kriyātvasāmānyasya karaṇamātrādhīnatvavyāptatve pakṣadharmatāvaśādindriyalakṣaṇakaraṇaviśeṣasiddhistathehāpi satyapi kāryatvasyopādānopakaraṇasaṃpradānaprayojanajñakartṛmātravyāptatve 'pi",
    "XXbsa075_u:1192": " vivādādhyāsiteṣu pakṣadharmatāvaśādupādānādyabhijñasāmānyasyākṣiptaviśeṣasyaiva siddhiḥ /",
    "XXbsa075_u:1193": " anyathā sāmānyasyāpi vyāpakābhimatasya na siddhiḥ syāt,",
    "XXbsa075_u:1194": " nirviśeṣasyāsaṃbhavadviśeṣasya vā tasyānupapatteḥ /",
    "XXbsa075_u:1195": " asarvajñasya cātrādṛṣṭādibhedavijñānarahitasyādhiṣṭhātṛbhāvāsaṃbhavāt sarvajñātmaka eva viśeṣo balādāpatati /",
    "XXbsa075_u:1196": " nanūpādānādyabhijñakartṛ mātreṇevāsarvajñatvadehitvādibhirapi vyāptiraśakyaparihārā, vyabhicārādarśanasya samānatvāditi cet /",
    "XXbsa075_u:1197": " na sarvajñatvāsarvajñatvayordehitvādehitvayorvā kāryotpattāvanupayogāt /",
    "XXbsa075_u:1198": " na hi sārvajñyaṃ kartṛṇāṃ yogyatāmupasthāpayati, asarvajñebhyaḥ kumbhakārādibhyaḥ kumbhādīnāmaprasavaprasaṅgāt",
    "XXbsa075_u:1199": " nāpyasārvajñyaṃ kumbhakārādeva keyūrādīnāmapyutpattiprasaṅgāt /",
    "XXbsa075_u:1200": " tathā na dehitvaṃ kāryotpattāvupayogi kumbhakārādeva keyūrādīnāmutpattiprasaṅgāt /nādehitvaṃ",
    "XXbsa075_u:1201": " kumbhakārād ghaṭādīnāmanutpādaprasaṅgāt /",
    "XXbsa075_u:1202": " tataśvopādānādyabhijñapuruṣapūrvakatvameva kāryatvasya vyāpakam /",
    "XXbsa075_u:1203": " tadeva ca buddhimatpuruṣapūrvakatvaśabdavācyam /",
    "XXbsa075_u:1204": " tena yadyapi buddhimatpūrvakatvamātraṃ vyāptiviṣayastathāpi tadviśeṣasya sarvajñatvasya pakṣadharmatābalāt pratilambha iti viśeṣaviṣayamanumānam /",
    "XXbsa075_u:1205": " na",
    "XXbsa075_u:1206": " coktadoṣaprasaṅgaḥ, tasya sādhyadṛṣdāntayordharmavikalpādutkarṣāpakarṣalakṣaṇaparyanuyogasya sarvānumānasādhāraṇyenānumānamātraprāmāṇyapratikṣepahetutvāt /",
    "XXbsa075_u:1207": " etena yaduktaṃ kaṇikāyāṃ yadi kulālādīnāṃ katipayopakaraṇādijñānaṃ, na",
    "XXbsa075_u:1208": " samastopakaraṇādijñatā, tarhi tenaiva nidarśanena īśvarasyāpi tadupakaraṇādimātrajñānam /",
    "XXbsa075_u:1209": " tanmātrajñāne na sarvajñatāsiddhiḥ /",
    "XXbsa075_u:1210": " katipayajño hi tathā sati syāt /",
    "XXbsa075_u:1211": " na vā tanmātrajñānamapīśvarasya bālādivadityāha /",
    "XXbsa075_u:1212": " vālonmattādīnāṃ svakāryaprayojanāparijñāne ( Nibandh",
    "XXbsa075_u:1213": " 35.) 'pi nirabhiprāyāṇāṃ tatra tatra pravṛttidarśanāt /",
    "XXbsa075_u:1214": " na ca kulālādayo nidarśanam na vālādaya ityatra niyamaheturastīti tannirastam //",
    "XXbsa075_u:1215": " īśvarasya hi katipayātīndriyopakaraṇādijñāne tatkāraṇasya sarvatra samānatvādaśeṣopakaraṇādijñatāyā durvāratvāt /",
    "XXbsa075_u:1216": " kāraṇaṃ ca tajjñāne sattāmantareṇa nānyat, dharmādharmādīnāṃ laukikapratyāsattihetūnāṃ tatrāsaṃbhavāt /",
    "XXbsa075_u:1217": " kāraṇābhede ca kāryābhedaḥ /",
    "XXbsa075_u:1218": " anyathā katipayātīndriyajñānamapi na syāt /",
    "XXbsa075_u:1219": " yathā hi kulālādistulyadarśanasāmagrīkeṣu nākiñcijjñāḥ tathātīndriyopakaraṇādiṣvapīśvaraḥ, sāmarthyasyāviśeṣāt /",
    "XXbsa075_u:1220": " na ca bālonmattādinidarśanena katipayopakaraṇajñatāniṣedho yuktaḥ,",
    "XXbsa075_u:1221": " bījadṛṣṭāntena buddhimanmātrasyāpi niṣedhābhidhānaprasaṅgāt /",
    "XXbsa075_u:1222": " tasmād yathopādānādyabhijñasyāpi saṃbhavād bījādibhirna vyabhicārābhidhānam,",
    "XXbsa075_u:1223": " tathā bālonmattādibhirapīti kulālādīnāmeva dṛṣṭāntatā yuktimatī,",
    "XXbsa075_u:1224": " upādānādyabhijñabuddhivanmātrakāryatvayoḥ sādhyasādhanayostatra prasiddhatvāt /",
    "XXbsa075_u:1225": " tathā jñānavadīśvarasya cikīrṣāprayatnaunityāvityatrāpi /",
    "XXbsa075_u:1226": " yadabhihitam - nityau cet kimīśvarasya jñānena cikīrṣāprayatnopayoginā,",
    "XXbsa075_u:1227": " tayornityatvāt, svotpādopayogānapekṣaṇādityādi /",
    "XXbsa075_u:1228": " tadapyasāram /",
    "XXbsa075_u:1229": " ajñātakartṛtvānupapatteḥ /",
    "XXbsa075_u:1230": " jñānaṃ hi yatra cikīrṣāprayatnāvanityau tatra tāvupasthāpayadupakaraṇādikamupadarśayati /",
    "XXbsa075_u:1231": " yatra tu tau nityau tatropakaraṇādikamupadarśayadapi saphalam /",
    "XXbsa075_u:1232": " tasmāt satyapi cikīrṣāprayatnayornityatve saphalamīśvarajñānaṃ sākṣātkāryotpattāvanupayogyapi",
    "XXbsa075_u:1233": " ata eva ca so 'yamīdṛśo viśeṣo vicārāsahaḥ kathaṃ pakṣadharmatābalādapi sādhyadharmiṇyupasaṃhriyata ityādirapi pralāpa eva /",
    "XXbsa075_u:1234": " īśvarajñānasyāvyāhatau sarvajñatāviśeṣasya durvāratvāt /",
    "XXbsa075_u:1235": " yadabhihitam - prekṣāvatāṃ pravṛttiḥ prayojanavattayā vyāptā /",
    "XXbsa075_u:1236": " na ceśvarasya prekṣāvato jagannirmāṇe prayojanamutpaśyāmaḥ,",
    "XXbsa075_u:1237": " prāptanikhilaprāpaṇīyasya prāptavyābhāvāt /",
    "XXbsa075_u:1238": " tadapi sāvadyam,",
    "XXbsa075_u:1239": " tadabhiprāyasya durvodhatvāt, prayojanābhāvāsiddheḥ, vyāpakānupalabdheḥ,",
    "XXbsa075_u:1240": " sandigdhatvāt /",
    "XXbsa075_u:1241": " vicitrā hi puruṣamātrasya cetovṛttiḥ prāgeva viśvasya kartuḥ /",
    "XXbsa075_u:1242": " prāptanikhilaprāpaṇīyasyāpi karūṇayāpi parārthapravṛttaḥ saṃbhāvyamānatvāt /",
    "XXbsa075_u:1243": " na cāsya narakādinirmāṇapravṛttiḥ kāruṇikatāmupahanti,",
    "XXbsa075_u:1244": " pratyuta pituḥ putragaṇḍapāṭanavṛttirivālpaduḥkhadānena prabhūtadāruṇaduḥkhāpanayanāt karuṇātiśayameva gamayati /",
    "XXbsa075_u:1245": " prekṣāvatāmivāsyāpi niyatasthirapravṛttisiddheḥ prayojanānumitireva nyāyaprāptā //",
    "XXbsa075_u:1246": " yaccedamudīritam - yadi hi sarvakāryāṇāmekaḥ kartā syāt tato 'jñasya ( Nibandh 36.) tattvānupapatteḥ sarvajñatā syāt /",
    "XXbsa075_u:1247": " atha punarekaikaṃ kāryamekaikena kartrā janyata iti yo yajjanayati sa tatkāraṇamātrajña eva na tu sarvajña iti /",
    "XXbsa075_u:1248": " atrocyate /",
    "XXbsa075_u:1249": " kāryaliṅgāviśeṣādekaḥ kartā saditi jñānāviśeṣāt sattaikatvavat /",
    "XXbsa075_u:1250": " kutaścilliṅgādanumitasya vastuno nānātvasya liṅgāntarānumeyatvāt,",
    "XXbsa075_u:1251": " nānātvamupapādayituṃ pramāṇāntaraṃ vaktavyam /",
    "XXbsa075_u:1252": " yathātmanānātvamavasthāpayadbhiḥ sukhādi (bhirnānātva)",
    "XXbsa075_u:1253": " vyavasthāpanamucyate /",
    "XXbsa075_u:1254": " na ceha karturanekatvādhigame pramāṇāntaramasti /",
    "XXbsa075_u:1255": " ekatve tu na pramāṇāntaramanveṣṭavyam, ekasya karturabhāve bahūnāṃ",
    "XXbsa075_u:1256": " vyāhatamanasāṃ svātantreṇa parasparavirodhena mithaḥ svānukūlābhiprāyānavabodhena yugapatkāryānutpatiḥ, utpannasya vā vilopādiprasaṅgaḥ syāditi /",
    "XXbsa075_u:1257": " ekatve tu siddhe sarvajñatāsiddhiravirodhinī /",
    "XXbsa075_u:1258": " na ceścarasya sakalakṣetrajñasamavāyidharmādharmajñānakāraṇābhāvena",
    "XXbsa075_u:1259": " tadajñānam, tatsamavetānāṃ jñānacikīrṣāprayatnānāṃ nityatvāt /",
    "XXbsa075_u:1260": " na ca buddhitannityatvayoḥ kaścidvirodhaḥ /",
    "XXbsa075_u:1261": " na ca buddheranityatāyāstatra tatropalabdherīśvarabuddherapi tathātvaṃ yuktam, rūpādīnāmapyanityānāṃ tatra tatropalabdhestoyādiparamāṇusamavetānāmapi",
    "XXbsa075_u:1262": " rūpādīnāmanityatvaprasaṅgāt /",
    "XXbsa075_u:1263": " parapuruṣasamavetadharmādharmādhiṣṭhānamapyasya yuktameva,",
    "XXbsa075_u:1264": " saṃyuktasaṃyogisamavāyasya sambandhasya sadbhāvāt /",
    "XXbsa075_u:1265": " saṃyuktāḥ khalvīśvareṇa paramāṇavaḥ, taiśca kṣetrajñāḥ, tatsamavetau ca dharmādharmāviti",
    "XXbsa075_u:1266": " tadevaṃ kaṇikāyāṃ vācaspaterīśvaradūṣaṇaṃ yathāsāramutthāpya vyudastamasmābhiḥ /",
    "XXbsa075_u:1267": " aparaṃ ca busaprāyamanabhyupagamaprasiddhasiddhāntagrastamiha granthavistarabhayānna likhitam",
    "XXbsa075_u:1268": " tadevamabhimatasyaiva sarvajñatālakṣaṇasya viśeṣasya siddhernaiṣa viśeṣaviruddho hetuḥ /",
    "XXbsa075_u:1269": " nāpi karmabhiḥ siddhasādhanamiti sthitam //",
    "XXbsa075_u:1270": " na cānaikāntikaḥ /",
    "XXbsa075_u:1271": " sa hi bhavannasādhāraṇo vā syāt, yathā nityā pṛthvī",
    "XXbsa075_u:1272": " gandhavatvāditi; anupasaṃhāryo vā, yathā sarvaṃ nityaṃ prameyatvāditi;",
    "XXbsa075_u:1273": " sādhāraṇo vā yathā nityaḥ śabdaḥ, asparśavattvāditi /",
    "XXbsa075_u:1274": " tatra na tāvadādimau pakṣau, sapakṣasadbhāvadarśanena pratikṣiptatvāt /",
    "XXbsa075_u:1275": " nāpyantimaḥ, adhigatakartṛnivṛttervyomādervipakṣād vyāvṛtterupalabdheḥ /",
    "XXbsa075_u:1276": " nanu puruṣavyāpāramantareṇa tṛṇādīnudayamānānavalokayan lokaḥ kāryamātraṃ puruṣapūrvakamiti vyāptimeva na pratipadyata iti cet /",
    "XXbsa075_u:1277": " evaṃ tarhi prasiddhānumānasthitirapi dattajalāñjaliḥ /",
    "XXbsa075_u:1278": " tatrāpi hi vyāptipratītikāla eva vyāghrādiparyākulātidurgapradeśe vahnivyāpāramantareṇa dhūmaṃ puruṣavyāpāraṃ vinā pūrvaṃ siddhaṃ ghaṭaṃ vā vilokayan loko dhūmamātraṃ vahnipūrvakaṃ ghaṭamātraṃ vā puruṣapūervakamiti vyāptimeva na pratipadyata iti vaktuṃ śakyatvāt /",
    "XXbsa075_u:1279": " ( Nibandh 37.)",
    "XXbsa075_u:1280": " tatra vahnipuruṣayordeśakālaviprakṛṣṭatvādapratikṣepa iti cet /",
    "XXbsa075_u:1281": " yadyevaṃ tṛṇādāvapi puruṣasya svabhāvaviprakṛṣṭatvādapratikṣepa iti sarvaṃ samānamanyatrābhiniveśāt",
    "XXbsa075_u:1282": " puruṣavyāpārapūrvakatā tāvanna pratīyate tṛṇādīnām /",
    "XXbsa075_u:1283": " sā ca puruṣasyādṛśyatvādasattvād vā na pratīyatām, kimanena vicāritena /",
    "XXbsa075_u:1284": " sarvathā kiñcitkāryamapūrvapuruṣapūrvakamapaśyanna vyāptiṃ kāryamātrasya puruṣeṇa kaścit cetanāvānavagacchatīti cet /",
    "XXbsa075_u:1285": " yadyevaṃ vahnimātrapūrvakatā tāvanna pratīyate dhūmasya, puruṣamātrapūrvakatā ca ghaṭasya",
    "XXbsa075_u:1286": " sā ca vahnerdeśaviprakṛṣṭatvādasattvād vā puruṣasya kālaviprakṛṣṭatvādasattvād vā na pratīyatām, kimanena vicāritena /",
    "XXbsa075_u:1287": " sarvathā dhūmamātraṃ vahnivyāpārapūrvakamapaśyan ghaṭamātraṃ vā puruṣapūrvakamapaśyannavyāptimeva dhūmasya vahnimātreṇa ghaṭasya puruṣamātreṇa vā kaściccetanāvānadhigacchatītyapyucyamānaṃ na vaktraṃ vakrīkaroti /",
    "XXbsa075_u:1288": " tat kimanena prasiddhānumānāpalāpinā jātyuttareṇa //",
    "XXbsa075_u:1289": " syādetat /",
    "XXbsa075_u:1290": " na sapakṣāsapakṣayordarśanādarśanamātreṇāvyabhicāraniścayaḥ,",
    "XXbsa075_u:1291": " atadātmano 'tadutpatteścāvyabhicāraniyamābhāvāt /",
    "XXbsa075_u:1292": " tadidaṃ kāryatvaṃ sandigdhavipakṣavyāvṛttikatvenāsādhanam /",
    "XXbsa075_u:1293": " atrocyate /",
    "XXbsa075_u:1294": " nāsti vipakṣāddhetorvyāvṛttisandehaḥ, dhūmānalayoriva kāryabuddhimatorupalambhānupalambhasādhanasya",
    "XXbsa075_u:1295": " siddhatvāt /",
    "XXbsa075_u:1296": " kāryaviśeṣasyaiva tadutpādasiddhirna kāryasāmānyasya, yathā dhūmādivartino vastutvādernānalādijanyatvaniścaya iti cet /",
    "XXbsa075_u:1297": " na /",
    "XXbsa075_u:1298": " viśeṣahetvabhāvāt /",
    "XXbsa075_u:1299": " upalambhānupalambhayostadutpattisādhanatveneṣṭayoraviśeṣāt kāryaviśeṣasyeva kāryasāmānyasya prabodhāśrayāyattatāsiddheḥ /",
    "XXbsa075_u:1300": " yathā hi kāryaṃ vastrādyupādānavad dṛṣṭam, kāryāntaramapyadṛṣṭopādānamupādānavat kāryatvādyupasthāpyate tathā tadeva kāryaṃ vastrādi",
    "XXbsa075_u:1301": " dṛṣṭakartṛkamityadṛṣṭakartṛkamapi kāryatvāt kartṛmadvyavasthāpyate /",
    "XXbsa075_u:1302": " upādānasyeva karturapikāryeṇānukṛtānvayavyatirekatvāt /",
    "XXbsa075_u:1303": " tanmātranibandhanatvācca sarvatra kāryakāraṇavyavahārayoḥ /",
    "XXbsa075_u:1304": " tasmād yathā kāryaṃ ca syānnirupādānaṃ ceti na śakyamāśaṅkitum,",
    "XXbsa075_u:1305": " kāryamātrasyopādānamātrādutpādasiddheḥ tathā kāryaṃ ca bhavedakartṛkaṃ ceti nāśaṅkanīyam, kāryamātrasya kartṛmātrādutpādasiddheraviśeṣāt //",
    "XXbsa075_u:1306": " nanu brūyā nāma kiñcit /",
    "XXbsa075_u:1307": " tathāpi na kāryamātrād buddhimadanumānam, api tu kāryaviśeṣādeva /",
    "XXbsa075_u:1308": " yaddarśanādakriyādarśino 'pi kṛtabuddhiḥ syāt /",
    "XXbsa075_u:1309": " na cānapekṣitatattvānugamācchabdamātrasāmyāt sādhyasiddhiryuktā /",
    "XXbsa075_u:1310": " gośabdavācyatāmātreṇa vāgādīnāṃ viṣāṇitvānumitiprasaṅgāditi cet /",
    "XXbsa075_u:1311": " tadetat",
    "XXbsa075_u:1312": " khasthottaramanuttarārham, kāryasāmānyasyaiva vyāptiprasādhanāt /",
    "XXbsa075_u:1313": " api ca kā punariyaṃ kṛtabuddhiḥ, kimapekṣitaparavyāpārāvasāyo 'tha",
    "XXbsa075_u:1314": " puruṣakṛtametaditi pauruṣeyatvaniścaya iti /",
    "XXbsa075_u:1315": " ( Nibandh 38.)",
    "XXbsa075_u:1316": " yadyādyaḥ pakṣaḥ sa kathaṃ kṣityādiṣu nāsti,",
    "XXbsa075_u:1317": " kāraṇavyāpārātmalābhalākṣaṇasya kāryatvasya kumbhādivat kṣityādiṣvaviśeṣāt",
    "XXbsa075_u:1318": " / atha puruṣeṇa kṛtamiti pauruṣeyatvaniścayaḥ kṛtabuddhirabhimatā, tadāpi tādṛśī kṛtabuddhiḥ kasya nāstīti vaktavyam /",
    "XXbsa075_u:1319": " kiṃ kāryatvāditi hetoravinābhāvavedina āhosvit tadviparītasya /",
    "XXbsa075_u:1320": " nādyaḥ pakṣaḥ /",
    "XXbsa075_u:1321": " avinābhāvavedinaḥ sādhyāpratipatterayogāt /",
    "XXbsa075_u:1322": " atha tadviparītasya sādhyabuddhirna bhavatīti kṛtabuddhihetukatvamavanitanumahīruhādiṣu nāstīti buddhimato 'numānaṃ pratikṣipyate /",
    "XXbsa075_u:1323": " nanvevaṃ sati sarvānumānoccheda syāt /",
    "XXbsa075_u:1324": " sarvahetūnāmagṛhītāvinābhāvaṃ prati agamakatvāt /",
    "XXbsa075_u:1325": " tasmānna kṛtabuddhihetutvaṃ viśeṣaḥ /",
    "XXbsa075_u:1326": " bhavatu vā kaścidanirūpitarūpo viśeṣastathāpi kimanena /",
    "XXbsa075_u:1327": " kāryamātrasyaiva dhūmamātrasyeva vyāptipratīteḥ /",
    "XXbsa075_u:1328": " na ca kāryatvena hetunā saha mṛddhikārasya samakakṣatā /",
    "XXbsa075_u:1329": " tasya svasādhyena dṛśyakumbhakāreṇa saha vyabhicārasya śataśo darśanāt /",
    "XXbsa075_u:1330": " kāryatvasya tu dṛśyādṛśyasādhāraṇena buddhimanmātreṇa tadyogāditi nāyamanaikāntikaḥ /",
    "XXbsa075_u:1331": " nāpi prakaraṇasamaḥ, apratipakṣatvāt /",
    "XXbsa075_u:1332": " na hyasya pratipakṣopasthāpakaṃ dharmāntaramasti /",
    "XXbsa075_u:1333": " yathā nityaḥ śabdo vastutve",
    "XXbsa075_u:1334": " satyanupalabhyamānanityadharmatvādityasya, anityaḥ śabdo vastutve",
    "XXbsa075_u:1335": " satyanupalabhyamānanityadharmatvāditi pratipakṣakṛtaṃ dharmāntaramasti /",
    "XXbsa075_u:1336": " na cedaṃ bādhakaṃ vaktavyam /",
    "XXbsa075_u:1337": " neśvarakartṛkaṃ jagat /",
    "XXbsa075_u:1338": " vastutvasattvādityādi /",
    "XXbsa075_u:1339": " īśvarakartṛkatvasya vastutvāditi virodhābhāvāt /",
    "XXbsa075_u:1340": " iti gāyaṃ prakaraṇasamo 'pi /",
    "XXbsa075_u:1341": " na ca kālātyayāpadiṣṭaḥ pratyakṣānumānāgamairbādhitaviṣayasya tathābhāvāt /",
    "XXbsa075_u:1342": " asya ca tairavirodhāt /",
    "XXbsa075_u:1343": " tatra pratyakṣaviruddhaḥ, anuṣṇastejo 'vayavī",
    "XXbsa075_u:1344": " kṛtakatvāt /",
    "XXbsa075_u:1345": " anumānaviruddhaḥ, sāvayavāḥ paramāṇavo mūrtatvāt /",
    "XXbsa075_u:1346": " āgamaviruddhaḥ, śuci na(ra) śiraḥ kapālaṃ prāṇyaṅgatvāditi /",
    "XXbsa075_u:1347": " tatra na tāvadayaṃ pratyakṣaviruddhaḥ, sādhyaviparyayasya pratyakṣāviṣayatvāt /",
    "XXbsa075_u:1348": " nāpyanumānaviruddhaḥ, dharmigrāhiṇānumānenābādhitaviṣayatvāt /",
    "XXbsa075_u:1349": " na",
    "XXbsa075_u:1350": " cāgamaviruddhaḥ, āgamena sādhyaviparya(ya) syāparicchedāt /",
    "XXbsa075_u:1351": " saugatādyāgamairviparītaparicchedāditi cet /",
    "XXbsa075_u:1352": " na, teṣāṃ kṣaṇikatvādyarthavisaṃvādopalambhena prāmāṇyābhāvāt /",
    "XXbsa075_u:1353": " vedāgamo 'pi",
    "XXbsa075_u:1354": " bādhakatvena nāśaṅkanīyaḥ,",
    "XXbsa075_u:1355": " sahasraśīrṣā puruṣaḥ ityādinā tatra kartureva pratipādanāt /",
    "XXbsa075_u:1356": " tathābhūtapuruṣātiśayapūrvakatvābhāve satyaprāmāṇyācceti nāyamatikrāntakālo hetuḥ /",
    "XXbsa075_u:1357": " tadevamapanītahetvābhāsavibhramādataḥ sādhanādupādānādyabhijño buddhimānabhimataḥ kartā sidhyati",
    "XXbsa075_u:1358": " sa eva bhagavānasmākamīśvara iti sthitam //",
    "XXbsa075_u:1359": " ( Nibandh 39.)",
    "XXbsa075_u:1360": " tathāsya siddhaye śaṅkaraḥ sādhanamidamabhipraiti -",
    "XXbsa075_u:1361": " jagadetat prabodhāśrayāyattaprasavamabhilāṣaprītiparamāṇumūrtyādhāraparatvāparatrvānumeyasāmānyasamavāyāntyaviśeṣatadekārthasamavetaparimāṇaikatvapṛthaktvagurutvasnehāpārthivarūparasasparśāpyadravatvāmūrtasaṃyogataditaretarābhāvānutpattirūpārūpamasmadādivinirmitetarat acetanopādānatvāt /",
    "XXbsa075_u:1362": " yaditthaṃ tat tathā, yathā kalasaḥ /",
    "XXbsa075_u:1364": " tasmādidamapi tatheti /",
    "XXbsa075_u:1365": " asyāyamarthaḥ /",
    "XXbsa075_u:1366": " jagaditi dharmī /",
    "XXbsa075_u:1367": " prabodhāśrayāyattaprasavamiti sādhyam /",
    "XXbsa075_u:1368": " abhilāṣetyādi anutpattirūpārūpaparyantena dharmiviśeṣaṇenākāśādinityavargaparihāraḥ /",
    "XXbsa075_u:1369": " asmadādivinirmitetaradityanenāpi dharmiviśeṣaṇena prasiddhakartṛkaghaṭādiparihāraḥ /",
    "XXbsa075_u:1370": " abhilāṣaśca prītiśca paramāṇumūrtiśca /",
    "XXbsa075_u:1371": " āsāmadhāraḥ ākāśa ātmā paramāṇuḥ /",
    "XXbsa075_u:1372": " paratvāparatvānumeyau dikkālau /",
    "XXbsa075_u:1373": " sāmānyādayastu yathāprasiddhā grahītavyāḥ /",
    "XXbsa075_u:1374": " tathā narasiṃhaḥ prāha -",
    "XXbsa075_u:1375": " vijñānādhārādhīnajanma(a)",
    "XXbsa075_u:1376": " janmāvacchinnātmobhayavādyavivādāspadapuruṣapūrvakavyatireki bhāvānubhāvi prameyajātam /",
    "XXbsa075_u:1377": " utpattimattvāt /",
    "XXbsa075_u:1378": " yad yadākhyātasādhanasambandhi tattaduktasādhyadharmādhikaraṇam /",
    "XXbsa075_u:1379": " yathā vāsaḥ /",
    "XXbsa075_u:1381": " tasmādidamapi tatheti /",
    "XXbsa075_u:1382": " asyāyamarthaḥ /",
    "XXbsa075_u:1383": " prameyajātaṃ dharmi /",
    "XXbsa075_u:1384": " vijñānādhārādhīnajanmeti sādhyam /",
    "XXbsa075_u:1385": " ajanmāvacchinnātmeti dharmiviśeṣaṇam /",
    "XXbsa075_u:1386": " etenākāśādinityavargaparihāraḥ /",
    "XXbsa075_u:1387": " ubhayavādyavivādāspadapuruṣapūrvakavyatirekītyanenāpi prasiddhakartṛkaghaṭādiparihāraḥ /",
    "XXbsa075_u:1388": " bhāvānubhāvīti vasturūpam /",
    "XXbsa075_u:1389": " etena pradhvaṃsādiparihāraḥ /",
    "XXbsa075_u:1390": " yad yadākhyātasādhanasaṃbandhīti vyāptivacanaṃ yaddharmirūpaṃ kathitasādhanayogītyarthaḥ /",
    "XXbsa075_u:1391": " trilocanastu vyatirekiṇamimaṃ prayogamāha -",
    "XXbsa075_u:1392": " sarvaṃ kāryaṃ prabodhavaddhetukam /",
    "XXbsa075_u:1393": " utpattidharmakatvāt /",
    "XXbsa075_u:1394": " yannityaṃ dṛṣṭamabodhavaddhetukaṃ tasyākāśādestathotpattirnāstīti dṛṣṭam /",
    "XXbsa075_u:1395": " utpattidharmakaṃ ca pakṣīkṛtamasmadādivinirmitetarat /",
    "XXbsa075_u:1396": " ( Nibandh 40.)",
    "XXbsa075_u:1397": " tasmād bodhavaddhetukamiti /",
    "XXbsa075_u:1398": " punardvyaṇukeśvarasiddhau trilocana eva prāha -",
    "XXbsa075_u:1399": " vivādāspadībhūtaṃ dvitvamātmotpattau kasyacidekaikaviṣayāṃ buddhimapekṣate",
    "XXbsa075_u:1400": " dvitvasaṃkhyātvāt /",
    "XXbsa075_u:1401": " yad yad dvitvaṃ tat tathā /",
    "XXbsa075_u:1402": " yathā dve dravye /",
    "XXbsa075_u:1403": " tathā cedaṃ dvayaṇukagataṃ dvitvam /",
    "XXbsa075_u:1404": " tasmāttatheti /",
    "XXbsa075_u:1405": " yasya cātra buddhirapekṣyate sa bhagavānīśvaraḥ //",
    "XXbsa075_u:1406": " tathā ca vācaspatiḥ pramāṇayati -",
    "XXbsa075_u:1407": " vivādāṣyāsitatanutarugirisāgarādayaḥ upādānādyabhijñakartṛkāḥ /",
    "XXbsa075_u:1408": " kāryatvāt /",
    "XXbsa075_u:1409": " yadyat kāryaṃ tattadupādānādyabhijñakartṛkam /",
    "XXbsa075_u:1410": " yathā prāsādādi /",
    "XXbsa075_u:1411": " tathā va vivādādhyāsitāstanvādayaḥ /",
    "XXbsa075_u:1412": " tasmāttatheti /",
    "XXbsa075_u:1413": " evaṃ sthitvā sthitvā pravṛttidharmakatvāt, sanniveśavattvāt,",
    "XXbsa075_u:1414": " arthakriyākāritvādityādayo hetavaḥ kathitapañcāvayavakrameṇa boddhavyā iti /",
    "XXbsa075_u:1415": " tadetaddurmativispanditaṃ jagadandhīkaraṇaṃ na satāmupekṣitumucitamiti kiñciducyate /",
    "XXbsa075_u:1416": " iha khalu buddhimatkāryamātrayoḥ sādhyasādhanayoḥ sarvopasaṃhāravatī vyāptistāvadavaśyaṃ grahītavyā",
    "XXbsa075_u:1417": " anyathā gamyagamakabhāvāyogāt /",
    "XXbsa075_u:1418": " sā ca gṛhyamāṇā kiṃ kāraṇakāryamātrayoriva viparyayabādhakapramāṇabalād grāhyā /",
    "XXbsa075_u:1419": " yadvāgnidhūmayoriva viśiṣṭānvayavyatirekagrahaṇapravaṇaviśiṣṭapratyakṣānupalambhābhyāṃ boddhavyā",
    "XXbsa075_u:1420": " uta svavyavasthayā sapakṣāsapakṣayorbhūyodarśanādarśanābhyāṃ pratyetavyā /",
    "XXbsa075_u:1421": " āhosvit sapakṣāsapakṣayoḥ sakṛddarśanādarśanābhyāṃ jñātavyeti catvāro vikalpāḥ /",
    "XXbsa075_u:1422": " na tāvadādyaḥ pakṣaḥ /",
    "XXbsa075_u:1423": " sādhyaviparyaye buddhimadabhāve kāryatvasāmānyasya sādhanasya bādhakapramāṇābhāvāt /",
    "XXbsa075_u:1424": " nanu bādhakapramāṇābhāvo 'siddhaḥ /",
    "XXbsa075_u:1425": " tathā hīdaṃ kāryatvaṃ yathā buddhimatā vyāptamiṣyate tathā",
    "XXbsa075_u:1426": " deśakālasvabhāvaniyatatvenāpi, kādācitkakāraṇasannidhimattayāpi,",
    "XXbsa075_u:1427": " sāmagrīkāryatvenāpi vyāptamupalabdham /",
    "XXbsa075_u:1428": " sa ca deśādi niyamaḥ kādācitkakāraṇasannidhiḥ sāmagrī vā buddhimatpūrvikā siddhā /",
    "XXbsa075_u:1429": " yadi punaracetanāni cetanānadhiṣṭhitāni kāryaṃ kuryuḥ tato patra kvacanāvasthitāni janayeyuriti na deśakālasvabhāvaniyataprasavaṃ kāryamupalabhyeta /",
    "XXbsa075_u:1430": " hetusamavadhānajanmatayā na kāryaṃ pratyekaṃ kāraṇairjanyata iti cet /",
    "XXbsa075_u:1431": " samavadhānameva tu kāraṇānāṃ kutaḥ /",
    "XXbsa075_u:1432": " kādācitkaparipākādadṛṣṭaviśeṣāditi cet /",
    "XXbsa075_u:1433": " nanvayamacetanaḥ kathaṃ yathāvat kāraṇāni sannidhāpayet /",
    "XXbsa075_u:1434": " no khalu kvacidavasthitāni ( Nibandh 41.) daṇḍādīni vinā kumbhakāraprayatnamadṛṣṭaviśeṣavaśādeva parasparaṃ sannidhīyante /",
    "XXbsa075_u:1435": " sannihitāni vā kāryāya prabhavantīti buddhimatā deśakālasvabhāvaniyamasya kādācitkakāraṇasannidheḥ sāmagryāśca vyāptisiddhiḥ /",
    "XXbsa075_u:1436": " buddhimadabhāve caiṣāṃ vyāpakānāṃ nivṛttau nivartamānaṃ kāryatvaṃ buddhimatpūrvakatvena vyāpyata iti pratibandhasiddhaye vyāpakānupalambhatrayamupanyastam /",
    "XXbsa075_u:1437": " tathā ca na kāryaṃ buddhimatparityāgāt ahetukameva bhavatīti saṃbhāvyam,",
    "XXbsa075_u:1438": " deśakālasvabhāvaniyamābhāvaprasaṅgāt /",
    "XXbsa075_u:1439": " nāpi buddhimato 'nyasmādeva",
    "XXbsa075_u:1440": " bhavatīti śaṅkanīyam, sakṛdapyutpādābhāvaprasaṅgāt /",
    "XXbsa075_u:1441": " na cānyasmādasmādapi bhavatīti saṃbhāvyam, aniyatahetutve 'hetutvaprasaṅgāt /",
    "XXbsa075_u:1442": " tathā buddhimantamantareṇācetanena karaṇe sarvadā kriyāyā avirāmaprasaṅgaścetyapi viparyayabādhakamatiprasaṅgacatuṣṭayaṃ vyāptiprasādhakamiti kāryatvasya hetupūrvakatvamiva",
    "XXbsa075_u:1443": " buddhimatpūrvakatvamapyavāryamiti cet /",
    "XXbsa075_u:1444": " atrocyate /",
    "XXbsa075_u:1445": " sidhyatyevedaṃ manorājyaṃ yadi deśakālasvabhāvaniyamasya kādācitkakāraṇasannidheḥ sāmagryāśca buddhimatpūrvakatvena vyāptiḥ sidhyati /",
    "XXbsa075_u:1446": " kevalametadeva durāpam /",
    "XXbsa075_u:1447": " buddhimadabhāve 'pi hi",
    "XXbsa075_u:1448": " svahetubalasamutpannasannidhe(ḥ) pratiniyatadeśakālaśaktinācetanenāpi sāmagrīlakṣaṇakāraṇaviśeṣeṇa",
    "XXbsa075_u:1449": " deśakālasvabhāvaniyamakādācitkakāraṇasannidhisāmagrīkāryatvāni yujyanta iti sandigdhāsiddhā vyāpakānupalabdhayaḥ //",
    "XXbsa075_u:1450": " buddhimadabhāve samavadhānameva kuta iti cet /",
    "XXbsa075_u:1451": " tadapi cetanānadhiṣṭhitayathoktācetanasāmagrīviśeṣādeva /",
    "XXbsa075_u:1452": " so 'pi",
    "XXbsa075_u:1453": " tādṛśādityanādyacetanasāmagrīparamparāto 'pideśādiniyamasaṃbhāvanāyāṃ",
    "XXbsa075_u:1454": " nāvaśyaṃ buddhimadapekṣā /",
    "XXbsa075_u:1455": " ghaṭāderdeśakālasvabhāvaniyamaḥ",
    "XXbsa075_u:1456": " kādācitkakāraṇasannidhiśca, sāmagrī ca buddhimatpūrvikā dṛṣṭā ityaparopi deśakālasvabhāvaniyamādistathaiveti cet /",
    "XXbsa075_u:1457": " yadyevaṃ ghaṭādikamapi kāryaṃ bahuśo buddhimatpūrvakamupalabdhamiti sarvameva kāryaṃ tathāstu, kimanena vyāpakānu (pa)lambhopanyāsaduarvyasanena /",
    "XXbsa075_u:1458": " ghaṭāderbahuśo buddhimatpūrvakatvadarśane 'pi na sarvatra kāryamātrasya",
    "XXbsa075_u:1459": " tathābhāvaniścayaścet /",
    "XXbsa075_u:1460": " deśādiniyamādīnāmapīdaṃ samānamiti kathamatrāpi śaṅkāvyudāsaḥ //",
    "XXbsa075_u:1461": " astu tadā pratyakṣameva sarvatra vyāptigrāhakamiti cet /",
    "XXbsa075_u:1462": " na tarhi viparyayabādhakapramāṇabalād vyāptigrahanirvāhaḥ /",
    "XXbsa075_u:1463": " pratyakṣaṃ ca tatrāśaktamiti dvitīyavikalpāvasare nivedayiṣyate /",
    "XXbsa075_u:1464": " tathā siddhe kāryakāraṇabhāve dhūmasyāhetukotpatāvanyasmādevo tpattāvanyasmādapyutpattau saṃbhāvyamānāyāṃ deśādiniyamābhāva (klṛptahetu)",
    "XXbsa075_u:1465": " tyāga (anya) hetutvaprasaṅgāḥ saṅgacchante /",
    "XXbsa075_u:1466": " prastute tu buddhimatkāryamātrayoḥ kāryakāraṇabhāvo nādyāpi siddhaḥ /",
    "XXbsa075_u:1467": " sādhayituṃ vā śakyaḥ /",
    "XXbsa075_u:1468": " na cācetanasya kartṛtve kriyāyā ( Nibandh 42.) avirāmaprasaṅgaḥ saṅgataḥ /",
    "XXbsa075_u:1469": " na hyacetanamityeva sarvadā sāmarthyayogi, tasyāpi svahetuparamparāpratibaddhasāmarthyatvādityacetanakāraṇaviśeṣaparamparāsaṃbhāvanāyāṃ nāvaśyaṃ buddhimadākṣepa iti svamatavyālopaviklavavikrośitamātramevedaṃ na punaratra nyāyagandho 'pi /",
    "XXbsa075_u:1470": " tadevaṃ vyāptisādhanārthamupanyastaṃ vyāpakānupalambhatrayaṃ sandigdhāsiddhamatiprasaṅgatucaṣṭayaṃ ca buddhimatkāryamātrayorvyāptyasiddhāvasaṅgatam /",
    "XXbsa075_u:1471": " ataḥ kāryatvaṃ sādhanaṃ sandigdhavipakṣavyāvṛttikatvādanaikāntikam //",
    "XXbsa075_u:1472": " atra vācaspatiḥ prāha -",
    "XXbsa075_u:1473": " sandigdhavipakṣavyāvṛttikatvaṃ nāma hetudoṣa eva na bhavati /",
    "XXbsa075_u:1474": " tatkathaṃ nirasyate /",
    "XXbsa075_u:1475": " tathā hi ya eva vipakṣe dṛṣṭo hetuḥ sa eva prameyatvādivadabhimataṃ na sādhayet /",
    "XXbsa075_u:1476": " yastu mahatāpi prayatnena mṛgyamāṇo",
    "XXbsa075_u:1477": " 'sapakṣe nopalakṣitaḥ sa kathaṃ sādhyaṃ na sādhayet /",
    "XXbsa075_u:1478": " avaśyaṃśaṅkayā bhāvyaṃ niyāmakamapaśyatām /",
    "XXbsa075_u:1479": " iti tu datāvakāśā laukikamaryādātikrameṇa saṃśayapiśācī labdhaprasarā na kvacinnāstoti nāyaṃ kvacitpravarteta /",
    "XXbsa075_u:1480": " sarvasyaivārthasya kathañcicchaṅkāspadatvādarśanāt /",
    "XXbsa075_u:1481": " anarthaśaṅkāyāśca prekṣāvatāṃ nivṛttyaṅgatvāt /",
    "XXbsa075_u:1482": " antataḥ snigdhānnapānopayoge 'pi maraṇadarśanāt /",
    "XXbsa075_u:1483": " tasmāt prāmāṇikalokayātrāmanupālayatā yathādarśanaṃ śaṅkanīyam, na tvadṛṣṭamapi /",
    "XXbsa075_u:1484": " viśeṣasmṛtyapekṣo hi saṃśayo nāsmṛterbhavati /",
    "XXbsa075_u:1485": " na ca smṛtirananubhūtacare bhavati /",
    "XXbsa075_u:1486": " taduktaṃ mīmāṃsāvārttikakṛtā adhyuṣṭasahasrikāyām -",
    "XXbsa075_u:1487": " nāśaṅkā niḥpramāṇiketi /",
    "XXbsa075_u:1488": " tathā tenaiva bṛhaṭṭīkāyām -",
    "XXbsa075_u:1489": " utprekṣeta hi yo mohādajātamapi bādhakam /",
    "XXbsa075_u:1490": " sa sarvavyavahāreṣu saṃśayātmā kṣayaṃ vrajet // iti //",
    "XXbsa075_u:1491": " tadetat pralāpamātram /",
    "XXbsa075_u:1492": " na hi mahatāpi prayatnena vipakṣe mṛgyamāṇasya hetoradarśanamātreṇa vyatirekaḥ sidhyati /",
    "XXbsa075_u:1493": " tathā hi vipakṣe heturnopalabhyata ityanena tadupalambhakapramāṇanivṛttirucyate /",
    "XXbsa075_u:1494": " pramāṇaṃ ca prameyasya kāryam, nākāraṇaṃ viṣaya iti nyāyāt /",
    "XXbsa075_u:1495": " na ca kāryanivṛttau",
    "XXbsa075_u:1496": " kāraṇanivṛtirupalabdhā, nirdhūmasyāpi bahnerupalambhāt /",
    "XXbsa075_u:1497": " yadi punaḥ pramāṇasattayā prameyasattā vyāptā syāt, tadā yuktametat /",
    "XXbsa075_u:1498": " kevalamiyameva",
    "XXbsa075_u:1499": " vyāptirasaṃbhavinī, sarvasya sarvadarśitvaprasaṅgāt /",
    "XXbsa075_u:1500": " tannādarśanamātreṇa vyatirekasiddhiḥ /",
    "XXbsa075_u:1501": " yathoktam -",
    "XXbsa075_u:1502": " ( Nibandh 43.)",
    "XXbsa075_u:1503": " sarvādṛṣṭiśca sandigdhā svādṛṣṭirvyabhicāriṇī /",
    "XXbsa075_u:1504": " vindhyādrirandhradūrvāderadṛṣṭāvapi sattvataḥ // iti sakalavipakṣasyārvācīnaṃ pratyadṛśyatvāt",
    "XXbsa075_u:1505": " yaccoktam - saṃśayapiśācī labdhaprasarā na kvacinnāstīti na kvacit",
    "XXbsa075_u:1506": " pravarteteti /",
    "XXbsa075_u:1507": " tadasaṅgatam /",
    "XXbsa075_u:1508": " arthasaṃśayasyāpi prekṣāvatāṃ pravṛttyaṅgatvāt pravṛttiravirodhinyeva /",
    "XXbsa075_u:1509": " anarthasandehaḥ sarvatra kartuṃ śakyate /",
    "XXbsa075_u:1510": " antataḥ snigdhānnapānopayoge 'pi maraṇadarśanādapravṛttiriti cet /",
    "XXbsa075_u:1511": " duarjñānametat /",
    "XXbsa075_u:1512": " tathā hi arthasandeho 'narthasandeho veti nāyaṃ ṣaṣṭhīsamāsaḥ /",
    "XXbsa075_u:1513": " kintvarthonmukhaḥ sandeho 'rthasandehaḥ, anarthonmukhaḥ sandeho 'nartha sandeha iti śākapārthivādivanmadhyapadalopī samāsaḥ /",
    "XXbsa075_u:1514": " evaṃ sati snigdhānnapānādāvarthasandeha eva, tajjātīyasya svaparasantāne dṛṣṭipuṣṭyādyarthasya koṭiśaḥ karaṇadarśanāt, maraṇāderanarthasya kvacit kadāciddarśanāt /",
    "XXbsa075_u:1515": " etadviviparīto 'narthasandeho draṣṭavyaḥ /",
    "XXbsa075_u:1516": " tasmāt pramāṇādivārthasaṃśayādapi prekṣāvatāṃ tatra tatra pravṛttirdurvāraiva //",
    "XXbsa075_u:1517": " yadapīdaṃ lapitaṃ yathādarśanaṃ śaṅkanīyaṃ nādṛṣṭapūrvamapi viśeṣasmṛtyapekṣo hi saṃśaya ityādi",
    "XXbsa075_u:1518": " tadasaṃbaddham /",
    "XXbsa075_u:1519": " sādhakabādhakapramāṇābhāvādeva paryudāsavṛttyā vasvantararūpāt sarvatra saṃśayotpatteḥ /",
    "XXbsa075_u:1520": " kiṃca viśeṣasmṛtyapekṣa evāyaṃ saṃśayaḥ /",
    "XXbsa075_u:1521": " tathā hi lakṣaṇayogitvāyogitvābhyāmeva tajjātīyātajjātīye vaktavye /",
    "XXbsa075_u:1522": " anyathā lakṣaṇapraṇayanamanarthakaṃ syāt /",
    "XXbsa075_u:1523": " evaṃ ca sati tādātmyatadutpattilakṣaṇapratibandhaviyogitvena sādhāraṇena dharmeṇa prameyatvadhūmatvakāryatvādīnāṃ tvanmatena sajātīyatvāt prameyatvavyabhicāradarśanameva śaṅkāmupasthāpayatīti yathādarśanamevedamāśaṅkitam yaśca kumārilasya sākṣitvenopanyāsaḥ sa khalu dadhibhāṇḍe viḍālaḥ sākṣīti pravādaṃ nātipatatīti kimatra vaktavyam /",
    "XXbsa075_u:1524": " tadevaṃ vipakṣe 'darśanamātreṇa",
    "XXbsa075_u:1525": " heto 'rvyatirekāsiddheḥ sandigdhavipakṣavyāvṛttikatvaṃ nāma hetudūṣaṇaṃ",
    "XXbsa075_u:1526": " durvārameva /",
    "XXbsa075_u:1527": " ata evāsyopanyāso 'doṣodbhāvanaṃ nāma nigrahasthānamiti yadanenāveditaṃ tadapi sāvadyam",
    "XXbsa075_u:1528": " pratyutāsmin hetoḥ saddūṣaṇe parihartavye nāyaṃ hetudoṣo 'to na parihartavyo 'sya copanyāso",
    "XXbsa075_u:1529": " 'doṣodbhāvanaṃ nāma nigrahasthānamiti bruvannayameva tapasvī svamatena niranuyojyānuyogalakṣaṇena nigrahasthānena nigṛhyata iti kṛpāmarhati /",
    "XXbsa075_u:1530": " tadevaṃ viparyayabādhakapramāṇābhāvādavyāpterasiddheḥ sandigdhavipakṣavyāvṛttikatvādanaikāntikaḥ kāryatvalakṣaṇo hetuḥ //",
    "XXbsa075_u:1531": " athāgnidhūmayoriva viśiṣṭānvayavyatirekagrahaṇapravaṇaviśiṣṭapratyakṣānupalambhābhyāṃ vyaptirniśvīyata iti dvitīyaḥ pakṣaḥ /",
    "XXbsa075_u:1532": " atrocyate /",
    "XXbsa075_u:1533": " kiṃ dṛśyaśarīropādhinā buddhimanmātreṇa vyāptirgṛhyate, āhosvit dṛśyaśarīropādhiviśureṇa dṛśyādṛśyasādhāraṇeneti ( Nibandh 44.) vikalpau /",
    "XXbsa075_u:1534": " yadyādyaḥ pakṣaḥ, tadā tathābhūtasādhyamantareṇāpyutpadyamāne viṭapādau kāryatvadarśanāt prameyatvādivat sādhāraṇānaikāntiko hetuḥ /",
    "XXbsa075_u:1535": " nanu vṛkṣādayaḥ pakṣīkṛtāḥ /",
    "XXbsa075_u:1536": " kathaṃ tairvyabhicāraḥ /",
    "XXbsa075_u:1537": " trividho hi bhāvarāśiḥ /",
    "XXbsa075_u:1538": " sandigdhakartṛko yathā vṛkṣādiḥ /",
    "XXbsa075_u:1539": " prasiddhakartṛko yathā ghaṭādiḥ /",
    "XXbsa075_u:1540": " akartṛko yathā ākāśādiḥ /",
    "XXbsa075_u:1541": " tatra prasiddhakartṛke ghaṭādau pratyakṣānupalambhābhyāṃ vyāptimādāya sandehapade kṣmāruhādau kāryatvamupasaṃhṛtya buddhimānanumīyate /",
    "XXbsa075_u:1542": " na punarasau vyabhicāraviṣayo bhavitumarhati /",
    "XXbsa075_u:1543": " yadāha - na sādhyenaiva vyabhicāra iti /",
    "XXbsa075_u:1544": " ayuktametat /",
    "XXbsa075_u:1545": " na hi vyabhicāraviṣaya eva pakṣe bhavitumarhati,",
    "XXbsa075_u:1546": " sandigdhe hetuvacanād vyasto hetoranāśrayaḥ iti nyāyāt /",
    "XXbsa075_u:1547": " vyabhicāraviṣayatā ca dṛśyaśarīropādherbuddhimanmātrasya tṛṇādyutpattau dṛśyānupalambhena pratikṣiptatvāt /",
    "XXbsa075_u:1548": " tataśca kṣmādharādireva sandigdhakartṛkaḥ pakṣīkartumucitaḥ kṣmāruhādistvacetanakartṛka iti caturtho bhāvarāśirneṣṭavyaḥ /",
    "XXbsa075_u:1549": " atha vyabhicāracamatkārāstrividhabhāvarāśivyavasthāpanārthaṃ ca viṭapādau pratyakṣāpratikṣiptena dṛśyādṛśyasādhāraṇena buddhimanmātreṇa vyaptiravagamyata iti dvitīyaḥ saṅkalpaḥ /",
    "XXbsa075_u:1550": " tadā viṭapādau buddhimanmātrasya saṃbhāvyamānatvāt na sādhāraṇānaikāntikatāṃ brū maḥ /",
    "XXbsa075_u:1551": " kiṃ tarhi vyāptigrahaṇakāle dṛśyādṛśyasādhāraṇasya buddhimanmātrasya sādhyasyādṛśyatayā dṛśyānupalambhena vyatirekāsiddhervyāpterabhāvāt sandigdhavyāvṛttikatvamācakṣmahe /",
    "XXbsa075_u:1552": " tathā hi /",
    "XXbsa075_u:1553": " yadā kumbhakāravyāpārātpūrvaṃ kumbhasya vyatirekaḥ pratyetavyastadā na sādhyābhāvakṛto ghaṭavyatirekaḥ pratyetuṃ śakyaḥ /",
    "XXbsa075_u:1554": " yathā hi viṭapādijanmasamaye buddhimanmātrasyādṛśyatvena niṣeddhumaśakyatvāt sattāsaṃbhāvanā tathā ghaṭādāvapi vyatirekaniścayakāle buddhimanmātrasyādṛśyatvāt sattvasaṃbhāvanāyāṃ sādhyābhāvaprayuktasya sādhanābhāvasyāsiddhatvena vyāpterabhāvāt kathaṃ na sandigdhavyatireko hetuḥ /",
    "XXbsa075_u:1555": " yathoktam - na ca yathā kāryaṃ ca syānnirupādānaṃ ceti nāśaṅkanīyam, tathā kāryaṃ ca bhavedakartṛkaṃ ceti nāśaṅkanīyamiti, tatrāpi kāryaṃ ca",
    "XXbsa075_u:1556": " syānnirupādānaṃ ca bhavediti na vaktavyamiti kenaiva pratārito 'si /",
    "XXbsa075_u:1557": " yadi hyatra pratyakṣānupalambhābhyāṃ vyāptirgṛhyate tadā kathamupādānapūrvakaṃ kāryamātra sidhyati /",
    "XXbsa075_u:1558": " vyāptigrahaṇaprakārāntaraṃ ca tvayāpi nopanyastam /",
    "XXbsa075_u:1559": " dṛśyādṛśyasādhāraṇayorupādānakāryamātrayordṛśyaviṣayābhyāṃ pratyakṣānupalambhābhyāṃ vyāpterabhyūhitumaśakyatvāt",
    "XXbsa075_u:1560": " svamatavyālopaprasaṅgastu pramāṇacintāvasare 'prāptāvakāśaḥ /",
    "XXbsa075_u:1561": " viparyayabādhakapramāṇabalādvātra vyāptisiddhiḥ /",
    "XXbsa075_u:1562": " tathā hi yathāṅkurādikaṃ kāryaṃ niyatadeśakālasvabhāvatvena vyāptaṃ tathā śālitvādināpi ( 45.) jātibhedena vyāptamupalabdham /",
    "XXbsa075_u:1563": " tataścānupādānapūrvakatvādvipakṣātmanaḥ śālitvādijātibhedasya vyāpakasya nivṛttau nivartamānaṃ kāryatvamupādānapūrvakatve viśrāmyat tena vyāptaṃ sidhyati /",
    "XXbsa075_u:1564": " na cānupādānenāpi kriyamāṇaḥ śālitvādijātibhedo yujyate,",
    "XXbsa075_u:1565": " upādānaṃ vinā kṛtānupādānādeva kevalādekajātīyakāraṇāt tadatajjātīyakāryotpattau kāryabhedasyāhetukatvaprasaṅgāt taduktam -",
    "XXbsa075_u:1566": " tadatadrūpiṇo bhāvāstadatadrūpahetujāḥ //iti /",
    "XXbsa075_u:1567": " anyathānupādānādeva kṣityāderaṅkurādikamutpadyetetyaṅkurārthino bījaṃ nānusareyuḥ /",
    "XXbsa075_u:1568": " tasmādviparyayabādhakapramāṇabalādeva kāryatvasya hetumātrapūrvakatvenevopādānapūrvakatvenāpi vyāptisiddhiriti nyāyaḥ /",
    "XXbsa075_u:1569": " na caivaṃ kāryamātrakartṛtvamātrayorapi vyāptiprasādhakaṃ viparyaye bādhakaṃ",
    "XXbsa075_u:1570": " pramāṇamasti, pūrvoktasya vyāpakānupalambhatrayasyāti prasaṅgacatuṣṭayasya",
    "XXbsa075_u:1571": " ca prāgeva pratyākhyātatvāt /",
    "XXbsa075_u:1572": " tasmātkāryaṃ ca syāt na ca dhīmatkartṛpūrvakamiti śaṅkāṃ kurvāṇaḥ prativādī vinā caraṇamardanādinā niṣeddhumaśakyaḥ //",
    "XXbsa075_u:1573": " nanu yadi dṛśyāgnidhūmasāmānyayoriva dṛśyātmanoreva kāryakāraṇasāmānyayoḥ pratyakṣānupalambhato vyāptistadā paracittānumānakṣatiḥ /",
    "XXbsa075_u:1574": " svaparasantānasādhāraṇena dṛśyādṛśyena cinmātreṇa pratyakṣato dṛśyaviṣayād vyāptigrahaṇāyogādityapi na vācyam /",
    "XXbsa075_u:1575": " bāhyārthasthitau hi svaparasantānasādhāraṇasya cinmātrasya svarūpeṇādṛśyatve 'pi dṛśyaśarīreṇa sahaikasāmagrīpratibandhādavinirbhāgavartitvamastyeva /",
    "XXbsa075_u:1576": " tato yathā ghaṭaviṣayaṃ pratyakṣaṃ rūpaikadeśapravṛttamapyavyabhicārāt samudāyopasthāpakam tathā dehagrāhakameva pratyakṣaṃ dehāvinirbhāgavarti svaparasantānasādhāraṇaṃ cinmātraṃ kampādervyāpakamadhigacchati tadevaṃ dṛśyātmano dṛśyāvinirbhāgavartino vā padārthasya vyāvahārikapaṭupratyakṣataḥ siddhirvyāptigrahaśca, na tu tathātvavinākṛtādṛśyasādhāraṇacinmātrasyeti santānāntarānumānamucitam /",
    "XXbsa075_u:1577": " tasmād yadi pratyakṣānupalambhābhyāṃ vyāptigrahastadā dṛśyenaiva dṛśyasyeti nyāyaḥ /",
    "XXbsa075_u:1578": " tadayaṃ saṃkṣepārthaḥ -",
    "XXbsa075_u:1579": " kāryatvasya vipakṣavṛttihataye saṃbhāvyate 'tīndriyaḥ",
    "XXbsa075_u:1580": " kartā ced vyatirekasiddhividhurā vyāptiḥ kathaṃ sidhyati /",
    "XXbsa075_u:1581": " dṛśyo 'tha vyatirekasiddhimanasā kartā samāśrīyate",
    "XXbsa075_u:1582": " tattyāge 'pi tadā tṛṇādikamiti vyaktaṃ vipakṣe kṣaṇam //",
    "XXbsa075_u:1583": " ato na pratyakṣānupalambhābhyāmapi vyāptisiddhiḥ //",
    "XXbsa075_u:1584": " nanu bhūyodarśanādarśanābhyāṃ pratibandhaḥ pratīyata iti tṛtīya evāsmākaṃ pakṣaḥ /",
    "XXbsa075_u:1585": " kevalaṃ sa pratibandho na tadutpattilakṣaṇo grahītavyaḥ /",
    "XXbsa075_u:1586": " kintu svābhāvikaḥ /",
    "XXbsa075_u:1587": " sa eva darśanādarśanābhyāṃ pratīyate /",
    "XXbsa075_u:1588": " tathā caitamevārthaṃ vācaspatiḥ prāha -",
    "XXbsa075_u:1589": " ( Nibandh 46.)",
    "XXbsa075_u:1590": " na sapakṣāsapakṣayordarśanābhyāṃ kāryatvasya gamakatvamapi tu svābhāvikapratibandhabalāditi brū maḥ /",
    "XXbsa075_u:1591": " sa eva tu sapakṣāsapakṣayordarśanādarśanābhyāṃ bakṣyamāṇena krameṇa pratīyata iti tadupakṣepo 'pi yuktaḥ /",
    "XXbsa075_u:1592": " tena yasyāsau svābhāvikapratibandho niyataḥ siddhaḥ sa eva gamako gamyaścetaraḥ sambandhīti yujyate /",
    "XXbsa075_u:1593": " tathā hi dhūmādīnāṃ vahnyādibhiḥ saha sambandhaḥ svābhāviko na tu vahnyādīnāṃ dhūmādibhiḥ",
    "XXbsa075_u:1594": " te hi vinā dhūmādibhirupalabhyante /",
    "XXbsa075_u:1595": " yadā tvārdrendhanasaṃbandhamanubhavanti tadā dhūmādibhiḥ saṃbadhyante /",
    "XXbsa075_u:1596": " tasmād vahnyādīnāmārdrendhanādyupādhikṛtaḥ sambandho na tu svābhāvikastato na niyataḥ /",
    "XXbsa075_u:1597": " svābhāvikastu dhūmādīnāṃ vahnyādibhiḥ sambandhaḥ,",
    "XXbsa075_u:1598": " tadupādheranupalabhyamānatvāt /",
    "XXbsa075_u:1599": " kvacid vyabhicārasyādarśanāt /",
    "XXbsa075_u:1600": " anupalabhyamānasyāpi kalpanānupapatteḥ /",
    "XXbsa075_u:1601": " na cānupalabhyamāno darśanānarhatayā sādhakabādhakapramāṇābhāvena sandihyamāna upādhiḥ saṃbandhasya svābhāvikatvaṃ pratibadhnātīti yuktam /",
    "XXbsa075_u:1602": " yathoktaṃ prāk seyaṃ saṃśayapiśācītyādi /",
    "XXbsa075_u:1603": " tasmādupādhiṃ prayatnenānviṣyanto 'nupalabhamānā",
    "XXbsa075_u:1604": " nāstītyavagamya svābhāvikatvaṃ niścinumaḥ //",
    "XXbsa075_u:1605": " syādetat /",
    "XXbsa075_u:1606": " anyasyānyena sahākāraṇena cet svābhāvikaḥ sambandho bhavet,",
    "XXbsa075_u:1607": " sarvaṃ sarveṇa sambadhyeta /",
    "XXbsa075_u:1608": " tathā ca sarvaṃ sarvasmād gamyeta /",
    "XXbsa075_u:1609": " athānyaccedanyasya kāryaṃ kasmāt sarvaṃ sarvasmānna bhavati anyatvāviśeṣāt",
    "XXbsa075_u:1610": " / tataśca sa evātiprasaṅgaḥ /",
    "XXbsa075_u:1611": " yadyucyeta svabhāvā na paryanuyojyāḥ /",
    "XXbsa075_u:1612": " tasmādanyatvāviśeṣe 'pi kiñcideva kāraṇaṃ kāryaṃ ca kiñciditi /",
    "XXbsa075_u:1613": " nanveṣa svabhāvānanuyogo 'kāryakāraṇabhūtānāmapi svabhāvaprativandhe tulya eva /",
    "XXbsa075_u:1614": " tasmād yatkiñcidetadapi //",
    "XXbsa075_u:1615": " kimasya saṃbandhasya vyāptigrāhakaṃ pramāṇamiti cet /",
    "XXbsa075_u:1616": " ucyate bhūyodarśanagamyā hi vyāptiḥ sāmānyadharmayoḥ /",
    "XXbsa075_u:1617": " iti prasiddhameva /",
    "XXbsa075_u:1618": " asyāyamarthaḥ kāśikākāreṇa vyākhyātaḥ -",
    "XXbsa075_u:1619": " prācīnānekadarśanajanitasaṃskārasahāye carame darśane cetasi vakāsti dhūmasyāgniniyatasvabhāvatvam, ratnatattvamiva parokṣakasya,",
    "XXbsa075_u:1620": " śabdatattvamiva vyākaraṇasmṛtisaṃskṛtasya, brāhmaṇatvamiva mātāpitṛsaṃbandhasmaraṇasacivasyetyādi",
    "XXbsa075_u:1621": " na hyetat sarvamāpātato na pratibhātamiti purastādapi pratibhāsamānamanyathā bhavatīti //",
    "XXbsa075_u:1622": " trilocanena punarayamarthaḥ kathitaḥ - bhūyodarśanena bhūyodarśanasahāyena manasā tajjātīyānāṃ saṃbandho gṛhīto bhavati /",
    "XXbsa075_u:1623": " ato dhūmo 'gniṃ na vyabhicarati /",
    "XXbsa075_u:1624": " tadvayabhicārepyupādhirahitaṃ sambandhamatikrāmet /",
    "XXbsa075_u:1625": " hetorvipakṣaśaṅkānivartakaṃ pramāṇamupalabdhilakṣaṇaprāptopādhivirahaniścayaheturanupalambhākhyaṃ pratyakṣameva /",
    "XXbsa075_u:1626": " tataḥ siddhaḥ svābhāvikaḥ sambandhaḥ /",
    "XXbsa075_u:1627": " tathehāpīti svamataṃ vyavasthāpitamiti //",
    "XXbsa075_u:1628": " ( Nibandh 47.)",
    "XXbsa075_u:1629": " vācaspatināpīdamuktam - abhijātamaṇibhedatattvavad bhūyodarśanajanitasaṃskārasahāyamindriyameva dhūmādīnā vahnyādibhiḥ svābhāvikasaṃbandhagrāhīti yuktamiti //",
    "XXbsa075_u:1630": " atrocyate /",
    "XXbsa075_u:1631": " bhede sati tadutpatteranyaḥ svābhāvikaḥ saṃbandhaḥ śabdāsphālanamātramevedam /",
    "XXbsa075_u:1632": " na khalu nirūpyamāṇaḥ prāpyate /",
    "XXbsa075_u:1633": " tathā hi svābhāvikastu dhūmādīnāṃ vahnyādibhiḥ saṃbandhaḥ tadupādheranupalabhyamānatvāt /",
    "XXbsa075_u:1634": " kvacid vyabhicārasyādarśanāditi tvayaivāsya lakṣaṇamuktam /",
    "XXbsa075_u:1635": " etaccāsiddham /",
    "XXbsa075_u:1636": " yataḥ, upādhiśabdena svato 'rthāntaramevāpekṣaṇīyamabhidhātavyam /",
    "XXbsa075_u:1637": " na cārthāntaraṃ dṛśyatāniyatam,",
    "XXbsa075_u:1638": " adṛśyasyāpi deśakālasvabhāvaviprakṛṣṭasya saṃbhavāt /",
    "XXbsa075_u:1639": " tataśca dhūmasyāpi hutāśena saha sambandhe syādupādhiḥ, na copalakṣyata iti",
    "XXbsa075_u:1640": " kathamadarśanānnāstyeva yataḥ svābhāvikasaṃbandhasiddhiḥ //",
    "XXbsa075_u:1641": " atha yadyathāntaramapekṣaṇīyaṃ syāt /",
    "XXbsa075_u:1642": " kathaṃ dhūma ityeva pāvakasatāniyama iti cet /",
    "XXbsa075_u:1643": " nanvidameva cintyate /",
    "XXbsa075_u:1644": " tadutpatterasvīkāre sahasraśo darśane 'pi",
    "XXbsa075_u:1645": " kiṃ sarvatra dhūme satyavaśyamagniḥ sambhavī na veti kadācidarthāntaramupādhimapekṣya dhūmo 'pi syānnāgniriti kimatra niṣṭaṅkakāraṇam /",
    "XXbsa075_u:1646": " tadupādheranupalabhyamānatvāt /",
    "XXbsa075_u:1647": " kvacid vyabhicārasyādarśanāditi tu yaduktaṃ tatpratyuktameva /",
    "XXbsa075_u:1648": " adṛśyasyāpyupādheḥ saṃbhāvyamānatvāt /",
    "XXbsa075_u:1649": " vyabhicārasya ca pratyayāntaravaikalyenāhatyādarśane",
    "XXbsa075_u:1650": " 'pi niṣeddhamaśakyatvāt /",
    "XXbsa075_u:1651": " ata eva tayorbādhakābhāve 'pi",
    "XXbsa075_u:1652": " sādhakabādhakapramāṇābhāvāt śaṅkā saṃbhavatyeva /",
    "XXbsa075_u:1653": " na punastavāmunā viklavavikrośitamātreṇa vyāvartate /",
    "XXbsa075_u:1654": " na caitāvatā prāmāṇikalokayātrātikramaḥ /",
    "XXbsa075_u:1655": " prāmāṇikaireva sādhakabādhakapramāṇābhāve nyāyaprāptasya saṃśayasya vihitatvāt /",
    "XXbsa075_u:1656": " na ca sarvatrāpravṛttiprasaṅgaḥ,",
    "XXbsa075_u:1657": " pramāṇādarthasaṃśayācca pravṛtterupapatteḥ /",
    "XXbsa075_u:1658": " na cānarthasandehaḥ sarvatra va rtuṃ śakyate, kvacidarthonmukhatāyā eva darśanāt //",
    "XXbsa075_u:1659": " yaccānyatvāviśeṣe 'pi kiñcideva kāraṇaṃ kāryaṃ ca kiñciditi svabhāvo yathā na paryanuyojyastathaiṣa svabhāvānanuyogo 'kāryakāraṇabhūtānāmapi",
    "XXbsa075_u:1660": " svabhāvapratibandhe tulya eveti grāmyajanadhandhīkaraṇaṃ prativandīkaraṇamatilāghavamāviskaroti vācaspateḥ /",
    "XXbsa075_u:1661": " tathā hi vastutvāviśeṣe 'pyagnirdahati nākāśamityatra yathā nātiprasaṅgaḥ saṅgataḥ",
    "XXbsa075_u:1662": " pramāṇasiddhatvādasyārthasya, tathā bhedāviśeṣe 'pi kiñcideva kasyacitkāraṇaṃ kāryaṃ ca kiñcidityatrāpi nātiprasaṅgāvatāraḥ /",
    "XXbsa075_u:1663": " bhede sati tadanvayavyatirekānuvidhānalakṣaṇasya kāryakāraṇabhāvasya pramāṇasiddhatvādeva",
    "XXbsa075_u:1664": " na caivaṃ svābhāvikasaṃbandhaśabdavācyo 'rthaḥ",
    "XXbsa075_u:1665": " pramāṇasiddhaḥ kaścidasti, tallakṣaṇasyāsiddhatvāduktatvāt /",
    "XXbsa075_u:1666": " na ca pratijñāsiddhe vastunyatiprasaṅgo nābhidhātavyaḥ, sarveṣāṃ sarvatra tadrūpābhyupagamamātreṇa vijetṛtvaprasaṅgāt /",
    "XXbsa075_u:1667": " yadāhālaṅkārakāraḥ -",
    "XXbsa075_u:1668": " yatkiñcidātmābhimataṃ vidhāya niruttarastatra kṛtaḥ pareṇa /",
    "XXbsa075_u:1669": " ( Nibandh 48.)",
    "XXbsa075_u:1670": " vastusvabhāvairiti vācyamitthaṃ, tathottaraṃsyādvijayī samastaḥ //",
    "XXbsa075_u:1671": " iti //",
    "XXbsa075_u:1672": " kiṃ ca svābhāvikasaṃbandha iti ko 'rthaḥ /",
    "XXbsa075_u:1673": " kiṃ svato bhūtaḥ svahetuto bhūto 'hetuko veti trayaḥ pakṣāḥ /",
    "XXbsa075_u:1674": " na tāvadādyaḥ pakṣaḥ, svātmani kāritravirodhāt /",
    "XXbsa075_u:1675": " dvitīyapakṣe tu tadutpattireva saṃbandho mukhāntareṇa svīkṛta iti na kaścidvivādaḥ /",
    "XXbsa075_u:1676": " ahetukatve tu deśakālasvabhāvaniyamābhāvaprasaṅgādityasaṅgataḥ svābhāvikaḥ saṃbandhaḥ //",
    "XXbsa075_u:1677": " etena yaduktam - na sapakṣāsapakṣayordarśanādarśanābhyāṃ kāryatvasya",
    "XXbsa075_u:1678": " gamakatvamapitu svābhāvikasaṃbandhabalāditi brūmaḥ, sa eva tu",
    "XXbsa075_u:1679": " sapakṣāsapakṣayordarśanādarśanābhyāṃ vakṣyamāṇena krameṇa pratīyata iti,",
    "XXbsa075_u:1680": " tadiṣṭakāmatāmātrāviṣkaraṇamiti mantavyam /",
    "XXbsa075_u:1681": " svābhāvikasaṃbandhasya hyupādhinirapekṣaniyatatvaṃ lakṣaṇamuktam /",
    "XXbsa075_u:1682": " tasya coktanyāyenāsiddhau bhūyodarśanajanitasaṃskārasahāye carame cetasi manasi vā tathābhūtaṃ niyatatvaṃ parisphuratīti sadayena vaktumaśakyatvāt /",
    "XXbsa075_u:1683": " yacca śabdatattvamiva brāhmaṇatvamiveti dṛṣṭāntīkṛtaṃ taddvayamapyasmān pratyasiddhamiti dṛṣṭāntayitumanucitam",
    "XXbsa075_u:1684": " abhijātamaṇibhedatattvaṃ tu parisphuratīti yuktam /",
    "XXbsa075_u:1685": " tasya hyupadeśaparamparāto māṇikyavattenāpi kaṣṭenendradhanurākārajyotirādikaṃ lakṣaṇaṃ niścitam",
    "XXbsa075_u:1686": " na caivaṃ svābhāvikasaṃbandhalakṣaṇaṃ tvayā svakapolaracitamapi pramāṇena niścitam /",
    "XXbsa075_u:1687": " yenāsyāpi tādṛśī vyavasthā syāditi yatkiñcidetat //",
    "XXbsa075_u:1688": " kiṃ ca bhavatu tāvadayamanavadhāritarūpaḥ svābhāvikaḥ saṃbandhaḥ, tathāpi darśanādarśanābhyāmasya grahaṇamatidurlabham /",
    "XXbsa075_u:1689": " tathā hi yadi prācīnānekadarśanajanitasaṃskārasahāyena caramacetasā dhūmasyāgniniyatatvaṃ grāhyaṃ tadā sapakṣāsapakṣayoḥ koṭiśaḥ pravṛttadarśanādarśanajanitasaṃskārasahāyena caramacetasā pārthivatvasyāpi",
    "XXbsa075_u:1690": " lohalekhyatvaniyatatvaṃ gṛhyata iti pārthivatvādapi lohalekhyatvasiddhirastu /",
    "XXbsa075_u:1691": " atha pārthivatvasya lohalekhyatvaniyatatvameva nāsti vajre vyābhicāradaerśanāt /",
    "XXbsa075_u:1692": " tat kathaṃ pratyakṣeṇa niyatatvagrahaḥ /",
    "XXbsa075_u:1693": " tarhi dhūmasya vahniniyatatvameva nāsti, vyabhicārābhāvasya darśayitumaśakyatvāt /",
    "XXbsa075_u:1694": " tatkathaṃ caramacittena niyamagraha ityapi tulyam /",
    "XXbsa075_u:1695": " vyabhicārādarśanādavyabhicāra iti cet /",
    "XXbsa075_u:1696": " nanu vyabhicārādarśanādavyabhicāra iti ko 'rthaḥ /",
    "XXbsa075_u:1697": " kiṃ vyabhicārādarśanādavyabhicāraḥ, vyabhicārābhāvāt vā /",
    "XXbsa075_u:1698": " prathame pakṣe vyabhicāro bhavatu mā vā vyabhicārādarśanādevāvyabhicāra iti niṣṇātaṃ pāṇḍityam",
    "XXbsa075_u:1699": " atha dvitīyaḥ pakṣaḥ /",
    "XXbsa075_u:1700": " tadā vyabhicārābhāvaḥ kuto jñātaḥ /",
    "XXbsa075_u:1701": " adarśanāditi cet /",
    "XXbsa075_u:1702": " tat kimadarśanamātraṃ dṛśyādarśanaṃ vā /",
    "XXbsa075_u:1703": " prathamamaśaktam /",
    "XXbsa075_u:1704": " na hyadarśane 'pi vyabhicāro nāstītyabhidhātuṃ śakyate,",
    "XXbsa075_u:1705": " cirakālanaṣṭabrāhmaṇīvyabhicāravat /",
    "XXbsa075_u:1706": " āhatyādarśane ( Nibandh 49.)",
    "XXbsa075_u:1707": " 'pyaticirakālavyavadhānena vyabhicāradarśanāt /",
    "XXbsa075_u:1708": " dvitīyaṃ cāsambhavi,",
    "XXbsa075_u:1709": " kvacit kadācit kenacid vyabhicāradarśanasāmagryāṃ satyāṃ vyabhicāradarśanāt /",
    "XXbsa075_u:1710": " darśanasāmagryabhāve tu pratyayāntaravaikalyāt deśakālāntaravartitvād vā vyabhicārasya sa(rvaṃ)",
    "XXbsa075_u:1711": " pratyupalabdhilakṣaṇaprāptatvābhāvāt /",
    "XXbsa075_u:1712": " tasmāt satyapi vyabhicāre tadupalambhasāmagryabhāvād vyabhicārānupalambhaḥ /",
    "XXbsa075_u:1713": " prakārāntareṇa vā tadutpattilakṣaṇenāvyabhicāre vyabhicārānupalambha ityubhayathāpi vyabhicāropalambhanivṛttirastu",
    "XXbsa075_u:1714": " tvayā tu yadavyabhicārapratipattinibandhanaṃ darśanādarśanamupavarṇitaṃ tatpārthivatvādau vyabhicārād dhūme 'pi nāvyabhicāranibandhanamiti dhūmo 'pi tvanmate nāśvāsabhājanamiti prasaktam /",
    "XXbsa075_u:1715": " asmanmate tu pratyakṣānupalambhābhyāmekatra kāryakāraṇabhāvasiddhau na vyabhicāraśaṅkāsaṃbhavaḥ",
    "XXbsa075_u:1716": " tadabhāve tu hetumattāṃ vilaṅghayediti nyāyāt na saṃśayapiśācāvasaraḥ /",
    "XXbsa075_u:1717": " tadevaṃ bhūyodarśanādarśanābhyāmapi na vyāptisiddhiḥ /",
    "XXbsa075_u:1718": " tarhi sakṛt sapakṣāsapakṣayodarśanārdanābhyāṃ vyāpterniścaya iti caturtha eva pakṣo 'stu /",
    "XXbsa075_u:1719": " tathā hi kāryatvasya buddhimanmātrapūrvakatvenānvayo ghaṭādau dṛṣṭaḥ, ākāśādau buddhimatkāraṇanivṛttau kāryatvasya vyatirekaḥ /",
    "XXbsa075_u:1720": " tataśca sakṛdanvayavyātireka siddhau vyāpteḥ siddhatvāt kuto 'naikāntikatā",
    "XXbsa075_u:1721": " atrābhidhīyate /",
    "XXbsa075_u:1722": " yadi buddhimatkāraṇakāryatvayorekatra pratibandhaḥ pramāṇapratītaḥ syāttadā ākāśādau buddhimannivṛttau kāryatvasya nivṛttiriti yuktam /",
    "XXbsa075_u:1723": " sa ca pratibandhaḥ tādātmyaṃ tadutpattiḥ svābhāviko",
    "XXbsa075_u:1724": " 'nyo vā na sidhyati sādhakapramāṇābhāvādityanantaramevāveditam /",
    "XXbsa075_u:1725": " tataścākāśādau buddhimannivṛttirapi syāt /",
    "XXbsa075_u:1726": " na ca kāryatvasya nivṛttiriti sandigdhavipakṣavyāvṛttikatvādanaikāntikaṃ kāryatvam /",
    "XXbsa075_u:1727": " nanvākāśasyāsmanmate nityatvaṃ tvanmate cāsattvam /",
    "XXbsa075_u:1728": " tatkathamataḥ kāryatvavyatirekaḥ sandigdha iti cet /",
    "XXbsa075_u:1729": " ucyate /",
    "XXbsa075_u:1730": " nahyākāśe kāryavyāvṛttimātraṃ vyatirekaḥ /",
    "XXbsa075_u:1731": " kintu sādhyābhāvaprayuktaḥ sādhanābhāvo vyatirekaḥ /",
    "XXbsa075_u:1732": " sa cākāśe grahītumaśakyaḥ /",
    "XXbsa075_u:1733": " yathā tatra buddhimatkāraṇanivṛttistathā kāraṇamātrasyāpi nivṛttiḥ /",
    "XXbsa075_u:1734": " tat kasyābhāvaprayuktaḥ kāryābhāvaḥ pratīyatāṃ yena vyatirekaḥ sidhyati//",
    "XXbsa075_u:1735": " nanu satyamevaitat /",
    "XXbsa075_u:1736": " yathākāśe buddhimatkāraṇanivṛttistathā kāraṇamātrasyāpi tatra nivṛttirna buddhimatkāraṇavyatirekānuvidhāyitvaṃ kāryatvasya niścetuṃ śakyate /",
    "XXbsa075_u:1737": " tathāpi ghaṭādau kāryatvasya buddhimatānyayadarśanādākāśe 'pi buddhimadabhāvaprayuktaḥ kāryatvābhāvaḥ pratīyate /",
    "XXbsa075_u:1738": " tatkathaṃ vyatirekāsiddhiriti cet /",
    "XXbsa075_u:1739": " hanta ghaṭādāvapi na kāryatvasya sattāmātramanvayaḥ /",
    "XXbsa075_u:1740": " kiṃ tu sādhyasadbhāvaprayuktaḥ sādhanasadbhāvaḥ /",
    "XXbsa075_u:1741": " sa ca ghaṭe grahītumaśakyaḥ /",
    "XXbsa075_u:1742": " yathā hi tatra buddhimadbhāvastathā kaṭakuḍyādibhāvo 'pi /",
    "XXbsa075_u:1743": " tat ( Nibandh 50.) ka evaṃ jānātu kiṃ buddhimadbhāve kāryatvasya bhāvo yadvā kaṭakuḍyādibhāve bhāva iti /",
    "XXbsa075_u:1744": " tasmādatra viśiṣṭānvayavyatirekagrahaṇapravaṇaviśiṣṭapratyakṣānupalambhāvanusartavyau yad dṛśyayoreva kāryakāraṇayostadutpattisiddhāvanvayavyatirekau sidhyataḥ",
    "XXbsa075_u:1745": " na ca pratibandhasādhakaṃ pramāṇaṃ svapne 'pyastīti caturtho 'pi pakṣaḥ kṣataḥ /",
    "XXbsa075_u:1746": " tadevaṃ buddhimatkāryamātrayorvyāpterasiddhāvadhikaraṇasiddhānta nyāyādyupādānādyabhijñaḥ sarvajñaḥ puruṣaviśeṣaḥ sidhyatīti pratyāśā durāśaiva //",
    "XXbsa075_u:1747": " yacca kriyāsāmānyasya pakṣadharmatāvaśāccakṣurlakṣaṇakaraṇaviśeṣasiddhiriti dṛṣṭānto darśitaḥ",
    "XXbsa075_u:1748": " 'pi sādhyā(bhi)nnaḥ /",
    "XXbsa075_u:1749": " tatra hi rūpajñānānyathānupapattyā siddhasya kāraṇāntarasyaiva cakṣurindriyamiti nāmakaraṇāt",
    "XXbsa075_u:1750": " rūpajñānajanakatvātiriktasya cakṣurlakṣaṇaviśeṣasyāsiddhatvāt /",
    "XXbsa075_u:1751": " atha rūpajñānajanakatvameva cakṣuṣṭvamucyate /",
    "XXbsa075_u:1752": " bhavatu ko doṣaḥ /",
    "XXbsa075_u:1753": " etadevāsmābhi kāraṇāntaramucyate /",
    "XXbsa075_u:1754": " tathaiva yadi tvayāpi buddhimatsāmānyāśrayamātrasya puruṣaviśeṣaḥ iti nāma kriyate, tadā nāsmākaṃ kācidvipratipattiḥ /",
    "XXbsa075_u:1755": " paramārthato buddhimatsāmānyāśraye sarvajñatvādiviśeṣaścakṣurādiviśeṣavat sidhyatīti tatra vivadāmahe /",
    "XXbsa075_u:1756": " ubhayorapi dṛṣṭāntadārṣṭāntikayorviśeṣasādhanasāmarthyābhāvāt //",
    "XXbsa075_u:1757": " tadayaṃ saṃkṣepārthaḥ -",
    "XXbsa075_u:1758": " dṛśye tu sādhye vyabhicāra eva dṛśyaṃ na cenna vyabhicārasiddhiḥ /",
    "XXbsa075_u:1759": " sādhāraṇatvādatha vā vipakṣasandehataḥ sādhyamato na sidhyati //",
    "XXbsa075_u:1760": " itīśvaro dattajalāñjaliḥ //",
    "XXbsa075_u:1761": " idānīṃ sādhanasvarūpaṃ nirūpyate /",
    "XXbsa075_u:1762": " yadetanmerumandaramedinīghaṭapaṭādisādhāraṇaṃ kāryamātraṃ sādhanamupanyastam yāvadasya buddhimadanvayavyatirekānuvidhānamekatra nāvadhāryate tāvad gamakatvamayuktam /",
    "XXbsa075_u:1763": " na ca tat svapne 'pi pratyetuṃ śakyam /",
    "XXbsa075_u:1764": " tathā hi kumbhakāravyāpāre sati mṛtpiṇḍād ghaṭalakṣaṇaṃ kāryamupalabhyatāṃ nāma /",
    "XXbsa075_u:1765": " na tu vyāpārāt pūrvaṃ ghaṭavatkāryamātrasya vyatirekaḥ pratyetuṃ śakyaḥ, kumbhakāravyatireke",
    "XXbsa075_u:1766": " śoṣabhaṅgādilakṣaṇasya kāryasya mṛtpiṇḍe darśanāt /",
    "XXbsa075_u:1767": " na ca yadvinābhūtaṃ yadupalabhyate tattasya kāryamatiprasaṅgāt /",
    "XXbsa075_u:1768": " tṛṇādivanmṛtpiṇḍasya śoṣabhaṅgādikāryamātramapi pakṣīkṛtamiti cet /",
    "XXbsa075_u:1769": " kriyatāṃ buddhimadvyatireke kāryamātravyatirekastvekatrāpi pratipādyatāṃ yena vyāptisiddhau tṛṇādiriva śoṣabhaṅgāderapi buddhimadanumānaṃ syāt /",
    "XXbsa075_u:1770": " ( Nibandh 51.)",
    "XXbsa075_u:1771": " ākāśādivaidharmyadṛṣṭāntastu pūrvaṃ pratihataḥ, buddhimatpūrvakatvasyeva kāraṇamātrapūrvakatvasyāpi tatra saṃbhavāt kiṃprayuktaḥ kāryatvābhāva",
    "XXbsa075_u:1772": " ityaparijñānāt //",
    "XXbsa075_u:1773": " etena yaduktam - na vyabhicāropalambhātprātisvikaviśeṣaparityāgena ghaṭādīnāmabhūtvābhavanādanyarūpaṃ viśeṣamupalakṣayāmo yanniṣṭhaṃ",
    "XXbsa075_u:1774": " puruṣapūrvakatvaṃ vyavasthāpayāma iti tadapi prativyūḍham /",
    "XXbsa075_u:1775": " kumbhakārādyabhāve 'pi mṛtpiṇḍādau śoṣabhaṅgādikāryadarśanādabhūtvā bhāvalakṣaṇasya kāryamātrasya vyatirekāsiddhervyāpterabhāvāt //",
    "XXbsa075_u:1776": " nanu yadi kāryatvamātrasya na buddhimatā pratyakṣato vyāptigrahaḥ",
    "XXbsa075_u:1777": " vyatirekābhāvāt, tvayāpi tarhi kathaṃ kṛtakatvasyānityatvena vyāptiravadhāryata iti cet /",
    "XXbsa075_u:1778": " anapekṣālakṣaṇaviparyayabādhakapramāṇabalāditi brūmaḥ /",
    "XXbsa075_u:1779": " taccātadrūpaparāvṛttasyaiva kṛtakatvasya vipakṣād vyatirekaṃ sādhayati /",
    "XXbsa075_u:1780": " na ca tvayā viparyayabādhakapramāṇamabhidhātuṃ śakyata iti prāgeva pratipāditam /",
    "XXbsa075_u:1781": " sandigdhavipakṣavyāvṛttikatvādanaikāntikamidaṃ kāryatvamātram //",
    "XXbsa075_u:1782": " etena yadetat naiyāyikānāmākṣepaparihāraviḍambanam /",
    "XXbsa075_u:1783": " iha khalu dve kāryatve /",
    "XXbsa075_u:1784": " kāryamātram /",
    "XXbsa075_u:1785": " viśiṣṭaṃ ca /",
    "XXbsa075_u:1786": " tatrādyasya pratibandhāsiddheranaikāntikatvam /",
    "XXbsa075_u:1787": " viśiṣṭasya bhūdharādiṣvasaṃbhavādasiddhatvamiti /",
    "XXbsa075_u:1788": " tadasaṅgatam /",
    "XXbsa075_u:1789": " kāryatvamātrasyaiva pratibandhopapādanāt //",
    "XXbsa075_u:1790": " yaccoktaṃ viśiṣṭaṃ kāryatvamiti /",
    "XXbsa075_u:1791": " kīdṛśaṃ punastaditi vaktavyam /",
    "XXbsa075_u:1792": " atha yatkāryaṃ ṣuruṣānvayavyatirekānuvidhāyitayā tatpūrvakamupalabdham /",
    "XXbsa075_u:1793": " yaddṛṣṭerakriyādarśino 'pi kṝtabuddhirutpadyate tatkāryaṃ sakalaprāsādādyanugataṃ bhūdharādivyāvṛttaṃ viśiṣṭamityabhidhīyate /",
    "XXbsa075_u:1794": " tadasundaram /",
    "XXbsa075_u:1795": " vikalpānupapatteḥ //",
    "XXbsa075_u:1796": " tathā cāha śaṅkaraḥ - kṛtabuddhiḥ kiṃ sādhyabuddhiḥ kiṃ vā sādhanabuddhiḥ",
    "XXbsa075_u:1797": " / sādhyabuddhirapi yadi gṛhītavyāptikasya, sā bhavatyeva /",
    "XXbsa075_u:1798": " athāgṛhītavyāptikasya, kimanyatrāpi sā bhavantī dṛṣṭā /",
    "XXbsa075_u:1799": " atha sādhanabuddhiḥ /",
    "XXbsa075_u:1800": " tarhi svopagamavirodhaḥ, sarvasya bhāvasya kṛtakatvopagamāditi //",
    "XXbsa075_u:1801": " vācaspatiḥ punaratrāha - idamatra nipuṇataraṃ nirūpayatu bhavān kiṃ buddhimadanvayavyatirekānuvidhānaṃ viśeṣaḥ /",
    "XXbsa075_u:1802": " āhosvit taddarśanaṃ yatparvatādiṣu nāstītyabhidhīyate /",
    "XXbsa075_u:1803": " yadi pūrvakaḥ kalpaḥ, sa buddhimaddhetukatvaṃ tanubhuvanādīnāmātiṣṭhamānairabhyupeyata eva",
    "XXbsa075_u:1804": " na hi kāraṇaṃ kāryānanuvihitabhāvābhāvamanyo vaktyahrīkāt /",
    "XXbsa075_u:1805": " atha taddarśanamiti caramaḥ kalpaḥ /",
    "XXbsa075_u:1806": " na tarhi akriyādarśinaḥ kṛtabuddhisaṃbhavaḥ /",
    "XXbsa075_u:1807": " ya eva hi ghaṭo 'nena buddhimadanvayavyatirekānuvidhāyī dṛṣṭaḥ, sa eva kāryo na tu vipaṇivartī",
    "XXbsa075_u:1808": " tajjātīyasya ( Nibandh 52.)",
    "XXbsa075_u:1809": " tadanvayavyatirekānuvidhānadarśanādadṛṣṭānvayavyatirekānuvidhānamapi tajjātīyaṃ tatheti cet",
    "XXbsa075_u:1810": " hantotpattimadghaṭādi buddhimadanvayavyatirekānuvidhāyīti anyadapitanubhuvanādikaṃ tathā bhavanna daṇḍena parāṇudyate ghaṭajātīyamutpattimadbuddhimatpūrvakamiti cet /",
    "XXbsa075_u:1811": " nanu prāsādādi taddhetukaṃ na bhavet /",
    "XXbsa075_u:1812": " aghaṭajātīyatvāt /",
    "XXbsa075_u:1813": " atha yajjātīyamanvayavyatirekānuvidhāyi dṛṣṭam,",
    "XXbsa075_u:1814": " tajjātīyamevādṛṣṭānvayavyatirekamapi taddhetukam /",
    "XXbsa075_u:1815": " tat kiṃ kāryajātīyaṃ prāsādādi buddhimaddhetukaṃ na dṛṣṭam yenotpattimattanubhuvanādi tathā na syāt /",
    "XXbsa075_u:1816": " na khalu tajjātīyatve kaścidviśeṣa iti //",
    "XXbsa075_u:1817": " vittokastvāha - bhavatu vā kaścidanirūpitarūpo viśeṣaḥ /",
    "XXbsa075_u:1818": " kiṃ punaranena viśeṣaṃ pratipādayatābhipretam /",
    "XXbsa075_u:1819": " kiṃ kāryatvasāmānyasyāsiddhatvam /",
    "XXbsa075_u:1820": " atha kāryaviśeṣasya /",
    "XXbsa075_u:1821": " atha kāryamātrasya buddhimatkartṛvyabhicāraḥ /",
    "XXbsa075_u:1822": " atha sādhyadṛṣṭāntayorvaidharmyamātram /",
    "XXbsa075_u:1823": " kiṃ cātaḥ yadi tāvat kāryasāmānyasyāsiddhatvam /",
    "XXbsa075_u:1824": " tannāsti /",
    "XXbsa075_u:1825": " viśvambharādiṣvapi kāraṇavyāpārajanyatvasyobhayasiddhatvāt /",
    "XXbsa075_u:1826": " atha kāryaviśeṣasya kumbhādivartinaḥ pakṣe 'siddhirabhidhīyate /",
    "XXbsa075_u:1827": " tadā na kācidatra kṣatirviśeṣasya hetutvenānupādānāt /",
    "XXbsa075_u:1828": " yadi kāryasāmānyasya kartṛvyabhicāraḥ pratipādayitumiṣṭaḥ /",
    "XXbsa075_u:1829": " sa na śakyo vipakṣe 'darśanāt /",
    "XXbsa075_u:1830": " tṛṇādeśca pakṣīkṛtatvāt /",
    "XXbsa075_u:1831": " śaṅkāmātrasya sarvathāniṣiddhatvāt /",
    "XXbsa075_u:1832": " sandigdhavyatirekitvaṃ naiyāyikānāṃ niranuyojyānuyogo bauddhānāmadoṣodbhāvanaṃ nigrahasthānamiti tu pratipāditam /",
    "XXbsa075_u:1833": " tathāpi bādhakapramāṇānyabhihitānyeva /",
    "XXbsa075_u:1834": " tasmānna pratibandhāsiddheḥ sarvatra vyabhicārāśaṅkā /",
    "XXbsa075_u:1835": " atha sādhyadṛṣṭāntayorvaidharmyodbhāvanam /",
    "XXbsa075_u:1836": " tanna /",
    "XXbsa075_u:1837": " tasya sarvatra sulabhatvāt /",
    "XXbsa075_u:1838": " yadi sādhyadṛṣṭāntayorvaidharmyamātrāt sādhyāsiddhiḥ nirvṛttedānīmanumānavārtāpi nikuñjamahānasayorapi dhūmavattve 'pi kathañcid vaidharmyopapatteriti sakalaṃ yatkiñcidetaditi /",
    "XXbsa075_u:1839": " tadayamatra saṃkṣepārthaḥ /",
    "XXbsa075_u:1840": " yattāvat kāryatvamātraṃ tadevoktena krameṇa pratibandhasiddherbhūdharādiṣu dṛṣṭaṃ puruṣamanumāpayatītyasmākamabhimatasādhyamasiddhirupapannaiveti kimasmākamadhikacintayetyaṅgīkṛtyāpyuktaṃ viśiṣṭakāryatvam /",
    "XXbsa075_u:1841": " tadeva tu nāstīti punarvistareṇa pratipāditamiti tadapi sarvamanavadheyameva /",
    "XXbsa075_u:1842": " tathā hi kāryatvamātrasya tāvaduktena krameṇa vyāpterasiddhatvādanaikāntikatvamanivāryam /",
    "XXbsa075_u:1843": " yacca viśiṣṭakāryatvaṃ vikalpya dūṣitaṃ tasyāsmābhiranabhyupagatatvāt taddūṣaṇāya prabandhaḥ prayāsaikaphalaḥ /",
    "XXbsa075_u:1844": " na hi kāryatvaṃ dvividhamabhimatam /",
    "XXbsa075_u:1845": " ekaṃ",
    "XXbsa075_u:1846": " sarvakāryānugatam, aparaṃ parvatādivyāvṛttaṃ ghaṭapaṭaprāsādādyanuyāyīti /",
    "XXbsa075_u:1847": " kiṃ tu kāryamanekajātīyakam /",
    "XXbsa075_u:1848": " tatra yadi nāma paṭasya prāsādādibhiḥ saha vastutvasaṃsthānaviśeṣayogitvakāryatvādibhirdharmaiḥ sajātīyatvamasti tathāpi na tān dharmān buddhimatpūrvakānadhigacchati vyāvahārikaṃ",
    "XXbsa075_u:1849": " pratyakṣam, kāryatvādīnāṃ buddhimadvyatirekānuvidhānābhāvāt /",
    "XXbsa075_u:1850": " tatkathaṃ prāsādaparvatādiṣu kāryatvādidarśanād buddhimadanumānamastu /",
    "XXbsa075_u:1851": " kiṃ tu yasyaiva ghaṭajātīya kāryaṃcakrasya vyatirekasiddhistasya buddhimadvyāptatvaṃ pratyakṣataḥ sidhyatītyuktam /",
    "XXbsa075_u:1852": " ( Nibandh 53.) tena deśakālāntare ghaṭajātīyādeva buddhimadanumānam /",
    "XXbsa075_u:1853": " yadā tu prāsādajātīyakamapi buddhimaddhetukamekatra pṛthagavadhāryate tadā tajjātīyādapi buddhimatsiddhiḥ",
    "XXbsa075_u:1854": " evaṃ tattajjātīyasarābodañcanaśakaṭapaṭakeyūraprabhṛteḥ kāryacakrād buddhimatpūrvakatvena pṛthak pṛthagavadhāritād buddhimadanumānamanavadyam",
    "XXbsa075_u:1855": " amumevārthamabhisandhāyācāryapādairabhihitam-",
    "XXbsa075_u:1856": " siddhaṃ yādṛgadhiṣṭhātṛbhāvābhāvānuvṛttimat /",
    "XXbsa075_u:1857": " sanniveśādi tadyuktaṃ tasmād yadanumīyate //",
    "XXbsa075_u:1858": " iti /",
    "XXbsa075_u:1859": " evaṃ ghaṭapaṭaparvatādīnāṃ kāryatvavastutvādibhirdharmaiḥ sajātīyatve 'pi avāntaraṃ ghaṭapaṭaparvatatvādijātibhedamādāya",
    "XXbsa075_u:1860": " vyāptigrāhakaṃ pratyakṣaṃ pravartataṃ iti darśayituṃ saṃvyavahārapragalbhapuruṣabuddhyapekṣayā yaddarśanādakriyādarśino 'pi",
    "XXbsa075_u:1861": " kṛtabuddhirbhavatītyuktam /",
    "XXbsa075_u:1862": " na tu śāstraparavaśabuddhipuruṣāpekṣayā /",
    "XXbsa075_u:1863": " tathā hi śāstrasaṃskārarahitasya vyavahārapragalbhasya puruṣasya devakulajātīyakaṃ puruṣapūrvakatayāvadhāritavato nagarādvanaṃ praviṣṭasya parvatadevakulayordarśane tayordvayorapyakriyādarśino 'pi devakule kṛtabuddhirbhavati na parvate /",
    "XXbsa075_u:1864": " tadanayordevakulaparvatayoḥ kāryatvādinā ekajātitve 'pi kṛtabuddhibhāvābhāvau na tayoḥ",
    "XXbsa075_u:1865": " parvatadevakulatvalakṣaṇāvāntarajātibhedamanavasthāpya sthātuṃ prabhavataḥ",
    "XXbsa075_u:1866": " / jātibhede ca siddhe devakulajātīye vyāptergrahaṇāt na parvatajātīyasya,",
    "XXbsa075_u:1867": " na ca prāsādajātīyasya vyāptisiddhiriti na tato buddhimadanumānam /",
    "XXbsa075_u:1868": " yadā tu prāsādasyāpi pṛthag vyāptigrahaḥ tadā tajjātīyādapi buddhimadanumānamastu /",
    "XXbsa075_u:1869": " na kṣitidharādijātīyasya svapne 'pi vyāptigrahaḥ krīḍāparvatādernāmamātrābhede 'pi parvatādibhirekāntato bhinnasvarūpatvāt /",
    "XXbsa075_u:1870": " yacca pṛṣṭaṃ keyaṃ kṛtabuddhirityādi /",
    "XXbsa075_u:1871": " tatra kāmaṃ sādhyabuddhireveti brūmaḥ /",
    "XXbsa075_u:1872": " yaccātroktaṃ sādhyabuddhirapi yadi gṛhītavyāptikasya sā bhavatyeva /",
    "XXbsa075_u:1873": " athāgṛhītavyāptikasya kimanyatrāpi sā bhavantī dṛṣṭeti //",
    "XXbsa075_u:1874": " atrocyate /",
    "XXbsa075_u:1875": " gṛhītavyāptikasyānumānaṃ bhavati, agṛhītavyāptikasya na bhavatītyatrāsmākaṃ na kācidvipratipattiḥ",
    "XXbsa075_u:1876": " kevalaṃ gṛhītavyāptikosmin viṣaye na saṃbhavatīti brūmaḥ /",
    "XXbsa075_u:1877": " uktakrameṇa vyatirekāsiddhervyāvahārikapratyakṣeṇa kāryatvasya vyāptatvāniścayāt /",
    "XXbsa075_u:1878": " tasmādavāntarajātibhedaprasiddhyarthaṃ vyāvahārikapuruṣāpekṣayaivāsyā buddherbhāvābhāvāvuktau",
    "XXbsa075_u:1879": " jātibhede ca prayojanaṃ pūrvameva pratipāditam /",
    "XXbsa075_u:1880": " yadapyatra nipuṇammanyena vācaspatinā kathitaṃ tat kiṃ kāryajātīyaṃ prāsādādi buddhimaddhetukaṃ na dṛṣṭaṃ yenotpattimattanubhuvanādi tathā na syāt, na khalu tajjātīyakatve kaścidviśeṣa iti /",
    "XXbsa075_u:1881": " tadasaṅgatam /",
    "XXbsa075_u:1882": " tathā hi bhavatu prāsādaparvatādīnāṃ kāryatvādinā sajātīyatvam /",
    "XXbsa075_u:1883": " tattu na vyāvahārikapratyakṣeṇa buddhimadvyāptaṃ pratyetuṃ śakyam,",
    "XXbsa075_u:1884": " vyāptigrahaṇasamaye dṛṣṭānte buddhimadabhāvaprayuktasya kāryamātravyatirekasya darśayitumaśakyatvāt",
    "XXbsa075_u:1885": " ( Nibandh 54.)",
    "XXbsa075_u:1886": " tadayaṃ saṃkṣepārthaḥ /",
    "XXbsa075_u:1887": " kāryatvamātrasyāvyatirekādavyāptasyāgamakatvam /",
    "XXbsa075_u:1888": " avāntaraṃ tu ghaṭaprāsādādisādhāraṇaṃ kāryatvamātramasmābhirapi na svīkṛtameva /",
    "XXbsa075_u:1889": " yathā tu ghaṭatvapaṭatvādiprātisvikānekajātipuraskāreṇa prasiddhānumānavyavasthā sā cānavadyamavasthāpiteti",
    "XXbsa075_u:1890": " saṃprati sādhyātmā vicāryate /",
    "XXbsa075_u:1891": " nanu vādinā sādhane samupanyaste taddūṣaṇopanyāsamapāsya sādhyasvarūpavikalpanaṃ nāma naiyāyikamate niranuyojyānuyogaḥ, saugatamate tvadoṣodbhāvanaṃ nigrahasthānamiti cet /",
    "XXbsa075_u:1892": " tadetajjālmajalpitam /",
    "XXbsa075_u:1893": " tathā hi sādhyasvarūpe 'pariniṣṭhite tadanusāriṇī pakṣasapakṣavipakṣavyavasthā kutaḥ /",
    "XXbsa075_u:1894": " tadasiddhau cāsiddhatādayo doṣāḥ pakṣadharmatādayaśca guṇā na vyavasthitā ityuktam /",
    "XXbsa075_u:1895": " nedānīṃ hetordoṣa guṇakatheti mūkena prativādinā sthātavyam /",
    "XXbsa075_u:1896": " tasmāddhetudoṣopanyāsāyaiveyaṃ sādhyaniruktirityayameva vādī svamate niranuyojyānuyogadūṣaṇena nigrahasthānena nigṛhyata iti kimatra nirbandhena /",
    "XXbsa075_u:1897": " yadetat kāryatvaṃ sādhanaṃ kimanena viśvasya buddhimanmātrapūrvakatvaṃ sādhyate /",
    "XXbsa075_u:1898": " āhosvidekatvavibhutvasarvajñatvanityatvādiguṇaviśiṣṭabuddhimatpūrvakatvam",
    "XXbsa075_u:1899": " / prathamapakṣe siddhasādhanam /",
    "XXbsa075_u:1900": " dvitīye tu vyāpterabhāvādanaikāntikatā /",
    "XXbsa075_u:1901": " nanu sāmānyena vyāptau pratītāyāmapi pakṣadharmatābalād viśeṣasiddhiḥ /",
    "XXbsa075_u:1902": " yathāgneḥ parvatāyogavyavacchedādisiddhiḥ /",
    "XXbsa075_u:1903": " anyathā sarvānumānocchedaḥ /",
    "XXbsa075_u:1904": " anumānadveṣī hyevaṃ jalpati -",
    "XXbsa075_u:1905": " anumānabhaṅgapaṅke 'smin nimagnā vādidantinaḥ /",
    "XXbsa075_u:1906": " viśeṣe 'nugamābhāvaḥ sāmānye siddhasādhyatā //",
    "XXbsa075_u:1907": " atrocyate /",
    "XXbsa075_u:1908": " sidhyatyeva pakṣadharmatābalato viśeṣaḥ /",
    "XXbsa075_u:1909": " na tu sarvaḥ /",
    "XXbsa075_u:1910": " yena hi vinā pakṣasthaṃ sādhanaṃ nopapadyate sa viśeṣaḥ sidhyatu /",
    "XXbsa075_u:1911": " yathā vahnereva parvatavartitvādiviśeṣo na pañcavarṇaśikhākalāpakamanīyaḥ /",
    "XXbsa075_u:1912": " na ca girīṇāṃ tarūṇāṃ kāryatvaṃ karturekatvavibhutvasarvajñatvādikamantareṇa",
    "XXbsa075_u:1913": " nopapadyate, taditareṣvapi darśanāt /",
    "XXbsa075_u:1914": " tasmāt pakṣāyogavyavacchedabhedamātre na dūṣaṇam /",
    "XXbsa075_u:1915": " iṣṭasiddhyanvayābhāvādatirikte tu dūṣaṇam //",
    "XXbsa075_u:1916": " yadyevaṃ svasvarūpopādānopakaraṇasaṃpradānaprayojanābhijña eva kartā sādhyate /",
    "XXbsa075_u:1917": " svarūpamiha ca dvayaṇukaṃ kāryam /",
    "XXbsa075_u:1918": " upādānamiha paramāṇujāticatuṣṭayam /",
    "XXbsa075_u:1919": " upakaraṇaṃ samastakṣetrajñasamavāyidharmādharmau /",
    "XXbsa075_u:1920": " sampradānaṃ kṣetrajñāḥ, yānayaṃ bhagavān svakarmabhirabhipraiti /",
    "XXbsa075_u:1921": " Nibandh 55.) prayojanaṃ sukhaduḥkhopabhogaḥ kṣetrajñānām /",
    "XXbsa075_u:1922": " evaṃ bhūte buddhimati sādhye kutaḥ siddhasādhanam /",
    "XXbsa075_u:1923": " na cāvyāptiḥ /",
    "XXbsa075_u:1924": " kulāladṛṣṭāntena udāpānadyabhijñatvasya saṃbhavāt /",
    "XXbsa075_u:1925": " tathā ca vācaspatiḥ pramāṇayati -",
    "XXbsa075_u:1926": " vivādādhyāsitāstanugirisāgarādayaḥ upādānādyabhijñakartṛkāḥ /",
    "XXbsa075_u:1927": " kāryatvāt /",
    "XXbsa075_u:1928": " yadyatkārya tattadupādānādyabhijñakartṛkam /",
    "XXbsa075_u:1929": " yathā prāsādādi /",
    "XXbsa075_u:1930": " tathā ca vivādādhyāsitāstanvādayaḥ /",
    "XXbsa075_u:1931": " tasmāttatheti /",
    "XXbsa075_u:1932": " evamataḥ sādhanādupādānādyabhijñakartṛmātraṃ prasādhya tasya sarvajñatvasādhanāya vācaspatireva punarapīdamāha - bhavatu tāvadupādānādyabhijñakartṛmātrasiddhiḥ /",
    "XXbsa075_u:1933": " pāriśeṣyāt tu vyatirekidvitīyanāmno 'numānādviśeṣasiddhiḥ /",
    "XXbsa075_u:1934": " tathā hi tanubhuvanādyupādānadyabhijñaḥ kartā nānityāsarvaviṣayabuddhimān /",
    "XXbsa075_u:1935": " tatkartustadupādānādyanabhijñatvaprasaṅgāt /",
    "XXbsa075_u:1936": " na hyevaṃvidhastadupādānādyabhijño yathāsmadādiḥ /",
    "XXbsa075_u:1937": " tadupādānādyabhijñaścāyam /",
    "XXbsa075_u:1938": " tasmāttatheti /",
    "XXbsa075_u:1939": " no khalu paramāṇubhedān kṣetrajñasamavāyinaśca karmāśayabhedānaparimeyānanyaḥ śakto jñātumṛte tādṛgīśvarāditi /",
    "XXbsa075_u:1940": " atrocyate /",
    "XXbsa075_u:1941": " yāvanti dvayaṇukāni bhinnadeśakālasvabhāvāni kāryāṇi santi teṣu sarveṣveva kimeka eva buddhimān vyāpriyate /",
    "XXbsa075_u:1942": " aneko vā /",
    "XXbsa075_u:1943": " yadvā svasvaviṣayamātropādānādivedinaḥ parasparavyāpārānabhijñā bhinnadeśakālasvabhāvāḥ pratidvayaṇukamanya eva buddhimanto vyāpriyante iti trayaḥ pakṣāḥ /",
    "XXbsa075_u:1944": " na tāvat prathamapakṣaḥ /",
    "XXbsa075_u:1945": " deśakālasvabhāvabhinnānāṃ sarveṣāṃ dvayaṇukānāṃ karturekatvāsiddheḥ /",
    "XXbsa075_u:1946": " yaccaikatvasādhanāya kāryaliṅgāviśeṣādityādyapi sādhanamupanyastaṃ tadasaṅgatam /",
    "XXbsa075_u:1947": " dhūmaliṅgāviśeṣe 'pi hyagneranekatvavat tatrāpi tacchaṅkāsaṃbhavāt /",
    "XXbsa075_u:1948": " saditi liṅgāviśeṣāditi tu dṛṣṭānto 'smān",
    "XXbsa075_u:1949": " pratyasiddha eva, tasmād yathā mayā nānātvasādhanāya pramāṇaṃ vaktavyaṃ",
    "XXbsa075_u:1950": " tathā tvayāpyekatvasādhanāya sādhanamabhidhānīyam /",
    "XXbsa075_u:1951": " atha manyate anekatvasādhanābhāvādekatvasiddhiriti /",
    "XXbsa075_u:1952": " yadyevamekatvasādhanābhāvādanekatvameva kiṃ nāvagacchasi /",
    "XXbsa075_u:1953": " yadapyuktam - ekatve tu na pramāṇāntaramanveṣṭavyamekasya karturabhāve bahūnāṃ vyāhatamanasāmityādi",
    "XXbsa075_u:1954": " tadapi cintyatām /",
    "XXbsa075_u:1955": " bahubhiḥ karaṇe yugapatkāryānutpattiriti kiṃ ( Nibandh 56.) bhinnadeśakālānāṃ kāryāṇāmanutpattirvivakṣitā",
    "XXbsa075_u:1956": " ekasyaiva vā mahāvayavinaḥ /",
    "XXbsa075_u:1957": " kṣitighaṭādirūpasya /",
    "XXbsa075_u:1958": " tatra ekasminnapi kārye bahubhiḥ karaṇe utpattivirodhi (naṃ) na paśyāmaḥ /",
    "XXbsa075_u:1959": " bahūnāṃ parasparaṃ vaimatyaniyamābhāvāt",
    "XXbsa075_u:1960": " / parasparāvyāghātapuruṣatvayordvividhasyāpi virodhasyāsaṃbhavāt /",
    "XXbsa075_u:1961": " puruṣatvaṃ hi apuruṣatvena viruddham /",
    "XXbsa075_u:1962": " na tu parasparāvyāghātena /",
    "XXbsa075_u:1963": " ye tvanantadeśakālasvabhāvabhedabhinnāsteṣu sutarāmevānekavyāpāraniṣedho",
    "XXbsa075_u:1964": " 'sambhavīti dvitīyopi pakṣo vyudastaḥ /",
    "XXbsa075_u:1965": " na ca karturekatvena dṛṣṭā vyāptisiddhiḥ /",
    "XXbsa075_u:1966": " anekenāpi svatantreṇa svasvaprayojanārthinā grāmapraviṣṭahariṇādimāraṇaikakāryadarśanāt /",
    "XXbsa075_u:1967": " tasyāpi pakṣīkaraṇe ekakartṛpūrvakābhimatasyāpi pakṣīkaraṇe ātmakartṛpūrvakatvamastu /",
    "XXbsa075_u:1968": " tadevaṃ na sarvadvayaṇukānāṃ karturekatvasiddhiḥ /",
    "XXbsa075_u:1969": " tathā coktam ekakarturna siddhau tu sarvajñatvaṃ kimāśrayam /",
    "XXbsa075_u:1970": " ata eva dvitīyo 'pi pakṣaḥ kṣīṇaḥ /",
    "XXbsa075_u:1971": " sarveṣu dvayaṇukeṣvekasyāpi karturapravṛttau bahūnāṃ sutarāmapravṛtteḥ /",
    "XXbsa075_u:1972": " tṛtīyastu pakṣo yadi bhaved tadā svasvavyāpāraviṣayamātropādānādyabhijñatve 'pi naikaḥ kaścit",
    "XXbsa075_u:1973": " sidhyati /",
    "XXbsa075_u:1974": " na ca jñānaṃ sattāmātreṇa katipayātīndriyadarśanavat sarvārthagrahaṇaṃ yena tadabhedāt prastutaparamāṇūvat sarvasyaivāviśeṣeṇa grahaṇāt sarvajñatā syāt /",
    "XXbsa075_u:1975": " anumānato hi katipayātīndriyadarśane siddhe",
    "XXbsa075_u:1976": " 'pīśvarasya tatkāraṇayogitvaṃ niścīyate /",
    "XXbsa075_u:1977": " na tu jñānasattāmātreṇa prakārāntareṇeti niścaya iti kutaḥ sarvajñatā /",
    "XXbsa075_u:1978": " nanvatīndriyaṃ paramāṇvādikaṃ jānato na kathaṃ sārvajñyamiti cet /",
    "XXbsa075_u:1979": " tat kimidānīmasarvadarśitveṣvatīndriyadarśanamātreṇa sarvajñatāpratyāśā /",
    "XXbsa075_u:1980": " evameveti cet /",
    "XXbsa075_u:1981": " hanta yadi nāma nyāyavihastena tvayā īdṛśo hastasamāracitaḥ sarvajñaḥ paribhāvitastathāpyanyeṣāmapāradūradeśakālavartināṃ dvayaṇukādīnāmupādānādiṣu januṣāndhaprakhyasya paramapuruṣārthāvedino vā lokaiḥ prāmāṇikaiśca nāsya sārvajñyamanumanyate //",
    "XXbsa075_u:1982": " asmākantu nātīndriyadarśimātre pradveṣaḥ /",
    "XXbsa075_u:1983": " evaṃ ca karturekatvāsiddhau vyatirekyapi heturasamarthaḥ viśveṣāmekasya karturasiddhau tadupādānādyabhijñabhāvasyā siddhatvāt /",
    "XXbsa075_u:1984": " yaśca yanmātrakāraḥ sa tanmātropādānādyabhijño bhavanna sarvajñaḥ /",
    "XXbsa075_u:1985": " anekāśrayeṇāpi upādānādyabhijñasāmānyasya caritārthatvāt /",
    "XXbsa075_u:1986": " tadevamupādānādyabhijñapuruṣamātrasiddhāvapi naikatvasarvajñatvādiviśiṣṭapuruṣaviśeṣasiddhiḥ",
    "XXbsa075_u:1987": " puruṣamātre ca siddhasādhanamuktam /",
    "XXbsa075_u:1988": " buddhimanmātrapūrvakatāmicchatāmupādānādyabhijñabuddhimatpūrvakatve sādhye kathaṃ siddhasādhanamiti cet /",
    "XXbsa075_u:1989": " na tadapekṣayā siddhasādhyatāyā janitatvāt",
    "XXbsa075_u:1990": " ( Nibandh 57.) kevalamasiddhoddhāre 'bhimate viśeṣe siddhe 'pi",
    "XXbsa075_u:1991": " naiyāyikasyāpi nābhimatasiddhiriti brūmaḥ //",
    "XXbsa075_u:1992": " saugatasya tāvadaniṣṭasiddhiriti cet, na, svābhimatasādhyasādhanenaiva hi parasyāniṣṭamapi sādhanīyam /",
    "XXbsa075_u:1993": " anyathā mātṛśokasmaraṇādināpi tadaniṣṭasiddhiḥ syāditi /",
    "XXbsa075_u:1994": " asya saṃgrahaḥ pareṣṭasiddhirnapareṣṭabādhakaṃ prasādhane vedanayatnamātrayoḥ /",
    "XXbsa075_u:1995": " ananvayo 'bhīṣṭaviśeṣasādhane vipakṣasandehasahantu sādhanam //",
    "XXbsa075_u:1996": " sādhyacintādhikārastṛtīyaḥ //",
    "XXbsa075_u:1997": " evamanye 'pi hetavo yathāyogamabhyuhya dūṣaṇīyāḥ /",
    "XXbsa075_u:1998": " tadevaṃ tāvadīśvarasya sadvyavahāro niṣiddhaḥ /",
    "XXbsa075_u:1999": " asadvyavahārārthantu tallakṣaṇavilakṣaṇakṣaṇabhaṅgasādhakaṃ sattādisādhanameva draṣṭavyamiti",
    "XXbsa075_u:2000": " ityabodhajanakartṛvikalpa vyāpi mohatimirapratirodhi /",
    "XXbsa075_u:2001": " ratnakīrtiracanāmalaramya jyotirastu ciramapratirodhi //",
    "XXbsa075_u:2002": " ( Nibandh 58.)",
    "XXbsa075_u:2003": " // 3 // apohasiddhiḥ //",
    "XXbsa075_u:2004": " // namastārāyai //",
    "XXbsa075_u:2005": " apohaḥ śabdārtho nirucyate /",
    "XXbsa075_u:2006": " nanu ko 'yamapoho nāma /",
    "XXbsa075_u:2007": " kimidamanyasmādapohyate /",
    "XXbsa075_u:2008": " asmād vānyadapohyate /",
    "XXbsa075_u:2009": " asmin vānyadapohyata iti vyutpattyā vijātivyāvṛttaṃ bāhyameva vivakṣitam /",
    "XXbsa075_u:2010": " buddhyākāro vā /",
    "XXbsa075_u:2011": " yadi vā apohanamapoha ityanyavyāvṛttimātram iti trayaḥ pakṣāḥ /",
    "XXbsa075_u:2012": " na tāvadādimau pakṣau /",
    "XXbsa075_u:2013": " apohanāmnā vidhereva vivakṣitatvāt /",
    "XXbsa075_u:2014": " antimo",
    "XXbsa075_u:2015": " 'pyasaṃgataḥ, pratītibādhitatvāt /",
    "XXbsa075_u:2016": " tathā hi parvatoddeśe vahnirastīti śābdī pratītirvidhirūpamevollikhantī lakṣyate /",
    "XXbsa075_u:2017": " nānagnirna bhavatīti nitrṛttimātramāmukhayantī /",
    "XXbsa075_u:2018": " yacca pratyakṣabādhitaṃ na tatra sādhanāntarāvakāśaḥ ityatiprasiddham //",
    "XXbsa075_u:2019": " atha yadyapi nivṛttimahaṃ pratyemīti na vikalpaḥ tathāpi nivṛttapadārthollekha eva nivṛttyullekhaḥ",
    "XXbsa075_u:2020": " na hyanantarbhāvitaviśeṣaṇapratītirviśiṣṭapratītiḥ /",
    "XXbsa075_u:2021": " tato yathā sāmānyamahaṃ pratyemīti vikalpābhāve 'pi sādhāraṇākāraparisphuraṇād vikalpabuddhiḥ sāmānyabuddhiḥ pareṣām, tathā nivṛttapratyayākṣiptā nivṛtibuddhirapohapratītivyavahāramātanotīti cet /",
    "XXbsa075_u:2022": " nanu sādhāraṇākāraparisphuraṇe vidhirūpatayā yadi sāmānyabodhavyavasthā,",
    "XXbsa075_u:2023": " tat kimāyātamasphuradabhāvākāre cetasi nivṛttipratītivyavasthāyāḥ /",
    "XXbsa075_u:2024": " tato nivṛttimahaṃ pratyemītyevamākārābhāve 'pi nivṛttyākārasphuraṇaṃ yadi syāt",
    "XXbsa075_u:2025": " ko nāma nivṛttipratītisthitimapalapet /",
    "XXbsa075_u:2026": " anyathā asati pratibhāse tatpratītivyavahṛtiriti gavākāre 'pi cetasi turagabodha ityastu /",
    "XXbsa075_u:2027": " atha viśeṣaṇatayā antarbhūtā nivṛttipratītirityuktam /",
    "XXbsa075_u:2028": " tathāpi yadyagavāpoḍha itīdṛśākāro vikalpastadā viśeṣaṇatayā tadanupraveśo bhavatu kiṃ tu gauriti pratītiḥ /",
    "XXbsa075_u:2029": " tadā ca sato 'pi nivṛttilakṣaṇasya viśeṣaṇasya tatrānutkalanāt kathaṃ tatpratītivyavasthā",
    "XXbsa075_u:2030": " athaivaṃ matiḥ - yad vidhirūpaṃ sphurati tasya parāpoho 'pyastīti",
    "XXbsa075_u:2031": " tatpratītirucyate /",
    "XXbsa075_u:2032": " tadāpi sambandhamātramapohasya /",
    "XXbsa075_u:2033": " vidhireva sākṣānnirbhāsī /",
    "XXbsa075_u:2034": " api ( Nibandh 59.)",
    "XXbsa075_u:2035": " caivamadhyakṣasyāpyapohaviṣayatvamanivāryam viśeṣato vikalpādekavyāvṛttollekhino 'khilānyavyāvṛttamīkṣamāṇasya",
    "XXbsa075_u:2036": " tasmādvidhyākārāvagrahādadhyakṣavad vikalpasyāpi vidhiviṣayatvameva nānyāpohaviṣayatvamiti kathamapohaḥ śabdārtho ghuṣyate /",
    "XXbsa075_u:2037": " atrābhidhīyate /",
    "XXbsa075_u:2038": " nāsmābhirapohaśabdena vidhireva kevalo 'bhipretaḥ /",
    "XXbsa075_u:2039": " nāpyanyavyāvṛttimātram /",
    "XXbsa075_u:2040": " kintvanyāpohaviśiṣṭo vidhiḥ śabdānāmarthaḥ /",
    "XXbsa075_u:2041": " tataśca na pratyekapakṣopanipātidoṣāvakāśaḥ //",
    "XXbsa075_u:2042": " yattu goḥ pratītau na tadātmāparātmeti sāmarthyādapohaḥ paścānniścīyata iti vidhivādināṃ matam, anyāpohapratītau vā sāmarthyādanyāpoḍho",
    "XXbsa075_u:2043": " 'vadhāryate iti pratiṣedhavādināṃ matam /",
    "XXbsa075_u:2044": " tadasundaram /",
    "XXbsa075_u:2045": " prāthamikasyāpi pratipatti kramādarśanāt /",
    "XXbsa075_u:2046": " na hi vidhiṃ pratipadya kaścidarthāpattitaḥ paścādapohamavagacchati /",
    "XXbsa075_u:2047": " apohaṃ vā pratipadyānyāpoḍham /",
    "XXbsa075_u:2048": " tasmād goḥ pratipattirityanyāpoḍhapratipattirucyate /",
    "XXbsa075_u:2049": " yadyapi cānyāpoḍhaśabdānullekha uktastathāpi nāpratipattireva viśeṣaṇabhūtasyānyāpohasya /",
    "XXbsa075_u:2050": " agavāpoḍha eva gośabdasya niveśitatvāt /",
    "XXbsa075_u:2051": " yathā nīlotpale niveśitādindīvaraśabdānnīlotpalapratītau tatkāla eva nīlimasphuraṇamanivāryaṃ tathā gośabdādapyagavāpoḍhe niveśitād gopratītau tulyakālameva viśeṣaṇatvādago 'pohasphuraṇamanivāryam yathā pratyakṣasya prasajyarūpābhāvāgrahaṇamabhāvavikalpotpādanaśaktireva tathā vidhivikalpānāmapi tadanurūpānuṣṭhānadānaśaktirevābhāvagrahaṇamabhidhīyate /",
    "XXbsa075_u:2052": " paryudāsarūpābhāvagrahaṇaṃ tu niyatasvarūpasaṃvedanamubhayoraviśiṣṭam /",
    "XXbsa075_u:2053": " anyathā yadi śabdādarthapratipattikāle kalito na parāpohaḥ kathamanyaparihāreṇa pravṛttiḥ",
    "XXbsa075_u:2054": " tato gāṃ badhāneti codito 'śvādīnapi",
    "XXbsa075_u:2055": " badhnīyāt //",
    "XXbsa075_u:2056": " yadapyavocad vācaspatiḥ jātimatyo vyaktayo vikalpānāṃ śabdānāṃ ca gocaraḥ /",
    "XXbsa075_u:2057": " tāsāṃ ca tadvatīnāṃ rūpamatajjātīyaparāvṛttamityatastadavagaterna gāṃ badhāneti codito 'śvādīn badhnāti /",
    "XXbsa075_u:2058": " tadapyanenaiva nirastam /",
    "XXbsa075_u:2059": " yato jāteradhikāyāḥ prakṣepe 'pi vyaktīnāṃ rūpamatajjātīyaparāvṛttameva cet,",
    "XXbsa075_u:2060": " tadā tenaiva rūpeṇa śabdavikalpayorviṣayībhavantīnāṃ kathamatadvayāvṛttiparihāraḥ //",
    "XXbsa075_u:2061": " atha na vijātīyavyāvṝttaṃ vyaktirūpaṃ tathāpratītaṃ vā tadā jātiprasāda eṣa iti kathamarthato 'pi tadavagatirityuktaprāyam /",
    "XXbsa075_u:2062": " atha jātibalādevānyatovyāvṛtam /",
    "XXbsa075_u:2063": " bhavatu jātibalāt svahetuparamparābalād vānyavyāvṛtam /",
    "XXbsa075_u:2064": " ubhayathāpi vyāvṛttapratipatau vyāvṛttipratipattirastyeva",
    "XXbsa075_u:2065": " ( Nibandh 60.)",
    "XXbsa075_u:2066": " na cāgavāpoḍhe gośabdasaṅketavidhāvanyīnyāśrayadoṣaḥ /",
    "XXbsa075_u:2067": " sāmānye tadvati vā saṃkete 'pi taddoṣāvakāśāt /",
    "XXbsa075_u:2068": " na hi sāmānyaṃ nāma sāmānyamātramabhipretam,",
    "XXbsa075_u:2069": " turage 'pi gośabdasaṃketaprasaṅgāt /",
    "XXbsa075_u:2070": " kiṃ tu gotvam /",
    "XXbsa075_u:2071": " tāvatā ca sa eva doṣaḥ /",
    "XXbsa075_u:2072": " gavādiparijñāne gotvasāmānyāparijñānāt /",
    "XXbsa075_u:2073": " gotvasāmānyāparijñāne gośabdavācyā parijñānāt /",
    "XXbsa075_u:2074": " tasmādekapiṇḍadarśanapūrvako yaḥ sarvavyaktisādhāraṇa iva bahiraghyasto vikalpabuddhyākāraḥ tatrāyaṃ gauriti saṃketakaraṇe netaretarāśrayadoṣaḥ /",
    "XXbsa075_u:2075": " abhimate ca gośabdapravṛttāvagośabdena śeṣasyāpyabhidhānamucitam /",
    "XXbsa075_u:2076": " na cānyāpoḍhānyāpohayorvirodho viśeṣyaviśeṣaṇabhāvakṣatirvā,",
    "XXbsa075_u:2077": " parasparavyavacchedābhāvāt /",
    "XXbsa075_u:2078": " sāmānādhikaraṇyasadbhāvāt /",
    "XXbsa075_u:2079": " bhūtalaghaṭābhāvavat /",
    "XXbsa075_u:2080": " svābhāvena hi virodho na parābhāvenetyābālaprasiddham /",
    "XXbsa075_u:2081": " eṣa panthāḥ śrughnamupatiṣṭhata ityatrāpyapoho gamyata eva /",
    "XXbsa075_u:2082": " aprakṛtapathāntarāpekṣayā eṣa eva śrudhnapratyanīkāniṣṭasthānāpekṣayā śrughnameva /",
    "XXbsa075_u:2083": " araṇyamārgavad vicchedābhāvādupatiṣṭhata eva /",
    "XXbsa075_u:2084": " sārthadūtādivyavacchedena panthā eveti pratipadaṃ vyavacchedasya sulabhatvāt /",
    "XXbsa075_u:2085": " tasmādapohadharmaṇo vidhirūpasya śabdādavagatiḥ puṇḍarīkaśabdādiva śvetimaviśiṣṭasya padmasya",
    "XXbsa075_u:2086": " yadyevaṃ vidhireva śabdārtho vaktumucitaḥ, kathamapoho gīyata iti cet /",
    "XXbsa075_u:2087": " uktamatrāpohaśabdenānyāpohaviśiṣṭo vidhirucyate /",
    "XXbsa075_u:2088": " tatra vidhau pratīyamāne viśeṣaṇatayā tulyakālamanyāpohapratītiriti /",
    "XXbsa075_u:2089": " na caiva pratyakṣasyāpyapohaviṣayatvavyavasthā kartamucitā /",
    "XXbsa075_u:2090": " tasya śābdapratyayasyeva vastuviṣayatve vivādābhāvāt /",
    "XXbsa075_u:2091": " vidhiśabdena ca yathādhyavasāyamatadrūpaparāvṛtto bāhyo 'rthobhimataḥ, yathāpratibhāsaṃ buddhyākāraśca",
    "XXbsa075_u:2092": " tatra bāhyo 'rtho 'dhyavasāyādeva śabdavācyo vyavasthāpyate /",
    "XXbsa075_u:2093": " na svalakṣaṇaparisphūrtyā /",
    "XXbsa075_u:2094": " pratyakṣavaddeśakālāvasthāniyatapravyaktasvalakṣaṇāsphuraṇāt /",
    "XXbsa075_u:2095": " yacchāstram śabdenāvyāpṛtākṣasya buddhāvapratibhāsanāt /",
    "XXbsa075_u:2096": " arthasya dṛṣṭāviva iti /",
    "XXbsa075_u:2097": " indriyaśabdasvabhāvopāyabhedādekasyaivārthasya pratibhāsabheda iti cet /",
    "XXbsa075_u:2098": " atrāpyuktam -",
    "XXbsa075_u:2099": " jāto nāmāśrayonyānyaḥ cetasāṃ tasya vastutaḥ /",
    "XXbsa075_u:2100": " ekasyaiva kuto rūpaṃ bhinnākārāvabhāsi tat //",
    "XXbsa075_u:2101": " na hi spaṣṭāspaṣṭe dve rūpe parasparaviruddhe ekasya vastunaḥ staḥ /",
    "XXbsa075_u:2102": " yata ekenendriyabuddhau pratibhāsetānyena vikalpe /",
    "XXbsa075_u:2103": " tathā sati vastuna eva bhedaprāpteḥ /",
    "XXbsa075_u:2104": " ( Nibandh 61.) na hi svarūpabhedādaparo vastubhedaḥ /",
    "XXbsa075_u:2105": " na ca pratibhāsabhedādaparaḥ svarūpabhedaḥ /",
    "XXbsa075_u:2106": " anyathā trailokyamekameva vastu syāt //",
    "XXbsa075_u:2107": " dūrāsannadeśavartinoḥ puruṣayorekatra śākhini spaṣṭāspaṣṭapratibhāsabhede",
    "XXbsa075_u:2108": " 'pi na śākhibheda iti cet /",
    "XXbsa075_u:2109": " na brūmaḥ pratibhāsabhedo bhinnavastuniyataḥ,",
    "XXbsa075_u:2110": " kiṃ tvekaviṣayatvābhāvaniyata iti /",
    "XXbsa075_u:2111": " tato yatrārthakriyābhedādisacivaḥ pratibhāsabhedastatra vastubhedaḥ, ghaṭavat /",
    "XXbsa075_u:2112": " anyatra punarniyamenaikaviṣayatāṃ pariharatītyekapratibhāso bhrāntaḥ //",
    "XXbsa075_u:2113": " etena yadāha vācaspatiḥ - na ca śābdapratyakṣayorvastugocaratve",
    "XXbsa075_u:2114": " pratyayābhedaḥ kāraṇabhedena pārokṣyāpārokṣyabhedopapatteriti, tannopayogi",
    "XXbsa075_u:2115": " / parokṣapratyayasya vastugocaratvāsamarthatāt /",
    "XXbsa075_u:2116": " parokṣatāśrayastu kāraṇabheda indriyagocaragrahaṇaviraheṇaiva kṛtārthaḥ /",
    "XXbsa075_u:2117": " tanna /",
    "XXbsa075_u:2118": " śābde pratyaye svalakṣaṇaṃ parisphurati /",
    "XXbsa075_u:2119": " kiṃ ca svalakṣaṇātmani vastuni vācye sarvātmanā pratipatteḥ vidhiniṣedhayorayogaḥ /",
    "XXbsa075_u:2120": " tasya hi sadbhāve 'stīti",
    "XXbsa075_u:2121": " vyartham, nāstītyasamartham /",
    "XXbsa075_u:2122": " asadbhāve tu nāstīti vyartham,",
    "XXbsa075_u:2123": " astītyasamartham /",
    "XXbsa075_u:2124": " asti cāstyādipadaprayogaḥ /",
    "XXbsa075_u:2125": " tasmāt śābdapratibhāsasya bāhyārthabhāvābhāvasādhāraṇyaṃ na tadviṣayatāṃ kṣamate //",
    "XXbsa075_u:2126": " yacca vācaspatinā jātimadvyaktivācyatāṃ svavācaiva prastutyāntarameva na ca śabdārthasya jāterbhāvābhāvasādhāraṇyaṃ nopapadyate /",
    "XXbsa075_u:2127": " sā hi svarūpato nityāpi deśakālaviprakīrṇānekavyaktyāśrayatayā bhāvābhāvasādhāraṇībhavantyastināstisaṃbandhayogyā",
    "XXbsa075_u:2128": " vartamānavyaktisaṃbandhitā hi jāterastitā /",
    "XXbsa075_u:2129": " atītānāgatavyaktisaṃbandhitā ca nāstiteti sandigdhavyatirekitvādanaikāntikaṃ bhāvābhāvasādhāraṇyam,",
    "XXbsa075_u:2130": " anyathāsiddhaṃ veti vikalpitam /",
    "XXbsa075_u:2131": " tadaprastutam /",
    "XXbsa075_u:2132": " tāvatā tāvanna prakṛtakṣatiḥ /",
    "XXbsa075_u:2133": " jātau bharaṃ nyasyatā svalakṣaṇavācyatvasya svayaṃ svīkārāt /",
    "XXbsa075_u:2134": " kiṃ ca sarvatra padārthasyasvalakṣaṇasvarūpeṇaivāstitvādikaṃ cintyate /",
    "XXbsa075_u:2135": " jātestu vartamānādivyaktisaṃvadhī 'stitvādikamiti tu bālapratāraṇam /",
    "XXbsa075_u:2136": " evaṃ jātimadvyaktivacane 'pi doṣaḥ /",
    "XXbsa075_u:2137": " vyakteścet pratītisiddhiḥ jātiradhikā pratīyatāṃ mā vā, na tu vyaktipratītidoṣānmuktiḥ",
    "XXbsa075_u:2138": " etena yaducyate kaumārilaiḥ sabhāgatvādeva vastuno na sādhāraṇyadoṣaḥ /",
    "XXbsa075_u:2139": " vṛkṣatvaṃ hyanirdhāritabhāvābhāvaṃ śabdādavagamyate /",
    "XXbsa075_u:2140": " tayoranyatareṇa śabdāntarāvagatena saṃbadhyata iti /",
    "XXbsa075_u:2141": " tadapyasaṅgatam /",
    "XXbsa075_u:2142": " sāmānyasya nityasya pratipattābanirdhāritabhāvābhāvatvāyogāt /",
    "XXbsa075_u:2143": " ( Nibandh 62.)",
    "XXbsa075_u:2144": " yaccedam - na ca pratyakṣasyeva śabdānāmarthapratyāyanaprakāro yena taddṛṣṭa ivāstyādiśabdāpekṣā na syāt, vicitraśaktitvāt pramāṇānāmiti /",
    "XXbsa075_u:2145": " tadapyaindriyakaśābdapratibhāsayorekasvarūpagrāhitve bhinnāvabhāsadūṣaṇena dūṣitam /",
    "XXbsa075_u:2146": " vicitraśaktitvaṃ ca pramāṇānāṃ sākṣātkārādhyavasāyābhyāmapi caritārtham /",
    "XXbsa075_u:2147": " tato yadi pratyakṣārthapratipādanaṃ śābdena tadvadevāvabhāsaḥ syāt /",
    "XXbsa075_u:2148": " abhavaṃśva na tadviṣayakhyāpanaṃ kṣamate //",
    "XXbsa075_u:2149": " nanu vṛkṣaśabdena vṛkṣatvāṃśe codite sattvādyaṃśaniścayanārthamastyādipadaprayoga iti cet",
    "XXbsa075_u:2150": " niraṃśatvena pratyakṣasamadhigatasya svalakṣaṇasya ko 'vakāśaḥ padāntareṇa",
    "XXbsa075_u:2151": " / dharmāntaravidhiniṣedhayoḥ pramāṇāntareṇa vā /",
    "XXbsa075_u:2152": " pratyakṣe 'pi",
    "XXbsa075_u:2153": " pramāṇāntarāpekṣā dṛṣṭeti cet /",
    "XXbsa075_u:2154": " bhavatu tasyāniścayātmakatvādanabhyastasvarūpaviṣaye /",
    "XXbsa075_u:2155": " vikalpastu svayaṃ niścayātmako yatra grāhī tatra kimapareṇa /",
    "XXbsa075_u:2156": " asti ca śabdaliṅgāntarāpekṣā /",
    "XXbsa075_u:2157": " tato na vastusvarūpagrahaḥ //",
    "XXbsa075_u:2158": " nanu bhinnā jātyādayo dharmāḥ parasparaṃ dharmiṇaśceti jātilakṣaṇaikadharmadvāreṇa pratīte 'pi śākhini dharmāntaravattayā na",
    "XXbsa075_u:2159": " pratītiriti kiṃ na bhinnābhidhānādhīno dharmāntarasya nīlacaloccaistaratvāderavabodhaḥ /",
    "XXbsa075_u:2160": " tadetadasaṅgatam /",
    "XXbsa075_u:2161": " akhaṇḍātmanaḥ svalakṣaṇasya pratyakṣe 'pi pratibhāsāt /",
    "XXbsa075_u:2162": " dṛśyasya dharmadharmibhedasya pratyakṣapratikṣiptatvāt /",
    "XXbsa075_u:2163": " anyathā sarvaṃ sarvatra syādityatiprasaṅgaḥ /",
    "XXbsa075_u:2164": " kālpanikabhedāśrayastu dharmadharmivyavahāra iti prasādhitaṃ śāstre /",
    "XXbsa075_u:2165": " bhavatu vā pāramārthiko 'pi dharmadharmibhedaḥ /",
    "XXbsa075_u:2166": " tathāpyanayoḥ samavāyāderdūṣitatvādupakāralakṣaṇaiva pratyāsattireṣitavyā /",
    "XXbsa075_u:2167": " evaṃ ca yathendriyapratyāsattyā pratyakṣeṇa dharmipratipattau sakalataddharmapratipattistathā śabdaliṅgābhyāmapi vācyavācakādisaṃbandhapratibaddhābhyāṃ dharmipratipattau niravaśeṣataddharmapratipattirbhavet pratyāsatimātrasyāviśeṣāt //",
    "XXbsa075_u:2168": " yacca vācaspati, na caikopādhinā sattvena viśiṣṭe tasmin gṛhīte",
    "XXbsa075_u:2169": " upādhyantaraviśiṣṭastadgrahaḥ /",
    "XXbsa075_u:2170": " svabhāvo hi dravyasyopādhibhirviśiṣyate /",
    "XXbsa075_u:2171": " na tūpādhayo vā viśeṣyatvaṃ vā tasya svabhāva iti /",
    "XXbsa075_u:2172": " tadapi plavata eva /",
    "XXbsa075_u:2173": " na hyabhedādupādhyantaragrahaṇamāsañjitam /",
    "XXbsa075_u:2174": " bhedaṃ puraskṛtyaivopakārakagrahaṇe upakāryagrahaṇaprasañjanāt /",
    "XXbsa075_u:2175": " na cāgnidhūmayoḥ kāryakāraṇabhāva iva svabhāvata eva dharmadharmiṇoḥ pratipattiniyamakalpanamucitam",
    "XXbsa075_u:2176": " ( Nibandh 63.) tayorapi pramāṇāsiddhatvāt /",
    "XXbsa075_u:2177": " pramāṇasiddhe ca svabhāvopavarṇanamiti nyāyaḥ //",
    "XXbsa075_u:2178": " yaccātra nyāyabhūṣaṇena sūryādigrahaṇe",
    "XXbsa075_u:2179": " tadupakāryāśeṣavasturāśigrahaṇaprasañjanamuktam,",
    "XXbsa075_u:2180": " tadabhiprāyānavagāhanaphalam /",
    "XXbsa075_u:2181": " tathā hi tvanmate dharmadharmiṇorbhedaḥ,",
    "XXbsa075_u:2182": " upakāralakṣaṇaiva ca pratyāsattistadopakārakagrahaṇe samānadeśasyaiva dharmarūpasyaiva copakāryasya grahaṇamāsañjitam /",
    "XXbsa075_u:2183": " tatkathaṃ sūryopakāryasya bhinnadeśasya dravyāntarasya vā dṛṣṭavyabhicārasya grahaṇaprasaṅgaḥ saṅgataḥ /",
    "XXbsa075_u:2184": " tasmādekadharmadvāreṇāpi vastusvarūpapratipattau sarvātmapratīteḥ kva śabdāntareṇa vidhiniṣedhāvakāśaḥ",
    "XXbsa075_u:2185": " asti ca /",
    "XXbsa075_u:2186": " tasmānna svalakṣaṇasya śabdavikalpaliṅgapratibhāsitvamiti sthitam //",
    "XXbsa075_u:2187": " nāpi sāmānyaṃ śābdapratyayapratibhāsi /",
    "XXbsa075_u:2188": " saritaḥ pāre gāvaścarantīti gavādiśabdāt sāsnāśṛṅgalāṅgūlādayo 'kṣarākāraparikaritāḥ",
    "XXbsa075_u:2189": " sajātīyabhedāparāmarśanāt sampiṇḍitaprāyāḥ pratibhāsante /",
    "XXbsa075_u:2190": " na ca tadeva sāmānyam /",
    "XXbsa075_u:2191": " varṇākṛtyakṣarākāraśūnyaṃ gotvaṃ hi kathyate /",
    "XXbsa075_u:2192": " tadeva ca sāsnāśṛṅgādimātramakhilavyaktāvatyantavilakṣaṇamapi svalakṣaṇenaikīkriyamāṇaṃ sāmānyamityucyate tādṛśasya bāhyasyāprāpterbhrāntirevāsau keśapratibhāsavat /",
    "XXbsa075_u:2193": " tasmād vāsanāvaśād buddhereva tadātmanā vivarto 'yamastu /",
    "XXbsa075_u:2194": " asadeva vā tadrūpaṃ khyātu /",
    "XXbsa075_u:2195": " vyaktaya eva vā svajātīyabhedatiraskāreṇānyathā bhāsantāmanubhavavyavadhānāt smṛtipramoṣo vābhidhīyatām /",
    "XXbsa075_u:2196": " sarvathā nirviṣayaḥ khalvayaṃ sāmānyapratyayaḥ /",
    "XXbsa075_u:2197": " kva sāmānyavārtā /",
    "XXbsa075_u:2198": " yat punaḥ sāmānyābhāve sāmānyapratyayasyākasmikatvamuktaṃ tadayuktam /",
    "XXbsa075_u:2199": " yataḥ pūrvapiṇḍadarśanasmaraṇasahakāriṇātiricyamānaviśeṣapratyayajanikā sāmagrī nirviṣayaṃ sāmānyavikalpamutpādayati /",
    "XXbsa075_u:2200": " tadevaṃ na śābde pratyaye jātiḥ pratibhāti /",
    "XXbsa075_u:2201": " nāpi pratyakṣe /",
    "XXbsa075_u:2202": " na cānumānato 'pi siddhiḥ /",
    "XXbsa075_u:2203": " adṛśyatve pratibaddhaliṅgādarśanāt /",
    "XXbsa075_u:2204": " nāpondriyavadasyāḥ siddhiḥ jñānakāryataḥ kādācitkasyaiva nimittāntarasya siddheḥ /",
    "XXbsa075_u:2205": " yadā piṇḍāntare antarāle vā gobuddherabhāvaṃ darśayet tadā śāvaleyādisakalagopiṇḍānāmevābhāvādabhāvo gobuddherupapadyamānaḥ kathamarthāntaramākṣipet /",
    "XXbsa075_u:2206": " atha gotvādeva gopiṇḍaḥ",
    "XXbsa075_u:2207": " / anyathā turago 'pi gopiṇḍaḥ syāt /",
    "XXbsa075_u:2208": " yadyevaṃ gopiṇḍādeva gotvamanyathā turagatvamapi gotvaṃ syāt /",
    "XXbsa075_u:2209": " tasmāt kāraṇaparamparāta eva ( Nibandh 64.)",
    "XXbsa075_u:2210": " gopiṇḍo gotvaṃ tu bhavatu mā vā /",
    "XXbsa075_u:2211": " nanu sāmānyapratyayajananasāmarthyaṃ yadyekasmāt piṇḍādabhinnaṃ tadā vijātīyavyāvṝttaṃ piṇḍāntaramasamartham",
    "XXbsa075_u:2212": " atha bhinnam, tadā tadeva sāmānyam, nāmni paraṃ vivāda iti cet /",
    "XXbsa075_u:2213": " abhinnaiva sā śaktiḥ prativastu /",
    "XXbsa075_u:2214": " yathā tvekaḥ śaktasvabhāvo bhāvastathānyo 'pi bhavan kīdṛśaṃ doṣamāvahati /",
    "XXbsa075_u:2215": " yathā bhavatāṃ jātirekāpi",
    "XXbsa075_u:2216": " samānadhvaniprasavahetuḥ, anyāpi svarūpeṇaiva jātyantaranirapekṣā,",
    "XXbsa075_u:2217": " tathāsmākaṃ vyaktirapi jātinirapekṣā svarūpeṇaiva bhinnā hetuḥ //",
    "XXbsa075_u:2218": " yattu trilocanaḥ - aśvatvagotvādīnāṃ sāmānyaviśeṣāṇāṃ svāśraye samavāyaḥ sāmānyaṃ sāmānyamityabhidhānapratyayayornimittamiti",
    "XXbsa075_u:2219": " yadyevaṃ vyaktiṣvapyayameva tathābhidhānapratyayaheturastu, kiṃ sāmānyasvīkārapramādena /",
    "XXbsa075_u:2220": " na ca samavāyaḥ saṃbhavī /",
    "XXbsa075_u:2221": " iheti buddheḥ samavāyasiddhiriheti dhīśca dvayadarśanena /",
    "XXbsa075_u:2222": " na ca kvacit tadviṣaye tvapekṣā svakalpanāmātramato 'bhyupāyaḥ //",
    "XXbsa075_u:2223": " etena seyaṃ pratyayānuvṛttiranuvṛttavastvanuyāyinī kathamatyantabhedinīṣu vyaktiṣu vyāvṛttaviṣayapratyayabhāvānupātinīṣu bhavitumarhatītyūhāpravartanamasya pratyākhyātam /",
    "XXbsa075_u:2224": " jātiṣveva parasparavyāvṛttatayā vyaktīyamānāsvanuvṛttapratyayena vyabhicārāt /",
    "XXbsa075_u:2225": " yat punaranena viparyaye bādhakamuktam, abhidhānapratyayānuvṛttiḥ kutaścinnivṛttya kvacideva bhavantī nimittavatī, na cānyannimittamityādi /",
    "XXbsa075_u:2226": " tanna samyak /",
    "XXbsa075_u:2227": " anuvṛttamantareṇāpyabhidhānapratyayānuvṛtteratadrūpaparāvṛttasvarūpaviśeṣādavaśyaṃ svīkārasya sādhitatvāt /",
    "XXbsa075_u:2228": " tasmāt -",
    "XXbsa075_u:2229": " tulye bhede yayā jātiḥ pratyāsattyā prasarpati /",
    "XXbsa075_u:2230": " kvacinnānyatra saivāstu śabdajñānanibandhanam //",
    "XXbsa075_u:2231": " yat punaratra nyāyabhūṣaṇoktaṃ na hyevaṃ bhavati, yayā pratyāsattyā daṇḍasūtrādikaṃ prasarpati kvacinnānyatra saiva pratyāsattiḥ puruṣasphaṭikādiṣu daṇḍisūtritvādivyavahāranibandhanamastu, kiṃ daṇḍasūtrādineti /",
    "XXbsa075_u:2232": " tadasaṅgatam /",
    "XXbsa075_u:2233": " daṇḍasūtrayorhi puruṣasphaṭikapratyāsannayoḥ dṛṣṭayo daṇḍisūtritva pratyayahetutvaṃ nāpalapyate",
    "XXbsa075_u:2234": " sāmānyaṃ tu svapne 'pi na dṛṣṭam /",
    "XXbsa075_u:2235": " tad yadīdaṃ parikalpanīyaṃ tadā varaṃ pratyāsattireva sāmānyapratyayahetuḥ parikalpyatām, kiṃ gurvyā parikalpanayetyabhiprāyāparijñānāt /",
    "XXbsa075_u:2236": " ( Nibandh 65.)",
    "XXbsa075_u:2237": " athedaṃ jātiprasādhakamanumānamabhidhīyate /",
    "XXbsa075_u:2238": " yadviśiṣṭajñānaṃ tadviśeṣaṇagrahaṇanāntarīyakam /",
    "XXbsa075_u:2239": " yathā daṇḍijñānam /",
    "XXbsa075_u:2240": " viśiṣṭajñānaṃ cedaṃ gaurayamityarthataḥ kāryahetuḥ /",
    "XXbsa075_u:2241": " viśeṣaṇānubhavakāryaṃ hi dṛṣṭānte viśiṣṭabuddhiḥ siddheti /",
    "XXbsa075_u:2242": " atrānuyogaḥ /",
    "XXbsa075_u:2243": " viśiṣṭabuddherbhinnaviśeṣaṇagrahaṇanāntarīyakatvaṃ vā sādhyaṃ viśeṣaṇamātrānubhavanāntarīyakatvaṃ vā /",
    "XXbsa075_u:2244": " prathamapakṣe pakṣasya pratyakṣabādhā sādhanāvadhānamanavakāśayati,",
    "XXbsa075_u:2245": " vastugrāhiṇaḥ pratyakṣasyobhayapratibhāsābhāvāt /",
    "XXbsa075_u:2246": " viśiṣṭabuddhitvaṃ ca sāmānyaheturanaikāntikaḥ, bhinnaviśeṣaṇagrahaṇamantareṇāpi darśanāt",
    "XXbsa075_u:2247": " yathā svarūpavān ghaṭaḥ, gotvaṃ sāmānyamiti vā /",
    "XXbsa075_u:2248": " dvitīyapakṣe tu siddhasādhanam /",
    "XXbsa075_u:2249": " svarūpavān ghaṭa ityādivat gotvajātimān piṇḍa iti parikalpitaṃ bhedamupādāya viśeṣaṇaviśeṣyabhāvasyeṣṭatvādagovyāvṛttānubhavabhāvitvād gaurayamiti vyavahārasya /",
    "XXbsa075_u:2250": " tadevaṃ na sāmānyasiddhiḥ /",
    "XXbsa075_u:2251": " bādhakaṃ ca sāmānyaguṇakarmādyupādhicakrasya kevalavyaktigrāhakaṃ paṭupratyakṣaṃ dṛśyānupalambho vā prasiddhaḥ /",
    "XXbsa075_u:2252": " tadevaṃ vidhireva śabdārthaḥ /",
    "XXbsa075_u:2253": " sa ca bāhyo 'rtho buddhyākāraśca vivakṣitaḥ /",
    "XXbsa075_u:2254": " tatra na buddhyākārasya tattvataḥ saṃvṛtyā vā vidhiniṣedhau,",
    "XXbsa075_u:2255": " svasaṃvedanapratyakṣagamyatvāt /",
    "XXbsa075_u:2256": " anadhyavasāyācca /",
    "XXbsa075_u:2257": " nāpi tattvato bāhyasyāpi vidhiniṣedhau, tasya śābde pratyayepratibhāsanāt /",
    "XXbsa075_u:2258": " ata eva sarvadharmāṇāṃ tattvato 'nabhilāpyatvaṃ pratibhāsādhyavasāyābhāvāt /",
    "XXbsa075_u:2259": " tasmād bāhyasyaiva sāṃvṛtau vidhiniṣedhau /",
    "XXbsa075_u:2260": " anyathā saṃvyavahārahāniprasaṅgāt /",
    "XXbsa075_u:2261": " tadevaṃ nākārasya na bāhyasya tattvato vidhisādhanam /",
    "XXbsa075_u:2262": " bahireva hi saṃvṛtyā saṃvṛtyāpi tu nākṛteḥ //",
    "XXbsa075_u:2263": " etena yad dharmottaraḥ āropitasya bāhyatvasya vidhiniṣedhāvityalaukikamanāgamamatārkikīyaṃ kathayati, tadapyapahastitam",
    "XXbsa075_u:2264": " nanvavyavasāye yadyadhyavaseyaṃ vastu na sphurati tadā tadadhyavasitamiti ko 'rthaḥ /",
    "XXbsa075_u:2265": " apratibhāse 'pi pravṛttiviṣayīkṛtamiti yo 'rthaḥ /",
    "XXbsa075_u:2266": " apratibhāsāviśeṣe viṣayāntaraparihāreṇa kathaṃ niyataviṣayā pravṛttiriti cet /",
    "XXbsa075_u:2267": " ucyate /",
    "XXbsa075_u:2268": " yadyapi viśvamagṛhītaṃ tathāpi vikalpasya niyatasāmagrīprasūtatvena niyatākāratayā, niyataśaktitvāt niyataiva jalādau pravṛttiḥ /",
    "XXbsa075_u:2269": " dhūmasya parokṣāgnijñānajananavat /",
    "XXbsa075_u:2270": " ( Nibandh 66.)",
    "XXbsa075_u:2271": " niyataviṣayā hi bhāvāḥ pramāṇapariniṣṭhitasvabhāvā na śaktisāṃkaryaparyanuyogabhājaḥ /",
    "XXbsa075_u:2272": " tasmāt tadadhyavasāyitva mākāraviśeṣayogāt tatpravṛttijanakatvam /",
    "XXbsa075_u:2273": " na ca sādṛśyādāropeṇa pravṛttiṃ",
    "XXbsa075_u:2274": " brūmaḥ, yenākāre bāhyasya bāhye vā ākārasyāropadvāreṇa dūṣaṇābakāśaḥ /",
    "XXbsa075_u:2275": " kiṃ tarhi svavāsanāvipākavaśādupajāyamānaiva buddhirapaśyantyapi bāhyaṃ bāhye pravṛttimātanotīti viplutaiva /",
    "XXbsa075_u:2276": " tadevamanyābhāvaviśiṣṭo vijātivyāvṛtto 'rtho vidhiḥ /",
    "XXbsa075_u:2277": " sa eva cāpohaśabdavācyaḥ śabdānāmarthaḥ pravṛttinivṛttiviṣayaśceti sthitam /",
    "XXbsa075_u:2278": " atra prayogaḥ /",
    "XXbsa075_u:2279": " yad vācakaṃ tatsarvamadhyavasitātadrūpaparāvṛtavastumātragocaram /",
    "XXbsa075_u:2280": " yatheha kūpe jalamiti vacanam /",
    "XXbsa075_u:2281": " vācakaṃ cedaṃ gavādiśabdarūpamiti svabhāvahetuḥ /",
    "XXbsa075_u:2282": " nāyamasiddhaḥ /",
    "XXbsa075_u:2283": " pūrvoktena nyāyena pāramārthikavācyavācakabhāvasyābhāve",
    "XXbsa075_u:2284": " 'pyadhyavasāyakṛtasyaiva sarvavyavahāribhiravaśyaṃ svīkarttavyatvāt /",
    "XXbsa075_u:2285": " anyathā sarvavyavahārocchedaprasaṅgāt /",
    "XXbsa075_u:2286": " nāpi viruddhaḥ /",
    "XXbsa075_u:2287": " sapakṣe bhāvāt /",
    "XXbsa075_u:2288": " na cānaikāntikaḥ /",
    "XXbsa075_u:2289": " tathā hi śabdānāmadhyavasitavijātivyāvṛttavastumātraviṣayatvamanicchadbhiḥ paraiḥ paramārthato vācyaṃ svalakṣaṇamupādhirupādhiyogaḥ sopādhirastu yadi vā kṛtirastu buddhaḥ /",
    "XXbsa075_u:2290": " gatyantarābhāvāt /",
    "XXbsa075_u:2291": " aviṣayatve ca vācakatvāyogāt /",
    "XXbsa075_u:2292": " tatra ādyantayorna samayaḥ phalaśaktihānermadhye 'pyupādhivirahāt",
    "XXbsa075_u:2293": " tritayena yuktaḥ //",
    "XXbsa075_u:2294": " tadevaṃ vācyāntarasyābhāvāt viṣayavattvalakṣaṇasya vyāpakasya nivṛttau vipakṣato nivarttamānaṃ vācakatvamadhyavasitabāhyaviṣayatvena vyāpyata iti vyāptisiddhiḥ /",
    "XXbsa075_u:2295": " mahāpaṇḍitaratnakīrtipādavira(ci) tamapohaprakaraṇaṃ samāptam //",
    "XXbsa075_u:2296": " ( Nibandh 67.)",
    "XXbsa075_u:2297": " // kṣaṇabhaṅgasiddhiḥ //",
    "XXbsa075_u:2298": " / anvayātmikā //",
    "XXbsa075_u:2299": " ṃamastārāyai //",
    "XXbsa075_u:2300": " ākṣiptavyatirekā yā vyāptiranvayarūpiṇī /",
    "XXbsa075_u:2301": " sādharmyavati dṛṣṭānte sattvahetorihocyate //",
    "XXbsa075_u:2302": " yat sat tat kṣaṇikam /",
    "XXbsa075_u:2303": " yathā ghaṭaḥ /",
    "XXbsa075_u:2304": " santaśvāmī vivādāspadībhūtā padarthā iti /",
    "XXbsa075_u:2305": " hetoḥ parokṣārthapratipādakatvaṃ hetvābhāsatvaśaṅkānirākaraṇamantareṇa na śakyate pratipādayitum",
    "XXbsa075_u:2306": " hetvābhāsāśca aśiddhaviruddhānaikāntikaprabhedena trividhāḥ /",
    "XXbsa075_u:2307": " tatra na tāvadayamasiddho hetuḥ /",
    "XXbsa075_u:2308": " yadi nāma darśane darśane nānāprakāraṃ sattvalakṣaṇamuktamāste, arthakriyākārittvaṃ, sattāsamavāyaḥ,",
    "XXbsa075_u:2309": " svarūpasattvam, utpādavyayadhrauvyayogitvaṃ, pramāṇaviṣayattvaṃ",
    "XXbsa075_u:2310": " tadupalambhakapramāṇagocaratvaṃ, vyapadeśaviṣayatvamityādi, tathāpi kimanenāprastutenedānīmeva niṣṭaṅkitena /",
    "XXbsa075_u:2311": " yadeva hi pramāṇato nirūpyamāṇaṃ kadārthānāṃ sattvamupapannaṃ bhaviṣyati tadeva vayamapi svīkariṣyāmaḥ",
    "XXbsa075_u:2312": " kevalaṃ tadetadarthakriyākāritvaṃ sarvajanaprasiddhamāste tat khalvatra sattvaśabdenābhisandhāya sādhanatvenopāttam /",
    "XXbsa075_u:2313": " tacca yathāyogaṃ pratyakṣānumānapramāṇaprasiddhasadbhāveṣu bhāveṣu pakṣikṛteṣu pratyakṣādinā pramāṇena pratītamiti na svarūpeṇāśrayadvāreṇa bāsiddhisaṃbhāvanāpi //",
    "XXbsa075_u:2314": " nāpi viruddhatā,sapakṣīkṛte ghaṭe sadbhāvāt /",
    "XXbsa075_u:2315": " nanu kathamasya sapakṣatvam,",
    "XXbsa075_u:2316": " pakṣavadatrāpi kṣaṇabhaṅgāsiddheḥ /",
    "XXbsa075_u:2317": " na hyasya pratyakṣataḥ",
    "XXbsa075_u:2318": " kṣaṇabhaṅgasiddhiḥ, tathātvenāniścayāt /",
    "XXbsa075_u:2319": " nāpi",
    "XXbsa075_u:2320": " sattvānumānataḥ,punarnidarśanāntarāpekṣāyāmanavasthānaprasaṅgāt /",
    "XXbsa075_u:2321": " na cānyadanumānamasti /",
    "XXbsa075_u:2322": " saṃbhave vā tenaiva pakṣe 'pi kṣaṇabhaṅgasiddheralaṃ sattvānumāneneti cet /",
    "XXbsa075_u:2323": " ucyate /",
    "XXbsa075_u:2324": " anumānāntarameva prasaṅgaprasaṅgaviparyayātmakaṃ ghaṭasya kṣaṇabhaṅgaprasādhakaṃ pramāṇāntaramasti",
    "XXbsa075_u:2325": " tathā hi ghaṭo vartamānakṣaṇe tāvadekāmarthakriyāṃ ( Nibandh 68.) karoti /",
    "XXbsa075_u:2326": " atītānāgatakṣaṇayorapi ki tāmevārthakriyāṃ kuryāt, anyāṃ vā, na vā kāmapi kriyāmiti trayaḥ pakṣāḥ //",
    "XXbsa075_u:2327": " nātra prathamaḥ pakṣo yuktaḥ, kṛtasya karaṇāyogāt /",
    "XXbsa075_u:2328": " atha dvitīyo 'bhyupagamyate, tadidamatra vicāryatām /",
    "XXbsa075_u:2329": " yadā ghaṭo vartamānakṣaṇabhāvi kāryaṃ karoti tadā kimatītānāgatakṣaṇabhāvinyapi kārye śakto 'śakto vā /",
    "XXbsa075_u:2330": " yadi śaktastadā vartamānakṣaṇabhāvikāryavadatītānāgatakṣaṇabhāvyapi kāryaṃ tadaiva kuryāt",
    "XXbsa075_u:2331": " / tatrāpi śaktatvāt /",
    "XXbsa075_u:2332": " śaktasya ca kṣepāyogāt /",
    "XXbsa075_u:2333": " anyathā varttamānakṣaṇabhāvino 'pi kāryasyākaraṇaprasaṅgāt /",
    "XXbsa075_u:2334": " pūrvāparakālayorapi śaktatvenāviśeṣāt /",
    "XXbsa075_u:2335": " samarthasya ca sahakāryapekṣāyā ayogāt /",
    "XXbsa075_u:2336": " athāśaktaḥ,",
    "XXbsa075_u:2337": " tadaikatra kārye śaktāśaktatvaviruddhadharmādhyāsāt kṣaṇavidhvaṃso ghaṭasya durvāraprasaraḥ syāt /",
    "XXbsa075_u:2338": " nāpi tṛtīyaḥ pakṣaḥ saṅgacchate, śaktasvabhāvānuvṛttereva /",
    "XXbsa075_u:2339": " yadā hi śaktasya padārthasya vilambo 'pyasahyastadā dūrotsāritamakaraṇam /",
    "XXbsa075_u:2340": " anyathā vārtamānikasyāpi kāryasyākaraṇaṃ syādityuktam /",
    "XXbsa075_u:2341": " tasmād yad yadā yajjananavyavahārapātraṃ tattadā tat kuryāt /",
    "XXbsa075_u:2342": " akurvacca na jananavyavahārabhājanam /",
    "XXbsa075_u:2343": " tadevamekatra kārye samarthetarasvabhāvatayā pratikṣaṇaṃ bhedād ghaṭasya sapakṣatvamakṣatam",
    "XXbsa075_u:2344": " atra prayogaḥ /",
    "XXbsa075_u:2345": " yad yadā yajjananavyavahārayogyaṃ tat tadā tajjanayatyeva",
    "XXbsa075_u:2346": " / yathā antyā kāraṇasāmagrī svakāryam /",
    "XXbsa075_u:2347": " atītānāgatakṣaṇabhāvikāryajananavyavahārayogyaścāyaṃ ghaṭo vartamānakṣaṇabhāvikāryakaraṇakāle sakalakriyātikramakāle 'pīti",
    "XXbsa075_u:2348": " svabhāvahetuprasaṅgaḥ /",
    "XXbsa075_u:2349": " asya ca dvitīyādikṣaṇabhāvikāryakaraṇavyavahāragocaratvasya prasaṅgasādhanasya vārtamānikakāryakaraṇakāle sakalakriyātikramakāle ca ghaṭe dharmiṇi parābhyupagamamātrataḥ siddhatvādasiddhistāvadasaṃbhavinī nāpi viruddhatā, sapakṣe 'ntyakāraṇasāmagryāṃ sadbhāvasaṃbhavāt /",
    "XXbsa075_u:2350": " nanvayaṃ sādhāraṇānaikāntiko hetuḥ /",
    "XXbsa075_u:2351": " sākṣādajanake 'pi",
    "XXbsa075_u:2352": " kuśūlādyavasthitavījādau vipakṣe samarthavyavahāragocaratvasya sādhanasya darśanāditi cet",
    "XXbsa075_u:2353": " na /",
    "XXbsa075_u:2354": " dvividho hi samarthavyavahāraḥ - pāramārthika aupacārikaśca /",
    "XXbsa075_u:2355": " tatra yatpāramārthikaṃ jananaprayuktaṃ jananavyavahāragocaratvaṃ tadiha sādhanatvenopāttam",
    "XXbsa075_u:2356": " tasya ca kuśūlādyavasthitabījādau kāraṇakāraṇatvādaupacārikajananavyavahāraviṣayabhūte saṃbhavābhāvāt kutaḥ sādhāraṇānaikāntikatā /",
    "XXbsa075_u:2357": " ( Nibandh 69.)",
    "XXbsa075_u:2358": " na cāsya sandigdhavyatirekitā, viparyaye bādhakapramāṇasadbhāvāt /",
    "XXbsa075_u:2359": " tathā hīdaṃ jananavyavahāragocaratvaṃ niyataviṣayatvena vyāptamiti sarvajanānubhavaprasiddham",
    "XXbsa075_u:2360": " na cedaṃ nirnimittam,",
    "XXbsa075_u:2361": " deśakālasvabhāvaniyamābhāvaprasaṅgāt /",
    "XXbsa075_u:2362": " na ca jananādanyannimittamupalabhyate, tadanvayavyatirekānuvidhānadarśanāt /",
    "XXbsa075_u:2363": " yadi ca jananamantareṇāpi jananavyavahāragocaratvaṃ syāt tadā sarvasya sarvatra jananavyavahāra ityaniyamaḥ syāt /",
    "XXbsa075_u:2364": " niyataścāyaṃ pratītaḥ /",
    "XXbsa075_u:2365": " tato jananābhāve vipakṣe niyataviṣayatvasya vyāpakasya nivṛttau nivartamānaṃ jananavyavahāragocaratvaṃ janana eva viśrāmyatīti vyāptisiddheranavadyo hetuḥ /",
    "XXbsa075_u:2366": " na caiṣa ghaṭo varttamānakāryakaraṇakṣaṇe sakalakriyātikramaṇe cātītānāgatakṣaṇabhāvi kārya janayati /",
    "XXbsa075_u:2367": " tato na jananavyavahārayogyaḥ,",
    "XXbsa075_u:2368": " sarvaḥ prasaṅgaḥ prasaṅgaviparyayaniṣṭha iti nyāyāt //",
    "XXbsa075_u:2369": " atrāpi prayogaḥ /",
    "XXbsa075_u:2370": " yad yadā yanna karoti na tattadā tatra samarthavyavahārayogyam /",
    "XXbsa075_u:2371": " yathā śālyaṅkuramakurvan kodravaḥ śālyaṅkure /",
    "XXbsa075_u:2372": " na karoti caiṣā ghaṭo vartamānakṣaṇabhāvikāryakaraṇakāle sakalakriyātikramakāle cātītānāgatakṣaṇabhāvi kāryamitivyāpakānupalabdhirbhinatti samarthakṣaṇādasamarthakṣaṇam //",
    "XXbsa075_u:2373": " atrāpyasiddhirnāsti, vartamānakṣaṇabhāvikāryakaraṇakāle sakalakriyātikramakāle cātītānāgatakṣaṇabhāvikāryakaraṇasyāyogāt",
    "XXbsa075_u:2374": " nāpi virodhaḥ, sapakṣe bhāvāt /",
    "XXbsa075_u:2375": " na cānaikāntikatā, pūrvoktena nyāyena samarthavyavahāragocaratvajanakatvayorvidhibhūtayoḥ sarvopasaṃhāravatyā vyāpteḥ prasādhanāt //",
    "XXbsa075_u:2376": " yat punaratroktam, yad yadā yanna karoti na tattadā tatra samarthamityatra kaḥ karotyarthaḥ",
    "XXbsa075_u:2377": " kiṃ kāraṇatvam /",
    "XXbsa075_u:2378": " uta kāryotpādānuguṇasahakārisākalyam /",
    "XXbsa075_u:2379": " ahosvit kāryāvyabhicāraḥ /",
    "XXbsa075_u:2380": " kāryasaṃbandho veti /",
    "XXbsa075_u:2381": " tatra kāraṇatvameva karotyarthaḥ /",
    "XXbsa075_u:2382": " tataḥ pakṣāntarabhāvino doṣā anabhyupagamapratihatāḥ /",
    "XXbsa075_u:2383": " na cātra pakṣe kāraṇatvasāmarthyayoḥ paryāyatvena vyāpakānupalambhasya",
    "XXbsa075_u:2384": " sādhyāviśiṣṭatvamabhidhātumucitam, samarthavyavahāragocaratvābhāvasya sādhyatvāt /",
    "XXbsa075_u:2385": " kāraṇatvasamarthavyavahāragocaratvayośca vṛkṣaśiṃśapayoriva vyāvṛttibhedo 'stītyanavasara evaivaṃvidhasya kṣudrapralāpasya /",
    "XXbsa075_u:2386": " tadevaṃ prasaṅgaprasaṅgaviparyayahetudvayabalato ghaṭe dṛṣṭānte kṣaṇabhaṅgaḥ siddhaḥ /",
    "XXbsa075_u:2387": " tat kathaṃ sattvādanyadanumānaṃ dṛṣṭānte kṣaṇabhaṅgasādhakaṃ nāstītyucyate /",
    "XXbsa075_u:2388": " na caivaṃ sattvahetorvaiyarthyam,",
    "XXbsa075_u:2389": " dṛṣṭāntamātra eva prasaṅgaprasaṅgaviparyayābhyāṃ kṣaṇabhaṅgaprasādhanāt //",
    "XXbsa075_u:2390": " ( Nibandh 70.)",
    "XXbsa075_u:2391": " nanvābhyāmeva pakṣe 'pi kṣaṇabhaṅgasiddhirastviti cet /",
    "XXbsa075_u:2392": " astu, ko doṣaḥ /",
    "XXbsa075_u:2393": " yo hi pratipattā prativastu yad yadā yajjananavyavahārayogyaṃ tattadā tajjanayati ityādikamupanyasitumanalasastasya tata eva kṣaṇabhaṅgasiddhiḥ /",
    "XXbsa075_u:2394": " yastu prativastu tannyāyopanyāsaprayāsabhīruḥ sa khalvekatra dharmiṇi yad yadā yajjananavyavahārayogyaṃ tattadā tajjanayati ityādinyāyena sattvamātramasthairyavyāptamavadhārya sattvādevānyatra kṣaṇikatvamavagacchatīti, kathamapramato vaiyarthyamasyācakṣīta /",
    "XXbsa075_u:2395": " tadevamekakāryakāriṇo ghaṭasya dvitīyādikṣaṇa bhāvikāryāpekṣayā samarthetarasvabhāvaviruddhadharmādhyāsād bheda eveti kṣaṇabhaṅgitayā sapakṣatāmāvahati ghaṭe sattvaheturupalabhyamāno na viruddhaḥ na cāyamanaikāntikaḥ, atraiva sādharmyavati dṛṣṭānte sarvopasaṃhāravatyā vyāpteḥ prasādhanāt",
    "XXbsa075_u:2396": " nanu viparyayabādhakapramāṇabalād vyāptisiddhiḥ /",
    "XXbsa075_u:2397": " tasya copanyāsavārtāpi nāsti /",
    "XXbsa075_u:2398": " tatkathaṃ vyāptiḥ prasādhiteti cet /",
    "XXbsa075_u:2399": " tadetat taralabuddhivilasitam /",
    "XXbsa075_u:2400": " tathā hi uktametad vartamānakṣaṇabhāvikāryakaraṇakāle 'tītānāgatakṣaṇabhāvikārye 'pi ghaṭasya śaktisaṃbhave tadānīmeva tatkaraṇam /",
    "XXbsa075_u:2401": " akaraṇe ca śaktāśaktasvabhāvatayā pratikṣaṇaṃ bheda iti kṣaṇikatvena vyāptaiva sā arthakriyāśaktiḥ",
    "XXbsa075_u:2402": " nanvevamanvayamātramastu /",
    "XXbsa075_u:2403": " vipakṣāt punarekāntena vyāvṛttiriti kuto labhyata iti cet /",
    "XXbsa075_u:2404": " vyāptisiddhereva /",
    "XXbsa075_u:2405": " vyatirekasandehe vyāptisiddhireva kathamiti cet /",
    "XXbsa075_u:2406": " na /",
    "XXbsa075_u:2407": " dvividhā hi vyāptisiddhiḥ /",
    "XXbsa075_u:2408": " anvayarūpā ca kartṛdharmaḥ sādhanadharmavati dharmiṇi sādhyadharmasyāvaśyambhāvo yaḥ,",
    "XXbsa075_u:2409": " vyatirekarūpā ca karmadharmaḥ sādhyābhāve sādhanasyāvaśyambhāvoyaḥ /",
    "XXbsa075_u:2410": " enayoścaikatarapratītirniyamena dvitīyapratītimākṣipati /",
    "XXbsa075_u:2411": " anyathaikasyā evāsiddheḥ /",
    "XXbsa075_u:2412": " tasmād yathā viparyaye bādhakapramāṇabalāt niyamavati vyatireke siddhe 'nvayaviṣayaḥ saṃśayaḥ pūrvaṃ sthito 'pi paścāt parigalati tato 'nvayaprasādhanārthaṃ na pṛthak sādhanamucyate tathā prasaṅgatadviparyayahetudvayabalato niyamavatyanvaye siddhe vyatirekaviṣaye pūrvaṃ sthito 'pi sandehaḥ paścāt parigalatyeva /",
    "XXbsa075_u:2413": " na ca vyatirekaprasādhakamanyat pramāṇaṃ vaktavyam /",
    "XXbsa075_u:2414": " tataśca sādhyābhāve sādhanasyaikāntiko vyatirekaḥ /",
    "XXbsa075_u:2415": " sādhane sati sādhyasyāvaśyamanvayo veti na kaścidarthabhedaḥ /",
    "XXbsa075_u:2416": " tadevaṃ viparyayabādhakapramāṇamantareṇāpi prasaṅgaprasaṅgaviparyayahetudvayabalādanvayarūpavyāptisiddho sattvahetoranaikāntikatvasyābhāvādataḥ sādhanāt kṣaṇabhaṅgasiddhiranavadyeti //",
    "XXbsa075_u:2417": " ( Nibandh 71.)",
    "XXbsa075_u:2418": " nanu ca sādhanamidamasiddham /",
    "XXbsa075_u:2419": " na hi kāraṇabuddhyā kārya gṛhyate, tasya bhāvitvāt /",
    "XXbsa075_u:2420": " na ca kāryabuddhyākāraṇam, tasyātītatvāt /",
    "XXbsa075_u:2421": " na ca vartamānagrāhiṇā jñānenātītānāgatayorgrahaṇam, atiprasaṅgāt /",
    "XXbsa075_u:2422": " na ca pūrvāparayoḥ kālayorekaḥ pratisandhātā asti, kṣaṇabhaṅgabhaṅgaprasaṅgāt /",
    "XXbsa075_u:2423": " kāraṇābhāve tu kāryābhāvapratītiḥ svasaṃvedanavādino manorathasyāpyaviṣayaḥ /",
    "XXbsa075_u:2424": " nanu ca pūrvottarakālayoḥ saṃvitto, tābhyāṃ",
    "XXbsa075_u:2425": " vāsanā, tayā ca hetūphalāvasāyo vikalpa iti cet tadayuktam /",
    "XXbsa075_u:2426": " sa hi vikalpo gṛhītānusandhāyako 'tadrūpasamāropako vā /",
    "XXbsa075_u:2427": " na prathamaḥ pakṣaḥ /",
    "XXbsa075_u:2428": " ekasya pratisandhāturabhāve pūrvāparagrahaṇayorayogāt",
    "XXbsa075_u:2429": " /vikalpavāsanāyā evābhāvāt /",
    "XXbsa075_u:2430": " nāpi dvitīyaḥ /",
    "XXbsa075_u:2431": " marīcikāyāmapi jalavijñānasya prāmāṇyaprasaṅgāt /",
    "XXbsa075_u:2432": " tadevamanvayavyatirekayorapratipatterarthakriyālakṣaṇaṃ sattvamasiddhamiti //",
    "XXbsa075_u:2433": " kiṃ ca prakārāntarādapīdaṃ sādhanamasiddham /",
    "XXbsa075_u:2434": " tathā hi bījādīnāṃ sāmarthyaṃ bījādijñānāt tatkāryādaṅkurādervā niścetavyam /",
    "XXbsa075_u:2435": " kāryatvaṃ ca vastutvasiddhau sidhyati /",
    "XXbsa075_u:2436": " vastutvaṃ ca kāryāntarāt /",
    "XXbsa075_u:2437": " kāryāntarasyāpi kāryatvaṃ vastutvasiddhau /",
    "XXbsa075_u:2438": " tadvastutvaṃ ca tadaparakāryāntarādityanavasthā /",
    "XXbsa075_u:2439": " athānavasthābhayāt paryante kāryāntaraṃ nāpekṣate, tadā tenaiva pūrveṣāmasattvaprasaṅgānnaikasyāpyarthasāmarthya sidhyati /",
    "XXbsa075_u:2440": " nanu kāryatvasattvayorbhinnavyāvṛttikatvāt sattāsiddhāvapi kāryatvasiddhau kā kṣatiriti cet",
    "XXbsa075_u:2441": " tadasaṅgatam /",
    "XXbsa075_u:2442": " satyapi kāryatvasattvayorvyāvṛttibhede sattāsiddho kutaḥ kāryatvasiddhiḥ /",
    "XXbsa075_u:2443": " kāryatvaṃ hyabhūtvābhāvitvam /",
    "XXbsa075_u:2444": " bhavanaṃ ca sattā /",
    "XXbsa075_u:2445": " sattā ca saugatānāṃ sāmarthyameva /",
    "XXbsa075_u:2446": " tataśca sāmarthyasandehe bhavatītyeva vaktumaśakyam /",
    "XXbsa075_u:2447": " kathamabhūtvābhāvitvaṃ kāryatvaṃ setsyati /",
    "XXbsa075_u:2448": " apekṣitaparavyāpāratvaṃ kāryatvamityapi nāsato dharmaḥ /",
    "XXbsa075_u:2449": " sattvaṃ ca sāmarthyam /",
    "XXbsa075_u:2450": " tacca sandigdhamiti kutaḥ kāryatvasiddhiḥ /",
    "XXbsa075_u:2451": " tadasiddhau pūrvasya sāmarthyaṃ na sidhyatīti sandigdhāsiddho hetuḥ //",
    "XXbsa075_u:2452": " tathā viruddho 'pyayam /",
    "XXbsa075_u:2453": " tathā hi kṣaṇikatve sati na tāvadajātasyānanvayaniruddhasya vā kāryārambhakatvaṃ saṃbhavati",
    "XXbsa075_u:2454": " na ca niṣpannasya tāvān kṣaṇo 'sti yamupādāya kasmaicit kāryāya vyāpāryeti /",
    "XXbsa075_u:2455": " ataḥ kṣaṇikapakṣa evārthakriyānupapatterviruddhatā /",
    "XXbsa075_u:2456": " atha vā vikalpena yadupanīyate tat sarvamavastu /",
    "XXbsa075_u:2457": " tataśca yastvātmake kṣaṇikatve sādhye",
    "XXbsa075_u:2458": " 'vastūpasthāpayannanumānavikalpo viruddhaḥ /",
    "XXbsa075_u:2459": " yadvā sarvasyaiva hetoḥ kṣaṇikatve sādhye viruddhatvaṃ deśakālāntarānanugame sādhyasādhanabhāvābhāvāt",
    "XXbsa075_u:2460": " anugame ca nānākālamekamakṣaṇikaṃ kṣaṇikatvena virudhyata iti //",
    "XXbsa075_u:2461": " ( Nibandh 72.)",
    "XXbsa075_u:2462": " anaikāntiko 'pyayam, sattvasthairyayorvirodhābhāvāditi /",
    "XXbsa075_u:2463": " atrocyate /",
    "XXbsa075_u:2464": " yattāvaduktaṃ sāmarthyaṃ na pratīyata iti, tat kiṃ sarvathaiva",
    "XXbsa075_u:2465": " na pratīyate, kṣaṇabhaṅgapakṣe vā /",
    "XXbsa075_u:2466": " prathamapakṣe sakalakārakajñāpakahetucakrocchedānmukhaspandanamātrasyāpyakaraṇaprasaṅgaḥ anyathā yenaiva vacanena sāmarthyaṃ nāstīti pratipādyate tasyaiva tatpratipādanasāmarthyamavyāhatamāyātam",
    "XXbsa075_u:2467": " tasmāt paramapuruṣārthasamīhayā vastutattvanirūpaṇapravṛttasya śaktisvīkārapūrvikaiva pravṛttiḥ",
    "XXbsa075_u:2468": " tadasvīkāre tu na kaścit kvacit pravarteteti nirīhaṃ jagajjāyeta /",
    "XXbsa075_u:2469": " atha dvitīyaḥ pakṣaḥ /",
    "XXbsa075_u:2470": " tadāsti tāvat sāmarthyapratītiḥ /",
    "XXbsa075_u:2471": " sā ca kṣaṇikatve yadi nopapadyate tadā viruddhaṃ vaktumucitam /",
    "XXbsa075_u:2472": " asiddhamiti tu nyāyabhūṣaṇīyaḥ pāpo vilāpaḥ /",
    "XXbsa075_u:2473": " na ca satyapi kṣaṇikatve sāmarthyapratītivyāghātaḥ /",
    "XXbsa075_u:2474": " tathā hi kāraṇagrāhijñānopādeyabhūtena kāryagrāhiṇā jñānena tadarpitasaṃskāragarbheṇa asya bhāve asya bhāva ityanvayaniścayo janyate /",
    "XXbsa075_u:2475": " tathā kāraṇāpekṣayā bhūtalakaivalyagrāhijñānopādeyabhūtena kāryāpekṣayā bhūtalakaivalyagrāhiṇā jñānena tadarpitasaṃskāragarbheṇa asyābhāve asyābhāva iti vyatirekaniścayo janyate /",
    "XXbsa075_u:2476": " yadāhurguravaḥ -",
    "XXbsa075_u:2477": " ekāvasāyasamanantarajātamanyavijñānamanvayavimarśamupādadhāti /",
    "XXbsa075_u:2478": " evaṃ tadekavirahānubhavodbhavānyavyāvṛttidhīḥ prathayati vyatirekabuddhim",
    "XXbsa075_u:2479": " evaṃ sati gṛhītānusandhāyaka evāyaṃ vikalpaḥ,",
    "XXbsa075_u:2480": " upādānopādeyabhūtakramipratyakṣadvayagṛhītānusandhānāt /",
    "XXbsa075_u:2481": " yadāhālaṅkāraḥ-",
    "XXbsa075_u:2482": " yadi nāmaikamadhyakṣaṃ na pūrvāparavittimat /",
    "XXbsa075_u:2483": " adhyakṣadvayasadbhāve prākparāvedanaṃ katham // iti //",
    "XXbsa075_u:2484": " nāpi dvitīyo 'siddhaprabhedaḥ /",
    "XXbsa075_u:2485": " sāmarthyaṃ hi sattvamiti saugatānāṃ sthitireṣā /",
    "XXbsa075_u:2486": " na caitatprasādhanārthamasmākamidānīmeva prārambhaḥ /",
    "XXbsa075_u:2487": " kiṃ tu yatra pramāṇapratītebījādau vastubhūte dharmiṇi pramāṇapratītaṃ sāmarthyaṃ tatra kṣaṇabhaṅgaprasādhanāya",
    "XXbsa075_u:2488": " tataścāṅkurādīnāṃ kāryādarśanādāhatya sāmarthyasandehe 'pi paṭupratyakṣaprasiddhamasatparāvṛttaṃ sanmātratvamavāryameva /",
    "XXbsa075_u:2489": " anyathāṅkurādau sattāmātrānabhyupagame pratidarśanaṃ lakṣaṇabhedapraṇayanāyogāt /",
    "XXbsa075_u:2490": " sarvatra sadvyavahārābhāvaprasaṅgācca /",
    "XXbsa075_u:2491": " tasmācchāstrīyasattvalakṣaṇasandehe ( Nibandh 73.) 'pi paṭupratyakṣabalāvalambitavastubhāve 'ṅkurādau",
    "XXbsa075_u:2492": " kāryatvamupalabhyamānaṃ bījādeḥ sāmarthyamupasthāpayatīti nāsiddhidoṣāvakāśaḥ //",
    "XXbsa075_u:2493": " nāpi kṣaṇikatve sāmarthyakṣatiḥ, yato viruddhatā syāt /",
    "XXbsa075_u:2494": " kṣaṇikatvaniyataprāgbhāvitvalakṣaṇakāraṇatvayorvirodhābhāvāt kṣaṇamātrasthāyino 'pi sāmarthyasaṃbhavāditi nādimo virodhaḥ /",
    "XXbsa075_u:2495": " nāpi dvitīyo virodhaprabhedaḥ /",
    "XXbsa075_u:2496": " avastuno vastuno vā svākārasya grāhyatvepi adhyavaseyavastvapekṣayaiva sarvatra prāmāṇyapratipādanād vastusvabhāvasyaiva kṣaṇikatvasya siddhiriti kva virodhaḥ /",
    "XXbsa075_u:2497": " yacca gṛhyate yaccādhyavasīyate te dve apyanyanivṛttī na vastunī,",
    "XXbsa075_u:2498": " svalakṣaṇāvagāhitve 'bhilāpasaṃsargānupapatteriti cet /",
    "XXbsa075_u:2499": " na /",
    "XXbsa075_u:2500": " adhyavasāyasvarūpāparijñānāt /",
    "XXbsa075_u:2501": " agṛhīte 'pi vastuni mānasyādipravṛttikārakatvaṃ vikalpasyādhyavasāyitvam /",
    "XXbsa075_u:2502": " apratibhāse 'pi",
    "XXbsa075_u:2503": " pravṛttiviṣayīkṛtatvamadhyavaseyatvam /",
    "XXbsa075_u:2504": " etaccādhyavaseyatvaṃ svalakṣaṇasyaiva yujyate, nānyasya /",
    "XXbsa075_u:2505": " arthakriyārthitvādarthipravṛtteḥ /",
    "XXbsa075_u:2506": " evaṃ cādhyavasāye svalakṣaṇasyāsphuraṇameva /",
    "XXbsa075_u:2507": " na ca tasyāsphuraṇai 'pi",
    "XXbsa075_u:2508": " sarvatrāviśeṣeṇa pravṛttyākṣepaprasaṅgaḥ, pratiniyatasāmagrīprasūtāt,",
    "XXbsa075_u:2509": " pratiniyatasvākārāt, pratiniyataśaktiyogāt, pratiniyataevātadrūpaparāvṛtte",
    "XXbsa075_u:2510": " 'pratīte 'pi pravṛttisāmarthyadarśanāt, yathā sarvasyāsattve 'pi",
    "XXbsa075_u:2511": " bījādaṅkurasyaivotpattiḥ, dṛṣṭasya niyatahetuphalabhāvasya pratikṣeptumaśakyatvāt /",
    "XXbsa075_u:2512": " paraṃ bāhyenārthena sati pratibandhe prāmāṇyam /",
    "XXbsa075_u:2513": " anyathā tvaprāmāṇyamiti viśeṣaḥ //",
    "XXbsa075_u:2514": " tathā tṛtīyo 'pi pakṣaḥ prayāsaphalaḥ /",
    "XXbsa075_u:2515": " nānākālasyaikasya vastuno vastuto",
    "XXbsa075_u:2516": " 'saṃbhave 'pi sarvadeśakālavartinoratadrūpaparāvṛttayoreva sādhyasādhanayoḥ pratyakṣeṇa vyāptigrahaṇāt",
    "XXbsa075_u:2517": " dvividho hi pratyakṣasya viṣayaḥ grāhyo 'dhyavaseyaśca /",
    "XXbsa075_u:2518": " sakalātadrūpaparāvṛttaṃ vastumātraṃ sākṣādasphuraṇāt pratyakṣasya grāhyo viṣayo mā bhūt, tadekadeśagrahaṇe tu tanmātrayorvyāptiniścāyakavikalpajananādadhyavaseyo viṣayo bhavatyeva /",
    "XXbsa075_u:2519": " kṣaṇagrahaṇe santānaniścayavat /",
    "XXbsa075_u:2520": " rūpamātragrahaṇe rūparasagandhasparśātmakaghaṭaniścayavacca /",
    "XXbsa075_u:2521": " anyathā sarvānumānocchedaprasaṅgāt //",
    "XXbsa075_u:2522": " tathā hi vyāptigrahaḥ sāmānyayoḥ, viśeṣayoḥ, sāmānyaviśiṣṭasvalakṣaṇayoḥ svalakṣaṇa viśiṣṭasāmānyayorveti vikalpāḥ /",
    "XXbsa075_u:2523": " nādyo vikalpaḥ, sāmānyasya bādhyatvāt /",
    "XXbsa075_u:2524": " abādhyatve 'pyadṛśyatvāt /",
    "XXbsa075_u:2525": " dṛśyatve 'pi puruṣārthānupayogitayā tasyānumeyatvāyogāt /",
    "XXbsa075_u:2526": " nāpyanumitāt sāmānyād viśeṣānumānam /",
    "XXbsa075_u:2527": " sāmānyasarvasvalakṣaṇayorvakṣyamāṇanyāyena pratibandhapratipatterayogāt /",
    "XXbsa075_u:2528": " ( Nibandh 74.)",
    "XXbsa075_u:2529": " nāpi dvitīyaḥ, viśeṣasyānanugāmitvāt /",
    "XXbsa075_u:2530": " antime tu vikalpadvaye sāmānyādhāratayā dṛṣṭa eva viśeṣaḥ sāmānyasya viśeṣyo viśeṣaṇaṃ vā karttavyaḥ /",
    "XXbsa075_u:2531": " adṛṣṭa eva vā deśakālāntaravartī /",
    "XXbsa075_u:2532": " yadvā dṛṣṭādṛṣṭātmako deśakālāntarvarttyatadrūpaparāvṛttaḥ sarvo viśeṣaḥ /",
    "XXbsa075_u:2533": " na prathamaḥ pakṣo 'nanugāmitvāt /",
    "XXbsa075_u:2534": " nāpi dvitīyaḥ, adṛṣṭatvāt /",
    "XXbsa075_u:2535": " na ca tṛtīyaḥ, prastutaikaviśeṣadarśane 'pi deśakālāntaravartināṃ viśeṣāṇāmadarśanāt /",
    "XXbsa075_u:2536": " atha teṣāṃ sarveṣāmeva viśeṣāṇāṃ sadṛśatvāt, sadṛśasāmagrīprasūtatvāt,",
    "XXbsa075_u:2537": " sadṛśakāryakāritvāditi pratyāsattyā ekaviśeṣagrāhakaṃ pratyakṣamatadrūpaparāvṛttamātre niścayaṃ janayadatadrūpaparāvṛttaviśeṣamātrasya vyavasthāpakam /",
    "XXbsa075_u:2538": " yathaikasāmagrīpratibaddharūpamātragrāhakaṃ pratyakṣaṃṃ ghaṭe niścayaṃ janayad ghaṭagrāhakaṃ vyavasthāpyate /",
    "XXbsa075_u:2539": " anyathā ghaṭo 'pi ghaṭasantāno 'pi",
    "XXbsa075_u:2540": " pratyakṣato na sidhyate, sarvātmanā grahaṇābhāvāt /",
    "XXbsa075_u:2541": " tadekadeśagrahaṇaṃ tvatadrūpaparāvṛtte 'pyaviśiṣṭam /",
    "XXbsa075_u:2542": " yadyevamanenaiva krameṇa sarvasya viśeṣasya viśeṣaṇaviśeṣyabhāvavat vyāptipratipattirapyastu",
    "XXbsa075_u:2543": " tat kimarthaṃ nānākālamekamakṣaṇikamabhyupagantavyaṃ yena kṣaṇikatva sādhanasya viruddhatvaṃ syāditi na kaścidvirodha prabhedaprasaṅgaḥ //",
    "XXbsa075_u:2544": " na cāyamanaikāntiko 'pi hetuḥ, pūrvoktakrameṇa sādharmyadṛṣṭānte prasaṅgaviparyayahetubhyāmanvayarūpavyāpteḥ prasādhanāt /",
    "XXbsa075_u:2545": " nanu yadi prasaṅgaviparyayahetudvayabalato ghaṭedṛṣṭānte kṣaṇabhaṅgaḥ sidhyet tadā sattvasya niyamena kṣaṇikatvena vyāptisiddheranaikāntikatvaṃ nasyāditi yuktam /",
    "XXbsa075_u:2546": " kevalamidamevāsambhavi /",
    "XXbsa075_u:2547": " tathā hi śakto 'pi ghaṭaḥ kramikasahakāryapekṣayā kramikāryaṃ kariṣyati /",
    "XXbsa075_u:2548": " na caitad vaktavyam /",
    "XXbsa075_u:2549": " samartho 'rthaḥ svarūpeṇa karoti /",
    "XXbsa075_u:2550": " svarūpaṃ ca sarvadāstītyanupakāriṇī sahakāriṇyapekṣā na yujyata iti /",
    "XXbsa075_u:2551": " satyapi svarūpeṇa kārakatve sāmarthyābhāvāt kathaṃ karotu /",
    "XXbsa075_u:2552": " sahakārisākalyaṃ hi sāmarthyam /",
    "XXbsa075_u:2553": " tadvaikalyaṃ cāsāmarthyam /",
    "XXbsa075_u:2554": " na ca tayorāvirbhāvatirobhāvābhyāṃ tadvataḥ kācit kṣatiḥ, tasya tābhyāmanyatvāt /",
    "XXbsa075_u:2555": " tasmādarthaḥ samartho 'pi syāt, na ca karotīti sandigdhavyatirekaḥ prasaṅgahetuḥ //",
    "XXbsa075_u:2556": " atrocyate /",
    "XXbsa075_u:2557": " bhavatu tāvat sahakārisākalyameva sāmarthyam /",
    "XXbsa075_u:2558": " tathāpi so 'pi",
    "XXbsa075_u:2559": " tāvad bhāvaḥ svarūpeṇa kārakaḥ /",
    "XXbsa075_u:2560": " tasya ca yādṛśaścaramakṣaṇe",
    "XXbsa075_u:2561": " 'kṣepakriyādharmā svabhāvastādṛśa eva cet prathamakṣaṇe tadā tadāpi",
    "XXbsa075_u:2562": " prasahya kurvāṇo brahmaṇāpyanivāryaḥ /",
    "XXbsa075_u:2563": " na ca so 'pyakṣepakriyādharmā",
    "XXbsa075_u:2564": " svabhāvaḥ sākalye sati jāto bhāvād bhinna evābhidhātuṃ ( Nibandh 75.)",
    "XXbsa075_u:2565": " śakyaḥ, bhāvasyākartṛtvaprasaṅgāt /",
    "XXbsa075_u:2566": " evaṃ yāvad dharmāntaraparikalpastāvattāvadudāsīno bhāvaḥ /",
    "XXbsa075_u:2567": " tasmād yadrūpamādāya svarūpeṇāpi janayatītyucyate tasya prāgapi bhāve kathamajaniḥ kadācit",
    "XXbsa075_u:2568": " akṣepakriyāpratyanīkasvabhāvasya vā prācyasya paścādanuvṛttau kathaṃ kadācidapi kāryasaṃbhavaḥ",
    "XXbsa075_u:2569": " nanu yadi sa evaikaḥ kartā syād yuktametat /",
    "XXbsa075_u:2570": " kiṃ tu sāmagrī janikā /",
    "XXbsa075_u:2571": " tataḥ sahakāryantaravirahavelāyāṃ balīyaso 'pi na kāryaprasava iti kimatra viruddham /",
    "XXbsa075_u:2572": " na hi bhāvaḥ svarūpeṇa karotīti svarūpeṇaiva karoti,",
    "XXbsa075_u:2573": " sahakārisahitādeva tataḥ kāryotpattidarśanāt /",
    "XXbsa075_u:2574": " tasmād vyāptivat kāryakāraṇabhāvo",
    "XXbsa075_u:2575": " 'pyekatrānyayogavyavacchedenānyatrāyogavyacchedenāvaboddhavyaḥ, tathaiva laukikaparīkṣakāṇāṃ saṃpratipatteriti //",
    "XXbsa075_u:2576": " atrocyate /",
    "XXbsa075_u:2577": " yadā militāḥ santaḥ kāryaṃ kurvate tadaikārthakaraṇalakṣaṇaṃ",
    "XXbsa075_u:2578": " sahakāritvameṣāmastu, ko niṣeddhā /",
    "XXbsa075_u:2579": " militaireva tu tat kāryaṃ karttavyamiti kuto labhyate /",
    "XXbsa075_u:2580": " pūrvāparayoarekasvabhāvatvād bhāvasya sarvadā jananājananayoranyataraniyamaprasaṅgasya durvāratvāt",
    "XXbsa075_u:2581": " tasmāt sāmagrī janikā, naikaṃ janakamiti sthiravādināṃ manorathasyāpyaviṣayaḥ /",
    "XXbsa075_u:2582": " dṛśyate tāvadidamiti cet /",
    "XXbsa075_u:2583": " dṛśyatām /",
    "XXbsa075_u:2584": " kiṃ tu pūrvasthitādeva sāmagrīmadhyapraviṣṭād bhāvāt kāryotpattiranyasmādeva vā viśiṣṭād bhāvādutpannāditi vivādapadam /",
    "XXbsa075_u:2585": " tatra prāgapi saṃbhave sarvadaiva kāryotpattirna vā kadācidapīti virodhamasamādhāya cakṣuṣī nimīlya tata eva kāryotpattidarśanāditi sādhyānuvādamātrapravṛttaḥ kṛpāmarhatīti /",
    "XXbsa075_u:2586": " na ca pratyabhijñādibalādekatvasiddhiḥ /",
    "XXbsa075_u:2587": " tat pauruṣasya lūnapunarjātakeśanakhādāvapyupalambhato nirdalanāt /",
    "XXbsa075_u:2588": " lakṣaṇabhedasya ca darśayitumaśakyatvāt /",
    "XXbsa075_u:2589": " sthirasiddhadūṣaṇe cāsmābhiḥ prapañcato nirastatvāt",
    "XXbsa075_u:2590": " / tasmāt sākṣāt kāryakāraṇabhāvāpekṣayobhayatrāpyanyayogavyavacchedaḥ /",
    "XXbsa075_u:2591": " vyāptau tu sākṣāt paramparayā kāraṇamātrāpekṣayā kāraṇe vyāpake",
    "XXbsa075_u:2592": " 'yogavyavacchedaḥ /",
    "XXbsa075_u:2593": " kārye vyāpye 'nyayogavyavacchedaḥ /",
    "XXbsa075_u:2594": " tathā tadatatsvabhāve vyāpake 'yogavyavacchedaḥ /",
    "XXbsa075_u:2595": " tatsvabhāve ca vyāpye",
    "XXbsa075_u:2596": " 'nyayogavyavacchedaḥ /",
    "XXbsa075_u:2597": " vikalpārūḍharūpāpekṣayā vyāptau dvividhamavadhāraṇam /",
    "XXbsa075_u:2598": " nanu yadi pūrvāparakālayorekasvabhāvo bhāvaḥ sarvadā janakatvenājanakatvena vā vyāpta upalabdhaḥ syāt, tadāyaṃ prasaṅgaḥ saṃgacchate /",
    "XXbsa075_u:2599": " na ca kṣaṇabhaṅgavādinā pūrvāparakālayorekaḥ ( Nibandh",
    "XXbsa075_u:2600": " 76.) kaścidupalabdha iti cet /",
    "XXbsa075_u:2601": " tadetadatigrāmyam /",
    "XXbsa075_u:2602": " tathā hi pūrvāparakālayorekasvabhāvatve satītyasyāyamarthaḥ /",
    "XXbsa075_u:2603": " parakālabhāvī janako yaḥ svabhāvo bhāvasya sa eva yadi pūrvakālabhāvī, pūrvakālabhāvī vā yo",
    "XXbsa075_u:2604": " 'janakaḥ svabhāvaḥ sa eva yadi parakālabhāvī tadopalabdhameva",
    "XXbsa075_u:2605": " jananamajananaṃ vā syāt /",
    "XXbsa075_u:2606": " tathā ca sati siddhayoreva svabhāvayorekatvārope siddhameva jananamajananaṃ vāsajyata iti",
    "XXbsa075_u:2607": " nanu kāryameva sahakāriṇamamekṣate, na tu kāryotpattihetuḥ /",
    "XXbsa075_u:2608": " yasmād dvividhaṃ sāmarthyaṃ nijamāgantukaṃ na sahakāryantaram, tato 'kṣaṇikasyāpi",
    "XXbsa075_u:2609": " kramavat sahakārinānātvādapi kramavat kāryanānātvopapatteraśakyaṃ bhāvānāṃ pratikṣaṇamanyānyatvamupapādayitumiti cet /",
    "XXbsa075_u:2610": " ucyate /",
    "XXbsa075_u:2611": " bhavatu tāvannijāgantukabhedena dvividhaṃ sāmarthyam /",
    "XXbsa075_u:2612": " tathāpi yat prātisvikaṃ vastusvalakṣaṇamarthakriyādharmakamavaśya mabhyupagantavyam, tat kiṃ prāgapi paścādeva veti vikalpya yaddūṣaṇamudīritaṃ tatra kimuktamaneneti na pratīmaḥ /",
    "XXbsa075_u:2613": " yattu kāryeṇaiva sahakāriṇo 'pekṣyanta ityupaskṛtaṃ tadapi nirupayogam /",
    "XXbsa075_u:2614": " yadi hi kāryameva svajanmani svatantraṃ syād yuktametat /",
    "XXbsa075_u:2615": " kevalamevaṃ sati sahakārisākalyasāmarthyakalpanamaphalam /",
    "XXbsa075_u:2616": " svatantrādeva hi kāryaṃ kādācitkaṃ bhaviṣyati /",
    "XXbsa075_u:2617": " tathā ca sati santo hetavaḥ sarvathāsamarthāḥ /",
    "XXbsa075_u:2618": " asadetat kāryaṃ svatantramiti viśuddhā buddhiḥ /",
    "XXbsa075_u:2619": " atha kāryasyaivāyamaparādho yadidaṃ samarthe kāraṇe satyapi kadācinnopapadyata iti cet /",
    "XXbsa075_u:2620": " na tattarhi tatkāryaṃ svātantryāt /",
    "XXbsa075_u:2621": " yadbhāṣyam sarvāvasthāsamāne 'pi kāraṇe yadyakāryatā /",
    "XXbsa075_u:2622": " svatantraṃ kāryamevaṃ syānna tatkāryaṃ tathā sati //",
    "XXbsa075_u:2623": " atha na tadbhāve bhavatīti tatkāryamucyate /",
    "XXbsa075_u:2624": " kiṃtu tadabhāve na",
    "XXbsa075_u:2625": " bhavatyeveti, vyatirekaprādhānyāditi cet /",
    "XXbsa075_u:2626": " na /",
    "XXbsa075_u:2627": " yadi hi svayaṃ bhavan bhāvayedeva hetuḥ svakāryam, tadā tadabhāvaprayukto 'syābhāva iti pratītiḥ syāt /",
    "XXbsa075_u:2628": " no ced yathā kāraṇe satyapi kārya svātantryānna bhavati, tathā tadabhāve 'pi svātantryādeva na bhūtamiti śaṅkā kena nivāryeta /",
    "XXbsa075_u:2629": " yad bhāṣyam tadbhāve 'pi na bhāvaścedabhāve 'bhāvitā kutaḥ /",
    "XXbsa075_u:2630": " tadabhāvaprayukto 'sya so 'bhāva iti tat kutaḥ /",
    "XXbsa075_u:2631": " tasmād yathaiva tadabhāve niyamena na bhavati tathaiva tadbhāve niyamena bhavedeva /",
    "XXbsa075_u:2632": " abhavacca na tatkāraṇatāmātmanaḥ kṣamate /",
    "XXbsa075_u:2633": " ( Nibandh 77.)",
    "XXbsa075_u:2634": " yaccoktaṃ prathamakāryotpādanakāle hi uttarakāryotpādanasvabhāvaḥ, ataḥ prathamakāla evāśeṣāṇi kāryāṇi kuryāditi /",
    "XXbsa075_u:2635": " tadidaṃ mātā me bandhyetyādivat svavacanavirodhādayuktam /",
    "XXbsa075_u:2636": " yo hi uttarakāryajananasvabhāvaḥ sa kathamādau kāryaṃ kuryāt /",
    "XXbsa075_u:2637": " na tarhi tatkāryakaraṇasvabhāvaḥ /",
    "XXbsa075_u:2638": " na hi nīlotpādanasvabhāvaḥ pītādikamapi karotīti /",
    "XXbsa075_u:2639": " atrocyate /",
    "XXbsa075_u:2640": " sthirasvabhāvatve hi bhāvasyottarakālamevedaṃ kāryaṃ na pūrvakālamiti kuta etat /",
    "XXbsa075_u:2641": " tadabhāvācca kāraṇamapyutarakāryakaraṇasvabhāvamityapi kutaḥ /",
    "XXbsa075_u:2642": " kiṃ kurmaḥ /",
    "XXbsa075_u:2643": " uttarakālameva tasya janmeti cet /",
    "XXbsa075_u:2644": " astu sthiratve tadanupapadyamānamasthiratāmādiśatu /",
    "XXbsa075_u:2645": " sthiratve 'pyeṣa eva svabhāvastasya yaduttarakṣaṇa eva karotīti cet /",
    "XXbsa075_u:2646": " hatedānīṃ pramāṇapratyāśā /",
    "XXbsa075_u:2647": " dhūmādatrāgnirityatrāpi svabhāva evāsya yadidānīmatra niragnirapi dhūma iti vaktuṃ śakyatvāt",
    "XXbsa075_u:2648": " tasmāt pramāṇaprasiddhe svabhāvālambanam /",
    "XXbsa075_u:2649": " na tu svabhāvāvalambanena pramāṇavyālopaḥ /",
    "XXbsa075_u:2650": " tasmād yadi kāraṇasyottarakāryakārakatvamabhyupagamya kāryasya prathamakṣaṇabhāvitvamāsajyate, syāt svavacanavirodhaḥ /",
    "XXbsa075_u:2651": " yadā tu kāraṇasya sthiratve kāryasyottarakālatvamevāsaṅgatamataḥ kāraṇasyāpyuttarakāryajanakatvaṃ vastuto 'sambhavi tadā prasaṅgasādhanamidam /",
    "XXbsa075_u:2652": " jananavyavahāragocaratvaṃ hi jananena vyāptamiti prasādhitam /",
    "XXbsa075_u:2653": " uttarakāryajananavyavahāragocaratvaṃ ca tvadabhyupagamāt prathamakāryakaraṇakāla eva ghaṭe dharmiṇi siddham /",
    "XXbsa075_u:2654": " atastanmātrānubandhina uttarābhimatasta karyasya prathame kṣaṇe 'saṃbhavā",
    "XXbsa075_u:2655": " deva prasaṅgaḥ kriyate /",
    "XXbsa075_u:2656": " na hi nīlakārake 'pi pītakārakatvārope pītasaṃbhavaprasaṅgaḥ svavacanavirodho nāma /",
    "XXbsa075_u:2657": " tadevaṃ śaktaḥ sahakāryanapekṣitatvād jananena vyāptaḥ /",
    "XXbsa075_u:2658": " ajanaryaśca śaktāśaktatvaviruddhadharmādhyāsād bhinna eva //",
    "XXbsa075_u:2659": " nanu bhavatu prasaṅgaviparyayabalādekakāryaṃ prati śaktāśaktatvalakṣaṇaviruddhadharmādhyāsaḥ",
    "XXbsa075_u:2660": " tathāpi na tato bhedaḥ sidhyati /",
    "XXbsa075_u:2661": " tathā hi bījamaṅkurādikaṃkurvad yadi yenaiva svabhāvenāṅkurādikaṃ karoti tenaiva kṣityādikaṃ tadā kṣityādīnāmapyaṅkurasvābhāvyāpattiḥ /",
    "XXbsa075_u:2662": " nānāsvabhāvatvena tu kārakatve svabhāvānāmanyonyābhāvāvyabhicāritvādekatra bhāvābhavau parasparaviruddhau syātāmityekamapi bījaṃ bhidyeta /",
    "XXbsa075_u:2663": " evaṃ pradīpo 'pi",
    "XXbsa075_u:2664": " tailakṣayavarttidāhādikam /",
    "XXbsa075_u:2665": " tathā pūrvarūpamapyuttararūparasagandhādikamanaikaiḥ svabhāvaiḥ parikalitaṃ karoti /",
    "XXbsa075_u:2666": " teṣāṃ ca svabhāvānāmanyo 'nyābhāvāvyabhicārādviruddhānāṃ yoge pradīpādikaṃ bhidyeta /",
    "XXbsa075_u:2667": " na ca bhidyate /",
    "XXbsa075_u:2668": " ( Nibandh 78.)",
    "XXbsa075_u:2669": " tanna viruddhadharmādhyāso bhedakaḥ /",
    "XXbsa075_u:2670": " tathā bījasyāṅkuraṃ prati kārakatvaṃ gardabhādikaṃ pratyakārakatvamiti kārakatvākārakatve api viruddho dharmau",
    "XXbsa075_u:2671": " / na ca tadyoge 'pi bījabhedaḥ /",
    "XXbsa075_u:2672": " tadevamekatra bīje pradīpe rūpe ca vipakṣe paridṛśyamānaḥ śaktāśaktatvādirviruddhadharmādhyāso na ghaṭāderbhedaka iti /",
    "XXbsa075_u:2673": " atra brūmaḥ /",
    "XXbsa075_u:2674": " bhavatu tāvad bījādīnāmanekakāryakāritvāddharmabhūtānekasvabhāvabhedaḥ, tathāpi kaḥ prastāvo viruddhadharmādhyāsasya /",
    "XXbsa075_u:2675": " svabhāvānāṃ hyanyonyābhāvāvyabhicāre bhedaḥ prāptāvasaro na virodhaḥ /",
    "XXbsa075_u:2676": " virodhastu yadvidhāne yanniṣedho yanniṣedhe ca yadvidhānaṃ tayorekatra dharmiṇi parasparaparihārasthitatayā syāt /",
    "XXbsa075_u:2677": " tadatraikaḥ svabhāvaḥ svābhāvena viruddho yukto bhāvābhāvavat /",
    "XXbsa075_u:2678": " na tu svabhāvāntareṇa ghaṭatvavastutvavat /",
    "XXbsa075_u:2679": " evamaṅkurādikāritvaṃ tadakāritvena viruddhaṃ na punarvastvantarakāritvena /",
    "XXbsa075_u:2680": " pratyakṣavyāpāraścātra yathā nānādharmairadhyāsitaṃ bhāvamabhinnaṃ vyavasthāpayati tathā tatkāryakāriṇaṃ kāryāntarākāriṇaṃ ca /",
    "XXbsa075_u:2681": " tad yadi pratiyogitvābhāvādanyonyābhāvāvyabhiocāriṇāvapi svabhāvāvaviruddhau tatkārakatvānyākārakatve vāviṣayabhedādaviruddhe tat kimāyātamekakāryaṃ prati śaktāśaktatvayoḥ parasparapratiyoginorviruddhayordharmayīḥ etayorapi punaravirodhe virodho nāma dattajalāñjaliḥ //",
    "XXbsa075_u:2682": " bhavatu tarhyekakāryāpekṣayaiva sāmarthyāsāmarthyayorvirodhaḥ /",
    "XXbsa075_u:2683": " kevalaṃ yathā tadeva kāryaṃ prati kvaciddeśe śaktirdeśāntare cāśaktiriti deśabhedādaviruddhe śaktyaśaktī tathaikatraiva kāryakālabhedādapyaviruddhe",
    "XXbsa075_u:2684": " / yathā pūrvaṃ niṣkriyaḥ sphaṭikaḥ sa eva paścāt sakriya iti cet /",
    "XXbsa075_u:2685": " ucyate",
    "XXbsa075_u:2686": " / na hi vayaṃ paribhāṣāmātrādekatra kārye deśabhedādaviruddhe śaktyaśaktī",
    "XXbsa075_u:2687": " brūmaḥ, kiṃ tu virodhābhāvāt /",
    "XXbsa075_u:2688": " taddeśakāryakāritvaṃ hi taddeśakāryākāritvena viruddham /",
    "XXbsa075_u:2689": " na punardeśāntare tatkāryākāritvenānyakāryakāritvena vā //",
    "XXbsa075_u:2690": " yadyevaṃ tatkālakāryakāritvaṃ tatkālakāryākāritvena viruddham /",
    "XXbsa075_u:2691": " na punaḥ kālāntare tatkāryākāritvenānyakāryakāritvena vā /",
    "XXbsa075_u:2692": " tatkathaṃ kālabhede 'pi",
    "XXbsa075_u:2693": " virodha iti cet /",
    "XXbsa075_u:2694": " ucyate /",
    "XXbsa075_u:2695": " dvayorhi dharmayorekatra dharmiṇyanavasthitiniyamaḥ parasparaparihārasthitilakṣaṇo virodhaḥ",
    "XXbsa075_u:2696": " sa ca sākṣātparasparapratyanīkatayā bhāvābhāvavad vā bhavet, ekasya vā niyamena",
    "XXbsa075_u:2697": " pramāṇāntareṇa bādhanānnityatvasattvavad vā bhavediti na kaścidarthabhedaḥ",
    "XXbsa075_u:2698": " / tadatraikadharmiṇi tatkālatat kāryakāritvādhāre kālāntare tatkāryākāritvasyānyakāryakāritvasya vā niyamena pramāṇāntareṇa bādhanādvirodhaḥ /",
    "XXbsa075_u:2699": " tathā hio yatraiva dharmiṇi tatkālakāryakāritvamupalabdhaṃ na tatraiva kālāntare ( Nibandh",
    "XXbsa075_u:2700": " tatkāryākāritvamanyakāryakāritvaṃ vā brahmaṇāpyupasaṃhartuṃ śakyate,",
    "XXbsa075_u:2701": " yenānayoravirodhaḥ syāt /",
    "XXbsa075_u:2702": " kṣaṇāntare kathitaprasaṅgaviparyayahetubhyāmavaśyaṃbhāvena dharmibhedaprasādhanāt //",
    "XXbsa075_u:2703": " na ca pratyabhijñānādekatvasiddhiḥ, tatpauruṣasya nirmūlitatvāt /",
    "XXbsa075_u:2704": " ata eva vajro 'pi pakṣakukṣau nikṣiptaḥ /",
    "XXbsa075_u:2705": " kathamasau sphaṭiko barākaḥ kālabhedenābhedaprasādhanāya dṛṣṭāntībhavitumarhati /",
    "XXbsa075_u:2706": " na caivaṃ samānakālakāryāṇāṃ deśabhede 'pi dharmibhedo yukto bhedaprasādhakapramāṇābhāvāt",
    "XXbsa075_u:2707": " indriyapratyakṣeṇa nirastavibhramāśaṅkenābhedaprasādhanācceti na kālabhede 'pi",
    "XXbsa075_u:2708": " śaktyaśaktyorvirodhaḥ svasamayamātrādapahastayituṃ śakyaḥ,",
    "XXbsa075_u:2709": " samayapramāṇayorapravṛtteriti //",
    "XXbsa075_u:2710": " tasmāt sarvatra viruddhadharmādhyāsasiddhireva bhedasiddhiḥ /",
    "XXbsa075_u:2711": " vipratipannaṃ prati tu viruddhadharmādhyāsād bhedavyavahāraḥ sādhyate //",
    "XXbsa075_u:2712": " nanu tathāpi sattvamidamanaikāntikamevāsādhāraṇatvāt sandigdhavyatirekitvād vā /",
    "XXbsa075_u:2713": " yathā hīdaṃ kramākramanivṛttāvakṣaṇikānnivṛttaṃ tathā sāpekṣatvānapekṣatvayorekatvānekatvayorapi vyāpakayornivṛttau kṣaṇikādapi",
    "XXbsa075_u:2714": " / tathā hi upasarpaṇapratyayena devadattakarapallavādinā sahacaro bījakṣaṇaḥ pūrvasmādeva puñjāt samartho jāto 'napekṣa ādyātiśayasya janaka iṣyate /",
    "XXbsa075_u:2715": " tatra ca samānakuśūlajanmasu bahuṣu bījasantāneṣu kasmāt kiñcideva bījaṃ paramparayāṅkurotpādānuguṇamupajanayati vījakṣaṇaṃ nānye bījakṣaṇā bhinnasantānāntaḥ pātinaḥ /",
    "XXbsa075_u:2716": " na hi upasarpaṇapratyayāt prāgeva teṣāṃ samānāsamānasantānavartināṃ bījakṣaṇānāṃ kaścit paramparātiśayaḥ",
    "XXbsa075_u:2717": " athopasarpaṇapratyayāt prāṅ na tatsantānavartino 'pi janayanti,",
    "XXbsa075_u:2718": " paramparayāpyaṅkurotpādānuguṇaṃ bījakṣaṇaṃ bījamātrajananāt teṣām /",
    "XXbsa075_u:2719": " kasyacideva bījakṣaṇasyopasarpaṇa pratyayasahabhuva ādyātiśayotpādaḥ /",
    "XXbsa075_u:2720": " hanta tarhi tadabhāve satyutpanno 'pi na janayedeva /",
    "XXbsa075_u:2721": " tathā ca kevalānāṃ vyabhicārasaṃbhavādādyātiśayotpādakamaṅkuraṃ vā pratikṣityādīnāṃ parasparāpekṣāṇāmevotpādakatvamakāmenāpi svīkarttavyam /",
    "XXbsa075_u:2722": " ato na tāvadanapekṣā kṣaṇikasya sambhavinī /",
    "XXbsa075_u:2723": " nāpyapekṣā yujyate,",
    "XXbsa075_u:2724": " samasamayakṣaṇayoḥ savyetaragoviṣāṇayorivopakāryopakārakabhāvāyogāt iti nāsiddhaḥ prathamo vyāpakābhāvaḥ /",
    "XXbsa075_u:2725": " api cāntyo bījakṣaṇo 'napekṣāṅkurādikaṃ",
    "XXbsa075_u:2726": " kurvan yadi yenaiva rūpeṇāṅkuraṃ karoti tenaiva kṣityādikaṃ tadā kṣityādīnāmapyaṅkurasvābhāvyāpattirabhinnakāraṇatvāditi na tāvadekatvasaṃbhavaḥ //",
    "XXbsa075_u:2727": " nanu rūpāntareṇa karoti /",
    "XXbsa075_u:2728": " tathā hi bījasyāṅkuraṃ pratyupādānatvam /",
    "XXbsa075_u:2729": " kṣityādikaṃ tu prati sahakāritvam /",
    "XXbsa075_u:2730": " yadyevaṃ sahakāritvopādānatve kimekaṃ tattvaṃ nānā vā /",
    "XXbsa075_u:2731": " ( Nibandh 80.) ekaṃ cet kathaṃ rūpāntareṇa janakam /",
    "XXbsa075_u:2732": " nānātve tvanayorbījādbhedo 'bhedo vā /",
    "XXbsa075_u:2733": " bhede kathaṃ bījasya janakatvaṃ tābhyāmevāṅkurādīnāmutpatteḥ /",
    "XXbsa075_u:2734": " abhede vā kathaṃ bījasya na nānātvaṃ",
    "XXbsa075_u:2735": " bhinnatādātmyāt, etayorvaikatvamekatādātmyāt /",
    "XXbsa075_u:2736": " yadyucyeta kṣityādau janayitavye tadupādānaṃ pūrvameva kṣityādibījasya rūpāntaramiti /",
    "XXbsa075_u:2737": " na tarhi bījaṃ tadanapekṣaṃ kṣityādīnāṃ janakam /",
    "XXbsa075_u:2738": " tadanapekṣatve teṣāmaṅkurādbhedānupapatteḥ /",
    "XXbsa075_u:2739": " na cānupakārakāṇyapekṣanta iti tvayaivoktam /",
    "XXbsa075_u:2740": " na ca kṣaṇasyopakārasaṃbhavo 'nyatra jananāt,",
    "XXbsa075_u:2741": " tasyābhedyatvādityanekatvamapi nāstīti dvitīyo 'pi vyāpakābhāvo nāsiddhaḥ /",
    "XXbsa075_u:2742": " tasmādasādhāraṇānaikāntikatvaṃ gandhavattvavaditi /",
    "XXbsa075_u:2743": " yadi manyetānupakārakā api bhavanti sahakāriṇo 'pekṣaṇīyāśca",
    "XXbsa075_u:2744": " kāryeṇānuvihitabhāvābhāvācca sahakaraṇācca /",
    "XXbsa075_u:2745": " nanvanena krameṇākṣaṇiko 'pi bhāvo 'nupakārakānapi sahakāriṇaḥ kramavataḥ kramavatkāryeṇānukṛtānvayavyatirekānapekṣiṣyate",
    "XXbsa075_u:2746": " kariṣyate ca kramavatsahakārivaśaḥ krameṇa kāryāṇīti vyāpakānupalabdherasiddheḥ sandigdhavyatirekamanaikāntikaṃ sattvaṃ kṣaṇikatva siddhāviti /",
    "XXbsa075_u:2747": " atra brūmaḥ /",
    "XXbsa075_u:2748": " kīdṛśaṃ punarapekṣārthamādāya kṣaṇike sāpekṣānapekṣatvanivṛttirucyate /",
    "XXbsa075_u:2749": " kiṃ sahakāriṇamapekṣata iti sahakāriṇāsyopakāraḥ karttavyaḥ /",
    "XXbsa075_u:2750": " atha pūrvāvasthitasyaiva bījādeḥ sahakāriṇā saha saṃbhūyakaraṇam /",
    "XXbsa075_u:2751": " yadvā pūrvāvasthitasyetyanapekṣyamilitāvasthasya karaṇamātramapekṣārthaḥ /",
    "XXbsa075_u:2752": " atra prathamapakṣasyāsaṃbhavādanapekṣaiva kṣaṇikasya, kathamubhayavyāvṛttiḥ /",
    "XXbsa075_u:2753": " yadyanapekṣaḥ kimityupasarpaṇapratyayābhāve 'pi na karoti /",
    "XXbsa075_u:2754": " karotyeva yadi syāt /",
    "XXbsa075_u:2755": " svayamasaṃbhavī tu kathaṃ karotu /",
    "XXbsa075_u:2756": " atha tadvā tādṛgvāsīditi na kaścidviśeṣaḥ /",
    "XXbsa075_u:2757": " tatastādṛksvabhāvasaṃbhave 'yakaraṇaṃ sahakāriṇi nirapekṣatāṃ na kṣamata iti cet /",
    "XXbsa075_u:2758": " asaṃbaddhametat, varṇasaṃsthānasāmye 'pyakartṛṃstatsvabhāvatāyā",
    "XXbsa075_u:2759": " virahāt /",
    "XXbsa075_u:2760": " sa cādyātiśayajanakatvalakṣaṇaḥ svabhāvaviśeṣo na samānāsamānasantānavartiṣu bījakṣaṇeṣu sarveṣveva saṃbhavī /",
    "XXbsa075_u:2761": " kiṃ tu keṣucideva karmakarakarapallavasahacareṣu /",
    "XXbsa075_u:2762": " nanvekatra kṣetre niṣpattilavanādipūrvakamānīyaikatra kuśūle kṣiptāni sarvāṇyeva bījāni sādhāraṇarūpāṇyeva pratīyante /",
    "XXbsa075_u:2763": " tat kutastyo 'yamekabījasaṃbhavī viśeṣo 'nyeṣāmiti cet /",
    "XXbsa075_u:2764": " ucyate /",
    "XXbsa075_u:2765": " kāraṇaṃ khalu sarvatra kārye dvividham - dṛṣṭamadṛṣṭaṃ ( Nibandh 81.) ceti sarvāstikaprasiddhametat",
    "XXbsa075_u:2766": " tataḥ pratyakṣaparokṣasahakāriapratyayasākalyamasarvavidā pratyakṣato na śakyaṃ pratipattum",
    "XXbsa075_u:2767": " tato bhavedapi kāraṇasāmagrīśaktibhedāttādṛśaḥ svabhāvabhedaḥ keṣāñcideva bījakṣaṇānāṃ yena ta eva bījakṣaṇā ādyātiśayamaṅkuraṃ vā paramparayā janayeyuḥ /",
    "XXbsa075_u:2768": " nānye ca bījakṣaṇāḥ /",
    "XXbsa075_u:2769": " nanu yeṣūpasarpaṇapratyayasahacareṣu svakāraṇaśaktibhedādādyātiśayajanakatvalakṣaṇo viśeṣaḥ saṃbhāvyate sa tatrāvaśyamastīti kuto labhyamiti cet /",
    "XXbsa075_u:2770": " aṅkurotpādādanumitādādyātiśayalakṣaṇāt kāryāditi brūmaḥ",
    "XXbsa075_u:2771": " /kāraṇānupalabdhestarhi tadabhāva eva bhaviṣyatīti cet /",
    "XXbsa075_u:2772": " na /",
    "XXbsa075_u:2773": " dṛśyādṛśyasamudāyasya kāraṇasyādarśane 'pyabhāvāsiddheḥ kāraṇānupalabdheḥ sandigdhāsiddhatvāt",
    "XXbsa075_u:2774": " tadayamarthaḥ pāṇisparśavataḥ kṣaṇasya na bhidā bhinnānyakālakṣaṇād bhedo veti matadvaye mitibalaṃ yasyāstvasau jitvaraḥ /",
    "XXbsa075_u:2775": " tatraikasya balaṃ nimittavirahaḥ kāryāṅgamanyasya vā sāmagrī tu na sarvathekṣaṇasahā kāryaṃ tu mānānugam // iti //",
    "XXbsa075_u:2776": " tadevaṃ nopakāro 'pekṣārtha ityanapekṣaiva kṣaṇikasya sahakāriṣu",
    "XXbsa075_u:2777": " nobhayavyāvṛtiḥ //",
    "XXbsa075_u:2778": " atha saṃbhūyakaraṇamapekṣārthaḥ, tadā yadi pūrvasthitasyeti viśeṣaṇāpekṣā tadā kṣaṇikasya naivaṃ kadācidityanapekṣaivākṣīṇā /",
    "XXbsa075_u:2779": " atha pūrvasthitasyetyanapekṣya militāvasthitasyaiva karaṇamapekṣārthastadā",
    "XXbsa075_u:2780": " sāpekṣataiva, nānapekṣā /",
    "XXbsa075_u:2781": " tathā ca nobhayavyāvṛttirityasiddhaḥ prathamo vyāpakānupalambhaḥ /",
    "XXbsa075_u:2782": " tathaikatvānekatvayorapi vyāpakayoḥ kṣaṇikād vyāvṛttirasiddhā /",
    "XXbsa075_u:2783": " tattadvyāvṛttibhedamāśrityopādānatvādikālpanikasvabhāvabhede 'pi",
    "XXbsa075_u:2784": " paramārthata ekenaiva svarūpeṇānekakāryaniṣpādanādubhayavyāvṛtterabhāvāt /",
    "XXbsa075_u:2785": " yacca bījasyaikenaiva svabhāvena kārakatve kṣityādīnāmaṅkurasvābhāvyāpattiranyathā kāraṇābhede 'pi kāryabhede 'pi",
    "XXbsa075_u:2786": " kāryasyāhetukatvaprasaṅgādityuktam tadasaṅgatam /",
    "XXbsa075_u:2787": " kāraṇaikatvasya kāryabhedasya ca paṭunendriyapratyakṣeṇa prasādhanāt /",
    "XXbsa075_u:2788": " ekakāraṇajanyatvaikatvayorvyāpteḥ pratihatatvāt /",
    "XXbsa075_u:2789": " prasaṅgasyānupadatvāt /",
    "XXbsa075_u:2790": " yacca kāraṇābhede kāryābheda ityuktaṃ tatra sāmagrīsvarūpaṃ kāraṇamabhipretam /",
    "XXbsa075_u:2791": " sāmagrīsajātīyatve na kāryavijātīyatetyarthaḥ /",
    "XXbsa075_u:2792": " na punaḥ sāmagrīmadhyagatenaikenānekaṃ kāryaṃ na kartavyaṃ nāma,",
    "XXbsa075_u:2793": " ekasmādanekotpatteḥ pratyakṣasiddhatvāt /",
    "XXbsa075_u:2794": " na caivaṃ pratyabhijñānāt kālabhede 'pyabhedasiddhirityuktaprāyam /",
    "XXbsa075_u:2795": " na cendriyapratyakṣaṃ bhinnadeśaṃ sapratighaṃ ( Nibandh 82.)",
    "XXbsa075_u:2796": " dṛśyamarthadvayamekamevopalambhayatīti kvacidupalabdham yena tatrāpi bhede śaṅkā syāt /",
    "XXbsa075_u:2797": " śaṅkāyāṃ vā paṭupratyakṣasyāpyapalāpe sarvapramāṇocchedaprasaṅgāditi /",
    "XXbsa075_u:2798": " nāpi sattvahetoḥ sandigdhavyatirekitvam, kṣityāderdravyāntarasya bījasvabhāvatvenāsmābhirasvīkṛtatvāt",
    "XXbsa075_u:2799": " anupakāriṇyapekṣāyāḥ pratyākhyātatvāt vyāpakānupalambhasyāsiddhatvāyogāt /",
    "XXbsa075_u:2800": " tadetau dvāvapi vyāpakānupalambhāvasiddhau na kṣaṇikāt sattvaṃ nivartayata iti nāyamasādhāraṇo hetuḥ //",
    "XXbsa075_u:2801": " api ca vidyamāno bhāvaḥ sādhyetarayoraniścitānvayavyatireko gandhavattādivadasādhāraṇo yuktaḥ",
    "XXbsa075_u:2802": " prakṛtavyāpakānupalambhācca sarvathārthakriyaivāsatī ubhābhyāṃ vādibhyāmubhayasmādvinivartitatvena nirāśrayatvāt /",
    "XXbsa075_u:2803": " tat kathamasādhāraṇānaikāntiko bhaviṣyatītyalaṃ pralāpini nirbandhena /",
    "XXbsa075_u:2804": " tadevaṃ śaktasya kṣepāyogāt samarthavyavahāragocaratvaṃ jananena vyāptamiti prasaṅgaviparyayayoḥ satve hetorapi nānaikāntikatvam /",
    "XXbsa075_u:2805": " ataḥ kṣaṇabhaṅgasiddhiritisthitam //",
    "XXbsa075_u:2806": " iti sādharmyadṛṣṭānte 'nvayarūpavyāptyā",
    "XXbsa075_u:2807": " kṣaṇabhaṅgasiddhiḥ samāptā //",
    "XXbsa075_u:2808": " kṛtiriyaṃ mahāpaṇḍitaratnakīrtipādānāmiti //",
    "XXbsa075_u:2809": " ( Nibandh 83.)",
    "XXbsa075_u:2810": " // kṣaṇabhaṅgasiddhiḥ //",
    "XXbsa075_u:2811": " // vyatirekātmikā //",
    "XXbsa075_u:2812": " // namastārāyai //",
    "XXbsa075_u:2813": " vyatirekātmikā vyāptirākṣiptānvayarūpiṇī /",
    "XXbsa075_u:2814": " vaidharmyavati dṛṣṭānte sattvahetorihocyate //",
    "XXbsa075_u:2815": " yat sat tat kṣaṇikam /",
    "XXbsa075_u:2816": " yathā ghaṭaḥ /",
    "XXbsa075_u:2817": " santaścāmī vivādāspadībhūtāḥ padārthā iti svabhāvahetuḥ /",
    "XXbsa075_u:2818": " na tāvadasyāsiddhiḥ saṃbhavati, yathāyogaṃ pratyakṣānumānapramāṇapratīte dharmiṇi sattvaśabdenābhipretasyārthakriyākāritvalakṣaṇasya",
    "XXbsa075_u:2819": " pramāṇasamadhigatatvāt /",
    "XXbsa075_u:2820": " na ca viruddhānaikāntikate, vyāpakānupalambhātmanā viparyaye bādhakapramāṇena vyāpteḥ prasādhanāt",
    "XXbsa075_u:2821": " yasya kramākramau na vidyete na tasyārthakriyāsāmarthyam /",
    "XXbsa075_u:2822": " yathā śaśaviṣāṇasya /",
    "XXbsa075_u:2823": " na vidyete cākṣaṇikasya kramākramāviti vyāpakānupalambhaḥ /",
    "XXbsa075_u:2824": " na tāvadayamasiddho hetuḥ, akṣaṇike dharmiṇi kramākramasadbhāvāyogāt /",
    "XXbsa075_u:2825": " tathā hi prāptāparakālayorekatve nityatvam /",
    "XXbsa075_u:2826": " tasya kramākramayoge kṣaṇadvaye 'pyavaśyaṃ bhedaḥ /",
    "XXbsa075_u:2827": " bhedābhedayośca parasparavirodhāt kuto 'kṣaṇike kramākramasaṃbhavaḥ /",
    "XXbsa075_u:2828": " kṣaṇadvaye 'pi bhede kramākramayogaḥ /",
    "XXbsa075_u:2829": " abhede hi prathama eva kṣaṇe śaktatvād bhāvino 'pi kāryasya karaṇaprasaṅge kathaṃ kāryāntarakaraṇe kramāntarāvakāśaḥ /",
    "XXbsa075_u:2830": " na cākṣaṇikasyākrameṇaiva sakalasvakāryaṃ kṛtvā svāsthyam /",
    "XXbsa075_u:2831": " kṣaṇāntare 'pi śaktatvāt punastatkāryakaraṇaprasaṅgāt /",
    "XXbsa075_u:2832": " tasmādakṣaṇikamiti pūrvāparakālayorabhedaḥ /",
    "XXbsa075_u:2833": " kramākramayoga iti pūrvāparakālayorbhedaḥ /",
    "XXbsa075_u:2834": " anayośca parasparaparihārasthitilakṣaṇo virodhaḥ",
    "XXbsa075_u:2835": " tadayamakṣaṇike dharmiṇi kramākramābhāvalakṣaṇo heturnāsiddho vaktavyaḥ /",
    "XXbsa075_u:2836": " kramākramayogitvākṣaṇikatvayorvirodhādeva /",
    "XXbsa075_u:2837": " ( Nibandh 84.)",
    "XXbsa075_u:2838": " nāpi viruddhaḥ, sapakṣe bhāvāt /",
    "XXbsa075_u:2839": " na cānaikāntikaḥ, kramākramābhāvasyārthakriyāsāmarthyābhāvena vyāptatvāt /",
    "XXbsa075_u:2840": " yenaiva hi pratyakṣātmanā pramāṇenāparaprakārābhāvādvidhibhūtābhyāṃ kramākramābhyāṃ vidhibhūtasyārthakriyāsāmarthyasya vyāptiḥ prasādhitā,",
    "XXbsa075_u:2841": " tenaivārthakriyāsāmarthyābhāvena kramākramābhāvasya vyāptiḥ prasādhiteti svīkarttavyam /",
    "XXbsa075_u:2842": " na hi dahanādinā dhūmādervyāptisādhakapramāṇādaparaṃ dhūmādyabhāvena dahanādyabhāvasya vyāptisādhakaṃ kiñcit pramāṇaṃ śaraṇabhūtamasti /",
    "XXbsa075_u:2843": " tasmādvidhyoreva vyāptisādhakaṃ pramāṇamabhāvayorapi vyāptisādhakamiti nyāyasya duratikramatvāt sattvābhāvena kramākramābhāvo vyāpta eveti nānaikāntika ityanavadyo vyāpakānupalambhaḥ /",
    "XXbsa075_u:2844": " tadayamakṣaṇikād vinivartamānaḥ svavyāpyaṃ sattvaṃ nivartyaṃ kṣaṇike viśrāmayatīti sattvahetoḥ kṣaṇabhaṅgasiddhirapyanavadyā /",
    "XXbsa075_u:2845": " ( Nibandh 85.)",
    "XXbsa075_u:2846": " nanu vyāpakānupalambhataḥ sattvasya kathaṃ svasādhyapratibandhasiddhiḥ,",
    "XXbsa075_u:2847": " asyāpyanekadoṣaduṣṭatvāt /",
    "XXbsa075_u:2848": " tathā hi na tāvadayaṃ prasaṅgo hetuḥ,",
    "XXbsa075_u:2849": " sādhyadharmiṇi pramāṇasiddhatvāt, parābhyupagamasiddhatvābhāvāt,",
    "XXbsa075_u:2850": " viparyayaparyavasānābhāvācca /",
    "XXbsa075_u:2851": " atha svatantraḥ, tadāśrayāsiddhaḥ /",
    "XXbsa075_u:2852": " akṣaṇikasyāśrayasyāsaṃbhavāt /",
    "XXbsa075_u:2853": " apratītatvādvā /",
    "XXbsa075_u:2854": " pratītarhi pratyakṣeṇānumānena vikalpamātreṇa vā syāt /",
    "XXbsa075_u:2855": " prathamapakṣadvaye sākṣāt pāramparyeṇa vā svapratītilakṣaṇārthakāritve maulasādhāraṇo hetuḥ vyāpakānulambhaśca svarūpāsiddhaḥ syāt /",
    "XXbsa075_u:2856": " arthakriyākāritve kramākramayoranyatarasyā vaśyaṃbhāvāt /",
    "XXbsa075_u:2857": " antimapakṣe tu na kaściddheturanāśrayaḥ syāt /",
    "XXbsa075_u:2858": " vikalpamātrasiddhasya dharmiṇaḥ sarvatra sulabhatvāt /",
    "XXbsa075_u:2859": " api ca, tat kalpanājñānaṃ pratyakṣapṛṣṭhabhāvi vā syāt, liṅgajanma vā,",
    "XXbsa075_u:2860": " saṃskārajaṃ vā, sandigdhavastukaṃ vā, avastukaṃ vā /",
    "XXbsa075_u:2861": " tatrādyapakṣadvaye 'kṣaṇikasya sattaivāvyāhatā /",
    "XXbsa075_u:2862": " kathaṃ bādhakāvatāraḥ /",
    "XXbsa075_u:2863": " tṛtīye tu na sarvadākṣaṇikasattāniṣedhaḥ, tadarpitasaṃskārābhāve tatsmaraṇāyogāt /",
    "XXbsa075_u:2864": " caturthe tu sandigdhāśrayatvaṃ hetudoṣaḥ /",
    "XXbsa075_u:2865": " pañcame ca tadviṣayasyābhāvo na tāvat pratyakṣataḥ sidhyati, akṣaṇikātmanaḥ sarvadaiva tvanmate 'pratyakṣatvāt /",
    "XXbsa075_u:2866": " na cānumānatastadabhāvastatpratibaddhaliṅgānupalambhādityāśrayāsiddhistāvaduddhatā /",
    "XXbsa075_u:2867": " evaṃ dṛṣṭānto 'pi pratihantavyaḥ /",
    "XXbsa075_u:2868": " svarūpāsiddho 'pyayaṃ hetuḥ, sthirasyāpi kramākramisahakāryapekṣayā kramākramābhyāmarthakriyopapatteḥ",
    "XXbsa075_u:2869": " nāpi kramayaugapadyapakṣoktadoṣaprasaṅgaḥ /",
    "XXbsa075_u:2870": " tathā hi kramisahakāryapekṣayā kramikāryakāritvaṃ tāvadaviruddham /",
    "XXbsa075_u:2871": " tathā ca śaṅkarasya saṃkṣipto 'yamabhiprāyaḥ /",
    "XXbsa075_u:2872": " sahakārisākalyaṃ hi sāmarthyam /",
    "XXbsa075_u:2873": " tadvaikalyaṃ cāsāmarthyam /",
    "XXbsa075_u:2874": " na ca tayorāvirbhāvatirobhāvābhyāṃ tadvataḥ kācit kṣatiḥ, tasya tābhyāmanyatvāt /",
    "XXbsa075_u:2875": " tatkathaṃ sahakāriṇo 'napekṣya kāryakaraṇaprasaṅga iti /",
    "XXbsa075_u:2876": " trilocanasyāpyayaṃ saṃkṣiptārthaḥ /",
    "XXbsa075_u:2877": " kāryameva hi sahakāriṇamapekṣate /",
    "XXbsa075_u:2878": " na kāryotpattihetuḥ /",
    "XXbsa075_u:2879": " yasmāt dvividhaṃ sāmarthyaṃ nijamāgantukaṃ ca sahakāryantaram, tato 'kṣaṇikasyāpi kramavatsahakārinānātvādapi kramavatkāryanānātvopapatteraśakyaṃ bhāvānāṃ",
    "XXbsa075_u:2880": " pratikṣaṇamanyānyatvamupapādayitumiti /",
    "XXbsa075_u:2881": " nyāyabhūṣaṇo 'pi lapati /",
    "XXbsa075_u:2882": " prathamakāryotpādanakāle hi uttarakāryotpādanasvabhāvaḥ /",
    "XXbsa075_u:2883": " ataḥ prathamakāla evāśeṣāṇi kāryāṇi kuryāditi cet /",
    "XXbsa075_u:2884": " tadidaṃ mātā me bandhyetyādivat svavacanavirodhādayuktam /",
    "XXbsa075_u:2885": " yo hi uttarakāryajananasvabhāvaḥ sa ( Nibandh 86.) kathamādau tat kāryaṃ",
    "XXbsa075_u:2886": " kuryāt /",
    "XXbsa075_u:2887": " (atha kuryāt) na tarhi tatkāryakaraṇasvabhāva /",
    "XXbsa075_u:2888": " nahi nīlotpādanasvabhāvaḥ pītādikamapi karotīti /",
    "XXbsa075_u:2889": " vācaspatirapi paṭhati /",
    "XXbsa075_u:2890": " nanvayamakṣaṇikaḥ svarūpeṇa kāryaṃ janayati /",
    "XXbsa075_u:2891": " taccāsya svarūpaṃ tṛtīyādiṣviva kṣaṇeṣu dvitīye 'pi kṣaṇe saditi tadāpi",
    "XXbsa075_u:2892": " janayet /",
    "XXbsa075_u:2893": " akurvan vā tṛtīyādiṣvapi na kurvīta, tasya tādavasthyāt /",
    "XXbsa075_u:2894": " atādavasthye vā tadevāsya kṣaṇikatvam //",
    "XXbsa075_u:2895": " atrocyate /",
    "XXbsa075_u:2896": " satyaṃ svarūpeṇa kāryaṃ janayati na tu tenaiva /",
    "XXbsa075_u:2897": " sahakārisahitādeva tataḥ kāryotpattidarśanāt /",
    "XXbsa075_u:2898": " tasmād vyāptivatkāryakāraṇabhāvo 'pyekatrānyayogavyavacchedena /",
    "XXbsa075_u:2899": " anyatrāyogavyavacchedenāvavoddhavyaḥ /",
    "XXbsa075_u:2900": " tathaiva laukikaparīkṣakāṇāṃ saṃpratipatteriti na kramikāryakāritvapakṣoktadoṣāvasaraḥ //",
    "XXbsa075_u:2901": " nāpyakṣaṇike yaugapadyapakṣoktadoṣāvakāśaḥ /",
    "XXbsa075_u:2902": " ye hi kāryamutpāditavanto dravyaviśeṣāsteṣāṃ vyāpārasya niyatakāryotpādanasamarthasya niṣpādite kārye 'nuvartamāneṣvapi teṣu dravyeṣu nivṛttārthādūnā sāmagrī jāyate /",
    "XXbsa075_u:2903": " tatkathaṃ niṣpāditaṃ niṣpādayiṣyati /",
    "XXbsa075_u:2904": " na hi daṇḍādayaḥ svabhāvenaiva kartāro yenāmī niṣpatterārabhya kāryaṃ vidadhyuḥ /",
    "XXbsa075_u:2905": " kiṃ tarhi vyāpārāveśinaḥ /",
    "XXbsa075_u:2906": " na ceyatā svarūpeṇa na kartāraḥ,",
    "XXbsa075_u:2907": " svarūpakārakatvanirvāhaparatayā vyāpārasamāveśāditi //",
    "XXbsa075_u:2908": " kiṃ ca kramākramābhāvaśca bhaviṣyati na ca sattvābhāva iti sandigdhavyatireko 'pyayaṃ vyāpakānupalambhaḥ",
    "XXbsa075_u:2909": " na hi kramākramābhyāmanyasya prakārasyābhāvaḥ siddhaḥ, viśeṣaniṣedhasya śeṣābhyanujñāviṣayatvāt",
    "XXbsa075_u:2910": " kiṃ ca prakārāntarasya dṛśyatve nātyantaniṣedhaḥ /",
    "XXbsa075_u:2911": " adṛśyatve tu nāsattāniścayo viprakarṣiṇāmiti na kramākramābhyāmarthakriyāsāmarthyasya vyāptisiddhiḥ",
    "XXbsa075_u:2912": " ataḥ sandigdhavyatireko 'pi vyāpakānupalambhaḥ /",
    "XXbsa075_u:2913": " kiṃ ca dṛśyādṛśyasahakāripratyayasākalyavataḥ kramayaugapadyasyātyantaparokṣatvāt tena vyāptaṃ sattvamapi parokṣameveti na tāvatpratibandhaḥ pratyakṣataḥ sidhyati /",
    "XXbsa075_u:2914": " nāpyanumānataḥ,",
    "XXbsa075_u:2915": " tatpratibaddhaliṅgābhāvāditi /",
    "XXbsa075_u:2916": " api ca kramākramābhyāmarthakriyākāritvaṃ vyāptamityatisubhāṣitam /",
    "XXbsa075_u:2917": " yadi krameṇa vyāptaṃ kathamakrameṇa /",
    "XXbsa075_u:2918": " athākrameṇa na tarhi krameṇa /",
    "XXbsa075_u:2919": " kramākramābhyāṃ vyāptamiti tu bruvatā vyāpterevābhāvaḥ pradarśito bhavati",
    "XXbsa075_u:2920": " / na hi bhavati dhūmo vahnibhāvābhāvābhyāṃ vyāpta iti /",
    "XXbsa075_u:2921": " ato vyāpteranaikāntikatvam /",
    "XXbsa075_u:2922": " api ca kimidaṃ bādhakamakṣaṇikānāmasattāṃ sādhayati, utasvidakṣaṇikāt sattvasya vyatirekam, atha sattvakṣaṇikatvayoḥ pratibandham /",
    "XXbsa075_u:2923": " na pūrvo vikalpaḥ, ( Nibandh 87.) uktakrameṇa hetorāśrayāsiddhatvāt /",
    "XXbsa075_u:2924": " na ca dvitīyaḥ /",
    "XXbsa075_u:2925": " yato vyāpakanivṛttisahitā vyāpyanivṛttirvyatirekaśabdasyārthaḥ",
    "XXbsa075_u:2926": " / sā ca yadi pratyakṣeṇa pratīyate tadā taddhetuḥ syāditi sattvamanaikāntikam /",
    "XXbsa075_u:2927": " vyāpakānupalambhaḥ svarūpāsiddhaḥ /",
    "XXbsa075_u:2928": " atha sā vikalpyate tadā pūrvoktakrameṇa pañcadhā vikalpya vikalpo dūṣaṇīyaḥ /",
    "XXbsa075_u:2929": " ata eva na tṛtīyo 'pi vikalpaḥ, vyatirekāsiddhau sambandhāsiddheḥ /",
    "XXbsa075_u:2930": " kiṃ ca na bhūtalavadatrākṣaṇiko dharmī dṛśyate /",
    "XXbsa075_u:2931": " na ca svabhāvānupalambhe vyāpakānupalambhaḥ kasyacit dṛśyasya pratipattimantareṇāntarbhāvayituṃ śakyata iti /",
    "XXbsa075_u:2932": " kiṃ cāsyābhāvadharmatve āśrayāsiddhatvamitaretarāśrayatvaṃ ca /",
    "XXbsa075_u:2933": " bhāvadharmatve viruddhatvaṃ ca /",
    "XXbsa075_u:2934": " ubhayadharmatve cānaikāntikatvamiti na trayīṃ doṣajātimatipatati /",
    "XXbsa075_u:2935": " yat punaruktamakṣaṇikatve kramayaugapadyābhyāmarthakriyāvirodhāditi /",
    "XXbsa075_u:2936": " tatra virodhasiddhimanusaratā virodhyapi pratipattavyaḥ /",
    "XXbsa075_u:2937": " tatpratītināntarīyakatvād virodhasiddheḥ /",
    "XXbsa075_u:2938": " yathā tuhinadahanayoḥ sāpekṣadhrūvabhāvayośca /",
    "XXbsa075_u:2939": " pratiyogī cākṣaṇikaḥ pratīyamānaḥ pratītikāritvāt sanneva syāt, ajanakasyāprameyatvāt /",
    "XXbsa075_u:2940": " saṃvṛtisiddhenākṣaṇikatvena virodhasiddhiriti cet /",
    "XXbsa075_u:2941": " saṃvṛtisiddhamapi vāstavaṃ kālpanikaṃ vā syāt /",
    "XXbsa075_u:2942": " yadi vāstavaṃ kathaṃ tasyāsattvam /",
    "XXbsa075_u:2943": " kathaṃ cārthakriyākāritvavirodhaḥ /",
    "XXbsa075_u:2944": " arthakriyāṃ kurvaddhi vāstavamucyate /",
    "XXbsa075_u:2945": " atha kālpanikam /",
    "XXbsa075_u:2946": " tatra kiṃ virodho vāstavaḥ, kālpaniko vā /",
    "XXbsa075_u:2947": " na tāvad vāstavaḥ, kalpitavirodhivirodhatvāt, bandhyāputravirodhavat /",
    "XXbsa075_u:2948": " atha virodho 'pi kālpanikaḥ na tarhi sattvasya vyatirekaḥ pāramārthika iti kṣaṇabhaṅgo dattajalāñjaliriti /",
    "XXbsa075_u:2949": " ayameva codyaprabandho 'smadgurubhiḥ saṃgṛhītaḥ nityaṃ nāsti na vā pratītiviṣayastenāśrayāsiddhatā",
    "XXbsa075_u:2950": " hetoḥ svānubhavasya ca kṣatirataḥ kṣiptaḥ sapakṣo 'pi ca /",
    "XXbsa075_u:2951": " śūnyaśca dvitayena sidhyati na cāsattāpi sattā yathā no nityena virodhasiddhirasatā śakyā kramāderapi // iti //",
    "XXbsa075_u:2952": " atrocyate /",
    "XXbsa075_u:2953": " iha vastunyapi dharmidharmavyavahāro dṛṣṭo yathā gavi gotvam,",
    "XXbsa075_u:2954": " paṭe śuklatvam, turage gamanamityādi /",
    "XXbsa075_u:2955": " avastunyapi dharmidharmavyavahāro dṛṣṭo yathā śaśaviṣāṇe tīkṣṇatvābhāvo bandhyāputre vaktṛtvābhāvo gaganāravinde gandhābhāva ( Nibandh 88.) ityādi /",
    "XXbsa075_u:2956": " tatrāvastuni dharmitvaṃ nāstīti kiṃ vastudharmeṇa dharmitvaṃ nāsti,",
    "XXbsa075_u:2957": " āhosvidavastudharmeṇāpi /",
    "XXbsa075_u:2958": " prathamapakṣe siddhasādhanam /",
    "XXbsa075_u:2959": " dvitīyapakṣe tu svavacanavirodhaḥ /",
    "XXbsa075_u:2960": " yadāhurguravaḥ dharmasya kasyacidavastuni mānasiddhā bādhāvidhivyavahṛtiḥ kimihāsti no vā kvāpyasti cet kathamiyanti na dūṣaṇāni nāstyeva cet svavacanapratirodhasiddhiḥ //",
    "XXbsa075_u:2961": " avastuno dharmitvasvīkārapūrvakatvasya vyāpakasyābhāvādā śrayāsiddhidūṣaṇasyānupanyāsaprasaṅga ityarthaḥ /",
    "XXbsa075_u:2962": " yenaiva hi vacanenāvastuno dharmitvaṃ pratiṣidhyate, tenaivāvastuno dharmitvābhāvena dharmeṇa dharmitvamabhyupagatam /",
    "XXbsa075_u:2963": " parantu pratiṣidhyata iti vyaktamidamīśvaraceṣṭitam /",
    "XXbsa075_u:2964": " tathā hyavastuno dharmitvaṃ nāstīti vacanena dharmitvābhāvaḥ kimavastuni vidhīyate, anyatra vā, na vā kvacidapīti",
    "XXbsa075_u:2965": " trayaḥ pakṣāḥ /",
    "XXbsa075_u:2966": " prathamapakṣe 'vastuno na dharmitvaniṣedhaḥ, dharmitvābhāvasya dharmasya tatraiva vidhānāt",
    "XXbsa075_u:2967": " dvitīye 'vastuni kimāyātam anyatra dharmitvābhāvavidhānāt /",
    "XXbsa075_u:2968": " tṛtīyastu pakṣo vyartha eva nirāśrayatvāditi kathamavastuno dharmitvaniṣedhaḥ /",
    "XXbsa075_u:2969": " tasmādyathā pramāṇopanyāsaḥ prameyasvīkārapūrvakatvena vyāptaḥ, vācakaśabdopanyāso vā vācyasvīkārapūrvakatvena vyāptastathāvastuno dharmitvaṃ nāstīti vacanopanyāso 'vastuno dharmitvasvīkārapūrvakatvena vyāptaḥ /",
    "XXbsa075_u:2970": " anyathā tadvacanopanyāsasya vyarthatvāt /",
    "XXbsa075_u:2971": " tad yadi vacanopanyāso vyāpyadharmastadāvastuno dharmitvasvīkāro 'pi vyāpakadharmo durvāraḥ",
    "XXbsa075_u:2972": " atha na vyāpakadharmaḥ tadā vyāpyasyāpi vacanopanyāsasyāsaṃbhava iti mūkataivātra balādāyāteti kathaṃ na svavacanapratirodhasiddhiḥ /",
    "XXbsa075_u:2973": " yadāhācāryaḥ - na hyabruvan paraṃ bodhayitumīśaḥ /",
    "XXbsa075_u:2974": " bruvan vā doṣamimaṃ parihartumiti mahati saṃkaṭe praveśaḥ /",
    "XXbsa075_u:2975": " avastuprastāve sahṛdayānāṃ mūkataiva yujyata iti cet /",
    "XXbsa075_u:2976": " aho mahadvaidagdhyam /",
    "XXbsa075_u:2977": " avastuprastāve svayameva yathāśakti valgitvā bhagno mūkataiva nyāyaprāpteti paribhāṣayā niḥsartumicchati",
    "XXbsa075_u:2978": " na cāvastuprastāvo rājadaṇḍena vinā caraṇamardanādināniṣṭimātreṇa vā pratiṣeddhaṃ śakyate",
    "XXbsa075_u:2979": " tataśvātrāpi kramākramabhāvasya sādhanatve sattvābhāvasya ca sādhyatve sandigdhavastubhāvasyāvastvātmano vā kṣaṇikasya dharmitvaṃ kena pratiṣidhyate /",
    "XXbsa075_u:2980": " ( Nibandh 89.)",
    "XXbsa075_u:2981": " trividho hi dharmo dṛṣṭaḥ /",
    "XXbsa075_u:2982": " kaścit vastuniyato nīlādiḥ /",
    "XXbsa075_u:2983": " kaścidavastuniyato yathā sarvopākhyāvirahaḥ /",
    "XXbsa075_u:2984": " kaścidubhayasādhāraṇo yathānupalabdhimātram /",
    "XXbsa075_u:2985": " tatra vastudharmeṇāvastuno dharmitvaniṣedha iti yuktam /",
    "XXbsa075_u:2986": " na tvavastudharmeṇa, vastvavastudharmeṇa vā,",
    "XXbsa075_u:2987": " svavacanasyānupanyāsaprasaṅgādityakṣaṇikasyābhāve sandehe 'pi vā vastudharmeṇa dharmitvamavyāhatamiti nāyamāśrayāsiddho vyāpakānupalambhaḥ /",
    "XXbsa075_u:2988": " akṣaṇikāpratītā vāśrayāsiddho heturiti yuktamuktam, tadapratītau tadvyavahārāyogāt /",
    "XXbsa075_u:2989": " kevalamasau vyavahārāṅgabhūtā pratītirvastvavastunorekarūpā na bhavati /",
    "XXbsa075_u:2990": " sākṣātpāramparyeṇa vastusāmarthyabhāvino hi vastupratītiḥ /",
    "XXbsa075_u:2991": " yathā pratyakṣamanumānaṃ pratyakṣapṛṣṭhabhāvī ca vikalpaḥ /",
    "XXbsa075_u:2992": " avastunastu sāmarthyābhāvādvikalpamātrameva pratītiḥ /",
    "XXbsa075_u:2993": " vastuno hi vastubalabhāvinī pratītiryathā sākṣātpratyakṣam, paramparayā tatpṛṣṭhabhāvī vikalpo",
    "XXbsa075_u:2994": " 'numānaṃ ca /",
    "XXbsa075_u:2995": " avastunastu na vastubalabhāvinī pratītistatkārakatvenāvastutvahāniprasaṅgāt /",
    "XXbsa075_u:2996": " tasmādvikalpamātramevāvastunaḥ pratītiḥ /",
    "XXbsa075_u:2997": " na hyabhāvaḥ kaścidvigrahavān yaḥ sākṣātkartavyo 'pi tu vyavahartavyaḥ /",
    "XXbsa075_u:2998": " sa ca vyavahāro vikalpādapi sidhyatyeva /",
    "XXbsa075_u:2999": " anyathā sarvajanaprasiddho 'vastuvyavahāro na syāt /",
    "XXbsa075_u:3000": " iṣyate ca taddharmitvapratiṣedhānubandhādityakāmakenāpi vikalpamātrasiddho",
    "XXbsa075_u:3001": " 'kṣaṇika svīkartavya iti nāyamapratītatvādapyāśrayāsiddho heturvaktavyaḥ /",
    "XXbsa075_u:3002": " tataścākṣaṇikasya vikalpamātrasiddhatve yaduktam, na kaściddheturanāśrayaḥ vikalpamātrasiddhasya dharmiṇaḥ sarvatra sulabhatvāditi tadasaṅgatam /",
    "XXbsa075_u:3003": " vikalpamātrasiddhasya dharmiṇaḥ sarvatra saṃbhave 'pi vastudharmeṇa dharmitvāyogāt /",
    "XXbsa075_u:3004": " vastudharmahetutvāpekṣayā āśrayāsiddhasyāpi hetoḥ saṃbhavāt /",
    "XXbsa075_u:3005": " yathātmano vibhutvasādhanārthamupanyastaṃ sarvatropalabhyamānaguṇatvāditi sādhanam /",
    "XXbsa075_u:3006": " vikalpaścāyaṃ hetūpanyāsāt pūrvaṃ sandigdhavastukaḥ /",
    "XXbsa075_u:3007": " samarthite tu hetāvavastuka iti brūmaḥ /",
    "XXbsa075_u:3008": " na cātra sandigdhāśrayatvaṃ nāma hetudoṣaḥ /",
    "XXbsa075_u:3009": " āstāṃ tāvat /",
    "XXbsa075_u:3010": " sandigdhasyāvastuno 'pi vikalpamātrasiddhasyāvastudharmāpekṣayā dharmitvaprasādhanāt /",
    "XXbsa075_u:3011": " vastudharmahetvapekṣayaiva sandigdhāśrayasya hetvābhāsasya vyavasthāpanāt /",
    "XXbsa075_u:3012": " yatheha nikuñje mayūraḥ kekāyitāditi /",
    "XXbsa075_u:3013": " avastukavikalpaviṣayasyāsattvaṃ tu vyāpakānupalambhādeva prasādhitam /",
    "XXbsa075_u:3014": " evaṃ dṛṣṭāntasyāpi vyomotpalāderdharmitva vikalpamātreṇa pratītiścāvagantavyā /",
    "XXbsa075_u:3015": " tadeva mavastudharmāpekṣayāvastuno dharmitvasya vikalpamātreṇa pratīteścāpahnotumaśakyatvānnāyamāśrayāsiddho hetuḥ /",
    "XXbsa075_u:3016": " na ca dṛṣṭāntakṣatiḥ /",
    "XXbsa075_u:3017": " na caiṣa svarūpāsiddhaḥ, akṣaṇike dharmiṇi kramākramayorvyāpakayorayogāt /",
    "XXbsa075_u:3018": " tathā hi yadi tasya prathame kṣaṇe dvitīyādikṣaṇabhāvikāryakaraṇasāmarthyamasti tadā ( Nibandh",
    "XXbsa075_u:3019": " prathamakṣaṇabhāvikāryavat dvitīyādikṣaṇabhāvyapi kāryaṃ kuryāt,",
    "XXbsa075_u:3020": " samarthasya kṣepāyogāt /",
    "XXbsa075_u:3021": " atha tadā sahakārisākalyalakṣaṇasāmarththaṃ",
    "XXbsa075_u:3022": " nāsti, tadvaikalyalakṣaṇasyāsāmarthyasya saṃbhavāt /",
    "XXbsa075_u:3023": " na hi bhāvaḥ svarūpeṇa karotīti svarūpeṇaiva karoti, sahakārisahitādeva tataḥ kāryotpattidarśanāditi cet /",
    "XXbsa075_u:3024": " yadā tāvadamī militāḥ santaḥ kāryaṃ kurvate tadaikārthakaraṇalakṣaṇaṃ sahakāritvameṣāmastu, ko niṣeddhāḥ /",
    "XXbsa075_u:3025": " militaireva tu tatkāryaṃ karttavyamiti kuto labhyate /",
    "XXbsa075_u:3026": " pūrvāparakālayorekasvabhāvatvād bhāvasya sarvadā jananājananayoranyataraniyamaprasaṅgasya durvāratvāt /",
    "XXbsa075_u:3027": " tasmāt sāmagrī janikā, naikaṃ janakamiti sthiravādināṃ",
    "XXbsa075_u:3028": " manorājyasyāpyaviṣayaḥ /",
    "XXbsa075_u:3029": " kiṃ kurmo dṛśyate tāvadevamiti cet /",
    "XXbsa075_u:3030": " dṛśyatām, kiṃ tu pūrvasthitādeva",
    "XXbsa075_u:3031": " paścāt sāmagrīmadhyapraviṣṭād bhāvāt kāryotpattiranyasmādeva viśiṣṭasāmagrīsamutpannāt kṣaṇāditi vivādapadametat /",
    "XXbsa075_u:3032": " tatra prāgapi saṃbhave sarvadaiva kāryotpattirna vā kadācidapīti virodhamasamādhāya tata eva kāryotpattiriti sādhyānuvādamātrapravṛttaḥ kṛpāmarhati /",
    "XXbsa075_u:3033": " na ca pratyabhijñānādevaikatvasiddhiḥ, tatpauruṣasya lūnapunarjātakeśakuśakadalīstambādau nirdalanāt /",
    "XXbsa075_u:3034": " vistareṇa ca pratyabhijñādūṣaṇamasmābhiḥ sthirasiddhidūṣaṇe pratipāditamiti tata evāvadhāryam",
    "XXbsa075_u:3035": " nanu kāryameva sahakāriṇamapekṣate /",
    "XXbsa075_u:3036": " na tu kāryotpattihetuḥ /",
    "XXbsa075_u:3037": " yasmād dvividhaṃ sāmarthyaṃ nijamāgantukaṃ ca sahakāryantarama, tato",
    "XXbsa075_u:3038": " 'kṣaṇikasyāpi kramavatsahakārinānātvādapi kramavatkāryanānātvamiti cet /",
    "XXbsa075_u:3039": " bhavatu tāvat nijāgantukabhedena dvividhaṃ sāmarthyam /",
    "XXbsa075_u:3040": " tathāpi tat prātisvikaṃ vastusvalakṣaṇaṃ sadyaḥ kriyādharmakamavaśyābhyupagantavyam /",
    "XXbsa075_u:3041": " tadyadi prāgapi, prāgapi kāryaprasaṅgaḥ /",
    "XXbsa075_u:3042": " atha paścādeva, na tadā sthiro",
    "XXbsa075_u:3043": " bhāvaḥ /",
    "XXbsa075_u:3044": " na ca kāryaṃ sahakāriṇo 'pekṣata iti yuktam, tasyāsattvāt /",
    "XXbsa075_u:3045": " hetuśca sannapi yadi svakāryaṃ na karoti, tadā tatkāryameva tanna syāt,",
    "XXbsa075_u:3046": " svātantryāt /",
    "XXbsa075_u:3047": " yaccoktam - yo hi uttarakāryajananasvabhāvaḥ sa kathamādau kāryaṃ kuryāt,",
    "XXbsa075_u:3048": " (atha kuryāt) na tarhi tatkāryakaraṇasvabhāvaḥ, na hi nīlotpādanasvabhāvaḥ",
    "XXbsa075_u:3049": " pītādikamapi karotīti tadasaṅgatam /",
    "XXbsa075_u:3050": " sthirasvabhāvatve bhāvasyottarakālamevedaṃ na pūrvakālamiti kuta etat /",
    "XXbsa075_u:3051": " tadabhāvācca kāraṇamapyuttarakāryasvabhāvamityapi kutaḥ /",
    "XXbsa075_u:3052": " kiṃ kurmaḥ, uttarakālameva tasya janmeti cet /",
    "XXbsa075_u:3053": " sthiratve tadanupapadyamānamasthiratāmādiśatu /",
    "XXbsa075_u:3054": " sthiratve 'pyeṣa eva svabhāvastasya yaduttarakṣaṇa eva kāryaṃ karotīti ( Nibandh 91.) cet /",
    "XXbsa075_u:3055": " na /",
    "XXbsa075_u:3056": " pramāṇabādhite svabhāvābhyupagamāyogāditi na tāvadakṣaṇikasya kramikāryakāritvamasti /",
    "XXbsa075_u:3057": " nāpyakramikāryakāritvasaṃbhavaḥ, dvitīye 'pi",
    "XXbsa075_u:3058": " kṣaṇe kārakasvarūpasadbhāve punarapi kāryakaraṇaprasaṅgāt /",
    "XXbsa075_u:3059": " kāryeniṣpanne tadviṣayavyāpārābhāvādūnā sāmagrī na niṣpāditaṃ niṣpādayediti cet /",
    "XXbsa075_u:3060": " na /",
    "XXbsa075_u:3061": " sāmagrīsaṃbhavāsaṃbhavayorapi sadyaḥ kriyākārakasvarūpasaṃbhave janakatvamavāryamiti prāgeva pratipādanāt /",
    "XXbsa075_u:3062": " kāryasya hi niṣpāditatvāt punaḥ kartumaśakyatvameva kāraṇamasamarthamāvedayati /",
    "XXbsa075_u:3063": " tadayamakṣaṇike kramākramikāryakāritvābhāvo na siddhaḥ /",
    "XXbsa075_u:3064": " na ca kramākramābhyāmaparaprakārasaṃbhavo yena tābhyāmavyāptau sandigdhavyatireko hetuḥ syāt",
    "XXbsa075_u:3065": " prakārāntaraśaṅkāyāṃ tasyāpi dṛśyatvādṝśyatva prakāradvayadūṣaṇe 'pi svapakṣe",
    "XXbsa075_u:3066": " 'pyanāśvāsaprasaṅgāt /",
    "XXbsa075_u:3067": " tasmādanyonyavyavacchedasthitayornāparaḥ prakāraḥ saṃbhavati /",
    "XXbsa075_u:3068": " svarūpāpraviṣṭasya vastuno 'vastuno vātatsvabhāvatvāt /",
    "XXbsa075_u:3069": " prakārāntarasyāpi kramasvarūpāpraviṣṭatvāt /",
    "XXbsa075_u:3070": " tathātīndriyasya sahakāriṇo 'dṛśyatve 'pyayogavyavacchedena dṛśyasahakārisahitasya dṛśyasyaiva sattvasya dṛśyakramākramābhyāṃ vyāptiḥ pratyakṣādeva sidhyati /",
    "XXbsa075_u:3071": " evaṃ kramākramābhyāmarthakriyākāritvaṃ vyāptamiti kramākramayoranyonyavyavacchedena sthitatvādetatprakāradvayaparihāreṇārthakriyākāritvamanyatra na gatamityarthaḥ /",
    "XXbsa075_u:3072": " ata evaitayorvinivṛttau nivartate //",
    "XXbsa075_u:3073": " trilocanasyāpi vikalpatraye prathamadūṣaṇamāśrayāsiddhidoṣaparihārato nirastam /",
    "XXbsa075_u:3074": " dvitīyaṃ cāsaṅgatam, vikalpajñānena vyatirekasya pratītatvāt /",
    "XXbsa075_u:3075": " na hyabhāvaḥ kaścidvigrahavān yaḥ sākṣātkartavyaḥ, api tu vikalpādeva",
    "XXbsa075_u:3076": " vyavahartavyaḥ /",
    "XXbsa075_u:3077": " na hyabhāvasya vikalpādanyā pratipattirapratipattirvā sarvathā /",
    "XXbsa075_u:3078": " ubhayathāpi tadvyavahārahāniprasaṅgāt /",
    "XXbsa075_u:3079": " evaṃ vaidharmyadṛṣṭāntasya hetuvyatirekasya ca vikalpādeva pratipattiḥ /",
    "XXbsa075_u:3080": " tṛtīyamapi dūṣaṇamasaṅgatam /",
    "XXbsa075_u:3081": " vyāpakānupalambhena nirdoṣeṇa sattvasya kṣaṇikatvena vyāpteravyāhatatvāt /",
    "XXbsa075_u:3082": " tadayaṃ vyāpakānupalambho 'kṣaṇikasyāsattvam sattvasya tato vyatirekaṃ kṣaṇikatvena vyāptiṃ",
    "XXbsa075_u:3083": " sādhayatyekavyāpārātmakatvāditi sthitam //",
    "XXbsa075_u:3084": " nanu vyāpakānupalabdhiriti yadyanupalabdhimātraṃ tadā na tasya sādhyabuddhijanakatvamavastutvāt",
    "XXbsa075_u:3085": " na cānyopalabdhirvyāpakānupalabdhirabhidhātuṃ śakyā bhūtalādivadanyasya kasyacidanupalabdheriti cet /",
    "XXbsa075_u:3086": " tadasaṅgatam /",
    "XXbsa075_u:3087": " dharmyupalabdherevānyatrānupalabdhitayā vyavasthāpanāt /",
    "XXbsa075_u:3088": " yathā hi neha śiṃśapā vṛkṣābhāvādityatra vṛkṣāpekṣayākevalapradeśasya dharmiṇa upalabdhirvṛkṣānupalabdhiḥ",
    "XXbsa075_u:3089": " śiṃśapāpekṣayā ca kevalapradeśasya dharmiṇa upalabdhireva rśiśapāyā abhāvopalabdhiriti svabhāvahetuparyavasāyivyāpāro ( Nibandh 92.) vyāpakānupalambhaḥ /",
    "XXbsa075_u:3090": " tathā nityasya dharmiṇo vikalpabuddhyavasitasya kramikāritvākramikāritvāpekṣayā kevalagrahaṇādeva kramikāritvākramikāritvānupalambhaḥ /",
    "XXbsa075_u:3091": " artha kriyāpekṣayā ca kevalapratītirevārthakriyāyogapratītiriti vyāpakānupalambhāntarādasya na kaścidviśeṣaḥ //",
    "XXbsa075_u:3092": " adhyavasāyāpekṣayā va bāhye 'kṣaṇike vastuni vyāpakābhāvād vyāpyābhāvasiddhivyavahāraḥ",
    "XXbsa075_u:3093": " adhyavasāyaśca samanantarapratyayabalāyātākāraviśeṣayogādagṛhīte 'pi",
    "XXbsa075_u:3094": " pravartanaśaktirboddhavyaḥ /",
    "XXbsa075_u:3095": " īdṛśaścādhyavasāyo 'smaccitrādvaitasiddhau",
    "XXbsa075_u:3096": " nirvāhitaḥ /",
    "XXbsa075_u:3097": " sa cāvisaṃvādī vyavahāraḥ parihartumaśakyaḥ /",
    "XXbsa075_u:3098": " yad vyāpakaśūnyaṃ tadvayāpyaśūnyamiti /",
    "XXbsa075_u:3099": " etasyaivārthasyānenāpi krameṇa pratipādanāt /",
    "XXbsa075_u:3100": " ayaṃ ca nyāyo yathā vastubhūte dharmiṇi tathāvastubhūte",
    "XXbsa075_u:3101": " 'pīti ko viśeṣaḥ /",
    "XXbsa075_u:3102": " tathā hyekajñānasaṃsargyatra vikalpya eva /",
    "XXbsa075_u:3103": " yathā ca hariṇaśirasi tenaikajñānasaṃsargi śṛṅgamupalabdhaṃ śaśaśirasyapi tena sahaikajñānasaṃsargitvasaṃbhāvanayaiva śṛṅgaṃ niṣidhyate, tathā nīlādāvapariniṣṭhitanityānityabhāve kramākramau svadharmiṇā sārdhamekajñānasaṃsargiṇau dṛṣṭau, yadi nitye bhavataḥ, nityagrāhijñāne svadharmiṇā nityena sahaiva gṛhyeyātāmiti saṃbhāvanayā",
    "XXbsa075_u:3104": " ekajñānasaṃsargadvārakameva pratiṣidhyate /",
    "XXbsa075_u:3105": " kathaṃ punaretasminnityajñāne kramākramayorasphuraṇamiti yāvatā kramākramakroḍīkṛtameva nityaṃ vikalpayāma iti cet /",
    "XXbsa075_u:3106": " ata eva bādhakāvatāro viparītāropa mantareṇa tasya vaiyarthyāt /",
    "XXbsa075_u:3107": " kālāntare 'pyekarūpatayā nityatvam /",
    "XXbsa075_u:3108": " kramākramau ca kṣaṇadvaye bhinnarūpatayā /",
    "XXbsa075_u:3109": " tato nityatvasya kramākramikāryaśakteśca parasparaparihārasthiti lakṣaṇatayā durvāro virodha iti kathaṃ nitye kramākramayorantarbhāvaḥ anantarbhāvācca śuddhanityavikalpena dūrīkṛtakramākramasamāropeṇa kathamullekhaḥ /",
    "XXbsa075_u:3110": " tataśca pratiyogini nitye",
    "XXbsa075_u:3111": " 'pi vikalpyamāne ekajñāna saṃsargilakṣaṇaprāpte nityopalabdhireva nityaviruddhasyānupalabhyamānasya kramākramasyānupalabdhiḥ /",
    "XXbsa075_u:3112": " tata eva cārthakriyāśakteranupalabdhiḥ /",
    "XXbsa075_u:3113": " tasmād vyāpakavivekidharmyupalabdhitayā na vyāpakānupalambhāntarādasya viśeṣaḥ //",
    "XXbsa075_u:3114": " na tvetadavastu dharmitvopayogivastva dhiṣṭhānatvāt pramāṇavyavasthāyā iti cet /",
    "XXbsa075_u:3115": " kimidaṃ vastvadhiṣṭhānatvaṃ nāma /",
    "XXbsa075_u:3116": " kiṃ paramparayāpi vastunaḥ",
    "XXbsa075_u:3117": " sakāśādāgatatvam, atha vastuni kenacidākāreṇa vyavahārakāraṇatvam,",
    "XXbsa075_u:3118": " vastubhūtadharmipratibaddhatvaṃ vā /",
    "XXbsa075_u:3119": " ( Nibandh 93.)",
    "XXbsa075_u:3120": " yadyādyaḥ pakṣastadā kramākramasyārthakriyāyāśca vyāptigrahaṇagocaravastupratibaddhatvamasyāpi na kṣīṇam /",
    "XXbsa075_u:3121": " na dvitīye 'pi",
    "XXbsa075_u:3122": " pakṣe doṣaḥ saṃbhavati, kṣaṇabhaṅgivastusādhanopāyatvādasya /",
    "XXbsa075_u:3123": " na cāntimo 'pi vikalpaḥ kalpyate, tasyaiva nityavikalpasya vastuno dharmibhūtasya kramākramavadbāhyanityopādānaśūnyatvenārthakriyāvad bāhyanityopādānaśūnyatve prasādhanāt /",
    "XXbsa075_u:3124": " paryudāsavṛttyā buddhisvabhāvabhūtākṣaṇikākāre vastubhūte dharmiṇi pratibaddhatvasaṃbhavāt ayameva nyāyo na vaktā bandhyāsutaścaitanyābhāvādityādau yojyaḥ /",
    "XXbsa075_u:3125": " etena yathā vṛkṣābhāvādirantarbhāvayituṃ śakyate na tathāyamiti trilocano 'pi",
    "XXbsa075_u:3126": " nirastaḥ //",
    "XXbsa075_u:3127": " na ca kramādyabhāvastrayīṃ doṣajātiṃ nātikrāmati, abhāvadharmatve 'pi",
    "XXbsa075_u:3128": " āśrayāsiddhidoṣaparihārāt /",
    "XXbsa075_u:3129": " yattvanena pramāṇāntarānnityānāmasattvasiddhau kramādivirahasyābhāvadharmatā sidhyatītyuktam, tadvālasyāpi durabhidhānam /",
    "XXbsa075_u:3130": " nityo hi dharmī /",
    "XXbsa075_u:3131": " asattvaṃ sādhyam /",
    "XXbsa075_u:3132": " kramikāryakāritvākramikāryakāritvaviraho hetuḥ /",
    "XXbsa075_u:3133": " asya cābhāvadharmatvaṃ nāma asattvalakṣaṇasvasādhyāvinābhāvitvamucyate /",
    "XXbsa075_u:3134": " tacca kramākrameṇa sattvasya vyāptisiddhau sattvasya vyāpyasyābhāvena kramākramasya vyāpakasya viraho vyāptaḥ sidhyatītyabhāvadharmatvaṃ prāgeva vidhyorvyāptisādhanāt pratyakṣādanumānādekasmādvā pramāṇāntarāt siddhamiti netaretarāśrayadoṣaḥ /",
    "XXbsa075_u:3135": " na ca sattāyāmivāsattāyāmapi tulyaḥ prasaṅgo bhinnanyāyatvāt /",
    "XXbsa075_u:3136": " vastubhūtaṃ hi tatra sādhyaṃ sādhanaṃ ca /",
    "XXbsa075_u:3137": " tayordharmyapi vastveva yujyate /",
    "XXbsa075_u:3138": " vastunastu pratyakṣānumānābhyāmeva siddhiḥ /",
    "XXbsa075_u:3139": " tayorabhāve niyamenāśrayāsiddhiriti yuktam /",
    "XXbsa075_u:3140": " asattāsādhane tvavastudharmo heturavastu vikalpamātrasiddhe dharmiṇi nāśrayāsiddhidoṣeṇa dūṣayituṃ śakyaḥ /",
    "XXbsa075_u:3141": " tathā akṣaṇikasya kramayaugapadyābhyāmarthakriyāvirodhaḥ sidhyatyeva /",
    "XXbsa075_u:3142": " tathā vikalpādevākṣaṇiko virodhī siddhaḥ /",
    "XXbsa075_u:3143": " vikalpollikhita ścāsya svabhāvo nāpara ityapi vyavahartavyam /",
    "XXbsa075_u:3144": " anyathā tadanuvādena kramākramādirahitatvādiniṣedhādikamayuktam,",
    "XXbsa075_u:3145": " tatsvarūpasyānullekhādanyasyollekhā dityakṣaṇikaśaśaviṣāṇādiśabdānuccāraṇaprasaṅgaḥ /",
    "XXbsa075_u:3146": " asti ca /",
    "XXbsa075_u:3147": " ato yathā pramāṇābhāve 'pi vikalpasiddhasya ( Nibandh 94.) bandhyāsutādeḥ saundaryādiniṣedho 'nurūpastathā vikalpopanītasyaivākṣaṇikarūpasya tata eva pratyanīkākāreṇa saha virodhavyavasthāyāṃ kīdṛśo doṣaḥ syāt /",
    "XXbsa075_u:3148": " yadi cākṣaṇikānubhavābhāvād virodhapratiṣedhastarhi bandhyāputrādyanubhavābhāvādeva saundaryādiniṣedho 'pi mā bhūt //",
    "XXbsa075_u:3149": " nanvevaṃ virodhasyāpāramārthikatvam /",
    "XXbsa075_u:3150": " taddvāreṇa kṣaṇabhaṅgasiddhirapyapāramārthikī syāditi cet /",
    "XXbsa075_u:3151": " na hi virodho nāma vastvantaraṃ kiñcidubhayakoṭidattapādasaṃbandhābhidhānamiṣyate asmābhirūpapadyate vā yenaikasaṃbandhino vastutvābhāve 'pāramārthikaṃ syāt",
    "XXbsa075_u:3152": " / yathā tviṣyate tathā pāramārthika eva /",
    "XXbsa075_u:3153": " viruddhābhimatayoranyo",
    "XXbsa075_u:3154": " 'nyasvarūparihāramātraṃ virodhārthaḥ /",
    "XXbsa075_u:3155": " sa ca bhāvābhāvayoḥ pāramārthika eva /",
    "XXbsa075_u:3156": " na bhāvo 'bhāvarūpamāviśati, nāpyabhāvo bhāvarūpaṃ praviśatīti yo",
    "XXbsa075_u:3157": " 'yamanayorasaṃkaraniyamaḥ sa eva pāramārthiko virodhaḥ /",
    "XXbsa075_u:3158": " kālāntaraikarūpatayā hi nityatvam /",
    "XXbsa075_u:3159": " kramākramau kṣaṇadvaye 'pi",
    "XXbsa075_u:3160": " bhinnarūpatayā /",
    "XXbsa075_u:3161": " tato nityatvakramākramikāryakāritvayorbhāvābhāvavad virodho 'styeva //",
    "XXbsa075_u:3162": " nanu nityatvaṃ kramayaugapadyavattvaṃ ca viruddhau dharmau vidhūya nāparo virodho nāma, kasya bāstavatvamiti cet /",
    "XXbsa075_u:3163": " na /",
    "XXbsa075_u:3164": " na hi dharmāntarasya saṃbhavena virodhasya pāramārthikatvaṃ brūmaḥ /",
    "XXbsa075_u:3165": " kiṃ tu viruddhayordharmayoḥ sadbhāve /",
    "XXbsa075_u:3166": " anyathā virodhanāmadharmāntarasaṃbhave 'pi",
    "XXbsa075_u:3167": " yadi na viruddhau dharmau kva pāramārthikavirodhasaṃbhavaḥ /",
    "XXbsa075_u:3168": " viruddhauceddhamau tāvataiva tāttviko virodhavyavahāraḥ kimapareṇa pratijñāmātrasiddhena virodhanāmnā vastvantareṇa /",
    "XXbsa075_u:3169": " tadayaṃ pūrvapakṣasaṃkṣepaḥ nityaṃ nāsti na vā pratītiviṣayastenāśrayāsiddhatā hetoḥ svānubhavasya ca kṣatirataḥ kṣiptaḥ sapakṣo 'pi ca /",
    "XXbsa075_u:3170": " śanyaśya dvitayena sidhyati na cāsattāpi sattā yathā no nityena virodhasiddhirasatā śakyā kramāderapi // iti //",
    "XXbsa075_u:3171": " atra siddhāntasaṃkṣepaḥ dharmasya kasyacidavastuni mānasiddhā bādhāvidhivyavahṛtiḥ kimihāsti no vā /",
    "XXbsa075_u:3172": " kvāpyasti cet kathamiyanti na dūṣaṇāni nāstyeva cet svavacanapratirodhasiddhiḥ //",
    "XXbsa075_u:3173": " ( Nibandh 95.)",
    "XXbsa075_u:3174": " tadevaṃ nityaṃ na kramikāryakāritvākramikāryakāritvayogīti paramārthaḥ /",
    "XXbsa075_u:3175": " tataśca sattāyuktamapi naiveti paramārthaḥ /",
    "XXbsa075_u:3176": " tataśca kṣaṇikākṣaṇikaparihāreṇa rāśyantarābhāvādakṣaṇikānnivartamānamidaṃ sattvaṃ kṣaṇika eva viśrāmyattena vyāptaṃ sidhyatīti sattvāt kṣaṇikatvasiddhiravirodhinī //",
    "XXbsa075_u:3177": " prakṛtiḥ sarvadharmāṇāṃ yadbodhānmuktiriṣyate /",
    "XXbsa075_u:3178": " sa eva tīrthyanirmāthī kṣaṇabhaṅgaḥ prasādhitaḥ //",
    "XXbsa075_u:3179": " iti kṛtiriyaṃ ratnakīrteḥ //",
    "XXbsa075_u:3180": " ( Nibandh 96.)",
    "XXbsa075_u:3181": " // pramāṇāntarbhāvaprakaraṇam //",
    "XXbsa075_u:3182": " pramāṇadvitayādanyapramāṇagaṇadūṣaṇam /",
    "XXbsa075_u:3183": " nāpūrvamucyate tattu prayogeṇātra mudrayate //",
    "XXbsa075_u:3184": " iha khalu pramāṇamātre na kecid vipratipadyante /",
    "XXbsa075_u:3185": " antataścārvākasyāpi saṃpratipatteḥ /",
    "XXbsa075_u:3186": " pramāṇamātrocchedavādī ca tattadāṅśakya pratividhānādasmadgurubhiravajñātaḥ pramāṇamapramāṇaṃ ced vicārāvasaro hataḥ /",
    "XXbsa075_u:3187": " bruvatā niyataṃ kiñcit sādhyaṃ vā bādhyameva vā //",
    "XXbsa075_u:3188": " tatrāyuktiṃ bruvāṇasya ślāghā sadasi kīdṛśī /",
    "XXbsa075_u:3189": " nānumāyāḥ parāyuktiḥ kiṃ siddhaṃ tadanādare //",
    "XXbsa075_u:3190": " svīkṛtā tena setyasmāttanmatyā bādhanaṃ yadi /",
    "XXbsa075_u:3191": " abādhane 'syāḥ svīkārāttadbhiyā bādhanaṃ katham //",
    "XXbsa075_u:3192": " sādhyaṃ na kiñciditi ced bādhāyā api sādhyatā /",
    "XXbsa075_u:3193": " sāpi neti vaco vyarthaṃ praśnamātre 'pi kiṃ phalam //",
    "XXbsa075_u:3194": " phalaṃ yadi giraḥ kvāpi nānyattaccāvabodhanāt /",
    "XXbsa075_u:3195": " vācaḥ pratyāyane śaktā nākṣadhūmādi sundaram //",
    "XXbsa075_u:3196": " saṃ(vṛ)tau mānamiṣṭaṃ ced vicāro 'pyeṣa saṃvṛtiḥ /",
    "XXbsa075_u:3197": " saṃvṛtāvapi neṣṭaṃ ced vadan jetā yathā tathā //",
    "XXbsa075_u:3198": " saṃvṛtiśca vinā mānaṃ vāṅmātreṇa na sidhyati /",
    "XXbsa075_u:3199": " mānato yadi duarvāraḥ pramāṇasya parigrahaḥ //",
    "XXbsa075_u:3200": " ācāryopyāha -",
    "XXbsa075_u:3201": " aniṣṭeścet pramāṇaṃ hi sarveṣṭīnāṃ nibandhanam /",
    "XXbsa075_u:3202": " bhāvābhāvavyavasthāṃ kaḥ kartuṃ tena vinā prabhuḥ //",
    "XXbsa075_u:3203": " iti /",
    "XXbsa075_u:3204": " tadevaṃ pramāṇamātrāpratikṣepe pratyakṣaṃ tāvadādau gaṇanīyam,",
    "XXbsa075_u:3205": " tanmūlatvādaparapramāṇopapatteḥ /",
    "XXbsa075_u:3206": " na ca cārvāko 'pyanumānamanavasthāpya",
    "XXbsa075_u:3207": " sthātuṃ prabhavati, vyāpāratrayakaraṇāt /",
    "XXbsa075_u:3208": " ( Nibandh 97.)",
    "XXbsa075_u:3209": " tacchāstre hi pratyakṣetarasāmānyayoḥ pramāṇetaravidhānaṃ lakṣaṇapraṇayanato vidhātavyam /",
    "XXbsa075_u:3210": " tacca lakṣaṇaṃ pratyakṣe dharmiṇi lakṣye prāmāṇye pratyetavye svabhāvo hetuḥ /",
    "XXbsa075_u:3211": " parabuddhipratipattau ca kāyādivyāpāraḥ kāryahetuḥ /",
    "XXbsa075_u:3212": " paralokapratiṣedhe ca dṛśyānupalambho",
    "XXbsa075_u:3213": " 'ṅgīkartavya iti kathamanumānāpalāpaḥ /",
    "XXbsa075_u:3214": " yadācāryaḥ pramāṇetarasāmānyasthiteranyadhiyo gateḥ /",
    "XXbsa075_u:3215": " pramāṇāntarasadbhāvapratiṣedhācca kasyacit //",
    "XXbsa075_u:3216": " api ca arthasyāsaṃbhave 'bhāvātpratyakṣe 'pi pramāṇatāḥ /",
    "XXbsa075_u:3217": " pratibaddhasvabhāvasya taddhetutve samaṃ dvayam //",
    "XXbsa075_u:3218": " ityanumānamapi pramāṇam /",
    "XXbsa075_u:3219": " prāmāṇyaṃ ca pramāṇāntarāgṛhītaniścitapravṛttiviṣayārthatayā tatprāpaṇe śaktiḥ //",
    "XXbsa075_u:3220": " nanvastu prāpaṇe śaktiḥ prāmāṇyam, paramasaunārthādutpatteḥ, api",
    "XXbsa075_u:3221": " tvarthadarśanādi(ti) cet /",
    "XXbsa075_u:3222": " kimidamarthadarśanam /",
    "XXbsa075_u:3223": " arthasya dharmo dṛśyatvam /",
    "XXbsa075_u:3224": " jñānasya dharmo draṣṭṛtvam /",
    "XXbsa075_u:3225": " prathamapakṣe nīlatvavad dṛśyatvasyāpi sādhāraṇatvādekagocaro 'rthaḥ sarvagocaraḥ syāt /",
    "XXbsa075_u:3226": " na hi pratipuruṣamarthānāṃ bhedo nairātmyaprasaṅgāt /",
    "XXbsa075_u:3227": " dvitīyapakṣe tu kathamanyasmin jñānasvabhāve draṣṭṛtve satyanyasyāsamba(ddha)syārthasya",
    "XXbsa075_u:3228": " pratyāśā syāt /",
    "XXbsa075_u:3229": " draṣṭṛtvaṃ dṛśyatvamantareṇānupapadyamānaṃ tadākṣipatīti cet /",
    "XXbsa075_u:3230": " nanu jñānārthayorutpattisārūpyabalato draṣṭṛdṛśyatvavyavasthā(pa)nametat /",
    "XXbsa075_u:3231": " anabhyupagame draṣṭṛtvaṃ dṛśyatvaṃ ca na saṃbhavatīti kiṃ kenākṣipyatām /",
    "XXbsa075_u:3232": " bhavatu vā prakārāntareṇāpi draṣṭṛdṛśyabhāvastathāpi bhede satyavyabhicārastadutpattireva prāptinimittam /",
    "XXbsa075_u:3233": " sā ca prāpaṇaśaktiḥ pratyakṣānumānayoraviśiṣṭeti pramāṇe eva /",
    "XXbsa075_u:3234": " nanvanyadapi śābdopamānādikaṃ pramāṇamasti /",
    "XXbsa075_u:3235": " tathā hi śabdāccodanārūpādasannikṛṣṭe 'rthe svargādau yajjñānamutpadyate tadapi",
    "XXbsa075_u:3236": " śābdaṃ jñānaṃ pramāṇameva /",
    "XXbsa075_u:3237": " pratyayitoditavākyaprasūtaṃ ca jñānaṃ pramāṇam",
    "XXbsa075_u:3238": " / yadāha kumārilaḥ",
    "XXbsa075_u:3239": " taccākartṛkato vākyādanyādvā pratyayito (?) ditāt /",
    "XXbsa075_u:3240": " iti /",
    "XXbsa075_u:3241": " tatra yadā śabdasamutthaṃ jñānaṃ pramāṇaṃ tadopādānādibuddhiḥ phalam /",
    "XXbsa075_u:3242": " yadā tu śabdastadā tadālambanaṃ jñānaṃ phalamiti /",
    "XXbsa075_u:3243": " naiyāyikasya punaḥ āptopadeśaḥ śabdaḥ iti śabdapramāṇalakṣaṇasūtram /",
    "XXbsa075_u:3244": " tatra śabda iti lakṣyapadam /",
    "XXbsa075_u:3245": " āptopadeśa iti lakṣaṇapadam /",
    "XXbsa075_u:3246": " asyāyaṃ saṃkṣepārthaḥ /",
    "XXbsa075_u:3247": " āptopadiṣṭaḥ śabdaḥ pramāṇamiti",
    "XXbsa075_u:3248": " / āptaśca ( Nibandh 98.) sākṣātkṛtaheyopādeyatattvo yathādṛṣṭasya cārthasyācikhyāsayā prayukta upadeṣṭā abhidhīyate /",
    "XXbsa075_u:3249": " pramāṇaphalavyavasthā ca pūrvavad draṣṭavyeti /",
    "XXbsa075_u:3250": " tathā mīmāṃsakānāmupamānaṃ pramāṇam /",
    "XXbsa075_u:3251": " yaduktaṃ śabarasvāminā upamānamapi sādṛśyamasannikṛṣṭe 'rthe buddhimutpādayati /",
    "XXbsa075_u:3252": " yathā gavayadarśanaṃ goḥ smaraṇasyeti /",
    "XXbsa075_u:3253": " asyāyamarthaḥ /",
    "XXbsa075_u:3254": " ekatra dṛśyamānaṃ sādṛśyaṃ kartṛ /",
    "XXbsa075_u:3255": " pratiyogyantare dṛśyamānapratiyogisādṛśyaviśiṣṭatayaitatsādṛśyaviśiṣṭo 'sau ityasannikṛṣṭe",
    "XXbsa075_u:3256": " 'rthe yāṃ buddhimutpādayati tadupamānaṃ pramāṇamiti /",
    "XXbsa075_u:3257": " yattadoradhyāhāra iti /",
    "XXbsa075_u:3258": " tasmāt smaratīti smaraṇaṃ puruṣaḥ /",
    "XXbsa075_u:3259": " tenāyamarthaḥ - yathā gavaye dṛśyamānaṃ sādṛśyaṃ gāṃ smarato manuṣyasya etatsādṛśyaviśiṣṭo 'sau gauriti buddhimutpādayatīti /",
    "XXbsa075_u:3260": " na cedamupamānaṃ smaraṇaṃ kartavyam, gavayasādṛśyaviśiṣṭasya gorgoviśiṣṭasya ca sādṛśyasya prameyatvāt /",
    "XXbsa075_u:3261": " gosādṛśyayorviśeṣaṇaviśeṣyabhāvasyopamānapramāṇaviṣayasya gogrāhiṇā gavayagrāhiṇā vā pratyakṣeṇa kenacidagrahaṇāt /",
    "XXbsa075_u:3262": " yadāha bhaṭṭaḥ pratyakṣe 'pi yathā deśe smaryamāṇe ca pāvake /",
    "XXbsa075_u:3263": " viśiṣṭasyānyataḥ siddheranumānapramāṇatā //",
    "XXbsa075_u:3264": " pratyakṣeṇāvabuddhe ca sādṛśye gavi ca smṛte /",
    "XXbsa075_u:3265": " viśiṣṭasyānyato 'siddherupamānapramāṇatā //",
    "XXbsa075_u:3266": " na ca grahaṇamantareṇa smaraṇamasti /",
    "XXbsa075_u:3267": " tasmānnopamānaṃ smaraṇamataḥ pramāṇamiti /",
    "XXbsa075_u:3268": " naiyāyikādīnāṃ tūpamānasūtram,",
    "XXbsa075_u:3269": " prasiddhasādharmyāt sādhyasādhanamupamānam iti /",
    "XXbsa075_u:3270": " asyāyamarthaḥ /",
    "XXbsa075_u:3271": " prasiddhaṃ sādharmyaṃ yasya tasmād gavayādeḥ sādhyasya saṃjñāsaṃjñisambandhasya sādhanaṃ siddhistadupamānaphalam",
    "XXbsa075_u:3272": " samākhyāsambandhapratipattiheturupamānamityarthaḥ /",
    "XXbsa075_u:3273": " ayamasya prapañcaḥ /",
    "XXbsa075_u:3274": " yaḥ pratipattā gāṃ jānāti na gavayam, ādiṣṭaśca svāminā gacchāraṇyam",
    "XXbsa075_u:3275": " gavayamānayāsmāditi, gavayaśabdavācyamarthama jānāno vanecaramanyaṃ vā tajjñaṃ pṛṣṭavān, bhrātaḥ kīdṛśo gavaya iti /",
    "XXbsa075_u:3276": " tena cādiṣṭaṃ yathā gaustathā gavaya iti /",
    "XXbsa075_u:3277": " tasya śrutātideśavākyasya kasyāñcidaraṇyānyāmupagatasyātideśavākyārthasmaraṇasahakāri yad gavayasārūpyajñānaṃ tatprathamata evāsau gavayaśabdavācyo 'rtha iti pratipattiṃ prastuvānamupamānaṃ pramāṇamiti /",
    "XXbsa075_u:3278": " ( Nibandh 99.)",
    "XXbsa075_u:3279": " tathārthāpattisaṃjñaṃ pramāṇaṃ mīmāṃsakasya /",
    "XXbsa075_u:3280": " arthāpattirapi dṛṣṭaḥ śruto vārtho 'nyathā nopadyamāno yadarthāntaraṃ parikalpayati /",
    "XXbsa075_u:3281": " sārthāpattiḥ /",
    "XXbsa075_u:3282": " yathā jīvati devadatte gṛhābhāvadarśanena bahirbhāvasyārthasya parikalpanā",
    "XXbsa075_u:3283": " / asyāyamarthaḥ /",
    "XXbsa075_u:3284": " pratyakṣādibhiḥ ṣaḍbhiḥ pramāṇaiḥ prasiddhoḥ yo 'rthaḥ",
    "XXbsa075_u:3285": " sa yena vinā na yujyate tasyārthasya kalpanamarthāpattiriti /",
    "XXbsa075_u:3286": " sā ca ṣaṭpramāṇapūrvikā ṣaṭprakāraiveti //",
    "XXbsa075_u:3287": " pratyakṣānumānādipramāṇapañcakābhāvasvabhāvamabhāvākhyaṃ pramāṇam /",
    "XXbsa075_u:3288": " prameyaṃ ghaṭādyabhāvaḥ /",
    "XXbsa075_u:3289": " nāstīha ghaṭādīti jñānaṃ ghaṭādyabhāvālambanaṃ phalam /",
    "XXbsa075_u:3290": " yadāha kumārilaḥ pratyakṣāderanutpattiḥ pramāṇābhāva ucyate /",
    "XXbsa075_u:3291": " sātmano 'pariṇāmo vā vijñānaṃ vānyavastuni //",
    "XXbsa075_u:3292": " pramāṇapañcakaṃ yatra vasturūpe na jāyate /",
    "XXbsa075_u:3293": " vastusattāvabodhārthaṃ tatrābhāvapramaṇatā //",
    "XXbsa075_u:3294": " iti //",
    "XXbsa075_u:3295": " etāni ṣaṭ pramāṇāni pratyakṣādīnyasaṃkīrṇasvasvalakṣaṇayogitvādanyonyāpraviṣṭasvabhāvāni pratyetavyānīti",
    "XXbsa075_u:3296": " atrocyate /",
    "XXbsa075_u:3297": " codanāyāstāvad vāhye 'rthe pratibandhābhāvānna prāmāṇyam /",
    "XXbsa075_u:3298": " prayogaḥ - yasya yatra pratibandho nāsti na tasya tatra prāmāṇyam /",
    "XXbsa075_u:3299": " yathā dahane 'pratibaddhasya rāsabhasya /",
    "XXbsa075_u:3300": " apratibaddhāśca bahirarthe vaidikāḥ śabdāḥ iti vyāpakānupalabdhiḥ /",
    "XXbsa075_u:3301": " na tāvadayamasiddho hetuḥ /",
    "XXbsa075_u:3302": " śabdānāṃ vastutaḥ pratibandhābhāvāt /",
    "XXbsa075_u:3303": " pratibaddhasvabhāvatā hi pratibandhaḥ /",
    "XXbsa075_u:3304": " na ca sā nirnibandhanā, sarveṣāṃ sarvatra pratibaddhasvabhāvatāprasaṅgāt /",
    "XXbsa075_u:3305": " nibandhanaṃ cāsyāstādātmyatadutpattibhyāmanyannopalabhyate,",
    "XXbsa075_u:3306": " atatsvabhāvasyātadutpatteśca tatrāpratibaddhasvabhāvatvāt /",
    "XXbsa075_u:3307": " na hi śabdānāṃ vahirarthasvabhāvatāsti bhinnapratibhāsāvabodhaviṣayatvāt /",
    "XXbsa075_u:3308": " nāpi śabdā bahirarthādupajāyante, arthamantareṇāpi puruṣasyecchāpratibaddhavṛtteḥ śabdasyotpādadarśanāt",
    "XXbsa075_u:3309": " nanu yogyatayaiva kiñcat pratibaddhasvabhāvamupalabhyate /",
    "XXbsa075_u:3310": " yathā cakṣurindriyaṃ rūpe /",
    "XXbsa075_u:3311": " cakṣuḥ khalu vyāpāryamāṇam rūpamevopalabhbhayati /",
    "XXbsa075_u:3312": " tathaivaite vaidikāḥ śabdāstādātmyatadutpattiviyuktā api yogyatāmātreṇātīndriyamarthaṃ bodhayiṣyanti tatkathaṃ tādātmyatadutpattivirahamātreṇāpratibandho yenaivaṃ vyāpakānupalabdhiḥ sidhyatīti naiṣa doṣaḥ /",
    "XXbsa075_u:3313": " yataścakṣurindriyamapi rasādiparihāreṇa rūpa eva prakāśakatvena pratiniyataṃ tatkāryatvāt",
    "XXbsa075_u:3314": " rūpaṃ hi cakṣurupakaroti /",
    "XXbsa075_u:3315": " na sattāmātreṇa cakṣū rūpaṃ prakāśayati, vyavahitasyāpi rūpopalabdhiprasaṅgāt /",
    "XXbsa075_u:3316": " tasmād rūpād yogyadeśasannihitāt tajjñānajananayogyatāmāsādya cakṣū rūpajñānamutpādayattatkāryamiti vyaktamavasīyate /",
    "XXbsa075_u:3317": " anyathā tadupakārānapekṣasya tasyāpi tatprakāśananiyamo nopapadyate /",
    "XXbsa075_u:3318": " ( Nibandh 100.) na hyanupakāryatvāviśeṣe cakṣū rūpasyaiva",
    "XXbsa075_u:3319": " prakāśakam, na rasāderiti ghaṭāmupaiti niyamaḥ /",
    "XXbsa075_u:3320": " ayameva tarhi niyamaḥ kuto yad rūpeṇaiva cakṣurūpakartavyam, na rasādineti /",
    "XXbsa075_u:3321": " yadi vastuvaśādeva rūpamupakaroti na rasādikam, hanta tarhi yathopakāryatvaṃ prati niyamaścakṣuṣo rūpeṇa, tathā śabdānāmapi svābhāvika evāstu bahirarthapratyāyananiyama iti /",
    "XXbsa075_u:3322": " atrocyate /",
    "XXbsa075_u:3323": " na cakṣuṣaḥ svābhāviko rūpopakāryatāniyamaḥ, kasyacid vastunaḥ svābhāvikatvānupapatteḥ",
    "XXbsa075_u:3324": " tathā hi svābhāvikatvaṃ vastudharmasyānujānānaḥ praṣṭavyaḥ - kiṃ svābhāvika iti svato bhavati, āhosvit parataḥ,",
    "XXbsa075_u:3325": " athāhetutaḥ /",
    "XXbsa075_u:3326": " yadi svato bhavati, tadasaṅgatam, svātmani kriyāvirodhāt /",
    "XXbsa075_u:3327": " athāhetutaḥ tadayuktam, ahetordeśādiniyamāyogāt /",
    "XXbsa075_u:3328": " tasmānna svābhāviko rūpopakāryatāpratiniyamaścakṣuṣaḥ /",
    "XXbsa075_u:3329": " kiṃnibandhanastarhi svahetupratibaddha iti, brūmaḥ - cakṣūḥ khalu svahetunā janyamānaṃ tādṛśameva janitam",
    "XXbsa075_u:3330": " yadrūpopakartavyameva bhavati /",
    "XXbsa075_u:3331": " rūpamapi tādṛśameva svahetunā janitaṃ yattadupakārakasvabhāvam /",
    "XXbsa075_u:3332": " śabdānāmapi sa svabhāvaḥ svahetupratibaddho yenaite bāhyārthāvyabhicāriṇa iti cet /",
    "XXbsa075_u:3333": " na śakyamevamabhidhātum, nityatvābhyupagamādvedavākyānām /",
    "XXbsa075_u:3334": " athānityatvamabhyupagamyāyamākṣepaḥ parihartumiṣyate, tadapi duṣkaram,",
    "XXbsa075_u:3335": " doṣāntaraprasaṅgāt /",
    "XXbsa075_u:3336": " yadi svahetunaiva te niyamārthopadarśanaśaktimanto",
    "XXbsa075_u:3337": " janitāḥ, tadāvyutpannasamayasyāpi svārthamavavodhayeyuḥ /",
    "XXbsa075_u:3338": " yathā cakṣuḥ svaheto rūpaprakāśakamutpannaṃ sat prakāśayatyeva rūpamasaṅketavido 'pi,",
    "XXbsa075_u:3339": " na ca śabdāduccaritāt prāgapratītasamayasyāpi viśeṣāvagamaḥ samasti /",
    "XXbsa075_u:3340": " tasmānna svahetupratibaddhaścakṣurāderiva śabdānāmarthapratipādananiyama iti niścayaḥ //",
    "XXbsa075_u:3341": " atha svahetubhirevāyamīdṛśasteṣāṃ svabhāvo datto yena te saṃketaviśeṣasahāyā eva kamapyarthamavabodhayanti",
    "XXbsa075_u:3342": " na tarhi saṅketaparāvṛttau padārthāntaravṛttayo bhaveyuḥ /",
    "XXbsa075_u:3343": " yadi hyayamagnihotraśabdaḥ saṃketāpekṣo yāgaviśeṣapratipādakaḥ, kathaṃ saṅketānyatvenārthāntaraṃ pratipādayati /",
    "XXbsa075_u:3344": " na hi kṣityādyapekṣeṇa bījena svahetoraṅkurajananasvabhāvenotpannena rāsabhaḥ śakyo janayitum, tathā śabdo 'pi yadarthapratipādananiyatastameva prakāśayet //",
    "XXbsa075_u:3345": " atha tattatsaṅketāpekṣastattadarthapratyāyanayogya evāyaṃ jāta ityucyate /",
    "XXbsa075_u:3346": " tadapi na prastutopayogi /",
    "XXbsa075_u:3347": " na hyevamasya prāmāṇyamavatiṣṭhate /",
    "XXbsa075_u:3348": " yadā hi saṅketenāpuruṣārtha pratipādanamapi saṃbhāvyata eva, tadā na śakyamupakalpayituṃ kimayamabhimatasyaivārthasya dyotako na veti /",
    "XXbsa075_u:3349": " tarhi vācyavācakalakṣaṇaḥ śabdārthayoḥ saṃbandho bhaviṣyati /",
    "XXbsa075_u:3350": " tathā cāha vācyavācakasaṃbandhāḥ santi yadyapi vāstavāḥ /",
    "XXbsa075_u:3351": " saṅketairanabhivyaktā na te 'rthavyaktihetavaḥ //",
    "XXbsa075_u:3352": " ( Nibandh 101.)",
    "XXbsa075_u:3353": " iti cet /",
    "XXbsa075_u:3354": " nanu tasya vāstavatve 'saṅketavido",
    "XXbsa075_u:3355": " 'pyarthapratipattirbhavedityuktam, saṅketāpekṣāyāṃ cārthāntare na",
    "XXbsa075_u:3356": " pravartetetyādyabhihitam /",
    "XXbsa075_u:3357": " ataḥ pūrvamevāyaṃ pratyākhyāto vācyavācakalakṣaṇaḥ sambandhaḥ /",
    "XXbsa075_u:3358": " tasmānna bahirarthe pratibandhaḥ śabdānāmiti nirṇayaḥ //",
    "XXbsa075_u:3359": " tataśca nāsiddho hetuḥ //",
    "XXbsa075_u:3360": " nāpi viruddhaḥ, viparyayavyāptyabhāvāt /",
    "XXbsa075_u:3361": " tadabhāvaśca sapakṣe vṛttyupadarśanāt /",
    "XXbsa075_u:3362": " na hi viruddhasya sādharmyavati dharmiṇi sadbhāvo",
    "XXbsa075_u:3363": " yuktaḥ, sādhyaviparyayasya tatrābhāvāt /",
    "XXbsa075_u:3364": " na ca vyāpakamantareṇa vyāpyasya",
    "XXbsa075_u:3365": " saṃbhavaḥ, tatpracyutiprasaṅgāt //",
    "XXbsa075_u:3366": " nāpyanaikāntiko hetuḥ, viparyaye bādhakapramāṇasaṃbhavāt /",
    "XXbsa075_u:3367": " prāmāṇyapratiṣedhe hi sādhye pramāṇyameva vipakṣaḥ /",
    "XXbsa075_u:3368": " na ca tasmin pratibandhābhāvalakṣaṇo heturasti, svaviruddhena pratibandhena vyāptatvāt",
    "XXbsa075_u:3369": " / na khalvayaṃ prādeśikaḥ pramāṇaśabdo jñāneṣu nirnibandhana eva,",
    "XXbsa075_u:3370": " sarvajñāneṣu prāmāṇyavyapadeśaprasaṅgāt /",
    "XXbsa075_u:3371": " nibandhanaṃ ca svaviṣayapratibandhādanyannopapadyate /",
    "XXbsa075_u:3372": " tasmāt pramāṇasya pramāṇavyapadeśaviṣayatvaṃ svaviṣayapratibandhane vyāptam /",
    "XXbsa075_u:3373": " ataḥ pramāṇe dharmiṇi vipakṣe prāmāṇyasya viruddhavyāptasyopalambhena vipakṣe vyavacchedasiddhernānaikāntiko hetuḥ /",
    "XXbsa075_u:3374": " na cānyo doṣaḥ saṃbhavī /",
    "XXbsa075_u:3375": " tasmānnirastāśeṣadoṣeṇa hetunā yat prasiddhaṃ tadupādeyameva satām (iti) paṇḍitaśrījitāripādaireva vedāprāmāṇye darśitam",
    "XXbsa075_u:3376": " evaṃ ca vaidikaśabdānāṃ pramāṇye niraste tadutthaṃ jñānamapyapramāṇameva /",
    "XXbsa075_u:3377": " āptapraṇītasya punarvacanasyārthāvyabhicāre tajjanmano jñānasyāvyabhicārasaṃbhave 'pi na prāmāṇyamupagantuṃ",
    "XXbsa075_u:3378": " paracittavṛttīnāmaśakyaniścayatvenāptatvāparijñānāt vacanasyāpi tatpraṇītatvāpratipatteḥ /",
    "XXbsa075_u:3379": " prayogaścātra -",
    "XXbsa075_u:3380": " yad yena rūpeṇa na niścitaṃ na tat tena rūpeṇa vyavahriyate /",
    "XXbsa075_u:3381": " yathā rathyāpuruṣaḥ sarvajñatvena /",
    "XXbsa075_u:3382": " na pratīyate cābhimatapuruṣa āptatveneti vyāpakānupalabdhiḥ //",
    "XXbsa075_u:3383": " nāyamasiddhaḥ, āptābhimatasya tathātvāniścayāt /",
    "XXbsa075_u:3384": " tathā hi paracittavṛttayo",
    "XXbsa075_u:3385": " 'tīndriyatvānna pratyakṣasamadhigamyā iti kāyavāgvyavahārato 'numātavyāḥ /",
    "XXbsa075_u:3386": " tau ca kāyavāgvyavahārau buddhipūrvamanyathāpi kartuṃ śakyete /",
    "XXbsa075_u:3387": " tatastatpratibaddhatvenāniścayāt kathaṃ kāyavāgvyavahārato viśiṣṭaparacittavṛttyanumānam //",
    "XXbsa075_u:3388": " nāpi viruddhaḥ, sapakṣe sadbhāvasaṃbhavāt //",
    "XXbsa075_u:3389": " nāpyanaikāntikaḥ,",
    "XXbsa075_u:3390": " prāmāṇikatadrūpavyavahartavyatvaniścitatvayorvyāpyavyāpakabhūtayorvidhibhūtayorvṛkṣatvaśiṃśapātvayoriva pratyakṣānupalambhābhyāṃ sarvopasaṃhāreṇa ( Nibandh 102.) vyāpteḥ siddhatvāt /",
    "XXbsa075_u:3391": " tadataḥ sādhanād doṣatrayarahitāt sādhyaṃ siddhyadavācyameva /",
    "XXbsa075_u:3392": " tadevamāptatvasya durbodhatvena tatpraṇītatvāniścayādekaprahāranihatamāptavacasaḥ prāmāṇyam",
    "XXbsa075_u:3393": " ato yadetasya prāmāṇyaprasiddhyarthaṃ vācaspatiprabhṛtīnāṃ valgitaṃ tadaprāptāvasarameva /",
    "XXbsa075_u:3394": " evaṃ pratyayoditamapi bhaṭṭābhimataṃ śābdaṃ pramāṇyaṃ vyastamiti boddhavyam /",
    "XXbsa075_u:3395": " tasmāt sthitametat na śābdaṃ bahirarthe pramāṇamastīti /",
    "XXbsa075_u:3396": " buddhyākāre tu tatkāryaprasūtatvāttadanumānameveti /",
    "XXbsa075_u:3397": " mīmāṃsakoktaṃ tāvadupamānaṃ mānameva na bhavati, nirviṣayatvādasya /",
    "XXbsa075_u:3398": " ihāpi prayogaḥ -",
    "XXbsa075_u:3399": " yasya na viṣayavattvaṃ na tasya prāmāṇyam /",
    "XXbsa075_u:3400": " yathā keśoṇḍukajñānasya /",
    "XXbsa075_u:3401": " na siddhaṃ ca viṣayavattvamupamānajñānasyeti vyāpakānupalambhaḥ /",
    "XXbsa075_u:3402": " nāyamasiddho hetuḥ, nirviṣayatvādupamānasya /",
    "XXbsa075_u:3403": " tathā hi sādṛśyaviśiṣṭaḥ piṇḍaḥ piṇḍaviśiṣṭaṃ vā sādṛśyamupamānasya viṣayo varṇyate /",
    "XXbsa075_u:3404": " na sadṛśavastuvyatiriktaṃ sādṛśyaṃ vyavasthāpayituṃ śakyate,",
    "XXbsa075_u:3405": " pramāṇenāpratītatvāt /",
    "XXbsa075_u:3406": " nanu sādṛśyaṃ vastu durvārameva /",
    "XXbsa075_u:3407": " yadāha sādṛśyasya ca vastutvaṃ na śakyamapavādhitum /",
    "XXbsa075_u:3408": " bhūyo 'vayasāmānyayogo jātyantarasya tat //",
    "XXbsa075_u:3409": " iti /",
    "XXbsa075_u:3410": " atrocyate /",
    "XXbsa075_u:3411": " yadi sadṛśātiriktaṃ sādṛśyaṃ vastu dṛśyaṃ syāt, tadā",
    "XXbsa075_u:3412": " dṛśyānupalambhagrastameva, śāstrānāhitasaṃskāreṇāpi kenacittasyādarśanāt /",
    "XXbsa075_u:3413": " tasya cāstitve sarva sarvatrāstītyapravṛttinivṛttikaṃ jagadāpadyeta /",
    "XXbsa075_u:3414": " athādṛśyaṃ tatsādṛśyamupeyate, tathāpi tatra prasiddhaliṅgābhāvādasiddhameva /",
    "XXbsa075_u:3415": " siddhena ca tena viṣayavattopamānasya sidhyeta /",
    "XXbsa075_u:3416": " sādṛśyapratyayastu svahetostathotpannena sadṛśavastunāpi kriyamāṇoghaṭata eva iti na sādṛśyamupasthāpayituṃ prabhavati /",
    "XXbsa075_u:3417": " upamānapramāṇabalādeva sādṛśyasiddhiriti cet /",
    "XXbsa075_u:3418": " na /",
    "XXbsa075_u:3419": " pramāṇāntarasiddhayoreva sādṛśyapiṇḍayorviśeṣaṇaviśeṣyabhāvasyopamānaviṣayatvāt kathaṃ sādṛśyamātrasyopamānāt siddhiḥ /",
    "XXbsa075_u:3420": " tataśca sādṛśyasyāsiddherna tadviśiṣṭaḥ piṇḍaḥ piṇḍaviśiṣṭaṃ vā sādṛśyamupamānasya viṣayaḥ",
    "XXbsa075_u:3421": " tadevamupamānasya nirviṣayatvaṃ siddhamiti nāsiddho hetuḥ /",
    "XXbsa075_u:3422": " nāpi viruddhaḥ, sapakṣe bhāvāt /",
    "XXbsa075_u:3423": " na cānaikāntikaḥ /",
    "XXbsa075_u:3424": " tathā hi prāmāṇyābhāve sādhye pramāṇyameva vipakṣaḥ /",
    "XXbsa075_u:3425": " tacca viṣayavattayā vyāptam, nirnimittatve sarvajñānaprāmāṇyaprasaṅgāt /",
    "XXbsa075_u:3426": " tadayaṃ viruddhavyāptopalabdhyā vipakṣānnivartamāno viṣayavattvābhāvalakṣaṇo hetuḥ prāmāṇyābhāvalakṣaṇa eva viśrāmyatīti vyāptisiddhiḥ /",
    "XXbsa075_u:3427": " ato nopamānaṃ pramāṇamiti /",
    "XXbsa075_u:3428": " ( Nibandh 103.)",
    "XXbsa075_u:3429": " naiyāyikaparikalpitopamānanirākaraṇāryamapyayameva prayogo draṣṭavyaḥ,",
    "XXbsa075_u:3430": " tasyāpi nirviṣayatvāt /",
    "XXbsa075_u:3431": " tathā hi samākhyāsaṃbandhastasya viṣayo varṇyate /",
    "XXbsa075_u:3432": " sa ca paramārthato nāsti /",
    "XXbsa075_u:3433": " sa hi saṃbandhaḥ saṃbandhibhyāṃ bhinno 'bhinno",
    "XXbsa075_u:3434": " vā /",
    "XXbsa075_u:3435": " yadi bhinnastadā tayoriti kutaḥ /",
    "XXbsa075_u:3436": " na ca saṃbandhāntarāditi vaktavyam,",
    "XXbsa075_u:3437": " tadapi kathaṃ teṣāmiti cintāyāmanavasthāprasaṅgaḥ /",
    "XXbsa075_u:3438": " na ca yathā pradīpaḥ prakāśāntaramantareṇa prakāśate tathā saṃbandho 'pi",
    "XXbsa075_u:3439": " saṃbandhāntaramantareṇa saṃbaddho bhaviṣyatīti vaktumucitam /",
    "XXbsa075_u:3440": " pramāṇasiddhe hi vasturūpe 'yamasya svabhāva iti varṇyate /",
    "XXbsa075_u:3441": " yathā pradīpasyaiva /",
    "XXbsa075_u:3442": " saṃbandhastu na pramāṇapratītaḥ /",
    "XXbsa075_u:3443": " tatka evaṃ jānātvayamasya svabhāva iti, yadvā nāstyevāyamiti /",
    "XXbsa075_u:3444": " ayamanayoḥ saṃbandhaḥ saṃbaddhāvetāviti tu buddhiḥ svahetubalāt saṃbaddhavastudvayādapi saṃbhāvyamānā na saṃbandhamākṣeptuṃ prabhavati /",
    "XXbsa075_u:3445": " tasmānna bhinnasaṃbandhasiddhiḥ /",
    "XXbsa075_u:3446": " athābhinnaḥ tadā saṃbandhināveva kevalāviati na samākhyāsaṃbandho nāma, yaḥ kaścidupamānasya viṣayaḥ syāt /",
    "XXbsa075_u:3447": " nanu saṃbandhabuddhijanakatvaṃ saṃbaddhapadārthādbhinnamabhinnaṃ vā /",
    "XXbsa075_u:3448": " bhede ca sa eva sambandhaḥ, nāmni paraṃ vivādaḥ /",
    "XXbsa075_u:3449": " athābhinnam, tadā yathā saṃbaddhapadārthasya svabhāvaḥ sarvapadārthasādhāraṇastathā tadapi rūpaṃ tadavyatibhinnaṃ sarvapadārthasādhāraṇamiti sa padārtho",
    "XXbsa075_u:3450": " 'bhimatapadārtheneva parairapi padārthaiḥ saha saṃbaddhaḥ syāt /",
    "XXbsa075_u:3451": " nacaivam, tasmādbhinnaṃ tatsabandhabuddhijanakatvaṃ saṃbaddhapadārthādeṣṭavyamiti cet /",
    "XXbsa075_u:3452": " nanvetadāśaṅkya rājakulapādaiḥ parihṛtameva /",
    "XXbsa075_u:3453": " tathā hi saṃbaddhaṃ svayameva cennanu yathā taṃ tasya saṃbandhinaṃ pratyātmā jagatīmapi prati tathā tatkena yogo 'sya na /",
    "XXbsa075_u:3454": " saṃbandhe parato 'pi tulyamakhilaṃ tenaiva cet saṃyamo hetuḥ kiṃ na niyāmakaḥ sa ca kathaṃ yogaḥ kvacinnāpare //",
    "XXbsa075_u:3455": " iti /",
    "XXbsa075_u:3456": " tasmāt saṃbandhābhāvāt pūrvoktena nyāyena sārūpyābhāvāccāsiddhaṃ naiyāyikasyāpi nirviṣayamupamānaṃ pramāṇamato 'nantareṇaiva",
    "XXbsa075_u:3457": " vyāpakānupalambhena nirākṛtam /",
    "XXbsa075_u:3458": " arthāpattirapi /",
    "XXbsa075_u:3459": " yadetat sāmānyalakṣaṇaṃ pratyakṣādipratīto yo 'rthaḥ sa yena vinā nopapadyate tasyārthasya",
    "XXbsa075_u:3460": " vicāryate /",
    "XXbsa075_u:3461": " yasyārthasya darśanād yo 'rthaḥ parikalpyate tayoryadi pratibandho 'stitadārthāpattiranumānameva",
    "XXbsa075_u:3462": " arthāpattiriti nāmāntarakaraṇe nāsmākaṃ kācidvipratipattiḥ /",
    "XXbsa075_u:3463": " tathā hi pramāṇaparidṛṣṭo 'rthaḥ kenacidvinā nopapadyata iti kuto labhyate, yadi paridṛśyamānaparikalpyamānayoḥ",
    "XXbsa075_u:3464": " saṃbandhaḥ syāt /",
    "XXbsa075_u:3465": " anyathā tena vinā nopapadyata ityahrīkādanyo na brūyāt,",
    "XXbsa075_u:3466": " ( Nibandh 104.) ghaṭapaṭavat /",
    "XXbsa075_u:3467": " sa ca sambandhaḥ kvacit pūrvamavaśyaṃ pratyakṣānupalambhataḥ kvacidadṛśyatve 'pi viparyayabādhakapramāṇabalādvā niścetavyaḥ /",
    "XXbsa075_u:3468": " anyathā tena vinānupapattijñānasyaivānupapatteḥ /",
    "XXbsa075_u:3469": " sati",
    "XXbsa075_u:3470": " caivam, ekaṃ saṃbandhinaṃ dṛṣṭvā yatrasthena vinā tatrasthaṃ nopapadyate,",
    "XXbsa075_u:3471": " tasya dvitīyasya saṃbandhinaḥ kalpanamanumānameva /",
    "XXbsa075_u:3472": " tatra svabhāvapratibandhe svabhāvahetujaiva sārthāpattiḥ /",
    "XXbsa075_u:3473": " tadutpattipratibandhe kāryāliṅgajaiva /",
    "XXbsa075_u:3474": " taduktam - anyathānupapannatvamanvayavyatirekiṇyarthe bhavati yat, tasmānnārthāpattiḥ pramāṇāntaramiti",
    "XXbsa075_u:3475": " tasmāt paridṛśyamānaparikalpyamānayoḥ sati pratibandhe nārthāpattiḥ pramāṇāntaramiti /",
    "XXbsa075_u:3476": " atha tayorna pratibandhaḥ, tadārthāpattiḥ pramāṇameva na bhavatīti mantavyam, sākṣāt pāramparyeṇa ca saṃbandhābhāvāt /",
    "XXbsa075_u:3477": " yasya yatra pratibandho nāsti na tasya tatra prāmāṇyamityādirveda nirākaraṇārtha yaḥ pūrvamupanyastaḥ sa evāsyā api prāmāṇyanirākaraṇāya draṣṭavyaḥ /",
    "XXbsa075_u:3478": " sāmānyenaivārthāpattau nirākṛtāyāṃ pratyakṣādipūrvakatvalakṣaṇastatprapañco nirasto bhavatyeveti tadarthaṃ na prabandho 'bhidhīyate, gavi nirākṛte śāvaleyanirākṛtivat /",
    "XXbsa075_u:3479": " tasmānnārthāpattiḥ pramāṇāntaramiti /",
    "XXbsa075_u:3480": " tathā abhāvapramāṇasyāpi prāmāṇyaṃ nopapadyate, tasyāpi nirviṣayatvāt /",
    "XXbsa075_u:3481": " tataśca mīmāṃsakopavalgitopamānanirākaraṇārthamupanyasto yo viṣayavattvābhāvalakṣaṇo 'nupalambhaḥ sa evāsyāpi nirāsārthamupanyasitavyaḥ /",
    "XXbsa075_u:3482": " nanu cātrāsiddho hetuḥ /",
    "XXbsa075_u:3483": " tathā hi yadi ghaṭābhāvo vāstavaḥ prameyabhūto na syāt, tadā nāstīha ghaṭa iti pratyayaḥ kathamutpadyata iti cet /",
    "XXbsa075_u:3484": " kevalapradeśagrāhipratyakṣāditi brūmaḥ /",
    "XXbsa075_u:3485": " nanu yadi kaivalyaṃ praveśasvarūpaṃ tattarhi saghaṭe 'pi pradeśe vidyata iti",
    "XXbsa075_u:3486": " tatrāpi tasya pratyayasya sadbhāvaprasaṅgaḥ /",
    "XXbsa075_u:3487": " athātiriktaḥ,",
    "XXbsa075_u:3488": " mukhāntareṇābhāva evābhyupagato bhavatīti cet, na /",
    "XXbsa075_u:3489": " kaivalyaṃ tadviviktatvamasaṅkīrṇatvamityādibhiḥ padaiḥ pradeśasya ghaṭaṃ pratyanāpannādhārabhāvasya svahetuta utpannasya ghaṭapradeśādanya evātmābhidhīyate /",
    "XXbsa075_u:3490": " sa eva cābhāvapratyayaṃ janayatīti kimapareṇābhāvena kartavyam /",
    "XXbsa075_u:3491": " nanu ghaṭaṃ pratyanāpannādhārabhāvasya pradeśasyeti ghaṭābhāvayuktasya pradeśasyetyuktaṃ bhavatīti cet /",
    "XXbsa075_u:3492": " tarhi ghaṭābhāvo 'pi ghaṭaṃ pratyanāpannādhārabhāvaḥ kimabhāvāntareṇa svarūpeṇaiva vā /",
    "XXbsa075_u:3493": " prathamapakṣe",
    "XXbsa075_u:3494": " 'navasthā /",
    "XXbsa075_u:3495": " atha tadabhāvarūpatvādabhāvāntaramantareṇaiva ghaṭābhāvo ghaṭaṃ pratyanāpannādhārabhāvaḥ /",
    "XXbsa075_u:3496": " yadyevamasahāyaḥ pradeśaviśeṣo 'pi",
    "XXbsa075_u:3497": " paryudāsavṛttyā ghaṭābhāvarūpatvādabhāvaṃ vinaiva ghaṭaṃ pratyanāpannādhārabhāvo yukta iti kimakāṇḍamāhopuruṣikayā mithyāpralāpenābodhaviklavaṃ śiṣyapudgalamākulayasi /",
    "XXbsa075_u:3498": " tasmād bhūtalātiriktasyābhāvasyāsiddhatvānnāyaṃ viṣayavattābhāvalakṣaṇo heturasiddhaḥ /",
    "XXbsa075_u:3499": " pramāṇapañcakābhāvādeva tu prameyābhāvasiddhipratyāśāpi na",
    "XXbsa075_u:3500": " yujyate, vipratipattiviṣayatvādasyā nenaiva prameyābhāvasiddherayogāt /",
    "XXbsa075_u:3501": " viruddhānaikāntikatve ca pūrvameva hetoḥ parihṛte /",
    "XXbsa075_u:3502": " tadataḥ siddhamabhāvapramāṇābhimatasyāprāmāṇyamiti /",
    "XXbsa075_u:3503": " ( Nibandh 105.)",
    "XXbsa075_u:3504": " athavābhāvapramāṇasvarūpameva nirūpyatām /",
    "XXbsa075_u:3505": " kaḥpunaḥ pramāṇābhāvātmābhimato bhavatām, kiṃ prasajyavṛttyā pramāṇānutpattimātram, atha vā paryudāsavṛttyā bhāvāntaram /",
    "XXbsa075_u:3506": " vastvantaramapi jaḍarūpaṃ jñānarūpaṃ vā /",
    "XXbsa075_u:3507": " jñānarūpamapi jñānamātrakamekajñānasaṃsargivastujñānaṃ veti ṣaḍ vikalpāḥ /",
    "XXbsa075_u:3508": " tatra na tāvannivṛttirūpo 'bhāvo yujyate /",
    "XXbsa075_u:3509": " sa khalu nikhilaśaktivikalatayā na kiñcit /",
    "XXbsa075_u:3510": " yacca na kiñcit tatkathamabhāvaṃ paricchindyāt, tadviṣayaṃ vā jñānaṃ janayet, pratītaṃ vā tatkathamiti sarvamandhakāranartanam /",
    "XXbsa075_u:3511": " yadāhuḥ -",
    "XXbsa075_u:3512": " na hyabhāvaḥ kasyacit pratipattiḥ pratipattiheturvā tasyāpi kathaṃ pratipattiriti /",
    "XXbsa075_u:3513": " nāpi vastvantaratāpakṣe jaḍarūpo 'bhāvaḥ saṅgacchate,",
    "XXbsa075_u:3514": " tasyābhāvalakṣaṇaprameyaparicchedābhāvāt, paricchedasya jñānadharmatvāt /",
    "XXbsa075_u:3515": " nāpi jñānamātrasvabhāvo 'bhāvo vaktavyaḥ, deśakālasvabhāvaviprakṛṣṭasyāpi tato 'bhāvaprasaṅgāt, tadapekṣayāpi jñānamātratvāt tasya /",
    "XXbsa075_u:3516": " athaikajñānasaṃsargivastujñānasvabhāvo 'numanyate",
    "XXbsa075_u:3517": " tadāstamabhāvapramāṇapratyāśayā, pratyakṣaviśeṣasyaivābhāvanāmakaraṇāt /",
    "XXbsa075_u:3518": " tasya cāsmābhirdṛśyānupalambhākhyasādhanatvena svīkṛtatvāt /",
    "XXbsa075_u:3519": " ato na kācid vipratipattirnāma /",
    "XXbsa075_u:3520": " tasmādabhāvapramāṇasvarūpamarpi nirūpyamāṇaṃ viśīryata eva /",
    "XXbsa075_u:3521": " yadapyasya lakṣaṇamuktam pratyakṣāderanutpattiḥ pramāṇābhāva ucyate /",
    "XXbsa075_u:3522": " ityādi, tadapi yācitakamaṇḍanam /",
    "XXbsa075_u:3523": " tasmāt sthitametat, pramāṇasya sato 'traivāntarbhāvāt pramāṇe eva //",
    "XXbsa075_u:3524": " pramāṇāntarbhāvaprakaraṇaṃ samāptam //",
    "XXbsa075_u:3525": " ( Nibandh 106.)",
    "XXbsa075_u:3526": " // vyāptinirṇayaḥ //",
    "XXbsa075_u:3527": " iha dahanādinā dhūmāderarthāntarasya vyāptistadutpattilakṣaṇā /",
    "XXbsa075_u:3528": " sā ca viśiṣṭānvayavyatirekagrahaṇapravaṇaviśiṣṭapratyakṣānupalambhasādhaneti nyāyaḥ /",
    "XXbsa075_u:3529": " atra ca bhaṭṭaprabhṛtayo vipratipadyante /",
    "XXbsa075_u:3530": " tathā hi te 'gnimati",
    "XXbsa075_u:3531": " pradeśe dhūmasya bhūyodarśanaṃ tadviyukte ca tathaivādarśanamityanvayavyatirekitvaṃ kalpayāmbabhūvuḥ",
    "XXbsa075_u:3532": " nanu bhūyasāpi pravṛtte darśanādarśane ghaṭakulaṭādāvupalabdho vyabhicāra iti cet /",
    "XXbsa075_u:3533": " kimetāvatā tatrāpyanumānamastu, tadvadvā dhūmādāvapi bhā bhūt /",
    "XXbsa075_u:3534": " prathamapakṣastāvad vyabhicārādeva nirastaḥ /",
    "XXbsa075_u:3535": " dvitīyo('pi) vyabhicārādeva",
    "XXbsa075_u:3536": " / na hyanyasya vyabhicāre dhūmasya kiñcit /",
    "XXbsa075_u:3537": " tasmādagnidhūmayoravyabhicārasyāsaṃbhave śatamapi tadupapattayaḥ tatprasādhakaviśiṣṭapratyakṣānupalambhā vā nānumānopayoginaḥ /",
    "XXbsa075_u:3538": " saṃbhave vā kiṃ tadutpattyā tadupayoginā viśiṣṭapratyakṣānupalambhena,",
    "XXbsa075_u:3539": " darśanādarśanābhyāmevāvyabhicārasiddheḥ /",
    "XXbsa075_u:3540": " tathā ca kāśikākāraḥ prācīnānekadarśanajanitasaṃskārasahāyenacarameṇa cetasā dhūmasyāgniniyatatvaṃ gṛhyata iti //",
    "XXbsa075_u:3541": " trilocanastvāha - pratyakṣānupalambhayorviśeṣaviṣayatvāt kathaṃ tābhyāṃ",
    "XXbsa075_u:3542": " sāmānyayoḥ saṃbandhapratipattiḥ /",
    "XXbsa075_u:3543": " athānagnivyāvṛttenādhūmavyāvṛttasya saṃbandhaḥ pratīyata eveti /",
    "XXbsa075_u:3544": " nanu so 'pi kasya pramāṇasya viṣayaḥ /",
    "XXbsa075_u:3545": " na",
    "XXbsa075_u:3546": " tāvatpratyakṣasya, svalakṣaṇaviṣayatvāttasya /",
    "XXbsa075_u:3547": " nāpyanumānasya, tasyāpi tatpūrvakatvāt /",
    "XXbsa075_u:3548": " na ca vyāvṛtyoḥ kaścitsaṃbandhaḥ /",
    "XXbsa075_u:3549": " atha pratyakṣapṛṣṭhabhāvī vikalpo dṛṣṭe bhede 'bhedamadhyavasyati, tadeva sāmānyam /",
    "XXbsa075_u:3550": " evamapi vikalpānāṃ na vastvena viṣayaḥ /",
    "XXbsa075_u:3551": " api tu grāhyākāraḥ /",
    "XXbsa075_u:3552": " sa ca na vastu /",
    "XXbsa075_u:3553": " vastu tu teṣāṃ parokṣameveti, kathaṃ tenāpi sambandhagrahaḥ /",
    "XXbsa075_u:3554": " asmākaṃ tu bhūyodarśanasahāyena manasā tajjātīyānāṃ saṃbandho gṛhīto bhavati /",
    "XXbsa075_u:3555": " ato dhūmo nāgniṃ vyabhicarati /",
    "XXbsa075_u:3556": " tadvyabhicāre dhūma upādhirahitaṃ saṃbandhamatikrāmediti hetovipakṣaśaṅkānivartakaṃ pramāṇamupalabdhilakṣaṇaprāptopādhivirahaheturanupalambhākhyaṃ pratyakṣameva /",
    "XXbsa075_u:3557": " tataḥ siddhaḥ svābhāvikaḥ sambandhaḥ //",
    "XXbsa075_u:3558": " vācaspatestu prapañcaḥ /",
    "XXbsa075_u:3559": " tathā hi dhumādīnāṃ vahnyādibhiḥ svābhāvikaḥ saṃbandhaḥ /",
    "XXbsa075_u:3560": " na tu vahnyādīnāṃ dhūmādibhiḥ /",
    "XXbsa075_u:3561": " te hi vināpi dhūmādibhirupalabhyante /",
    "XXbsa075_u:3562": " vahnyādayastu yadārdrendhanasaṃbandhamanubhavanti tadā dhūmādibhiḥ saṃbadhyante /",
    "XXbsa075_u:3563": " vahnyādīnāṃ ( Nibandh 107.) tu sphuṭamārdrendhanādyupādhikṛtaḥ saṃbandho",
    "XXbsa075_u:3564": " na tu svābhāvikaḥ /",
    "XXbsa075_u:3565": " tato 'niyataḥ /",
    "XXbsa075_u:3566": " svābhāvikastu dhūmādīnāṃ vahnayādibhiḥ",
    "XXbsa075_u:3567": " saṃbandhaḥ, tadupādheranupalabhyamānatvāt /",
    "XXbsa075_u:3568": " kvacid vyabhicārasyādarśanāt anupalabhyamānasyāpi kalpanānupapatteḥ /",
    "XXbsa075_u:3569": " na cādṛśyamāno 'pi",
    "XXbsa075_u:3570": " darśanānarhatayā sādhakabādhakapramāṇābhāvena sagdihyamāna upādhiḥ saṃbandhasya svābhāvikatvaṃ pratibadhnātīti yuktam /",
    "XXbsa075_u:3571": " avaśyaṃ śaṅkayā bhāvyaṃ niyāmakamapaśyatām iti tu dattāvakāśā laukikamaryādātikrameṇa śaṅkāpiśācī labdhaprasarā na kvacinnāstīti nāyaṃ kvacit pravarteta /",
    "XXbsa075_u:3572": " sarvatraiva kasyacidanarthasya kathañcicchaṅkāspadatvāt /",
    "XXbsa075_u:3573": " anarthaśaṅkāyāśca prekṣāvatāṃ nivṛttyaṅgatvāt /",
    "XXbsa075_u:3574": " antataḥ snigdhānnapānopayoge 'pi maraṇadarśanāt /",
    "XXbsa075_u:3575": " tasmāt prāmāṇikalokayātrāmanupālayatā yathādarśanamevaśaṅkanīyam /",
    "XXbsa075_u:3576": " na tvadṛṣṭapūrvamapi /",
    "XXbsa075_u:3577": " viśeṣasmṛtyapekṣa eva hi saṃśayo nāsmṛterbhavati /",
    "XXbsa075_u:3578": " na ca smṛtirananubhūtacare bhavitumarhati /",
    "XXbsa075_u:3579": " taduktaṃ mīmāṃsāvārtikakṛtā -",
    "XXbsa075_u:3580": " nāśaṅkā niḥpramāṇikā iti /",
    "XXbsa075_u:3581": " tasmādupādhiṃ prayatnenānviṣyanto 'nupalabhamānā nāstītyavagamya svābhāvikatvaṃ saṃbandhasya niścinumaḥ /",
    "XXbsa075_u:3582": " syādetat /",
    "XXbsa075_u:3583": " anyasyānyena sahākāraṇena cet svābhāvikaḥ saṃbandho bhavet,",
    "XXbsa075_u:3584": " sarvaṃ sarveṇa svabhāvataḥ saṃbadhyeta /",
    "XXbsa075_u:3585": " sarvaṃ sarvasmād gamyeta /",
    "XXbsa075_u:3586": " athānyasya cedanyat kāryaṃ kasmāt sarvaṃ sarvasmānna bhavati,",
    "XXbsa075_u:3587": " anyatvāviśeṣāt /",
    "XXbsa075_u:3588": " tataśca sa evātiprasaṅgaḥ /",
    "XXbsa075_u:3589": " yadyucyeta na bhāvasvabhāvāḥ",
    "XXbsa075_u:3590": " paryanuyojyāḥ, tasmādanyatvāviśeṣe 'pi kiñcideva kāraṇaṃ kāryaṃ ca kiñciditi /",
    "XXbsa075_u:3591": " nanveṣa svabhāvānāmanuyogo bhinnānāmakāryakāraṇabhūtānāmapi svabhāvapratibandhe tulya eva",
    "XXbsa075_u:3592": " tasmād yatkiñcidetadapi /",
    "XXbsa075_u:3593": " kena punaḥ pramāṇenaiṣa svābhāvikaḥ saṃbandho gṛhyate /",
    "XXbsa075_u:3594": " pratyakṣasaṃbandhiṣu pratyakṣeṇa /",
    "XXbsa075_u:3595": " tathā hi abhijāatamaṇibhedatattvavad bhūyodarśanajanitasaṃskārasahāyamindriyameva dhūmādīnāṃ vahnyādibhiḥ svābhāvikāsaṃbandhagrāhīti yuktamutpaśyāmaḥ /",
    "XXbsa075_u:3596": " evaṃ mānāntaraviditasaṃbandheṣu mānāntarāṇyeva yathāsvaṃ bhūyodarśanasahāyāni svābhāvikasaṃbandhagrahaṇe pramāṇānyunnetavyāni /",
    "XXbsa075_u:3597": " svabhāvataśca pratibaddhā hetavaḥ svasādhyena yadi ( Nibandh 108.) sādhyamantareṇa",
    "XXbsa075_u:3598": " bhaveyuḥ, svabhāvādeva pracyaveranniti tarkasahāyā",
    "XXbsa075_u:3599": " nirastasādhyavyatirekavṛttisandehā yatra dṛṣṭāstatra svasādhyamupasthāpayantyeveti //",
    "XXbsa075_u:3600": " atrocyate /",
    "XXbsa075_u:3601": " iha khalu bhede tadutpattireva vyāptiḥ /",
    "XXbsa075_u:3602": " na cāsāvanyo vā svata evāvinābhāvalakṣaṇaḥ svābhāvikaḥ saṃbandho bhūyodarśanamātrataḥ sidhyati",
    "XXbsa075_u:3603": " tathā hi, kiṃ yatra bhūyodarśanapravṛttistatra niyatatvavyavasthā, yatra vā niyatatvamasti tatraiva bhūyodarśanapravṛttiḥ /",
    "XXbsa075_u:3604": " prathamapakṣe ghaṭādapi kulaṭā, pārthivatvādapi lohalekhyatvaṃ sidhyet, bhūyodarśanasaṃbhave",
    "XXbsa075_u:3605": " niyatatvasaṃbhavāt /",
    "XXbsa075_u:3606": " vyabhicāradarśanānnaivamiti cet /",
    "XXbsa075_u:3607": " kasya punarvyabhicāradarśanam yasya kasyacit śāstrakārasya, pratipatturvā /",
    "XXbsa075_u:3608": " prathamapakṣe pratipattuḥ kimāyātaṃ yato nānumānamayaṃ kuryāt /",
    "XXbsa075_u:3609": " anyathānyasya tadviṣayapratyakṣīkāreṇaiva so 'pi kṛtārtha iti kimavaśyamanumānamanveṣate",
    "XXbsa075_u:3610": " / na cāptavacanādavyabhicāradarśanādanumānam /",
    "XXbsa075_u:3611": " āptasya niścetumaśakyatvādityanyatra prasādhanāt /",
    "XXbsa075_u:3612": " śāstrakāraṃ ca pṛṣṭvā dṛṣṭasaṃbandho 'pi dhṛmādagnimanumāsyata ityalaukikam /",
    "XXbsa075_u:3613": " pratipattustu nāvaśyaṃ sannapi vyabhicāro gocarībhavati /",
    "XXbsa075_u:3614": " na hi yatra vyabhicārastatraiva tāvati kāle deśe vāvaśyaṃ pratītimavatarati /",
    "XXbsa075_u:3615": " apratīyamānaśca nāstyeveti na niyamaḥ /",
    "XXbsa075_u:3616": " satyapi vyabhicāre darśanasāmagrayabhāvāt tasmādarśanāt /",
    "XXbsa075_u:3617": " aticirakālavyavadhāne 'pi darśanāt brāhmaṇyādivyabhicāravat //",
    "XXbsa075_u:3618": " ghaṭapārthivādau pratipattaiva pravṛttaḥ /",
    "XXbsa075_u:3619": " tadaiva krameṇa vā vyabhicāraṃ paśyediti cet /",
    "XXbsa075_u:3620": " yadi tāvadasau kathañcit pravartate, pravṛtto 'pi vā sāmagryabhāvāvyabhicāraṃ na paśyet /",
    "XXbsa075_u:3621": " vajraṃ vā lohena vyāpārayet /",
    "XXbsa075_u:3622": " vyaktaṃ tasya tāvat tadapyamānamāpannamiti mahat pāṇḍityam /",
    "XXbsa075_u:3623": " tasmād yadi vyabhicārādarśanādanumānaṃ tadādṛṣṭavyabhicārasya pratipatturghaṭapārthivatvādapyasti",
    "XXbsa075_u:3624": " tathā adarśanamātreṇa vyabhicārābhāvo na sidhyati, yogyānupalabdhereva sarvatrābhāvasādhane 'dhikārāt /",
    "XXbsa075_u:3625": " tato bahulaṃ sahacāramātreṇa na vyabhicārī na vāvyabhicārī niścita iti śaṅkāvakāśaḥ //",
    "XXbsa075_u:3626": " yadyevamadṛṣṭavyabhicārādapi dhūmādanumānaṃ mā bhūt /",
    "XXbsa075_u:3627": " na /",
    "XXbsa075_u:3628": " īdṛśasya śaṅkāvakāśasya sarvatra tadutpattirahite saṃbhavāditi /",
    "XXbsa075_u:3629": " atha kadācit pratipattā pravṛtto vyabhicāraṃ paśyati /",
    "XXbsa075_u:3630": " na tarhi yatra bhūyodarśanam,",
    "XXbsa075_u:3631": " tatra niyatatvasthitiḥ /",
    "XXbsa075_u:3632": " tatra kuto dhūme pratibandhasiddhiḥ /",
    "XXbsa075_u:3633": " bhūyodarśanasyānyatra niyatatvopasthāpakatvakṣatau malinapauruṣatvena sarvatrānāśvāsāt //",
    "XXbsa075_u:3634": " yadyevaṃ dvicandrādau cakṣurādipratyakṣaṃ malinapauruṣamupalabdhamiti ghaṭādikamapi nopasthāpayediti cet /",
    "XXbsa075_u:3635": " na /",
    "XXbsa075_u:3636": " indriyaviṣayakāryaṃ hi pratyakṣam /",
    "XXbsa075_u:3637": " na dvicandrādijñānamīdṛśamarthakāryatvābhāvāt /",
    "XXbsa075_u:3638": " ( Nibandh",
    "XXbsa075_u:3639": " 109.) tato bhinnalakṣaṇasya pratyakṣābhāsattve 'pi ghaṭajñānaṃ pratyakṣameva /",
    "XXbsa075_u:3640": " na caivaṃ dhūmādau pārthivatvādau ca vyāptigrāhakasya bhūyodarśanasya lakṣaṇabhedo yenaikatrāśvāsaḥ syāt //",
    "XXbsa075_u:3641": " ete evārthakāryatvākāryatve lakṣaṇabheda iti cet /",
    "XXbsa075_u:3642": " na /",
    "XXbsa075_u:3643": " ghaṭādijñānasya hyarthakāryatvavivāde pramāṇāntarato 'rthakriyālābhato vā niścayaḥ, na pratijñāmātreṇa",
    "XXbsa075_u:3644": " na cātra dhūmasyāgnisahacāraḥ sadātano 'yamatha",
    "XXbsa075_u:3645": " suhṛddvayasyeva sātyayo gṛhīta iti saṃśaye sadātanasahacāraprasādhakapramāṇāntarasaṅgatirasti, tatkāryaṃ vā kiñcidupalabhyate /",
    "XXbsa075_u:3646": " tarhi bādhyamānatvābādhyamānatvalakṣaṇo lakṣaṇabhedo bhaviṣyatītyapi na vaktavyam, avyabhicāragrāhakasya bhūyodarśanasya bādhitatvāsiddheḥ /",
    "XXbsa075_u:3647": " abādhamātraṃ hi prasajyapratiṣedho 'pramāṇam /",
    "XXbsa075_u:3648": " pramāṇāntarasaṅgatirarthakriyālābho vā paryudāsaścāsiddha iti na tāvat prathamaḥ pakṣaḥ /",
    "XXbsa075_u:3649": " nāpi dvitīyaḥ /",
    "XXbsa075_u:3650": " niyatatvābhāve 'pi pārthivatvādau bhūyodarśanasaṃbhavāditi na bhūyodarśanagamyā vyāptiḥ //",
    "XXbsa075_u:3651": " trilocanacodye 'pi brūmaḥ /",
    "XXbsa075_u:3652": " yadi pratyakṣaṃ svalakṣaṇaviṣayamityayogavyavacchedenocyate tadā siddhasādhanam /",
    "XXbsa075_u:3653": " anyayogavyavacchedastvasiddhaḥ, pratyakṣānumānādisarvajñānānāṃ grāhyāvaseyabhedena viṣayadvaividhyānatikramāt",
    "XXbsa075_u:3654": " yadvi yatra jñāne pratibhāsate tad grāhyam /",
    "XXbsa075_u:3655": " yatra tu tat pravartate tadadhyavaseyat /",
    "XXbsa075_u:3656": " tatra pratyakṣasya svalakṣaṇaṃ grāhyam /",
    "XXbsa075_u:3657": " adhyavaseyaṃ tu sāmānyam,",
    "XXbsa075_u:3658": " atadrūpaparāvṛttasvalakṣaṇamātrātmakam /",
    "XXbsa075_u:3659": " anumānasya tu viparyayaḥ /",
    "XXbsa075_u:3660": " tataśca sāṃvyavahārikapramāṇāpekṣayā rūparasagandhasparśasamudāyātmakasya ghaṭasya rūpabhedamātragrahaṇe 'pi pratyakṣataḥ samudāyasiddhivyavasthā /",
    "XXbsa075_u:3661": " tathaikasyātadrūpaparāvṛttasya grahaṇe 'pi",
    "XXbsa075_u:3662": " sādhyasādhanasāmānyayoratadrūpaparāvṛttavastumātrātmanorayogavyavacchedena viṣayabhūtayorvyāptigraho yukta eva /",
    "XXbsa075_u:3663": " ata eva vikalpānāmavastveva viṣayaḥ,",
    "XXbsa075_u:3664": " vastu tu teṣāṃ parokṣamevetyapi durjñānam,",
    "XXbsa075_u:3665": " sarvavikalpānāmadhyavaseyāpekṣayā vastuviṣayatvāt /",
    "XXbsa075_u:3666": " śāstre 'pi tathaiva pratipādanāt /",
    "XXbsa075_u:3667": " na ca manasā tajjātīyānāṃ vyāptigrahaḥ śakyaḥ, manaso bahirasvātantryāt /",
    "XXbsa075_u:3668": " anyathā andhabadhirādyabhāvaprasaṅgāt /",
    "XXbsa075_u:3669": " na ca vahnivyabhicāre dhūma upādhirahitaṃ āṃbandhamatikrāmediti vaktumucitam,",
    "XXbsa075_u:3670": " svakapolakalpitasvābhāvikasaṃbandhasya yācitakamaṇḍanatvāditi //",
    "XXbsa075_u:3671": " yadapi vācaspatijalpitam, yo yatropādhinā niyatastatra tasya svābhāvikaḥ saṃbandhaḥ /",
    "XXbsa075_u:3672": " yathā dahane dhūmasya /",
    "XXbsa075_u:3673": " tadupādherdṛśyasyānupalabhyamānatvāt kvacid vyabhicārasyādarśanādityatredaṃ vicāryate /",
    "XXbsa075_u:3674": " yasyādarśanataḥ svābhāvikaḥ saṃbandho vyavasthāpanīyaḥ, sa khalu dhūmasvarūpādarthāntaramupādhirvaktavyo yathā dahanādindhanam /",
    "XXbsa075_u:3675": " arthāntaraṃ ca kiñcid dṛśyamadṛśyaṃ ca kiñcit, na tu sarvameva",
    "XXbsa075_u:3676": " dṛśyatāniyatam /",
    "XXbsa075_u:3677": " tataśca dhūmasyāpi hutāśane syādupādhiḥ, na copalabhyate ityupādhimātrānupalabdhiranaikāntikī",
    "XXbsa075_u:3678": " tatkathamadarśanamātrānnāstyevopādhiḥ, yataḥ svābhāvikasaṃbandhasiddhiḥ ( Nibandh 110.) syāt /",
    "XXbsa075_u:3679": " dṛśyopādhyabhāvasādhane tu siddhasādhanam /",
    "XXbsa075_u:3680": " paramadṛśyopādhiśaṅkāsaṃbhave svābhāvikatvapratirodhastadavastha eva /",
    "XXbsa075_u:3681": " kvacid vyabhicārādarśanādityasaṃbaddhameva, upādhivat vyabhicārasyāpyadarśanamātrādabhāvāsiddheḥ",
    "XXbsa075_u:3682": " vyabhicārasya sarvadeśakālayoḥ saṃbhave 'pi dṛśyatve 'pi sarvadā sarvatra sarveṇa",
    "XXbsa075_u:3683": " sāmagryabhāvādapi niścetumaśakyatvāt /",
    "XXbsa075_u:3684": " brāhmaṇyādivyabhicāravadevāhatyādarśane 'pi deśakālāntare taddarśanasya niṣeddhumaśakyatvāt",
    "XXbsa075_u:3685": " nanu yadi dhūmasyāpekṣaṇīyamarthāntaramupādhiḥ syāt kathaṃ dhūma ityeva pāvakasattāniyama iti cet /",
    "XXbsa075_u:3686": " nanvidameva cintyate kiṃ dhūme satyavaśyamagniḥ saṃbhavīna veti /",
    "XXbsa075_u:3687": " kadācidarthāntaramupādhimapekṣya dhūmo 'pi syānnāgniriti kimatra niṣṭabdhaṃ kāraṇam /",
    "XXbsa075_u:3688": " tasmāt pāvakaparādhīnodayo dhūmaḥ pariniṣṭhitaḥ kathaṃ tadabhāve bhāvaṃ svīkuryādityeva sādhu",
    "XXbsa075_u:3689": " atha vyaktau jātau vā vahnivyabhicāro na dṛṣṭaḥ, kathaṃ tatra śaṅkayata",
    "XXbsa075_u:3690": " iti cet /",
    "XXbsa075_u:3691": " tat kiṃ sthāṇuvyaktau jātau vā puruṣatvaṃ dṛṣṭaṃ yena sthāṇau śaṅkayate /",
    "XXbsa075_u:3692": " anyatrordhvatāliṅgite dṛṣṭamiti cet /",
    "XXbsa075_u:3693": " ihāpyanyatra bhūyaḥ sahacāriṇi pārthivatvādau dṛṣṭa eva vyabhicāraḥ /",
    "XXbsa075_u:3694": " yatraiva tu yat saṃśayyate tatraiva tasya darśanamapekṣyata ityalaukikam /",
    "XXbsa075_u:3695": " yadi dhūmavyaktau vyabhicāro dṛṣṭastadā dhūmasāmānyaṃ vyāptau bahirbhūtameva,",
    "XXbsa075_u:3696": " kathaṃ saṃśayaḥ /",
    "XXbsa075_u:3697": " atha jātau dṛṣṭastadāpi vyabhicāraniścaya eva, kathaṃ saṃśayaḥ /",
    "XXbsa075_u:3698": " ato dhūmajātāvadṛśyamāno 'pi vyabhicāra upādhirvā darśanāyogyatayā niṣeddhumaśakya iti saṃśayo durvāraprasaraḥ /",
    "XXbsa075_u:3699": " sa cedānīmupādhervyabhicārasya vā saṃśayaḥ svābhāvikatvasaṃśayasvabhāvaḥ svābhāvikatvaniścayaṃ tāvadavaśyaṃ pratibadhnāti /",
    "XXbsa075_u:3700": " tasmāt svābhāvikatvaniścayapratibandha evārthataḥ, niścayamantareṇa gamakasya svayamakiñcitkaratvāt",
    "XXbsa075_u:3701": " tadevamupādhyanupalabdhirvyabhicārasyānupalabdhirvānaikāntikī na tayorabhāvaṃ sādhayati, yataḥ saṃbandhasya svābhāvikatvasiddhiḥ syāt /",
    "XXbsa075_u:3702": " asiddhā ceyamupādhyanupalabdhiḥ /",
    "XXbsa075_u:3703": " yathā dahano nendhanena vinā dhūmena saṃbadhyate tathā dhūmo 'pi na tena vināgninā saṃbadhyata iti samānamupādhitvamindhanasyobhayatra /",
    "XXbsa075_u:3704": " atha siddhasyāgnerindhanasāhityena dhūmalābha ityupādhivyavasthā,",
    "XXbsa075_u:3705": " asiddhasya tu dhūmasya tannimittātmalābhatayāvyabhicārāt svābhāvikaḥ saṃbandha iti vyavasthā pyata iti cet /",
    "XXbsa075_u:3706": " evamapi saiva tadutpattirāyātā /",
    "XXbsa075_u:3707": " saiva svābhāvikaḥ saṃbandhaḥ /",
    "XXbsa075_u:3708": " na punaḥ pratijñāsiddhaḥ sahacāramātrātmakaḥ /",
    "XXbsa075_u:3709": " kiṃ ca svābhāvikatvādavyabhicāraḥ sarvatra,",
    "XXbsa075_u:3710": " sarvatrāvyabhicārācca svābhāvikatvamitītaretarāśrayatvamanivāryam /",
    "XXbsa075_u:3711": " yasya tu sakṛttadutpattipratītireva sarvatrāvyabhicārapratītistasya nāyaṃ prasaṅgaḥ /",
    "XXbsa075_u:3712": " yadyevaṃ mamāpi bhūyodarśanādavyabhicārasiddhiriti cet /",
    "XXbsa075_u:3713": " na /",
    "XXbsa075_u:3714": " bhūya ityapariniṣṭhitavārasaṃkhyatvāt kiyatā darśanena lakṣaṇānusārī nirvṛtimāsādayet /",
    "XXbsa075_u:3715": " asmākaṃ ( Nibandh 111.) tu pratyakṣānupalabdhau parigaṇitasaṃkhyāveva /",
    "XXbsa075_u:3716": " yadāhuḥ prāgadṛṣṭau kramāt paśyan vetti hetuphalasthitim /",
    "XXbsa075_u:3717": " dṛṣṭau vā kramaśo 'paśyannanyathā tvanavasthi(ti)riti //",
    "XXbsa075_u:3718": " yattvanupalabhyamānasyāpi kalpanānupapatteriti vilapitam,",
    "XXbsa075_u:3719": " tadvālasyāpyasāmpratam /",
    "XXbsa075_u:3720": " anupalabhyamāne 'rthe ca kalpanāvakāśāt /",
    "XXbsa075_u:3721": " na hi dṛśyamāno ghaṭaḥ kalpita ucyate /",
    "XXbsa075_u:3722": " na ca sandihyamāna upādhiḥ saṃbandhasya svābhāvikatvaṃ pratibadhnātīti yuktam, sādhakabādhakābhāva eva saṃśayasya",
    "XXbsa075_u:3723": " nyāyaprāptatvāt /",
    "XXbsa075_u:3724": " ata eva na sarvatra śaṅkāpiśācāvakāśaḥ /",
    "XXbsa075_u:3725": " tatkathaṃ nāyaṃ pravartetaṃ /",
    "XXbsa075_u:3726": " pramāṇaviṣaye 'pi śaṅkā kartuṃ śakyata iti cet /",
    "XXbsa075_u:3727": " na /",
    "XXbsa075_u:3728": " svīkṛtapramāṇasya hi niścayaphalatvāt pramāṇasyāvipratipannapramāṇaviṣaye niścayasvīkāranāntarīyaka eva tatsvīkāraḥ /",
    "XXbsa075_u:3729": " na ca śaṅketyeva na pravṛttiḥ,",
    "XXbsa075_u:3730": " arthasaṃśayenāpi pravṛtteranivāryatvāt snigdhānnapānopayogavat /",
    "XXbsa075_u:3731": " tadupayoge kadācinmaraṇadarśane 'pi koṭiśo jīvitadarśanāt /",
    "XXbsa075_u:3732": " na ca prāmāṇikalolayātrākṣatiḥ, prāmāṇikaireva pramāṇābhāve saṃśayasya",
    "XXbsa075_u:3733": " vihitatvāt /",
    "XXbsa075_u:3734": " yathādarśanamāśaṅkanīyamityādyapi siddhasādhanam, anyatra dṛṣṭasyaivopādhervyabhicārasya vā śaṅkitatvāt /",
    "XXbsa075_u:3735": " kiṃ ca bādhakādarśane 'pi",
    "XXbsa075_u:3736": " sādhakabhāvādapi śaṅkā syādeva /",
    "XXbsa075_u:3737": " yadapi syādetaditi valgitaṃ tadapi niḥsāram /",
    "XXbsa075_u:3738": " pramāṇasiddhe hi rūpe svābhāvāvalambanam /",
    "XXbsa075_u:3739": " natu svabhāvāvalambanenaiva vastusvarūpavyavasthā /",
    "XXbsa075_u:3740": " tadyadi niyataviṣayānvayavyatirekagrāhakapratyakṣānupalambhapramāṇasiddhe hetuphalabhāve svabhāvavādastat kimāyātaṃ svābhāvikasaṃbandhe /",
    "XXbsa075_u:3741": " yatra tadutpattisāmagrīṃ hṛdayena dūrīkṛtyānyataḥ sahacaritadvayād viśeṣaṃṇa pratītau pratyupāya eva devīyān /",
    "XXbsa075_u:3742": " tatsāmagryapekṣaṇe ca tadutpattireva sā",
    "XXbsa075_u:3743": " / kimāhopuruṣikayā nāmāntarakaraṇena /",
    "XXbsa075_u:3744": " kena punaḥ pramāṇena eṣa svābhāvikaḥ saṃbandho gṛhyata ityādistadgrahaṇaprakāraḥ pūrvameva nirākṛtaḥ /",
    "XXbsa075_u:3745": " tathā svābhāvikatvāsiddhau svabhāvataśca pratibaddhā hetava ityādyupasaṃhāropi manorājyamātram",
    "XXbsa075_u:3746": " tasmādarthāntare gamye kāryahetustadbhāvasiddhiśca pratyakṣānupalambhāditi sthitam /",
    "XXbsa075_u:3747": " tadevaṃ svābhāvikavādena hṛdayānulepanamaśucineva parihāryaṃ dūrata iti /",
    "XXbsa075_u:3748": " // vyāptinirṇayaḥ samāpto ratnakīrtipādānām //",
    "XXbsa075_u:3749": " ( Nibandh 112.)",
    "XXbsa075_u:3750": " // sthirasiddhidūṣaṇam //",
    "XXbsa075_u:3751": " namastārāyai //",
    "XXbsa075_u:3752": " yadyogādandhavadviśvaṃ saṃsāre bhramadiṣyate /",
    "XXbsa075_u:3753": " sā kṛpāvaśagaiḥ pāpā sthirasiddhirapāsyate //",
    "XXbsa075_u:3754": " iha pare sakalapadārthasthairyaprasādhanārthaṃ",
    "XXbsa075_u:3755": " pratyakṣamanumānamarthāpattiṃ(ca) pramāṇānyācakṣate /",
    "XXbsa075_u:3756": " tathā hi sa evāyaṃ ghaṭasphaṭikādiriti pratyabhijñākhyaṃ pratyakṣamudīyamānaṃ sthairyamutthāpayati",
    "XXbsa075_u:3757": " na cedamapramāṇamabhighātavyam /",
    "XXbsa075_u:3758": " aprāmāṇyaṃ hi bhavadaprāmāṇyakāraṇopapattyā vā bhavet, prāmāṇyalakṣaṇavirahād vā /",
    "XXbsa075_u:3759": " yadyādyaḥ pakṣaḥ kimaprāmāṇyakāraṇam, mithyātvamajñānaṃ saṃśayo vā /",
    "XXbsa075_u:3760": " na tāvadatra mithyātvam /",
    "XXbsa075_u:3761": " mithyātvaṃ hi tadviṣaye bādhakapratyayād vā hetūtthadoṣato vā saṃbhāvyeta /",
    "XXbsa075_u:3762": " na tāvad bādhagandho 'pi saṃbhavati,",
    "XXbsa075_u:3763": " deśakālanarāntareṣvapyasaṃbhavāt /",
    "XXbsa075_u:3764": " na cānavagatāpi bādhā kadācidapi bhaviṣyatīti śaṅkā yuktimatī, nirbījaśaṅkānupapatteḥ /",
    "XXbsa075_u:3765": " avaśyaṃ śaṅkayā bhāvyaṃ niyāmakamapaśyatām /",
    "XXbsa075_u:3766": " iti dattāvakāśā saṃśayapiśācī labdhaprasarā na kvacinnāstīti nāyaṃ kvacitpravarteta /",
    "XXbsa075_u:3767": " antataḥ snigdhānnapānopayoge 'pi maraṇadarśanena sarvatra śaṅkānivṛtteḥ /",
    "XXbsa075_u:3768": " tasmāt prāmāṇikalokayātrāmanupālayatā yathādarśanameva śaṅkanīyaṃ nādṛṣṭapūrvamapi /",
    "XXbsa075_u:3769": " yaduktaṃ kārikāyāṃ nāśaṅkā niṣpramāṇikā /",
    "XXbsa075_u:3770": " iti /",
    "XXbsa075_u:3771": " bṛhaṭṭīkāyāmapi utprekṣeta hi yo mohādajñātamapi bādhakam /",
    "XXbsa075_u:3772": " sa sarvavyavahāreṣu saṃśayātmā kṣayaṃ vrajet //",
    "XXbsa075_u:3773": " iti /",
    "XXbsa075_u:3774": " kṣaṇabhaṅgasādhanaṃ bādhakamasyeti cet /",
    "XXbsa075_u:3775": " na /",
    "XXbsa075_u:3776": " anumānasya paramparayāpi pratyakṣapūrvakatvāt pratyakṣaṃ pradhānam /",
    "XXbsa075_u:3777": " prādhānyāccānumānasya bādhakam /",
    "XXbsa075_u:3778": " na tvanumānamasya /",
    "XXbsa075_u:3779": " pratyakṣāntaraṃ tu bādhakaṃ bhavati /",
    "XXbsa075_u:3780": " yathā sarpādipratyayasya rajvādipratyakṣam /",
    "XXbsa075_u:3781": " taccātra na saṃbhavati /",
    "XXbsa075_u:3782": " nanu pratyakṣe 'pi bādhake kasmānna bhavati parasparapratibandhena dvayorapyapratyakṣatā /",
    "XXbsa075_u:3783": " na /",
    "XXbsa075_u:3784": " arthakriyāsamarthavastuviṣayāviṣayatvena samānatvābhāvādekasya pratyakṣābhāsatvāditi na ( Nibandh 113.)",
    "XXbsa075_u:3785": " sadviṣayatvaṃ bādhakapratyayānmithyātvam /",
    "XXbsa075_u:3786": " nāpi hetūtthadoṣattaḥ,",
    "XXbsa075_u:3787": " deśakālanarāntare 'rthavisaṃvādāt /",
    "XXbsa075_u:3788": " nāpyajñānamaprāmāṇyakāraṇamatrāsti,",
    "XXbsa075_u:3789": " pratyabhijñānasaṃvedanasaṃbhavāt /",
    "XXbsa075_u:3790": " na ca saṃśayaḥ /",
    "XXbsa075_u:3791": " na hi tadevedaṃ syād vā na veti sphaṭikādiṣūdayati matiḥ,kiṃ tu tadevedaṃ sphaṭikādikamiti",
    "XXbsa075_u:3792": " nirastavibhramāśaṅkā /",
    "XXbsa075_u:3793": " tannāprāmāṇyakāraṇopapattyā pratyabhijñānasyāprāmāṇyam /",
    "XXbsa075_u:3794": " nāpi lakṣaṇakṣayāt /",
    "XXbsa075_u:3795": " yadeva hi utpannamasandigdhamaduṣṭakāraṇajanyaṃ deśakālanarāntareṣvabādhitaṃ ca tadeva pramāṇamiti naḥ siddhāntaḥ /",
    "XXbsa075_u:3796": " taduktam tasmād dṛḍhaṃ yadutpannaṃ na visaṃvādamṛcchati /",
    "XXbsa075_u:3797": " jñānāntareṇa vijñānaṃ tatpramāṇaṃ pratīyatām //",
    "XXbsa075_u:3798": " tathā bṛhaṭṭīkāpi tatrāpūrvārthavijñānaṃ niścitaṃ bādhavarjitam /",
    "XXbsa075_u:3799": " aduṣṭakāraṇārabdhaṃ pramāṇaṃ lokasaṃmatam //",
    "XXbsa075_u:3800": " iti /",
    "XXbsa075_u:3801": " etacca lakṣaṇamuktanyāyena pratyabhijñāne 'pi saṃbhavatīti pramāṇamevedam /",
    "XXbsa075_u:3802": " nanvidamekameva na bhavati, kāraṇabhedāt, viṣayabhedāt,",
    "XXbsa075_u:3803": " svabhāvavirodhācca /",
    "XXbsa075_u:3804": " tathā hi sa iti saṃskārakāryam, ayamiti cendriyakāryam /",
    "XXbsa075_u:3805": " na ca kāraṇabhede 'pi kāryābhedo viśvavaicitryāhetukatvaprasaṅgāt /",
    "XXbsa075_u:3806": " tathā satyapi sphaṭikaḥ sphaṭika iti vyapadeśābhede pūrvadeśakālasaṃbandhāparadeśakālasaṃbandhābhyāṃ viruddhadharmābhyāṃ yogāt sphaṭikaḥ pūrvāparakālayorbhidyata iti viṣayabhedo vaktavyaḥ tathā sa iti parokṣam, ayamiti sākṣātkāraḥ /",
    "XXbsa075_u:3807": " na cānayoḥ svabhāvaviruddhayordahanatuhinayoriva śakyā śakreṇāpyekatā āpādayitum, trailokasyaikyaprasaṅgāt",
    "XXbsa075_u:3808": " na cāsya prāmāṇyam,",
    "XXbsa075_u:3809": " vikalpatvenāvastunirbhāsitvāt,smārtādaviśeṣācca /",
    "XXbsa075_u:3810": " tasmāt pratyabhijñā ekatvaṃ sthāpayati bhāvānāmiti manorathamātram //",
    "XXbsa075_u:3811": " atrocyate /",
    "XXbsa075_u:3812": " ekamevedaṃ pratyabhijñānaṃ samākhyātam /",
    "XXbsa075_u:3813": " yadyapīndriyaṃ",
    "XXbsa075_u:3814": " kevalamasamartham, yadyapi saṃskāramātram, saṃskārasadhrīcīnaṃ tu indriyaṃ",
    "XXbsa075_u:3815": " bhāvayiṣyati pratyabhijñānam, tadbhāvābhāvānuvidhānāt pratyabhijñābhāvābhāvayoḥ /",
    "XXbsa075_u:3816": " na hi nājījanad bījamātramaṅkuramiti mṛdādisahitamapi na janayati /",
    "XXbsa075_u:3817": " atha bhavatu deśakālayostatsaṃsargayorvā",
    "XXbsa075_u:3818": " parasparanānātvam, na tadavacchinnasya padmarāgasya, tasya tābhyāṃ tatsaṃsargābhyāṃ cānyatvāt",
    "XXbsa075_u:3819": " tato 'nyatve tatsaṃsargayoḥ kutastadīyatvamiti cet /",
    "XXbsa075_u:3820": " svabhāvādeveti saṃsargaparīkṣāyāṃ nipuṇataramupapādayiṣyate /",
    "XXbsa075_u:3821": " na ca svabhāvavirodhaḥ,",
    "XXbsa075_u:3822": " anumānasyāpyanekatvaprasaṅgāt /",
    "XXbsa075_u:3823": " tadapi hi pratyakṣamapratyakṣaṃ ca,",
    "XXbsa075_u:3824": " avikalpo vikalpaśca, asamāropaḥ samāropaśca /",
    "XXbsa075_u:3825": " svānubhavāvasthāpitābhedasya svarūpatadgrāhyabhedāpekṣayā pratyakṣādīnāmavirodha iti cet /",
    "XXbsa075_u:3826": " na, ihāpi sāmyāt /",
    "XXbsa075_u:3827": " na khalvetadapi vijñānaṃ ( Nibandh 114.)",
    "XXbsa075_u:3828": " tattedantādhikaraṇamekamābhyāmanuraktaṃ sphaṭikaṃ gocarayadabhinnaṃ nānubhūyate nāvasīyate vā /",
    "XXbsa075_u:3829": " ekatve 'pi ca vastunastadanurañjakatattedantābhedāpekṣayā pratyakṣatāparokṣate na",
    "XXbsa075_u:3830": " virotsyete, sahasaṃbhavāt, vijñānaikatvasya ca pramāṇasiddhatvāt /",
    "XXbsa075_u:3831": " na ca sa iti pūrvadeśakālasaṃsargo 'yamiti ca sannihitadeśakālasaṃsargaṃ ekasya",
    "XXbsa075_u:3832": " virudhyate, yato yuktaṃ yatpadmarāgasya svarūpe paricchidyamāne tadabhāvo",
    "XXbsa075_u:3833": " vyavacchidyata iti tadavyavacchede tatsvarūpāparicchedāt svapracyutivyavacchedyasvabhāvatvāt padmarāgabhāvasya tadanavacchede tatparicchedānupapatteḥ //",
    "XXbsa075_u:3834": " kasmāt punastadanye puṣparāgādayo vyavacchidyante /",
    "XXbsa075_u:3835": " tadabhāvāvinābhāvāditi cet /",
    "XXbsa075_u:3836": " sa eva kutaḥ /",
    "XXbsa075_u:3837": " pratyakṣeṇa kadācidapi puṣparāgapadmarāgayostādātmyānupalambhāditi cet /",
    "XXbsa075_u:3838": " yatra tarhi tatastādātmyapratītiḥ, na tatra tadavinābhāvaḥ /",
    "XXbsa075_u:3839": " samasti ca so 'yaṃ",
    "XXbsa075_u:3840": " padmarāga iti deśakālāvasthānugatamekaṃ padmarāgamavabhāsayantī sākṣātkāravatī pratītiḥ /",
    "XXbsa075_u:3841": " na vikalparūpatayāsyā aprāmāṇyam,",
    "XXbsa075_u:3842": " abhilāpasaṃsargapratibhāsatvaprāmāṇyayoravirodhāt /",
    "XXbsa075_u:3843": " na cedaṃ smārtam,",
    "XXbsa075_u:3844": " adeśakālāvasthāvato 'yaṃ deśakālāvasthānugatatvenādhikyāditi //",
    "XXbsa075_u:3845": " atha keśakuśakadalīstambādau satyapi bhede pratyabhijñānamutpannamiti cet",
    "XXbsa075_u:3846": " / utpadyatāṃ ko doṣaḥ /",
    "XXbsa075_u:3847": " kimanena pratipāditaṃ bhavati /",
    "XXbsa075_u:3848": " kiṃ pratyabhijñāyāḥ sādhāraṇānaikāntikatvam, atha",
    "XXbsa075_u:3849": " śabdasāmyādubhayorapyaprāmāṇyam, uta saṃśayāpādanamātram /",
    "XXbsa075_u:3850": " prathamaḥ pakṣo 'nabhyupagamādeva nirastaḥ /",
    "XXbsa075_u:3851": " na hīyamanumānatvenopanyastā /",
    "XXbsa075_u:3852": " anumānatve",
    "XXbsa075_u:3853": " 'pyabādhitatvāditi viśeṣaṇe na doṣa iti pratipādayiṣyāmaḥ /",
    "XXbsa075_u:3854": " nāpi dvitīyaḥ pakṣaḥ, dṛṣṭāntamātrataḥ sādhyasiddherayogāt /",
    "XXbsa075_u:3855": " keśoṇḍukādiviṣayasya cakṣurvijñānasyāpyaprāmāṇye ghaṭādipratyakṣasyāprāmāṇyaprasaṅgāt /",
    "XXbsa075_u:3856": " saṃśayamātraṃ tu vyavahārocchedakatvānnāśrayaṇīyamevati pratipāditamiti na tṛtīyo 'pio pakṣaḥ",
    "XXbsa075_u:3857": " kiṃ ca keśādau yadi pratyabhijñā vyabhicāriṇo, kāryakāraṇapratītiḥ kiṃ na",
    "XXbsa075_u:3858": " vyabhicāriṇī /",
    "XXbsa075_u:3859": " yā vyabhicāriṇo sā kāryakāraṇapratītireva na bhavatīti cet",
    "XXbsa075_u:3860": " / yadyevaṃ yā visaṃvādinī sā pratyabhijñaiva na bhavati tadābhāsatvāditi samānam /",
    "XXbsa075_u:3861": " pratyabhijñānasya ca sati prāmāṇye 'numānādiṣvanantarbhāve",
    "XXbsa075_u:3862": " pratyakṣataiva, saṃskārasahāyendriyānvayavyatirekānuvidhāyitvācca /",
    "XXbsa075_u:3863": " satsaṃprayoge satīndriyāṇāṃ bhāvācca /",
    "XXbsa075_u:3864": " tadiyaṃ pratyabhijñā anekadeśakālāvasthāsaṃbaddhamekaṃ sphaṭikādikaṃ gocarayantī sthairyaṃ vyavasthāpayati //",
    "XXbsa075_u:3865": " tathānumānato 'pi sthiratāsiddhiḥ /",
    "XXbsa075_u:3866": " prayogaḥ - vivādādhyāsitaḥ sa evāyaṃ",
    "XXbsa075_u:3867": " sphaṭikaṃ ityādipratyabhijñāpratyayo yathārthaḥ, abādhitapratyayatvāt /",
    "XXbsa075_u:3868": " yāvānabādhitapratyayaḥ sa sarvo yathārtha upalabdhaḥ /",
    "XXbsa075_u:3869": " yathā svasaṃvedanapratyayaḥ /",
    "XXbsa075_u:3870": " abādhitaścāyam /",
    "XXbsa075_u:3871": " tasmāttatheti /",
    "XXbsa075_u:3872": " abādhitatvaṃ ca parodbhāvitakṣaṇikatvasādhanabādhakoddhārānniśceyam //",
    "XXbsa075_u:3873": " ( Nibandh 115.)",
    "XXbsa075_u:3874": " athāparaḥ prayogaḥ /",
    "XXbsa075_u:3875": " vivādādhyāsitā bhāvāḥ pūrvāparakālayorekasvabhāvāḥ,",
    "XXbsa075_u:3876": " abādhitapratyabhijñayā pratyabhijñāyamānatvāt /",
    "XXbsa075_u:3877": " yadyadabādhitapratyabhijñayā pratyabhijñāyate tatsarvamabhinnam /",
    "XXbsa075_u:3878": " yathā yastvayā dṛṣṭo nīlo 'rthaḥ sa eva mayā dṛṣṭa iti nīlo 'rthaḥ",
    "XXbsa075_u:3879": " pratyabhijñāyate /",
    "XXbsa075_u:3880": " tathā caite bhāvāḥ /",
    "XXbsa075_u:3881": " tasmāttatheti /",
    "XXbsa075_u:3882": " pūrvaṃ pratyayasya dharmitā, adhunā bhāvānāmiti viśeṣaḥ /",
    "XXbsa075_u:3883": " kiṃ ca sahetukatvādvināśasya sthairya siddham /",
    "XXbsa075_u:3884": " prayogaḥ -",
    "XXbsa075_u:3885": " vivādāspadībhūtā bhāvā yathāsvaṃ vināśahetusannidheḥ prāṅ na vināśinaḥ,",
    "XXbsa075_u:3886": " sahetukavināśatvāt /",
    "XXbsa075_u:3887": " yadyaddhetukaṃ tattadasannidhau na bhavati /",
    "XXbsa075_u:3888": " yathā vahnyādyabhāve dhūmādiḥ /",
    "XXbsa075_u:3889": " sahetukavināśāścāmī bhāvāḥ /",
    "XXbsa075_u:3890": " tasmāttatheti /",
    "XXbsa075_u:3891": " sahetukavināśatvaṃ ca ghaṭasyāgnidhūmayoriva pratyakṣānupalambhato mudgaravināśayorapi kāryakāraṇabhāvasiddhau siddham /",
    "XXbsa075_u:3892": " na ca vināśahetorasāmarthyavaiyarthyābhidhānamucitam, aṅkurādihetorapi tathātvaprasaṅgāt",
    "XXbsa075_u:3893": " śakyaṃ hi vaktumarthasyābhaviṣṇutāyāmasamartho",
    "XXbsa075_u:3894": " janmahetuḥ, bhaviṣṇutāyāṃ vyartha iti /",
    "XXbsa075_u:3895": " api ca akṣaṇikāḥ santaḥ,",
    "XXbsa075_u:3896": " kāraṇavattvāt /",
    "XXbsa075_u:3897": " yat kāraṇavattadakṣaṇikam /",
    "XXbsa075_u:3898": " yathā bhāvavināśaḥ /",
    "XXbsa075_u:3899": " kāraṇavantaśceme santaḥ /",
    "XXbsa075_u:3900": " tasmādakṣaṇikā iti /",
    "XXbsa075_u:3901": " kāraṇavattvasya sādhyaviparyaye vṛttiśaṅkā vināśasya sahetukatvameva nivartayatīti prasiddhavyāptikāt kāraṇavattvādakṣaṇikatvasiddhiriti //",
    "XXbsa075_u:3902": " tathā śaṅkaraḥ sthirasiddhau prāha /",
    "XXbsa075_u:3903": " notpattyanantaravināśī bhāvaḥ,",
    "XXbsa075_u:3904": " prameyatvāt, vastuvyāvṛttivaditi /",
    "XXbsa075_u:3905": " avidyamānavipakṣatvādanvayyeva hetuḥ /",
    "XXbsa075_u:3906": " prameyatvasya kṣaṇikatvena virodhābhāvāt sandigdhavyatirekitvamiti cet /",
    "XXbsa075_u:3907": " na khalu kṣaṇikatve kasyacitprameyatvaṃ sidhyati, kṣaṇasthitidharmaṇaḥ pramāṇakāle 'pātāt",
    "XXbsa075_u:3908": " atītasya ca prameyatve 'tiprasaṅgāditi /",
    "XXbsa075_u:3909": " evameva prayogamupastuvan trilocano 'pyāha /",
    "XXbsa075_u:3910": " akṣaṇikāḥ sarvabhāvāḥ,",
    "XXbsa075_u:3911": " prameyatvāt /",
    "XXbsa075_u:3912": " yat pramīyate tadakṣaṇikam /",
    "XXbsa075_u:3913": " yathā bhāvavināśaḥ /",
    "XXbsa075_u:3914": " prameyāśca sarvabhāvāḥ /",
    "XXbsa075_u:3915": " tasmādakṣaṇikā iti /",
    "XXbsa075_u:3916": " asiddho dṛṣṭāntadharmīti cet /",
    "XXbsa075_u:3917": " na /",
    "XXbsa075_u:3918": " svakāraṇakalāpādutpannavato bhāvasyāntareṇa nivṛttiprasavaṃ sarvadāvasthānaprasaṅgāt /",
    "XXbsa075_u:3919": " tadaiva bhāvo 'sti na pūrvaṃ na praścādityapi śabdaḥ kṣaṇikaparyāyatveneṣyamāṇaḥ",
    "XXbsa075_u:3920": " kṣaṇādūrdhvaṃ sattvāvicchedopajananamantareṇa nārthavān devairapi śakyaḥ parikalpayitum /",
    "XXbsa075_u:3921": " vināśakālāpekṣayā hi kṣaṇo 'lpīyān kālaḥ /",
    "XXbsa075_u:3922": " tena so 'syāstīti kṣaṇiko vaktavyaḥ /",
    "XXbsa075_u:3923": " itarathā janmavināśayorekasmin kāle bhavatoḥ tulyahetukatvenaikatvaprasaṅgaḥ /",
    "XXbsa075_u:3924": " ekatve tu dvayorekataraḥ prahātavyaḥ /",
    "XXbsa075_u:3925": " tatra janmaprahāṇe bhāvā niḥsvabhāvāḥ prasajyeran /",
    "XXbsa075_u:3926": " nivṛttiparityāge ca janmino bhāvā nityā iti durnivāraḥ prasaṅgaḥ /",
    "XXbsa075_u:3927": " tat siddho dṛṣṭāntaḥ //",
    "XXbsa075_u:3928": " ( Nibandh 116.)",
    "XXbsa075_u:3929": " nanu prameyatvakṣaṇikatvayorvirodhāsiddheḥ sandigdhavipakṣavyāvṛttikaṃ prameyatvamiti cet",
    "XXbsa075_u:3930": " naitadasti /",
    "XXbsa075_u:3931": " yasmādarthaṃ kañcit prāpayat pratyakṣaṃ tena pratyāsannatvātprāpayati /",
    "XXbsa075_u:3932": " pratyāsattiśca tadutpatirevāvakalpate, na",
    "XXbsa075_u:3933": " tādātmyam, sākāranirākāravādayoraprakṛtatvāt /",
    "XXbsa075_u:3934": " anyatra nirākṛtatvācca /",
    "XXbsa075_u:3935": " sā ca niyatavastupratibhāsākṣiptā kāryakāraṇabhāvalakṣaṇā pratyāsattistulyakālaṃ pramāṇaprameyayoranupapannā,",
    "XXbsa075_u:3936": " / tataḥ pramāṇamarthasattāṃ bodhayattadadhīnotpādatayā bodhayati /",
    "XXbsa075_u:3937": " kāraṇabhāvamātrānubandhitvācca tasya pūrvakālasattayā bhavitavyam /",
    "XXbsa075_u:3938": " ataḥ pūrvakālasattvena vyāptaṃ prameyatvam /",
    "XXbsa075_u:3939": " pūrvakālasattvaṃ ca kṣaṇikatve",
    "XXbsa075_u:3940": " 'nupapannamiti vyāpakānupalabdhyā vipakṣāt kṣaṇikatvād vyāvartamānaṃ prameyatvamakṣaṇikatvena vyāpyata iti asandigdho vyatirekaḥ /",
    "XXbsa075_u:3941": " tadevamanumānapramāṇasiddho 'kṣaṇika iti //",
    "XXbsa075_u:3942": " evamarthāpattirapyasya sādhikā /",
    "XXbsa075_u:3943": " tathā hi kāryakāraṇabhāvagrahaṇaṃ kramayaugapadyagrahaṇasmaraṇam abhilāṣaḥ svayaṃnihitapratyanumārgaṇaṃ duṣṭārthakutūhalaviramaṇaṃ karmaphalasaṃbandhaḥ saṃśayapūrvakanirṇayaḥ bandhamokṣaḥ mokṣaprayatnaḥ śubhodarke karmaṇi pravṛttiḥ pratyabhijñā kāryakāraṇabhāvaḥ upādānopādeyabhāvaprabhṛtayaḥ sthirasattāmantareṇānupapadyamānāḥ sthairya sādhayanti /",
    "XXbsa075_u:3944": " pratikṣaṇaṃ bhede satyanubhaviturvinaṣṭatve 'nyasya kāryakāraṇabhāvagrahaṇādyanupapatteriti kathaṃ kṣaṇabhaṅgaśaṅkāpi //",
    "XXbsa075_u:3945": " atrābhidhīyate /",
    "XXbsa075_u:3946": " apramāṇamevāyaṃ pratyabhijñākhyo vikalpo mithyātvaṃ ca sadviṣayatvabādhakapratyayāt /",
    "XXbsa075_u:3947": " nanvasya bādhakaṃ pratyakṣamasambhavi,",
    "XXbsa075_u:3948": " anumānaṃ cāsamarthamāveditamiti cet /",
    "XXbsa075_u:3949": " nanvasya pratyabhijñānasya svārthāvinābhāvadārḍhye pratyakṣasahasreṇāpi kim /",
    "XXbsa075_u:3950": " saṃvādaśaithilye tu bādhakapratyakṣavadanumānamapi prāptāvakāśam, pramāṇasyaiva siddhibādhayoradhikārāt",
    "XXbsa075_u:3951": " tathā hi māyākāraḥ śirasi nimajjitaṃ golakamāsyena niḥsārayatīti pratyabhijñā śirasi cchidraprasaṅgasaṅgatenānumānena bādhyamānā pratītaiva /",
    "XXbsa075_u:3952": " bādhyamānā na pratyabhijñeti prastute 'pyastu /",
    "XXbsa075_u:3953": " yathāvanatākāśapratibhāsaḥ sarvasaṃpratipattāvapi bādhya eva tadvadekatāgrahaḥ sarvasaṃpratipattāvapi bādhyo 'stu /",
    "XXbsa075_u:3954": " tasmādasyāḥ pratyakṣatākīrtanaṃ yācitakamaṇḍanamātramatrāṇam",
    "XXbsa075_u:3955": " / kathamataḥ sthairyasthitirastu /",
    "XXbsa075_u:3956": " tataścānumānatvamapyasyā dhvastam,",
    "XXbsa075_u:3957": " uktakrameṇa abādhitatvaviśeṣaṇaviruddhabādhyamānatāyāḥ prasādhanāditi viśeṣaṇāsiddho hetuḥ",
    "XXbsa075_u:3958": " yadāpi kṣaṇabhaṅgasādhakaṃ bādhakaṃ nocyate",
    "XXbsa075_u:3959": " asyāstadāpīyamapramāṇameva, lūnapunarjātakeśapāśādau vyabhicāropalambhāt //",
    "XXbsa075_u:3960": " nanūktaṃ yā vyabhicāriṇī sā na pratyabhijñetyādi /",
    "XXbsa075_u:3961": " yuktametat, yadi kāryakāraṇabhāvapratītivallakṣaṇabhedaḥ pratipādayituṃ śakyeta /",
    "XXbsa075_u:3962": " yathā hyanvayavyatirekagrahaṇapravaṇapratyakṣānupalambhādupapanno niścayaḥ",
    "XXbsa075_u:3963": " kāryakāraṇabhāvapratīteranyastadābhāsapratītirityanayorlakṣaṇabhedaḥ,",
    "XXbsa075_u:3964": " tathā yadi pratyabhijñāne 'pi lakṣaṇabhedo darśitaḥ syāt, darśayituṃ ( Nibandh 117.) vā śakyo vyabhicārāvyabhicāropayogī, tadā bhavatu pratyabhijñātadābhāsayorvivekaḥ",
    "XXbsa075_u:3965": " na tvevamasti, sarvatrātyantasadṛśe vastuni pṛthagjanapratyabhijñāyā ekarasatvāt //",
    "XXbsa075_u:3966": " saṃvāditvāsaṃvāditve lakṣaṇabheda iti cet /",
    "XXbsa075_u:3967": " na /",
    "XXbsa075_u:3968": " aliṅgasya hi vikalpasya saṃvādo nāma pramāṇāntarasaṅgatirarthakriyāprāptirvā /",
    "XXbsa075_u:3969": " tatra na tāvadādyaḥ",
    "XXbsa075_u:3970": " pakṣaḥ, paścādapi sa evāyamiti svatantraikādhyavasāyamātrādaparasya pramāṇagandhasyāpyabhāvāt",
    "XXbsa075_u:3971": " nāpi dvitīyaḥ pakṣaḥ saṃgacchate /",
    "XXbsa075_u:3972": " na hi pūrvāparakālayorekavastupratibaddhā siddhā kācidarthakriyāḥ, bhinnenāpi tatsamānaśaktinā tādṛgarthakriyāyāḥ karaṇāvirodhāt /",
    "XXbsa075_u:3973": " tathā hi yathaiko ghaṭo vāri dhārayatīti tatkālabhāvino 'pyanyasya deśāntaravartino na vāridhāraṇavāraṇam tathā dvitīyādikṣaṇopyanyo yadi vāri dhārayati, kīdṛśo doṣaḥ syāt /",
    "XXbsa075_u:3974": " visadṛśakriyāyāṃ tu cintaiva nāsti /",
    "XXbsa075_u:3975": " tatkathaṃ pratyabhijñānasya saṃvādasaṃbhavaḥ //",
    "XXbsa075_u:3976": " nanu yadyekaṃ pratyabhijñānaṃ bisaṃvādi dṛṣṭamiti sarvameva pratyabhijñānaṃ visaṃvādi śaṅkyate, tadaikamindriyajñānaṃ keśoṇḍukadvicandrādau visaṃvādyupalabdhamiti ghaṭādiṣvapi sarvameva pratyakṣaṃ visaṃvādi saṃbhāvyatām, indriyajanyatvasyaikalakṣaṇasya sarvatra saṃbhavāditi cet /",
    "XXbsa075_u:3977": " na /",
    "XXbsa075_u:3978": " tatrāpi lakṣaṇabhedasya sadbhāvāt /",
    "XXbsa075_u:3979": " tathā hi bahirarthasthitāvindriyārthakāryatayā sākṣādarthākārānukāritvaṃ pratyakṣatvam /",
    "XXbsa075_u:3980": " taccābhyāsaviśeṣāsāditapaṭimnā pratyakṣeṇa niścīyate /",
    "XXbsa075_u:3981": " kvacittvarthakriyāprāptijñānāditi pratyakṣatvamanavadyameva /",
    "XXbsa075_u:3982": " dvicandrādau tvarthavinākṛtena timirādiviplutacakṣuirmātreṇa tajjñānaṃ janitamiti pratyakṣābhāsameva",
    "XXbsa075_u:3983": " dvicandrādyarthābhāvastu deśakālanarāntarairdvicandrāderarthasya bādhitatvādavyāhata iti pratyakṣābhāsaparihāre 'pi pratyakṣeṣu ka āścāsavirodhaḥ /",
    "XXbsa075_u:3984": " pratyabhijñāne",
    "XXbsa075_u:3985": " 'pi sarvamidamastīti na yuktam //",
    "XXbsa075_u:3986": " yathā hi pūrvaṃ pāvakādau pākādikriyā pratibaddhā siddhā paścādanubhūyamānā dahanajñānasya saṃvādamāvedayati, anyathā bāhyārthocchedānnirīhaṃ jagajjāyate, na tathā prathamacaramakālayorekīmāvapratibaddhā kācidarthakriyā upalabdhigocarā",
    "XXbsa075_u:3987": " pūrvāparakālayorekatvamantareṇa vā pravṛttyādikṣatiryenaikatāvagraho 'pi",
    "XXbsa075_u:3988": " saṃvādī syāt /",
    "XXbsa075_u:3989": " tadiyamanumānabādhitatvād vyabhicāraśaṅkākalaṅkitatvāccana pratyakṣamanumānaṃ veti kathamataḥ sthairyasiddhiranumānapratihatirvā //",
    "XXbsa075_u:3990": " yat punarvācaspatirūvāca saṃskārendriyayormilitayoreva pratyabhijñānaṃ prati kāraṇatvamiti, tadayuktam, bhinnasāmagrīprasūtatvādanayorjñānayoḥ /",
    "XXbsa075_u:3991": " tathā hi nimīlite cakṣuṣi sa ityatrendriyavinākṛtasyaiva saṃskārasya sāmarthyamupalabdham",
    "XXbsa075_u:3992": " prathamadarśane tvayamityatra saṃskārarahitasyaivendriyasya sāmarthyaṃ dṛṣṭam /",
    "XXbsa075_u:3993": " tasmāt sāmagrīdvayapratibaddhaṃ ( Nibandh 118.) jñānadvayamidamavadhāritam /",
    "XXbsa075_u:3994": " kathamubhābhyāṃ militvaikameva pratyabhijñānamutpāditamityudghuṣyate /",
    "XXbsa075_u:3995": " bījakṣityādyostu pṛthak sāmarthyaṃ na dṛṣṭamityekaiva sāmagrītyaṅkuro",
    "XXbsa075_u:3996": " 'pyeka evāstu /",
    "XXbsa075_u:3997": " tathā pūrvadeśakālāparadeśakālābhyāṃ tatsaṃbaddhābhyāmanyatvāt padyarāgasyābheda ityapyasaṅgatam",
    "XXbsa075_u:3998": " viruddhayordharmayoḥ padmarāgādanyatve 'pi viruddhadharmayogāt padmarāgasya bhedaḥ kathamapahnayate, trailokyaikatvaprasaṅgasya durvāratvāt /",
    "XXbsa075_u:3999": " na hi dharmadharmiṇoranyatve 'pi brāhmaṇatvacāṇḍālatve ekādhāre bhavitumarhata iti padmarāgasya bhedo duratikramaḥ /",
    "XXbsa075_u:4000": " tathā ca na svabhāvavirodho 'numānasyāpyanekatvaprasaṅgāt /",
    "XXbsa075_u:4001": " tadapi pratyakṣamapratyakṣaṃ cāvikalpo vikalpaścāsamāropaḥ samāropaścetyapyayuktam /",
    "XXbsa075_u:4002": " anumānasya hi paramārthataḥ",
    "XXbsa075_u:4003": " svasaṃvedanapratyakṣātmano",
    "XXbsa075_u:4004": " 'vikalpasyāsamāropasvabhāvasyāpratyakṣatvavikalpatvasamāropatvādeḥ",
    "XXbsa075_u:4005": " parāpekṣayā prajñaptatvād viruddhadharmādhyāsābhāvāt kathaṃ bhedasiddhiḥ /",
    "XXbsa075_u:4006": " sa e vāyamiti tu pratyabhijñānasya sa ityaspaṣṭākārayogitvam, ayamiti spaṣṭākārayogitvamiti viruddhadharmadvayaṃ bhedakam //",
    "XXbsa075_u:4007": " na caivaṃ vaktavyam tattedantāpekṣayā pratyabhijñānasyāpyekasyaiva pārokṣyāpārokṣyamaviruddhamiti",
    "XXbsa075_u:4008": " na hodamekākāratayā vyavasthitam,",
    "XXbsa075_u:4009": " yenānumānavadasyāpi pārokṣyāpārokṣyavyavasthāmātraṃ syāt /",
    "XXbsa075_u:4010": " yāvadatītārthākārānukāro vartamānārthānukāraśca svadharmo na bhavati tāvattadarthagocarataiva nāsti /",
    "XXbsa075_u:4011": " kutaḥ pārokṣyāpārokṣyavyavahāro bhaviṣyati /",
    "XXbsa075_u:4012": " tasmāt spaṣṭāspaṣṭākāradvayaviruddhadharmādhyāsāt pratyabhijñānaṃ pratyayadvayametaditi sthitam",
    "XXbsa075_u:4013": " tathā sahetukavināśatvādayamapyasiddho hetuḥ /",
    "XXbsa075_u:4014": " yatpunaratroktam sahetukavināśatvaṃ ghaṭasyāgnidhūmayoriva pratyakṣānupalambhato mudgaraghaṭavināśayorapi kāryakāraṇabhāvasiddhau siddhamiti, tadasaṅgatam,",
    "XXbsa075_u:4015": " agnidhūmayordvayorapi dṛśyatvāt, pratyakṣānupalambhato dhūmasya vahnikāryatā sidhyatu /",
    "XXbsa075_u:4016": " vināśaśabdavācyastvartho na kaścididantayā dṛṣṭaḥ",
    "XXbsa075_u:4017": " / karparameva ghaṭamudgarābhyāmutpadyamānamupalabdham /",
    "XXbsa075_u:4018": " yadāhurguravaḥ dṛṣṭastāvadayaṃ ghaṭo 'tra ca patan dṛṣṭastathā mudgaro dṛṣṭā karparasaṃhatiḥ paramato nāśo na dṛṣṭaḥ paraḥ /",
    "XXbsa075_u:4019": " tenābhāva iti śrutiḥ kva nihitā kiṃ vātra tatkāraṇaṃ svādhīnā palighasya kevalamiyaṃ dṛṣṭā kapālāvaliḥ //",
    "XXbsa075_u:4020": " tadayamabhāvo dṛśyānupalabdhibādhitaḥ kathaṃ pratyakṣato mudgarādikāryamavadhāryaḥ //",
    "XXbsa075_u:4021": " yatpunarasminnadṛśyamāne 'pi dṛśyata iti vāgjālaṃ sā bhaṇḍavidyā /",
    "XXbsa075_u:4022": " tadvacanād gṛhṇānnapi paśureva /",
    "XXbsa075_u:4023": " tathā hi kasyacit pratibhāsena sādhyate 'pratibhāsi yat /",
    "XXbsa075_u:4024": " pratibhāso 'sya nāsyeti nopapattestu gocaraḥ // iti /",
    "XXbsa075_u:4025": " ( Nibandh 119.)",
    "XXbsa075_u:4026": " athaivaṃ vaktavyam kimanyena dhvaṃsena, karparameva ghaṭadhvaṃso 'stu,",
    "XXbsa075_u:4027": " tathā ca sati mudgarādyabhāve karparābhāvāt ghaṭasthairyamavyāhatamiti /",
    "XXbsa075_u:4028": " durāśā khalveṣā /",
    "XXbsa075_u:4029": " tathā hi yathā nāśaśabdena karparamucyate tathā yadyabhāvaśabdenāpi karparamevocyate tadaikatra pradeśe ghaṭamekamapanīya ghaṭāntaranyāse tatrāpanītaghaṭasyābhāvavyavahāro na syāt,",
    "XXbsa075_u:4030": " tatpradhvaṃsakapālayostatrānutpādāt /",
    "XXbsa075_u:4031": " tasmādyathāpanītaghaṭasya pracyutimātrāpekṣayā nyastaghaṭe 'bhāvavyavahārastathā",
    "XXbsa075_u:4032": " mudgarādikāraṇābhāvāt pradhvaṃsakarparayoranutpāde 'pi",
    "XXbsa075_u:4033": " pracyutimātrāpekṣayaiva pratikṣaṇamanyānyatvavyavahāro ghaṭasya sidhyatīti kutaḥ sthairyasiddhiḥ",
    "XXbsa075_u:4034": " tasmāt pradhvaṃsakarparābhāve 'pi",
    "XXbsa075_u:4035": " pracyutimātrātmakabhāvāpekṣayāpyasmanmatamavyāhatam /",
    "XXbsa075_u:4036": " yadāhurguravaḥ āstāṃ karparapaṃktireva kalaśadhvaṃso na ceyaṃ purā tena sthairyamapi prasidhyatu tato bhinnena nāśena kim /",
    "XXbsa075_u:4037": " atrottaram,",
    "XXbsa075_u:4038": " nāśaḥ saiva yathocyate yadi tathābhāvo 'pi kumbhāntar anyāse 'bhāvavacaḥ kathaṃ matamataḥ sidhyatyabhāvo 'pi na //",
    "XXbsa075_u:4039": " iti /",
    "XXbsa075_u:4040": " nanu yadi svahetujanito nāśo nāsti, kathaṃ kvacideva deśe kāle ghaṭo naṣṭa",
    "XXbsa075_u:4041": " iti pratītiniyamaḥ /",
    "XXbsa075_u:4042": " na ca mudgarādanyo nāśasya heturvaktavyaḥ, prāgapi nāśasaṃbhave naṣṭaghaṭabuddhisaṃbhavaprasaṅgāt",
    "XXbsa075_u:4043": " yadāhuḥ nāśo nāsti yadi svahetuniyataḥ kiṃ deśakāle kvacit kumbho naṣṭa iti pratītiniyamastenāsti kāryaśca saḥ /",
    "XXbsa075_u:4044": " nāpyanyat kila kāraṇaṃ rayavato daṇḍātpurāpyanyathā nāśoktā na kṛtā vinaṣṭaghaṭadhīḥ kenoddhurā vāryate //",
    "XXbsa075_u:4045": " iti cet /",
    "XXbsa075_u:4046": " tarhīdānīmarthāpattyā pradhvaṃsaṃ prasādhya mudgarādhīnatvamasya sādhayitumārabdham /",
    "XXbsa075_u:4047": " tathā ca sati dhūmāgnivat pratyakṣataḥ pradhvaṃsasya mudgarādikāryatvaṃ siddhamityutphullagallamullapitaṃ vyāluptam //",
    "XXbsa075_u:4048": " na cārthāpattito 'pi tatsiddhiḥ saṃdyapate, kumbho naṣṭa iti",
    "XXbsa075_u:4049": " pratīteranyathāpyupapadyamānatvāt /",
    "XXbsa075_u:4050": " vināśaṃ vināpi hi ghaṭadarśanavato mudgarakṛtakapālānubhava evanaṣṭaghaṭāvasāyasādhanaḥ, kimapareṇa nāśena kartavyam, ghaṭo naṣṭa iti",
    "XXbsa075_u:4051": " buddherghaṭaniścayapūrvakamudgarakṛtakapālānubhavamātrānvayavyatirekānuvidhānadarśanāt",
    "XXbsa075_u:4052": " / na ceyaṃ sāmagrīpūrvamapyasti /",
    "XXbsa075_u:4053": " mudgarābhāve karparapaṃkterevābhāvāt kathaṃ prāgapi naṣṭaghaṭabuddhiprasaṅgaḥ saṃgato nāma",
    "XXbsa075_u:4054": " yadāhurguravaḥ dṛṣṭe 'mbhobhṛti mudgarādijanitā dṛṣṭā kapālāvalī",
    "XXbsa075_u:4055": " saṅketānugamādvinaṣṭaghaṭadhīstāvat samutpādyate /",
    "XXbsa075_u:4056": " ( Nibandh 120.)",
    "XXbsa075_u:4057": " sāmagryāmiha nāśanāma na kimapyaṅgaṃ na cāsyāmapi syādeṣā na kadāpi nāpi ca purāpyeṣā samagrā sthitiḥ //",
    "XXbsa075_u:4058": " arthāpattirato gatā kṣayamiyaṃ na dhvaṃsasiddhau prabhuḥ // iti //",
    "XXbsa075_u:4059": " yadi nāśānubhavo nāsti kapālānubhavāt kapālakalpanaiva syāt, na naṣṭaghaṭabuddhiriti cet /",
    "XXbsa075_u:4060": " tadetadatisāhasam,",
    "XXbsa075_u:4061": " ghaṭaniścayapūrvakakapālavalayadarśanādeva naṣṭaghaṭabuddheḥ sākṣādevānubhūyamānatvāt /",
    "XXbsa075_u:4062": " tadapalāpe dhūmādīnāmapi dahanādipūrvakatvaniścayo na syādityatiprasaṅgaḥ //",
    "XXbsa075_u:4063": " nanu ghaṭo naṣṭa iti buddhirviśeṣyabuddhiḥ /",
    "XXbsa075_u:4064": " sā ca vināśaṃ viśeṣaṇamākṣipatīti cet /",
    "XXbsa075_u:4065": " tadasat, yataḥ svabuddhyā rajyate yena viśeṣyaṃ tadviśeṣaṇam /",
    "XXbsa075_u:4066": " ucyate /",
    "XXbsa075_u:4067": " na cāvidyamānamadṛśyaṃ vā svabuddhyā kiñcidrañjayati /",
    "XXbsa075_u:4068": " prayogo",
    "XXbsa075_u:4069": " 'trayasya na svarūpanirbhāsastanna kasyacit svānurakta pratītinimittam /",
    "XXbsa075_u:4070": " yathā karikeśaraḥ /",
    "XXbsa075_u:4071": " nāsti ca svarūpanirbhāso dhvaṃsasyeti vyāpakānupalabdhiḥ /",
    "XXbsa075_u:4072": " nāsyā asiddhiḥ, abhāvasya svarūpeṇaivedantayā nirbhāsābhāvāt /",
    "XXbsa075_u:4073": " na ca viruddhatā, sapakṣe bhāvāt /",
    "XXbsa075_u:4074": " nāpyanaikāntikatvam,",
    "XXbsa075_u:4075": " pratibhāsābhāve 'pi svānuraktapratītihetutve śaśaviṣāṇāderapi tathātvaṃ",
    "XXbsa075_u:4076": " syādityatiprasaṅgaḥ /",
    "XXbsa075_u:4077": " nanu na dhvaṃsena vinā vinaśyati jagad bhāvena sārdhaṃ sacet saccāsacca kimastu vastuniyataṃ bhāvānujo 'sau tataḥ /",
    "XXbsa075_u:4078": " bhāvāt tena tu bhinnakāraṇatayā tatkāraṇāsaṃbhave 'bhāvāttena kṛtānyatāpi galitā bhaṅgaḥ kuto 'nukṣaṇam //",
    "XXbsa075_u:4079": " atrocyate /",
    "XXbsa075_u:4080": " kāraṇāntarādutpadyamāno dhvaṃso 'bhinno bhinno vā /",
    "XXbsa075_u:4081": " nādyaḥ",
    "XXbsa075_u:4082": " pakṣaḥ, bhinnakāraṇatvāt, tairanabhyupagatatvācca /",
    "XXbsa075_u:4083": " atha dvitīyaḥ pakṣa /",
    "XXbsa075_u:4084": " tadā kaḥ punarbhāvasya pradveṣo yena pradhvaṃsākhye vastuni svahetorutpanne nivartate nāma",
    "XXbsa075_u:4085": " yatpunaretaducyate - nābhāvasyotpāde bhāvasyāparā nivṛttiḥ, kiṃ tvabhāvotpattireva tannivṛttiriti",
    "XXbsa075_u:4086": " kathamanyasyotpāde 'nyasya nivṛttiḥ /",
    "XXbsa075_u:4087": " atra svabhāvabhedairuttaraṃ vācyam ye parasparaparihārasthitayaḥ svahetubhyo jāyante /",
    "XXbsa075_u:4088": " na hi svato 'nyasyāṅkurasya vahnirna kāraṇamityanyatvāviśeṣād bhasmano 'pi na kāraṇam /",
    "XXbsa075_u:4089": " svabhāvabhedenatu kāryakāraṇabhāvasamarthanaṃ parasparaparihārasthitiniyame 'pi tulyam /",
    "XXbsa075_u:4090": " yathā cotpādasya purastādakhilasāmarthyarahitasyāṅkuraprāgabhāvasyāpakāraṃ kañcidakurvanto 'pi bījādayo 'ṅkuramārabhamāṇāḥ prāgabhāvaṃ nivartayanti,",
    "XXbsa075_u:4091": " tadutpādasyaiva tatprāgabhāvanivṛttirūpatvāt; evaṃ tadabhāvahetavo 'pi",
    "XXbsa075_u:4092": " bhāvarūpe 'kiñcitkarā ( Nibandh 121.) api",
    "XXbsa075_u:4093": " tadabhāvamādadhānāstannivartayanti, abhāvotpādasyaiva bhāvanivṛttirūpatvāt /",
    "XXbsa075_u:4094": " tena pūrvavannārthakriyākaraṇaprasaṅga iti /",
    "XXbsa075_u:4095": " taducitaṃ syād yadi kāryakāraṇayorivāsyā pyātmā pramāṇapratītaḥ syāt, kevalaṃ dṛśyānupalambhagraste 'pyetasminnupalabhyata iti pralāpo vyaktamiyaṃ",
    "XXbsa075_u:4096": " bhaṇḍavidyetyuktam /",
    "XXbsa075_u:4097": " arthāpattirapi kṣīṇetyapi prāgabhāvasya ca dṛṣṭāntatvenopanyāso bhaṇḍālekhyanyāyaḥ /",
    "XXbsa075_u:4098": " kiṃ ca kaḥ punaratra virodhaḥ sahasthānābhāvo yadi tava virodho 'rthavipadoḥ",
    "XXbsa075_u:4099": " sahasthānāsaṅgaḥ kṣaṇamapi yathā śītaśikhinoḥ /",
    "XXbsa075_u:4100": " sa ca dhvaṃso dhvaṃsāntaramupanayan saṃprati bhaved virodhī so 'pyanyaṃ kṣayamiti na nāśaḥ kathamapi //",
    "XXbsa075_u:4101": " anyathā siddhasattāmātreṇa virodhitve sarvaṃ sarveṇa viruddhaṃ prasajyeta",
    "XXbsa075_u:4102": " / svabhāvālambanamapyadarśanādeva nirastamiti /",
    "XXbsa075_u:4103": " athānyonyābhāvaprakṛtikatayārthe sato tadā kṣayasyaivābhāvaḥ saha bhavatu vā hetubalataḥ /",
    "XXbsa075_u:4104": " anena dhvaṃse ca prakṛtahatirasya tvanudaye balīyānevārthaḥ svayamapacaye 'nyena kimiha //",
    "XXbsa075_u:4105": " saccāsacca kimastu vastviti tu prasaṅgaḥ trilocanaprastāve nirākaraṇīyaḥ /",
    "XXbsa075_u:4106": " ata evātra prastāve bhuvanaikagurūn bhagavataḥ kīrtipādānavamanyamānaḥ śaṅkaraḥ paśorapipaśuriti kṛpāpātramevaiṣa jālmaḥ /",
    "XXbsa075_u:4107": " yadapyāha trilocanaḥ bhāvavyatiriktāṃ nivṛttimanicchadbhiraśakyā svarūpanivṛttiravasthāpayitum",
    "XXbsa075_u:4108": " yā hi tasya prāktanī kācidavasthā bhavadbhirarthakriyānirvartanayogyā dṛṣṭā saiva yadyuttarakālamapyanuvartate tarhi svarūpeṇaiva nivṛtto bhāvaḥ kathamavasthāpyate /",
    "XXbsa075_u:4109": " tadānīmayaṃ naṣṭo nāma yadi svahetupratilabdhasvarūpavyatirekiṇī tasya kācidavasthotpadyeta, utpattau saiva tasyātmāntaraṃ jātamityatādavasthyamevāsya vināśaṃ brūmaḥ /",
    "XXbsa075_u:4110": " tādavasthye tādātmye ca svarūpeṇa nivṛtto bhāva ityasya śabdasya satyamarthaṃ na vidmaḥ /",
    "XXbsa075_u:4111": " svarūpanivṛttiḥ khalviyaṃ bhavantī bhāva eva syāt, bhāvādanyā vā /",
    "XXbsa075_u:4112": " tattve svakāraṇebhyo niṣpannasyārthasyānyathānupapattāvutpatterārabhya sattvānnityatvaṃ prasajyeta /",
    "XXbsa075_u:4113": " anyatve ca tadeva nivṛtteranyatvanivṛtti(riti)",
    "XXbsa075_u:4114": " priyamanuṣṭhitaṃ priyeṇa /",
    "XXbsa075_u:4115": " tasmādutsṛjya vibhramaṃ nāśotpattireva naṣṭatvamabhyupagantavyamiti /",
    "XXbsa075_u:4116": " ( Nibandh 122.)",
    "XXbsa075_u:4117": " tadetadajñānaphalam /",
    "XXbsa075_u:4118": " tathā hi svakāraṇādeva yathānyadeśavicchinnarūpaḥ samudeti bhāvaḥ /",
    "XXbsa075_u:4119": " vicchinnabhinnakṣaṇavṛttirevaṃ svakāraṇādeva na jāyate kim //",
    "XXbsa075_u:4120": " abhāvato 'rthāntararūpabādhe tatrāpi cārthāntaramīkṣaṇīyam /",
    "XXbsa075_u:4121": " pradīpadṛṣṭāntamataṃ na kāntaṃ svarūpasaṃdarśanaviprayogāt //",
    "XXbsa075_u:4122": " yathā hi deśāntaraparāvṛttamanīlādiparāvṛttaṃ ca svahetorutpannaṃ vastu tathā dvitīyakṣaṇāntaraparāvṛttamapi",
    "XXbsa075_u:4123": " yathā cānyadeśānavasthāyitvaṃ taddeśāvasthāyitvenāviruddham, viruddhaṃ ca deśāntarāvasthāyitvenaiva",
    "XXbsa075_u:4124": " tathā dvitīyakṣaṇāvasthāyitvaṃ prathamakṣaṇāvasthāyitvenāviruddham,",
    "XXbsa075_u:4125": " viruddhaṃ punardvitīyakṣaṇāvasthāyitvenaiva /",
    "XXbsa075_u:4126": " kevalaṃ deśāntaradvitīyakṣaṇayostatpracyutimātraṃ vyavahriyate /",
    "XXbsa075_u:4127": " tadanyonyābhāvapradhvaṃsābhāvayoḥ padārthayoḥ sadbhāve 'pyavāryam,",
    "XXbsa075_u:4128": " abhāvāntarāsvīkāre 'pi bhāvābhāvayorapyamiśratvāsvīkāre tādātmyaprasaṅgāt /",
    "XXbsa075_u:4129": " tasmād bhāvābhāvayostādātmyamiti /",
    "XXbsa075_u:4130": " yathārthakriyākāritvasya taddeśavartitvanīlatvādibhinnavirodhastathā dvitīyakṣaṇānavasthāyitvenāpīti vivakṣitam /",
    "XXbsa075_u:4131": " paramārthatastu dharmidharmayostādātmyaṃ vyāvṛttikṛto bhedavyavahāra iti apohasiddhau prasādhitam",
    "XXbsa075_u:4132": " etaccoktakrameṇāviruddhamāpāditam /",
    "XXbsa075_u:4133": " etāvati tu tattve vākchalamātrapravṛttā dveṣaviṣajvalitātmānaḥ kṣudrāḥ pralapantīti kimatra brūmaḥ /",
    "XXbsa075_u:4134": " tataśca vyatiriktanivṛttyutpattimantareṇa svarūpanivṛtterupapatteḥ kathaṃ kṣaṇādūrdhvaṃ prāktanasattāvasthitiḥ",
    "XXbsa075_u:4135": " tasmādutsṛṣṭavibhramaṃ",
    "XXbsa075_u:4136": " naṣṭavyavahāramātramastu, na tvasyānyat kiñcij jāyeta, bhāvasya tādavasthyaprasaṅgāt /",
    "XXbsa075_u:4137": " abhāvaḥ kathaṃ niṣidhyata iti cet /",
    "XXbsa075_u:4138": " na,",
    "XXbsa075_u:4139": " tadanutpattimātraviṣayasya vācāniścayena ca paścādabhāvavyavahāramātrapravartanasyeṣṭatvād vastūtpattereva niṣiddhatvāt /",
    "XXbsa075_u:4140": " nanu keyaṃ vācoyuktiḥ, abhāvavyavahāramātramiṣyate paścānnābhāva iti /",
    "XXbsa075_u:4141": " evaṃ sati visaṃvāditāprasaṅgo 'bhāvavyavahārasya /",
    "XXbsa075_u:4142": " abhāvaśca mithyeti bhāva eva pratiṣedhyasya syāt /",
    "XXbsa075_u:4143": " sa cābhāvaḥ paścā(d) bhavatīti sphuṭataramasya kādācitkatvātsahetukatvam, vastutvaṃ ceti /",
    "XXbsa075_u:4144": " asadetat,",
    "XXbsa075_u:4145": " abhāvākhyavastvantarāsvīkāre 'pi pracyutimātrāpekṣayāpi vyavahārasya caritārthatvapratipādanāt",
    "XXbsa075_u:4146": " yattu tadviviktabhūtalāderviṣayatvamāśaṅkyoktam, na bhūtalādervastvantaratvāt /",
    "XXbsa075_u:4147": " na ca vastvantare pratipādite pratīte vā ghaṭādi vastubhūtamiti pratipāditaṃ pratītaṃ ( Nibandh 123.) vā bhavati /",
    "XXbsa075_u:4148": " evaṃ vastvantarameva nāśa iti asmin mate yad dūṣaṇamuktaṃ tat svayameva parihṛtaṃ syāditi, tadapyasaṃbaddham, kevalaṃ hi bhūtalamasya viṣaya iti kathaṃ na ghaṭāderabhūtatvabodhaḥ yaiva hi ghaṭādyapekṣayā kaivalyāvasthā pradeśasya sa eva ghaṭavirahaḥ /",
    "XXbsa075_u:4149": " vacanādināpyevaṃ kevalapradeśapratipādane kathamiva na prakṛtaghaṭādyabhāvapratipādanam /",
    "XXbsa075_u:4150": " kaivalyaṃ cāsahāyapradeśādavyatibhinnameva //",
    "XXbsa075_u:4151": " na ceha ghaṭo nāstīti pratyayasya ghaṭavatyapi pradeśe prasaṅgaḥ,",
    "XXbsa075_u:4152": " svahetostathotpannasya saghaṭapradeśasya kevalapradeśādanyatvāt /",
    "XXbsa075_u:4153": " na ca pratyabhijñānataḥ saghaṭāghaṭapradeśayorekatvam, pūrvamasya nirākaraṇāt /",
    "XXbsa075_u:4154": " na ca vināśahetorasāmarthyavaiyarthyābhidhāne 'ṅkurādihetorapi",
    "XXbsa075_u:4155": " tathābhidhātumucitam /",
    "XXbsa075_u:4156": " asiddhe hi kārye hetorāśrayaṇamavārtham /",
    "XXbsa075_u:4157": " siddhe ceyaṃ cintā, yadi hetornityo 'nityo vārtho jātaḥ kiṃ nāśakāraṇeneti hetupuraskāreṇaiva pravṛtteḥ /",
    "XXbsa075_u:4158": " na caivamasiddhe 'ṅkurādau kārye",
    "XXbsa075_u:4159": " śakyamabhidhātum, svarūpasyaivābhāt taddharmakatvā(tad)",
    "XXbsa075_u:4160": " dharmakatvādiparyanuyogasya nirviṣayatvāt //",
    "XXbsa075_u:4161": " nanu tvayāpi bhāvābhāvayorlakṣaṇabhedo 'bhihitaḥ /",
    "XXbsa075_u:4162": " tatkathamekatvaṃ sarvārthānām /",
    "XXbsa075_u:4163": " lakṣaṇabhedādeva bhedavyavasthā /",
    "XXbsa075_u:4164": " tato 'pi cenna",
    "XXbsa075_u:4165": " bhedavyavasthitiḥ, na kasyacit kutaścid",
    "XXbsa075_u:4166": " bhedavyavasthitirityadvaitaprasaṅga iti cet /",
    "XXbsa075_u:4167": " na /",
    "XXbsa075_u:4168": " yo hi naśvarasvabhāvaḥ sa eva nāśoḥ, naśyatīti bahulādhikārāt kartari ghañaḥ prasādhanāt, taṃ nāśaṃ bhāvasvabhāvamicchāmaḥ /",
    "XXbsa075_u:4169": " naśanaṃ nāśa iti tu prasajyātmā dvidhā kartavyaḥ /",
    "XXbsa075_u:4170": " tattvatastāvad vastutvavirahāt tattvānyatvavirahita evāsau bhāvo na bhavatīti tadbhāvaniṣedhamātrapātaṃ tu bhavati kharaśṛṅgādivat /",
    "XXbsa075_u:4171": " saṃvṛtau tu yathā kālabhedena vikalpyamānaḥ kādācitka iva pratibhāti tathā sarvopākhyāviraharūpatayā bhāvādbhinna iva pratibhātīti nāvastutvopalakṣaṇabhedākhyānavirodhaḥ /",
    "XXbsa075_u:4172": " evaṃ ca sati saṃvṛttyā lakṣaṇabhede bhāvābhāvayorbhedasyeṣṭatvāt /",
    "XXbsa075_u:4173": " tatvena ca lakṣaṇaikatāvirahe bhāvasya tenaikyaniṣedhāt kathamadvaitaprasaṅgopālambhaḥ //",
    "XXbsa075_u:4174": " syādetat /",
    "XXbsa075_u:4175": " na ca vivekāpratītau tadviviktagrahaṇaṃ bhavati /",
    "XXbsa075_u:4176": " tadvivekaśca na bhūtalādisvarūpameva viśeṣaṇatvāditi /",
    "XXbsa075_u:4177": " tadetannyāyabahiṣkṛtam /",
    "XXbsa075_u:4178": " viśeṣaṇaviśeṣyabhāvo hi saṅkalpāruḍhe rūpe bāhyārthasparśe vikalpaśabdaliṅgāntarāṇāṃ vaiyarthyaprasaṅgāditi śāstre vistareṇa pratipādanāt /",
    "XXbsa075_u:4179": " sa ca saṅkalpo 'bhinnamapi bhāvaṃ bhinnamivākalayati /",
    "XXbsa075_u:4180": " yathā śilāputrakasya śarīram, śarīre karaṇādayaḥ, lambakarṇo devadatta ityādi /",
    "XXbsa075_u:4181": " tasmāt kalpanādhīno viśeṣaṇaviśeṣyabhāvaḥ /",
    "XXbsa075_u:4182": " abhinne 'pi bhāve bhedavivakṣāpekṣo bhedavyavahāraḥ kathaṃ bhedaniyatamātmānamātanotu //",
    "XXbsa075_u:4183": " skhaladgatirayaṃ rāhoḥ śira ityādinirdeśa iti cet /",
    "XXbsa075_u:4184": " yadi satyametat, tadā śiro 'tiriktasya rāhoriva kṣmātalāderatiriktasya vivekasya",
    "XXbsa075_u:4185": " dṛśyānupalambhabādhitatvādayamapi nirdeśaḥ skhaladgatireva, tathāpi neti koṣapānaṃ pramāṇam",
    "XXbsa075_u:4186": " tasmātsaghaṭāt ( Nibandh 124.) pradeśāntarāt pradeśa evāyamanyo ghaṭaviviktaḥ svahetorutpanno na tu ghaṭavivekena viśeṣitaḥ, svahetorutpannasya viviktasyābhāve vivekasyābhāvāt /",
    "XXbsa075_u:4187": " kiṃ ca vyāptaṃ bhidā yadi viśeṣyaviśeṣa(ṇa)tvaṃ bhedātyayānnanu tadā tadabhāva",
    "XXbsa075_u:4188": " eva /",
    "XXbsa075_u:4189": " deśo viśiṣṭa iti cāsti yathā tathedamapyasti dṛśyamatabhedadṛgasti neti //",
    "XXbsa075_u:4190": " tasmānnābhāvo nāma kaścid yatra kāraṇavyāpāraḥ /",
    "XXbsa075_u:4191": " tadevaṃ sahetukavināśatvāditi hetuḥ svarūpāsiddha iti sthitam //",
    "XXbsa075_u:4192": " satāmakṣaṇikatvaṃ kāra(ṇa)vattvādityapyasaṃbaddhameva,",
    "XXbsa075_u:4193": " kṣaṇikatvakāraṇavattvayorvirodhābhāvādakṣaṇikatvena kāraṇavattvasya vyāpterasiddheḥ sandigdhavyatirekitvāt",
    "XXbsa075_u:4194": " na cāsya viparyaye vṛttiśaṅkā nāśasya sahetukatvameva nivartayati, uktakrameṇa nāśasyaivābhāvāditi",
    "XXbsa075_u:4195": " tathā prameyatvādapi sthirasiddhirmanorathamātram /",
    "XXbsa075_u:4196": " sākāravedanodayapakṣasthitau hi dvitīyakṣaṇānuvṛttāvapyarthasya",
    "XXbsa075_u:4197": " vyavahitatvāt, prakāśānupapatterviṣayasvarūpavedanameva jñānasya viṣayavedanam /",
    "XXbsa075_u:4198": " evaṃ ca vartamānānurodhaḥ /",
    "XXbsa075_u:4199": " atīte 'pi",
    "XXbsa075_u:4200": " tatpratyāsatterapracyuteḥ /",
    "XXbsa075_u:4201": " na cātiprasaṅgaḥ, anantarātītādanyena kṣaṇena sārūpyāsamarpaṇāt /",
    "XXbsa075_u:4202": " tataśca kāraṇatvād yadi nāma prameyatvasya pūrvakālasattvena vyāptistathāpi prameyatvavat pūrvakālasattvamapi kṣaṇike 'viruddhamiti prameyatvākṣaṇikatvayorvyāptisādhano vyāpakānupalambho 'siddhaḥ /",
    "XXbsa075_u:4203": " jñānākārārpakatvaṃ hi hetutvam, prameyatvaṃ prāmāṇikapratītatvam /",
    "XXbsa075_u:4204": " taccānantarātīta eva kṣaṇe samupapadyate //",
    "XXbsa075_u:4205": " jñānasattvāsamaye 'rthānuvṛtterabhāvānnirviṣayateti cet /",
    "XXbsa075_u:4206": " nanvanuvṛttāvapi tadarpitākārasvarūpasaṃvedanameva tadvedanam /",
    "XXbsa075_u:4207": " tadeva ca saviṣayatvam /",
    "XXbsa075_u:4208": " iyaṃ ca pratyāsattiranantarātīte 'pi kṣaṇe 'kṣīṇeti na dvitīyakṣaṇānuvṛtteranurodha ityuktam",
    "XXbsa075_u:4209": " ataḥ sandigdhavyatirekitvādanaikāntikameva prameyatvam //",
    "XXbsa075_u:4210": " atha sākāravādavidveṣādanākārajñānagrāhyatvaṃ prameyatvamabhipretaṃ tadāsiddhatāsya hetoḥ",
    "XXbsa075_u:4211": " indriyārthasannikarṣāderjñānamutpadyatāṃ nāma /",
    "XXbsa075_u:4212": " taccānubhavaikarasatvena sarvatrārthe sadṛśākāratvāt kasya grāhakamastu,",
    "XXbsa075_u:4213": " yenābhisaṃbaddhamiti cet /",
    "XXbsa075_u:4214": " ātmamanaḥsaṃyogādīnāmapi grahaṇaṃ syāt /",
    "XXbsa075_u:4215": " janakasya grahaṇamiti cet /",
    "XXbsa075_u:4216": " tathāpyātmādīnāṃ grahaṇaprasaṅgaḥ /",
    "XXbsa075_u:4217": " viṣayatvena janakasya grahaṇamityapyasādhu, viṣayatvasyādyāpyaniścayāt /",
    "XXbsa075_u:4218": " idaṃ dṛṣṭaṃ śrutaṃ vedamityadhyavasāyo yatrārthe sa viṣaya iti cet /",
    "XXbsa075_u:4219": " nanvastyeva pratiniyato vyavahāraḥ /",
    "XXbsa075_u:4220": " kaḥ punaratra pratyāsattiniyama iti pṛcchāmaḥ /",
    "XXbsa075_u:4221": " sa cedupavarṇayituṃ na śakyate, vyavahāro 'pi tvanmate niyato na syāditi brūmaḥ /",
    "XXbsa075_u:4222": " asti tāvaditi cet /",
    "XXbsa075_u:4223": " ata evārthasārūpyamasādhāraṇaṃ pratyāsattinimittamastu, nirmimitte niyamāyogāt //",
    "XXbsa075_u:4224": " ( Nibandh 125.)",
    "XXbsa075_u:4225": " nanu sārūpyamapyarthādarśane kathamavadhāryate /",
    "XXbsa075_u:4226": " tacca kimekadeśena,",
    "XXbsa075_u:4227": " sarvātmanā vā /",
    "XXbsa075_u:4228": " ādye pakṣe sarvaṃ sarvasya vedanaṃ syāt /",
    "XXbsa075_u:4229": " dvitīye tu jñānamajñānatāṃ vrajet /",
    "XXbsa075_u:4230": " kiṃ ca sārūpyādarthavedane 'nantaraṃ jñānaṃ tulyaviṣayaṃ viṣayaḥ syāditi cet /",
    "XXbsa075_u:4231": " mābhūdarthasya darśanam /",
    "XXbsa075_u:4232": " ākāraviśeṣabalādadhyavasitārthasyārthakriyāprāpterevārtho 'pīdṛśa iti sārūpyavyavahāro 'viruddhaḥ",
    "XXbsa075_u:4233": " ata eva sthūlagataṃ paramāṇugataṃ vā sārūpyaṃ na cintyate /",
    "XXbsa075_u:4234": " jñānākārasya sthūlatve 'pyekasāmagrīpratibaddhapuñjaviśeṣādapyabhīṣṭakriyākaraṇāt",
    "XXbsa075_u:4235": " puruṣārthasiddheḥ /",
    "XXbsa075_u:4236": " sārūpyaṃ caikadeśenaiva /",
    "XXbsa075_u:4237": " na cātra sarvavedanaprasaṅgaḥ, sarveṣāṃ jñānaṃ pratyajanakatvāt /",
    "XXbsa075_u:4238": " janakānāṃ ca svavyapadeśanimittāsādhāraṇaikadeśārpakatvena grāhyatvāt /",
    "XXbsa075_u:4239": " nāpi",
    "XXbsa075_u:4240": " tulyaviṣayāntarajñānagrahaṇaprasaṅgaḥ, tasya svasaṃvedanādeva pramāṇāt",
    "XXbsa075_u:4241": " siddhatvāt /",
    "XXbsa075_u:4242": " pramāṇāntarasya tatra vaiyarthyāt /",
    "XXbsa075_u:4243": " jaḍatve satyākārārpakasya vastuno grāhyatvādityasyārthasyābhīṣṭatvācca /",
    "XXbsa075_u:4244": " bāhyārthasthitau ceyaṃ cinteti sarvamanavadyam /",
    "XXbsa075_u:4245": " tadevamayaṃ prameyatvāditi hetuḥ sākāravādapakṣe",
    "XXbsa075_u:4246": " sandigdhavyatirekaḥ, nirākārapakṣe cāsiddha iti sthitam /",
    "XXbsa075_u:4247": " na cārthāpattirati sthirātmasādhanī,",
    "XXbsa075_u:4248": " kāryakāraṇabhāvagrahaṇādīnāmanyathopapatteḥ /",
    "XXbsa075_u:4249": " tathā hi upādānopādeyabhāvasthitacittasantatimapyāśrityeyaṃ vyavasthā sustheti kathamātmānaṃ pratyujjīvayatu /",
    "XXbsa075_u:4250": " tatra kāryakāraṇabhāvapratītistāvadanākulā /",
    "XXbsa075_u:4251": " tathāpi prāgbhāvivastuniścayajñānasyopādeyabhūtena tadarpitasaṃskāragarbheṇa paścādbhāvivastujñānenāsmin satīdaṃ bhavatīti niścayo janyate /",
    "XXbsa075_u:4252": " tathā prāgbhāvivastvapekṣayā kevalabhūtalaniścāyakajñānopādeyabhūtena tadarpitasaṃskāragarbheṇa paścādbhāvivastvapekṣayā kevalabhūtalaniścāyakajñānenāsminnasatīdaṃ na",
    "XXbsa075_u:4253": " bhavatīti vyatirekaniścayo janyate /",
    "XXbsa075_u:4254": " yathoktam ekāvasāyasamanantarajātamanyavijñānamanvayavimarśamupādadhāti /",
    "XXbsa075_u:4255": " evaṃ tadekavirahānubhavodbhavānyavyāvṛttidhīḥ prathayati vyatirekabuddhim",
    "XXbsa075_u:4256": " ata eva devadattenāgnau pratīte yajñadattena ca dhūme pratīte na kāryakāraṇabhāvagrahaṇaṃ tajjñānayorupādānopādeyabhāvābhāvāt /",
    "XXbsa075_u:4257": " yatra tvekasantāne jñānakṣaṇayorupādānopādeyabhāvastatra kāryādigrahaḥ sugrahaḥ /",
    "XXbsa075_u:4258": " anyathā satyapi nityātmani pratisandhātari kāryakāraṇabhāvādīnāmapratītireva syāt /",
    "XXbsa075_u:4259": " tathā hi ātmanaḥ sakāśāt pratisandheyabuddhīnāmabhedo bhedo vā bhedābhedo vā /",
    "XXbsa075_u:4260": " prathamapakṣe ātmaiva syāt pratisandhātā, buddhya eva vā syuḥ pratisandheyā iti kaḥ pratisandhānārthaḥ",
    "XXbsa075_u:4261": " bhedapakṣa 'pi buddhibhyo bhidyamānasya jaḍasyātmanaḥ kaḥ pratisandhānārtha iti na vidmaḥ",
    "XXbsa075_u:4262": " buddhiyogād draṣṭutvavat pratisandhātṛtvamiti ( Nibandh 126.) cet /",
    "XXbsa075_u:4263": " buddhi reva tarhi draṣṭī pratisandhātrī cetī niyamasvīkāre tadyogādasya tathātvamiti kimanena yācitakamaṇḍanena /",
    "XXbsa075_u:4264": " buddhīnāṃ kartṛtvābhāvāditi cet",
    "XXbsa075_u:4265": " / taddvāreṇāpi tarhi tasyātmano draṣṭṛtvādivyavahārānupapattiḥ /",
    "XXbsa075_u:4266": " yadi hi buddhirhetoḥ phalasya vā draṣṭrī syāt tadānantaryapratiniyamasya cānusandhātrī kalpitā",
    "XXbsa075_u:4267": " tadyogād draṣṭṛtvaṃ pratisandhātṛtvaṃ cocyata iti syādapi prativiṣayamalabdhaviśeṣāyāṃ ca buddhau saṃbandho 'pi na viśeṣaṃ vyavahārayitumīśaḥ - adhunā nibandhanādhigantā, adhunā phalasya, idānīṃ pratisandhāteti /",
    "XXbsa075_u:4268": " tathāvidhabuddhigataviśeṣasvīkāre tu kimapareṇātmanā",
    "XXbsa075_u:4269": " kartavyam, tāvataiva paryāptatvād vyavahārasya /",
    "XXbsa075_u:4270": " sthirātmānamantareṇa saiva buddhirna syāditi cet /",
    "XXbsa075_u:4271": " kenaivaṃ pratārito 'si",
    "XXbsa075_u:4272": " / aho mohamāhātmyaṃ yadīdṛśānapi paravaśīkaroti /",
    "XXbsa075_u:4273": " tathā hi nedamidamantareṇa yaducyate tat khalvanyatra pratyakṣānupalambhābhyāṃ sāmarthyāvadhāraṇe sati yujyate vahneriva dhūme, cakṣurādivadvā dṛṣṭakāraṇāntarasāmagryā kāryādarśane paścād darśane ca",
    "XXbsa075_u:4274": " kiñcidanyadapekṣaṇīyamastīti sāmānyākāreṇa /",
    "XXbsa075_u:4275": " ādyaḥ pakṣastāvannāstīti vyaktam /",
    "XXbsa075_u:4276": " dvitīyo 'pi na saṃbhavī /",
    "XXbsa075_u:4277": " na hi kāraṇabuddhisamanantaraṃ kāryabuddhau satyāṃ niścayapravṛttasyedamasyānantaraṃ dṛṣṭaṃ mayeti pratisandhānamadṛṣṭapūrvaṃ kadācit yato 'nyasya sāmarthyaparikalpanaṃ syādityudasya vyāmohamuktakrameṇaiva kāryakāraṇagrahaṇavyavasthā svīkartavyā /",
    "XXbsa075_u:4278": " bhedābhedapakṣastu dhikkāra eva, tasyaiva tadapekṣayā bhedābhedaviruddhadharmādhyāsādekatvānupapatteḥ",
    "XXbsa075_u:4279": " tataśca yadbhinnaṃ bhinnamevābhinnaṃ cābhinnamiti naikasya bhedābhedau /tathāpyabhede",
    "XXbsa075_u:4280": " viśvamekamiti yugapadutpādasthitipralayaprasaṅgaḥ /",
    "XXbsa075_u:4281": " evaṃ kramivastugrāhakaiḥ kramijñānairupādānopādeyabhūtaiḥ sākṣāt pāramparyeṇa krameṇāmī jāyanta iti niścayo janyate /",
    "XXbsa075_u:4282": " aikakālikānekavastugrāhakaireva tajjñānairekopādānatvāt sakṛdimāni jātānīti vikalpaḥ kriyata iti kramākramagrahaṇamapyanavadyam /",
    "XXbsa075_u:4283": " kathamanekajñānādekavikalpa iti cet /",
    "XXbsa075_u:4284": " ki doṣaḥ /",
    "XXbsa075_u:4285": " bhavantu bhinnā matayastathāpitā dadhatyupādānatayaikakalpanam /",
    "XXbsa075_u:4286": " na bhinnasaṃkhyā phalahetubādhinī na cānyasantānabhavā ivākṣamāḥ //",
    "XXbsa075_u:4287": " yadapyuktaṃ śaṅkareṇa pūrvottarakṣaṇayoḥ saṃvittīḥ, tābhyāṃ vāsanā, tayā hetuphalabhāvādhyavasāyī vikalpa iti cet /",
    "XXbsa075_u:4288": " kimidānīṃ yatkiñcidāśaṅkitena vaktavyamityevaṃ vidhiranuṣṭhīyate bhavatā /",
    "XXbsa075_u:4289": " vikalpo hi gṝhītānusandhānamatadrūpasamāropo vā syāt /",
    "XXbsa075_u:4290": " na tāvat pūrvaḥ pakṣaḥ,",
    "XXbsa075_u:4291": " adṛṣṭānvayavyatirekasya puruṣasya hetuphalabhāvāgrahe",
    "XXbsa075_u:4292": " 'nusandhānapratyayahetorvāsanāviśeṣasyaivānupapatteḥ /",
    "XXbsa075_u:4293": " agṛhītasya cānusandhāne 'tiprasaṅgāditi /",
    "XXbsa075_u:4294": " ( Nibandh 127.)",
    "XXbsa075_u:4295": " tadetanna samyagālocitam /",
    "XXbsa075_u:4296": " yato hetuphalabhūtayoḥ pūrvottarakṣaṇayorekaikena jñānenānanubhave 'pyupādānopādeyabhūtābhyāṃ",
    "XXbsa075_u:4297": " kramijñānābhyāṃ hetuphalatve gṛhīte eva /",
    "XXbsa075_u:4298": " kevalaṃ hetukāle phalābhāvāt /",
    "XXbsa075_u:4299": " tadviṣayasāmarthyagrahaṇe 'pi phalādarśanāt tadavasāya evāpravṛttaḥ",
    "XXbsa075_u:4300": " kāryadarśanena pravartyate /",
    "XXbsa075_u:4301": " tathā phalāvalokane 'pi tatkāryatā gṛhītaiva vikalpenānusandhīyata iti gṛhītānusandhānarūpa evāyaṃ vikalpa iti",
    "XXbsa075_u:4302": " yatkiñcidetat /",
    "XXbsa075_u:4303": " yadāha mahābhāṣyālaṅkāraḥ yadi nāmaikamadhyakṣaṃ na pūrvāparavittimat /",
    "XXbsa075_u:4304": " adhyakṣadvayasadbhāve prākparāvedanaṃ katham // iti //",
    "XXbsa075_u:4305": " tathā smaraṇamabhilāṣaḥ, svayaṃ vihitapratyanumārgaṇam,",
    "XXbsa075_u:4306": " dṛṣṭārthakutūhalaviramaṇam, karmaphalasaṃbandhaḥ, saṃśayapūrvakanirṇayaśca pūrvapūrvānubhavaikopādānakāraṇaiḥ samarpitasaṃskāragatairuttarottarārthānubhavaivopādeyabhūtairjanyamāno yujyata iti kimadhikenātmanā parikalpitena /",
    "XXbsa075_u:4307": " upādānopādeyabhāvaniyamādeva ca na santānāntare smaraṇādiprasaṅgaḥ saṅgataḥ /",
    "XXbsa075_u:4308": " kimidamupādānamiti cet /",
    "XXbsa075_u:4309": " ucyate /",
    "XXbsa075_u:4310": " yatsantānanivṛttyā yadutpadyate tattasyopādānakāraṇam /",
    "XXbsa075_u:4311": " yathā mṛtsantānanivṛttyotpadyamānasya kumbhasya mṛdupādānamiti śāstre prapañcitam /",
    "XXbsa075_u:4312": " na cātra paralokakṣatiḥ //",
    "XXbsa075_u:4313": " yadapyuktam - cittaśarīrayoḥ kiyatkālasthitinibandhanasya dṛṣṭasya",
    "XXbsa075_u:4314": " nivṛttau cittasyāpi nivṛttiprasaṅgaḥ /",
    "XXbsa075_u:4315": " maraṇavedanayā hi cittaṃ vikalam /",
    "XXbsa075_u:4316": " tato 'vikalā cittāntarajananāvasthā na saṃbhavati /",
    "XXbsa075_u:4317": " tasmādupasthite maraṇaduḥkhe sarvasaṃskāravirodhini cittamapyucchidyeteti nāstikyamāyātamiti",
    "XXbsa075_u:4318": " tadayuktam /",
    "XXbsa075_u:4319": " yato maraṇaduḥkhaṃ cittaviśeṣa eva,",
    "XXbsa075_u:4320": " tasya cittāntarajananasāmarthyasvabhāvasya svabhāvādavāryaiva jñānotpattiriti /",
    "XXbsa075_u:4321": " bandhānmokṣo 'pi saṃsāricitta sabandhādanāśravacittaprabandho yaḥ /",
    "XXbsa075_u:4322": " śubhādimokṣayorapi pravṛttiravāryā /",
    "XXbsa075_u:4323": " yataḥ satyapyātmanyahameva mukto bhaviṣyāmi sukhī cetyātmagrahaṇakṣaṇādadhyavasāyāt pravartate",
    "XXbsa075_u:4324": " na punarātmanā galahastitaḥ",
    "XXbsa075_u:4325": " / sa cānādyavidyāparamparāyātaḥ pūrvāparayorekatvāropako mithyāsaṅkalpo bādhite 'pyātmanyavyāhataprasara iti kathamapravṛttiḥ /",
    "XXbsa075_u:4326": " nanu nairātmyavādapakṣe (tu) pūrvamevāvabudhyate /",
    "XXbsa075_u:4327": " madvināśātphalaṃ na syānmatto 'nyasyāthavā bhavet // iti /",
    "XXbsa075_u:4328": " apravṛttirevāstviti cet /",
    "XXbsa075_u:4329": " astu, ko doṣaḥ /",
    "XXbsa075_u:4330": " yadyayamātmagraho nirviṣayo 'pi",
    "XXbsa075_u:4331": " pravṛttimanākṣipta kṣaṇamapi sthātuṃ (na) prabhavati /",
    "XXbsa075_u:4332": " yathā hi jātasyāvaśyaṃ mṛtyuriti ( Nibandh 128.)",
    "XXbsa075_u:4333": " jñātavatopyapratikriyaputrādimaraṇe sorastāḍamākrando maraṇādau ca yatnaḥ śokodrekāt evamavidyodrekādeva nairātmyaṃ jānannapi pravartate, na sukhamāsta iti kimatra kriyatām, avidyāyāḥ pravartanaśakteravāryatvāt pratyabhijñā ca pūrvameva dhvastā /",
    "XXbsa075_u:4334": " kāryakāraṇabhāvaniyatā paścādbhāvipūrvabhāvitā /",
    "XXbsa075_u:4335": " sā ca kṣaṇike 'pyaviruddhā /",
    "XXbsa075_u:4336": " upādānopādeyatā ca kramisvasaṃvedanajñānadvayena sākṣātkṛtā tatpṛṣṭhabhāvinā niścīyata iti,",
    "XXbsa075_u:4337": " asatyapyātmani pratisandhātari kāryakāraṇagrahaṇādaya upapadyamānā nātmānamupasthāpayituṃ prabhavanti /",
    "XXbsa075_u:4338": " ato 'rthāpattirati na kṣameti bhāgyahīnamanorājyamiva sthirasiddhirviśīryata eva /",
    "XXbsa075_u:4339": " tathā ca kṣaṇabhaṅgasandehe sattvādyanumānaṃ prāptāvasaram //",
    "XXbsa075_u:4340": " // sthirasiddhidūṣaṇaṃ samāptam //",
    "XXbsa075_u:4341": " ( Nibandh 129.)",
    "XXbsa075_u:4342": " // citrādvaitaprakāśavādaḥ //",
    "XXbsa075_u:4343": " // namastārāyai //",
    "XXbsa075_u:4344": " digeṣā svaparāśeṣaprativādiprasādhanī /",
    "XXbsa075_u:4345": " citrādvaitamatābodhadhvāntastomakadarthinī //",
    "XXbsa075_u:4346": " iha khalu sakalajaḍapadārtharāśau pratyākhyāte nirākṛte ca nirākāravijñānavāde pratihate cālīkākārayogini pāramārthikaprakāśamātre samyagunmūlite ca sākāravijñānālīkatvasamārope pratisantānaṃ ca svapnavadabādhitadehabhogapratiṣṭhādyākāraprakāśamātrātmake jagati vyavasthite yasya yadā yāvadākāracakrapratibhāsaṃ yadvijñānaṃ parisphurati tasya tadā tāvadākāracakraparikaritaṃ tadvijñānaṃ citrādvaitamiti sthitiḥ",
    "XXbsa075_u:4347": " / tadevaṃ citramadvaitaṃ vijñānamiti padatrayamiha pratyupasthitam //",
    "XXbsa075_u:4348": " atra ca vipratipattirnāma kiṃ citratāyāmadvaite vijñānatve sarvatraiveti vikalpāḥ //",
    "XXbsa075_u:4349": " na tāvadasau citrasvarūpānusāriṇī bhavitumarhati, tanmātrasya",
    "XXbsa075_u:4350": " sarvajñānubhavasiddhatvāt, anyathā śaśaviṣāṇādāviva jaḍamidamalīkaṃ",
    "XXbsa075_u:4351": " vijñānaṃ veti vipratipattīnāmanavakāśaprasaṅgāt /",
    "XXbsa075_u:4352": " nāpi vijñānatve vivādaḥ",
    "XXbsa075_u:4353": " kartuṃmucitaḥ,",
    "XXbsa075_u:4354": " sahopalambhaniyamād ityādinā pūrvameva nīlādīnāṃ sākāravijñānatvaprasādhanāt /",
    "XXbsa075_u:4355": " ata eva sarvatrāpi vimatirasaṅgatā, sākāravijñānasiddhāveva citrādvaitavādāvatārāt /",
    "XXbsa075_u:4356": " tasmāccitrateyamadvaitavirodhinīti vyāmohādekatva eva vipratiprattiriti tatra prasādhanaṃ sādhanamidamucyate //",
    "XXbsa075_u:4357": " yat prakāśate tadekam /",
    "XXbsa075_u:4358": " yathā citrākāracakramadhyavartī nīlākāraḥ /",
    "XXbsa075_u:4359": " prakāśate cedaṃ gauragāndhāramadhurasurabhisukumārasātetarādivicitrākārakadambakamiti svabhāvahetuḥ",
    "XXbsa075_u:4360": " na tāvadasyāsiddhirabhidhātuṃ śakyate, pratyakṣapramāṇaprasiddhasadbhāve vijñānātmakanīlādyākāracakre dharmiṇi prakāśamānatāyāḥ pratyakṣasiddhatvāt /",
    "XXbsa075_u:4361": " na cāsya ( Nibandh 130.) hetorviruddhatā saṃbhavati,",
    "XXbsa075_u:4362": " vicitrākāramadhyavartini nīlākāre dṛṣṭāntadharmiṇi prakāśamānatālakṣaṇasya sādhanasya dṛṣṭatvāt",
    "XXbsa075_u:4363": " nanu caikatve sādhye yadaparamekatvādhikaraṇaṃ tadiha dṛṣṭāntīkartumucitam /",
    "XXbsa075_u:4364": " na cāsya nīlākārasya ekatā vidyate,",
    "XXbsa075_u:4365": " viruddhadharmādhyāsaprasiddhasyānekatvasya saṃbhavāt /",
    "XXbsa075_u:4366": " deśakālākārabhedo hi viruddhadharmādhyāsaḥ /",
    "XXbsa075_u:4367": " tataśca yathā citritākāracakrasyākārabhedato bhedastathā nīlākārasyāpi deśabhedato bhedaḥ",
    "XXbsa075_u:4368": " tadayaṃ sādhyaśūnyo dṛṣṭānto hetuśca vipakṣe paridṛśyamāno yadi tatraiva niyatastadā viruddhaḥ tatrāpi saṃbhave 'naikānta iti cet /",
    "XXbsa075_u:4369": " atrocyate /",
    "XXbsa075_u:4370": " yadi deśabhedato vijñānātmakasthūlanīlākārasya bhedastadāsya pratiparamāṇudeśabhede bhedasaṃbhavātu paramāṇupracayamātrātmako vijñānātmakasthūlanīlākāraḥ syāt",
    "XXbsa075_u:4371": " / tathā ca sati sarveṣāṃ vijñāna(a)tmakanīlaparamāṇūnāṃ",
    "XXbsa075_u:4372": " svasvarūpanimagnatvena saṃtamasanimagnānekapuruṣavat vyativedanābhāvāt sthūlanīlākhaṇḍalakapratibhāsābhāvaprasaṅgaḥ saṅgataḥ syāt,",
    "XXbsa075_u:4373": " grāhyagrāhakalakṣaṇayoḥ purastādapakartavyatvāt /",
    "XXbsa075_u:4374": " na caivaṃ vaktavyam paramāṇūnāṃ svarūpanimagnatve 'pyekopādānatayā puñjātmaiva sthūlaḥ sthūlamātmānaṃ jñāsyatīti, satyapyekopādānatve svasvarūpanimagnatvādeva sthūlavyavasthāpakasya bhinnasyātmano 'nyonyaṃ vā grāhyagrāhakabhāvasyāyogāt /",
    "XXbsa075_u:4375": " tādātmyena vyativedanasya cānabhyupagamāt /",
    "XXbsa075_u:4376": " vargo vargaṃ vetti ityasyānupadatvāt /",
    "XXbsa075_u:4377": " na ca yathā bāhyārthavāde sthūlaikākārajñānapratibhāsa eva bāhyaparamāṇupracayapratibhāsavyavasthā gatyantarābhāvāt, tathā",
    "XXbsa075_u:4378": " jñānaparamāṇupracayavyavasthā(paka)",
    "XXbsa075_u:4379": " sthūlaikākārayogivijñānāntarasthānabhyupagamāt /",
    "XXbsa075_u:4380": " abhyupagame vā tasyaiva dṛṣṭāntatvāt /",
    "XXbsa075_u:4381": " tasmād yāvad yāvat pratibhāsastāvattāvat sthūlatayaiva vyāptaḥ /",
    "XXbsa075_u:4382": " asthūle paramāṇau sthūlanivṛttimātre ca pratibhāsasya dṛśyānupalambhabādhitatvāt /",
    "XXbsa075_u:4383": " yathā prasiddhānumāne sattvaṃ kṣaṇikatvena vyāptaṃ kramākramakāritvenāpi, kṣaṇikatvābhāvācca karmākramanivṛttau nivartamānaṃ kṣaṇikatve niyataṃ sidhyati, tathātrāpi prakāśamānatvaṃ sādhanamekatvenāpi sthaulyenāpi, ekatvābhāvācca vipakṣāt paramāṇupuñjātmana ekatvanivṛttimātrātmanaśca svaviruddhopalambhāt",
    "XXbsa075_u:4384": " sthaulyasya vyāpakasya nivṛttau nivartamānamekatvaṃ niyataṃ sidhyati /",
    "XXbsa075_u:4385": " tataśca yathā bahirvyāptipakṣe ghaṭe dṛṣṭāntadharmiṇi viparyayabādhakapramāṇabalāt sattvaṃ kṣaṇikatvaniyatamavadhārya sattvāt pakṣe kṣaṇabhaṅgasiddhiḥ, ta(thā) trāpi nīlākāre dṛṣṭāntadharmiṇi",
    "XXbsa075_u:4386": " viparyayabādhakapramāṇabalādeva prakāśamānatvamekatvaniyatamavagamya prakāśamānatvād vicitrākāracakre sādhyadharmiṇyekatvasiddhiriti na dṛṣṭāntasya sādhyaśūnyatvam /",
    "XXbsa075_u:4387": " nāpi hetorviruddhatā /",
    "XXbsa075_u:4388": " na cānaikāntikatā //",
    "XXbsa075_u:4389": " nanvekatve sādhye tatpracyutirdvitvaṃ ca vipakṣaḥ, tasmācca vipakṣāddhetuvyatirekapratipattyavasare kiṃ vipakṣātmā prakāśate na vā /",
    "XXbsa075_u:4390": " pratibhāsapakṣe prakāśamānatvasya ( Nibandh 131.) hetoḥ",
    "XXbsa075_u:4391": " sādhāraṇānaikāntikatā, vipakṣe 'pi dṛṣṭatvāt /",
    "XXbsa075_u:4392": " atha na prakāśate tadā",
    "XXbsa075_u:4393": " sandigdhavyatirekitvam, kuto vyatireka ityavadherevāprakāśamānaśarīratvāt",
    "XXbsa075_u:4394": " kathamataḥ sādhyasiddhipratyāśā /",
    "XXbsa075_u:4395": " atrocyate /",
    "XXbsa075_u:4396": " iha dvividho vijñānānāṃ viṣayaḥ grāhyo 'dhyavaseyaśca /",
    "XXbsa075_u:4397": " pratibhāsamāno grāhyaḥ /",
    "XXbsa075_u:4398": " agṛhīto 'pi pravṛttiviṣayo 'dhyavaseyaḥ /",
    "XXbsa075_u:4399": " tatrāsarvajñe 'numātarisakalavipakṣapratibhāsābhāvānna grāhyatayā vipakṣo viṣayo vaktavyaḥ, sarvānumānocchedaprasaṅgāt, sarvatra sakalavipakṣapratibhāsābhāvāt tato vyatirekāsiddheḥ /",
    "XXbsa075_u:4400": " pratibhāse ca deśakālasvabhāvāntaritasakalavipakṣa sākṣātkāre sādhyātmāpi varākaḥ sutarāṃ pratīyata ityanumānavaiyarthyam /",
    "XXbsa075_u:4401": " tasmādapratibhāse",
    "XXbsa075_u:4402": " 'pyadhyavasāyasiddhādeva vipakṣād dhūmādervyatireko niścitaḥ /",
    "XXbsa075_u:4403": " tat kimarthamatra vipakṣapratibhāsaḥ prārthyate /",
    "XXbsa075_u:4404": " yadi punarasyādhyavasāyo 'pi",
    "XXbsa075_u:4405": " na syāttadā vyatireko na niścīyata iti yuktam,",
    "XXbsa075_u:4406": " pratiniyataviṣayavyavahārābhāvāt //",
    "XXbsa075_u:4407": " nanvasmanmate vastvavastvātmakasakalavipakṣapratipattisaṃbhavāt tato hetuvyatirekaḥ saṃpratyetuṃ śakyata eva /",
    "XXbsa075_u:4408": " na ca pratibhāsamātreṇa",
    "XXbsa075_u:4409": " sattvaprasaṅgaḥ, arthakriyākāritvalakṣaṇatvāt sattvasya /",
    "XXbsa075_u:4410": " tvanmate tu prakāśa eva vastutvam /",
    "XXbsa075_u:4411": " ato vipakṣayorekatvapracyutirdvitvayoḥ pratibhāse prakāśamānatvasādhanasya vipakṣasādhāraṇatā",
    "XXbsa075_u:4412": " apratibhāse casandigdhavyatirekitvamiti codyaṃ duruddharameveti cet /",
    "XXbsa075_u:4413": " tadetadasaṅgatam",
    "XXbsa075_u:4414": " / tathā hi dhūmādiravahnyādervipakṣād vyāvṛtto vahnyādiniyataḥ sidhyati,",
    "XXbsa075_u:4415": " tasya ca vastvavastvātmakasakalavipakṣapadārtharāśeḥ svarūpanirbhāsa iti kiṃ nirvikalpakajñāne kalpanāyāṃ vā /",
    "XXbsa075_u:4416": " nirvikalpe cet /",
    "XXbsa075_u:4417": " pratibhāsa iti ca ko 'rthaḥ /",
    "XXbsa075_u:4418": " kiṃ nirākāre jñāne sakalavipakṣādisvarūpasya sākṣāt sphuraṇam,",
    "XXbsa075_u:4419": " yadi vā tadarpitabuddhisvabhāvabhūtasadṛśākāraprakāśaḥ, atha",
    "XXbsa075_u:4420": " samanantarapratyayabalāyātabuddhigatabāhyasadṛśākārapratibhāsaḥ, āhosvid buddherātmabhūtavipakṣasadṛśālīkākāraparisphūrtiḥ",
    "XXbsa075_u:4421": " na tāvadādyaḥ pakṣo yuktaḥ, deśakālasvabhāvaviprakṛṣṭānāṃ padārthānāmarvācīne jane nirākāre ca jñāne sphuraṇāyogādityasyārthasya śāstre eva vistareṇa prasādhanāt /",
    "XXbsa075_u:4422": " sphuraṇe cāsādhyasyāpi prakāśanaprasaṅge 'numānavaiyarthyasya pratipādanāt /",
    "XXbsa075_u:4423": " nāpi dvitīyaḥ pakṣaḥ, deśādiviprakṛṣṭatvādeva sākṣātsvākārasamarpaṇasāmarthyābhāvāt /",
    "XXbsa075_u:4424": " na ca tṛtīyaḥ saṅgataḥ, sādṛśyasaṃbhave 'pi samanantarabalādevāyātasya bāhyena saha pratyāsatterabhāvāt",
    "XXbsa075_u:4425": " na caturtho 'pi prakāra saṃbhavati, asatprakāśayorvirodhāt, sphurato",
    "XXbsa075_u:4426": " 'lokatvāyogāt /",
    "XXbsa075_u:4427": " tathā hyasatprakāśa iti kimasadīśvarādeḥ khyātiḥ,",
    "XXbsa075_u:4428": " bhāsamāno vā ākāro 'san, san vā na kaścit khyātīti vivakṣitam /",
    "XXbsa075_u:4429": " tatra yasya padārthasya svarūpaparinirbhāsaḥ sa kathamasanniti prāṇadhāribhirabhidhātavyaḥ",
    "XXbsa075_u:4430": " sphurataḥ keśoṇḍukākārasya ( Nibandh 132.)",
    "XXbsa075_u:4431": " bāhyarūpatayā bādhyatve 'pi jñānarūpatayārthatvasya ācāryeṇa pratipāditatvāt grāhakābhimatanirākāraprakāśasyāpyasattvābhidhānaprasaṅgāt pratibhāse 'pi bādhanādasatyatvamiti cet /",
    "XXbsa075_u:4432": " kiṃ tad bādhakam,",
    "XXbsa075_u:4433": " pratyakṣamanumānaṃ vā /",
    "XXbsa075_u:4434": " yadyekatra svarūpasākṣātkāriṇi pratyakṣe 'viśvāsaḥ",
    "XXbsa075_u:4435": " kathamanyatra bādhake svarūpāntaraprakāśa eva nirvṛttistatpūrvakamanumānaṃ ca sutarāmaviśvāsabhājanamiti na bādhakavārtāpi /",
    "XXbsa075_u:4436": " yadāhurguravaḥ yasya svarūpanirbhāsastadevāsatkathaṃ bhavet /",
    "XXbsa075_u:4437": " bādhāto yadi sāpyekā pratyakṣānumayornanu //",
    "XXbsa075_u:4438": " pratyakṣe yadyaviśvāsaḥ ekatrānyatra kā gatiḥ /",
    "XXbsa075_u:4439": " tatpūrvamanumānaṃ ca kathamāśvāsagocaraḥ // iti /",
    "XXbsa075_u:4440": " nanu dṛṣṭameva dvicandrādipratibhāse 'pi bādhitam /",
    "XXbsa075_u:4441": " na dṛṣṭe 'nupapannatvaṃ tajjñātamapi bādhyate //",
    "XXbsa075_u:4442": " iti cet /",
    "XXbsa075_u:4443": " na /",
    "XXbsa075_u:4444": " bādhyasyāpratibhāsanāt /",
    "XXbsa075_u:4445": " pratibhāsinaścābādhyatvāt /",
    "XXbsa075_u:4446": " tathā hi buddhyākārasya nirbhāso bādhā bāhyasya vastunaḥ /",
    "XXbsa075_u:4447": " sphūrtāvapyaviśvāse kva viśvāsa iti kīrtitam //",
    "XXbsa075_u:4448": " etena bhāsamāno vā ākāro 'sanniti dvitīyo 'pi pakṣaḥ pratikṣiptaḥ,",
    "XXbsa075_u:4449": " pratibhāsādeva sattāsiddherbādhakābakāśābhāvāt /",
    "XXbsa075_u:4450": " tathā san vā kaścinna khyātīti tṛtīyasaṅkalpo 'pi vyākulaḥ,",
    "XXbsa075_u:4451": " prakāśavyāptatvāt sattāyāḥ /",
    "XXbsa075_u:4452": " aprakāśasyāsattayā grastatvāt //",
    "XXbsa075_u:4453": " nanu prakāśo nāmaḥ vastunaḥ sattāsādhakaṃ pramāṇam /",
    "XXbsa075_u:4454": " na ca pramāṇanivṛttāvarthābhāvaḥ /",
    "XXbsa075_u:4455": " arthakriyāśaktistu sattvam /",
    "XXbsa075_u:4456": " taccāprakāśasyāpi na virudhyata iti cet /",
    "XXbsa075_u:4457": " satyametat /",
    "XXbsa075_u:4458": " bahirarthabāde",
    "XXbsa075_u:4459": " 'prakāśasyāpi sāmarthyābhyupagamāt /",
    "XXbsa075_u:4460": " keśoṇḍukādipratibhāse",
    "XXbsa075_u:4461": " 'dhyavasitasyārthakriyāśaktiviyogādevābhāvasiddheḥ /",
    "XXbsa075_u:4462": " sarvathā bahirabhāve tu jñānasya prakāśāvyabhicārāttāvataiva sattve kimarthakriyayā /",
    "XXbsa075_u:4463": " kathamanyahṛdaḥ sattvaṃ prakāśādeva nāsya cet /",
    "XXbsa075_u:4464": " nārthakriyāpi sarvasmai kvacicced bhāsanaṃ na kim //",
    "XXbsa075_u:4465": " iti /",
    "XXbsa075_u:4466": " nirvikalpe tāvat svasaṃvedanasiddhasvākāramantareṇa vipakṣādayo na parisphuranti /",
    "XXbsa075_u:4467": " athāmī vikalpe pratibhāsanta iti dvitīyaḥ saṅkalpo",
    "XXbsa075_u:4468": " 'bhyupagamyate, asminnapi pakṣe pratibhāsamāna ākāro 'sādhāraṇo",
    "XXbsa075_u:4469": " 'śabdasaṃsṛṣṭatayā svasaṃvedanatādātmye praviṣṭatvādvastusanneva /",
    "XXbsa075_u:4470": " adhyavaseyatayā vipakṣādayo gṛhyanta iti cet /",
    "XXbsa075_u:4471": " tadāpi teṣāṃ svarūpasya nirbhāso 'sti na vā /",
    "XXbsa075_u:4472": " nirbhāse pratyakṣasiddhataiva, nāsatkhyātiḥ /",
    "XXbsa075_u:4473": " śāstre",
    "XXbsa075_u:4474": " 'pi",
    "XXbsa075_u:4475": " ( Nibandh 133.)",
    "XXbsa075_u:4476": " 'svarūpasākṣātkāritvameva pratyakṣatvam'",
    "XXbsa075_u:4477": " uktam /",
    "XXbsa075_u:4478": " tasya cetarapratyakṣeṣviva vikalpe 'pi svīkāre viruddhavyāptopalambhena vikalpabhrāntatvayordūramapāstatvādvikalpe",
    "XXbsa075_u:4479": " tvanmate pratyakṣatvamakṣatam /",
    "XXbsa075_u:4480": " tat kathaṃ tatsiddhasya pratyakṣāntarānumānābhyāṃ bādhābhidhānam, tayorapi svarūpāntaraprakāśapauruṣatvāt",
    "XXbsa075_u:4481": " atha vikalpabhrāntatvayorvyāpakaviruddhayoḥ saṃbhavāt vikalpe pratyakṣatvamevāsaṃbhavi /",
    "XXbsa075_u:4482": " nanvasya pratyakṣatvamasaṃbhavīti svarūpasākṣātkāritvamasaṃbhavītyuktam /",
    "XXbsa075_u:4483": " atha vipakṣādirartho 'smin",
    "XXbsa075_u:4484": " prakāśata iti vācā svarūpasākṣātkāritvaṃ kathitamiti mātā me bandhyeti vṛttāntaḥ /",
    "XXbsa075_u:4485": " iṣyate ca tvayā vipakṣādisvarūpasākṣātkāritvaṃ bikalpasyeti pratyakṣatānatikramaḥ, apratyakṣatve vastusvarūpasphuraṇāyogāt /",
    "XXbsa075_u:4486": " tataśca tatpratibhāsino 'pi rūpasya sata eva khyātirnāsatkhyātiḥ /",
    "XXbsa075_u:4487": " na ca tadeva vikalpe parisphuradrūpamasatāmīśvarādīnāṃ svarūpam,",
    "XXbsa075_u:4488": " asattvasyaivābhāvaprasaṅgāt /",
    "XXbsa075_u:4489": " svarūpasphuraṇe 'pyasattve 'nyatrāpi",
    "XXbsa075_u:4490": " prakāśinyanāśvāsāt /",
    "XXbsa075_u:4491": " tato yat sākāravāde jalpitam nityādayaḥ santa eva syuḥ iti tadātmana eva patitam /",
    "XXbsa075_u:4492": " yadāhurguravaḥ svarūpasākṣātkaraṇādadhyakṣatvaṃ na cāparam /",
    "XXbsa075_u:4493": " vikalpabhramabhūmitvamata eva hi bādhitam //",
    "XXbsa075_u:4494": " yadi nādhyakṣatā tasya rūpanirbhāsa eva na /",
    "XXbsa075_u:4495": " tatastadasadīśādi pratibhātītyasaṅgatam //",
    "XXbsa075_u:4496": " yadi tu pratibhāseta rūpamasya sadeva tat /",
    "XXbsa075_u:4497": " tadasatpratibhātīti tacca bhātyasadeva vaḥ //",
    "XXbsa075_u:4498": " athādhyavasāye 'dhyavaseyasvarūpasya pratibhāso nāstītyucyate /",
    "XXbsa075_u:4499": " na tadā kasyacidadhyavasāyaḥ /",
    "XXbsa075_u:4500": " kathamataḥ pratiniyatavastuvyavasthāsiddhiḥ /",
    "XXbsa075_u:4501": " kiṃ ca ko 'yamadhyavasāyonāma /",
    "XXbsa075_u:4502": " kiṃ vyāvṛttibhedaparikalpitasya prakāśāṃśasya,",
    "XXbsa075_u:4503": " svākārāṃśasya, alīkākārasya, bāhyavastuno 'vastuno vā sphuraṇamadhyavasāyārthaḥ /",
    "XXbsa075_u:4504": " yadi vā svākāre bāhyāropaḥ, bāhye vā svākārāropaḥ, svākārabāhyayoryojanā, tayorekīkaraṇamekapratipattirabhedena pratipattiḥ bhedāgraho 'dhyavasāyārtha iti vikalpāḥ /",
    "XXbsa075_u:4505": " tatra na tāvadādimau pakṣau kalpanāmarhataḥ /",
    "XXbsa075_u:4506": " svarūpe sarvasyaiva sphuraṇasya nirvikalpatvādavasāyānupapattiḥ /",
    "XXbsa075_u:4507": " itarathā nirvikalpakajñānābhāvaprasaṅgāt /",
    "XXbsa075_u:4508": " alīkasphuraṇaṃ tu prāk pratyākhyātam /satyapi sphuraṇe",
    "XXbsa075_u:4509": " 'sphuṭatvānnirvikalpakametat /",
    "XXbsa075_u:4510": " dvicandrādijñānavat /",
    "XXbsa075_u:4511": " astu svagrāhye tannirvikalpakam, bāhye tu adhyavaseye ( Nibandh 134.) adhyavasāya iti cet /",
    "XXbsa075_u:4512": " na tatsaṃbandhābhāvāta, tadapratibhāsācca /",
    "XXbsa075_u:4513": " anyathātiprasaṅgādityuktaprāyam /",
    "XXbsa075_u:4514": " bāhyavastusvarūpasphuraṇe tu pratyakṣapratipattirevāsāviti ko 'dhyavasāyaḥ /",
    "XXbsa075_u:4515": " avastusphuraṇaṃ punastridhā vikalpya prāgeva pratyākhyātam /",
    "XXbsa075_u:4516": " svākāre tu bāhyāropo na saṃbhavatyeva /",
    "XXbsa075_u:4517": " tathā hi jñānaṃ kenacidākāreṇa satyenālīkena vopajātaṃ nāma /",
    "XXbsa075_u:4518": " bāhyāropastu tadākāre tatkṛto 'nyakṛto vā syāt /",
    "XXbsa075_u:4519": " tatkṛtatve na tāvat tatkāla eva vyāpārāntaramanubhūyata iti kutastadāropaḥ /",
    "XXbsa075_u:4520": " kālāntare ca svayamevāsat kasya vyāpāraḥ syāt /",
    "XXbsa075_u:4521": " dvitīyapakṣe jñānāntaramapi nākārāroparāgasaṅginīmutpattimantareṇa vyāpārāntareṇa kvacit kiñcitkaraṃ nāma /",
    "XXbsa075_u:4522": " tadetadarvācīnajñānasadṛśākāragocarīkaraṇe 'pi na bāhyāropavyāpāramaparaṃ spṛśati tadākāraleśānukāramapahāya",
    "XXbsa075_u:4523": " na ca śabdāmukhīkaraṇamatirikto",
    "XXbsa075_u:4524": " vyāpāraḥ, śabdākārasyāpi svarūpa evāntarbhāvāditi nākārādanyo jñānavyāpāraḥ /",
    "XXbsa075_u:4525": " āropyamāṇaścāsāvartho bāhyaḥ /",
    "XXbsa075_u:4526": " tatra buddhau yadi svarūpeṇa sphurati satyapratītirevāsau, ka āropaḥ /",
    "XXbsa075_u:4527": " atha na parisphurati tathāpi ka āropaḥ /",
    "XXbsa075_u:4528": " sphuraṇe vā adhikaraṇabhūtasvākārātiriktasyāropyamāṇākārasyāpi pratibhāsaprasaṅgaḥ /",
    "XXbsa075_u:4529": " tadākārasphuraṇameva tasya sphuraṇamiti cet /",
    "XXbsa075_u:4530": " na /",
    "XXbsa075_u:4531": " tasyāropaviṣayatvāt /",
    "XXbsa075_u:4532": " na hi marīcisphuraṇameva jalasphuraṇamiti na svākāre bāhyāropaḥ /",
    "XXbsa075_u:4533": " ata eva bāhye svākārāropo nāsti, āropaviṣayasya bāhyasyāsphuraṇāt /",
    "XXbsa075_u:4534": " tata eva svākārabāhyayoryojanāpyasaṃbhavinī, yogyayorapratibhāsāt /",
    "XXbsa075_u:4535": " na caikīkaraṇamadhyavasāyaḥ /",
    "XXbsa075_u:4536": " ko 'yamekīkaraṇārthaḥ /",
    "XXbsa075_u:4537": " yadyekatāpattau prayojakatvaṃ tadāropyāropaviṣayayoḥ kadācidekībhāvābhāvādasaṃbhava eva /",
    "XXbsa075_u:4538": " na hi śaśaviṣāṇe kāraṇaṃ kiñcit /",
    "XXbsa075_u:4539": " na ca pūrvamanekamekatāmetīti kṣaṇikavādinaḥ sāṃpratam /",
    "XXbsa075_u:4540": " arthāntarotpattimātraṃ tu syāt /",
    "XXbsa075_u:4541": " na ca tadupalabdhigocaro 'nyatrāropaviṣayāt svākārāt /",
    "XXbsa075_u:4542": " na ca tāvatāpyarthasya kiñciditi kathamekīkaraṇam /",
    "XXbsa075_u:4543": " athaikapratītiradhyavasāyaḥ /",
    "XXbsa075_u:4544": " tathāpi na dvayorekapratipattiradhyavaseyānubhavābhāvāt /",
    "XXbsa075_u:4545": " na ca dvayoḥ pratītirityevādhyavasāyaḥ nīlapītavat /",
    "XXbsa075_u:4546": " na cābhedena pratītiradhyavasāyaḥ /",
    "XXbsa075_u:4547": " yataḥ paryudāsapakṣe aikyapratītiruktā bhavati /",
    "XXbsa075_u:4548": " sā ca pratyuktā, adhyavaseyapratipattyabhāvāt /",
    "XXbsa075_u:4549": " bhedena pratītiniṣedhamātre 'pi na bāhyasya pratītirukteti kutastadadhyavasāyaḥ /",
    "XXbsa075_u:4550": " yadi hi bāhyaṃ prakāśeta ekatvenānekatvena vā satā asatā vā pratītiriti yuktam /",
    "XXbsa075_u:4551": " sarvākāratatsvarūpatiraskāreṇa sā pratītirityekapratītiriti cet /",
    "XXbsa075_u:4552": " tatsvarūpatiraskāre tarhi tadapratibhāsanameva /",
    "XXbsa075_u:4553": " kasyacidaṃśasya pratibhāsanāditi cet /",
    "XXbsa075_u:4554": " na /",
    "XXbsa075_u:4555": " niraṃśatvādvastunaḥ sarvātmanā pratibhāso",
    "XXbsa075_u:4556": " 'pratibhāso veti śāstramevātra vistareṇa parīkṣyate /",
    "XXbsa075_u:4557": " ( Nibandh 135.)",
    "XXbsa075_u:4558": " na ca bhedāgraho 'dhyavasāyo vaktavyaḥ /",
    "XXbsa075_u:4559": " tathā hi kiṃ bāhye gṛhyamāṇe 'gṛhyamāṇe vā /",
    "XXbsa075_u:4560": " na ca prathamaḥ pakṣaḥ, bāhyagrahaṇasya pratikṣiptatvāt /",
    "XXbsa075_u:4561": " grahaṇe vādhyavasāyasya pratyakṣatāprasaṅgāt /",
    "XXbsa075_u:4562": " agṛhyamāṇe tu bāhye pravṛttiniyamo na syāt, anyeṣāmapi tadānīmagrahaṇādanyatrāpi pravṛttiprasaṅgāt",
    "XXbsa075_u:4563": " trilocano 'pītthamadhyavasāyaṃ dūṣayati /",
    "XXbsa075_u:4564": " ko 'yamadhyavasāyaḥ /",
    "XXbsa075_u:4565": " kiṃ",
    "XXbsa075_u:4566": " grahaṇam, ahosvit karaṇam, uta yojanā, atha samāropaḥ /",
    "XXbsa075_u:4567": " tatra svābhāsamanarthamartha kathaṃ gṛhṇīyāt, kuryād vā vikalpaḥ /",
    "XXbsa075_u:4568": " na hi nīlaṃ pītaṃ śakyaṃ grahītuṃ kartuṃ vā śilpakuśalenāpi /",
    "XXbsa075_u:4569": " nāpyagṛhītena svalakṣaṇena svākāraṃ yojayitumarhati vikalpaḥ /",
    "XXbsa075_u:4570": " na ca svalakṣaṇaṃ vikalpagrahaṇagocaraḥ /",
    "XXbsa075_u:4571": " na ca svākāramanarthamarthamāropayati /",
    "XXbsa075_u:4572": " na tāvadagṛhītasvākāraḥ śakya āropayitumiti tadgrahaṇameṣitavyam /",
    "XXbsa075_u:4573": " tatra kiṃ gṛhītvā āropayati, atha yadaiva svākāraṃ gṛhṇāti tadaivāropayati /",
    "XXbsa075_u:4574": " nādyaḥ",
    "XXbsa075_u:4575": " / na hi kṣaṇikaṃ vikalpavijñānaṃ kramavantau grahaṇasamāropau kartumarhati",
    "XXbsa075_u:4576": " / uttarasmiṃstu kalpe 'vikalpasvasaṃvedanapratyakṣādvikalpākārādahaṅkārāspadādanahaṅkārāspadaḥ",
    "XXbsa075_u:4577": " samāropyamāṇo vikalpena svagocaro na śakyo 'bhinnaḥ pratipattum /",
    "XXbsa075_u:4578": " nāpi bāhyasvalakṣaṇakatvena śakyaḥ pratipattum, vikalpākāre svalakṣaṇasya bāhyasyāpratibhāsanāditi",
    "XXbsa075_u:4579": " bācaspatirapi adhyavasāyaṃ pratikṣipati /",
    "XXbsa075_u:4580": " anarthaṃ svābhāsamarthamadhyavasyatīti nirvacanīyametat /",
    "XXbsa075_u:4581": " nanvayamāropayatīti kiṃ vikalpasya svarūpānubhava evāropaḥ, uta vyāpārāntaraṃ svarūpānubhavāt",
    "XXbsa075_u:4582": " na tāvat pūrvaḥ kalpaḥ, anubhavasamāropayorvikalpāvikalparūpatayā dravakaṭhinavattādātmyānupapatteḥ",
    "XXbsa075_u:4583": " vyāpārāntaratve tu kramaḥ samānakālatā vā /",
    "XXbsa075_u:4584": " na tāvat kramaḥ, kṣaṇikasya vijñānasya kramavadvyāpārāyogāt /",
    "XXbsa075_u:4585": " akṣaṇikavādināmapi buddhikarmaṇorviramya vyāpārānupapatteḥ na kramavadvyāpārasaṃbhavaḥ /",
    "XXbsa075_u:4586": " anubhavasamāropau samānakālāviti cet /",
    "XXbsa075_u:4587": " bhavatu samānakālatvaṃ kevalam /",
    "XXbsa075_u:4588": " ātmā svabhāvasthita eva vedyaḥ, parabhāvena vedane svarūpavedanānupapatteḥ /",
    "XXbsa075_u:4589": " tathā cātmā jñānasya grāhyagrāhakākāro",
    "XXbsa075_u:4590": " 'nubhūto 'rthaśca samāropitaḥ /",
    "XXbsa075_u:4591": " na tvātmā vedyamānaḥ samāropito nārthaḥ samāropyamāṇaḥ pratyakṣavedyaḥ /",
    "XXbsa075_u:4592": " sa ca samāropaḥ sato 'sato vā grahaṇameva /",
    "XXbsa075_u:4593": " na ca jñānātiriktasya grahaṇaṃ saṃbhavatītyupapāditam /",
    "XXbsa075_u:4594": " svapratibhāsasya bāhyādbhedāgraho bāhyasamāropastato bāhye vṛttiriti cet /",
    "XXbsa075_u:4595": " sa kiṃ gṛhyamāṇe bāhye na vā /",
    "XXbsa075_u:4596": " na tāvad gṛhyamāṇe /",
    "XXbsa075_u:4597": " uktaṃ hyetanna tadgrahaṇaṃ saṃbhavatīti /",
    "XXbsa075_u:4598": " agṛhyamāṇe tu bhedāgrahe na pravṛttiniyamaḥ syāt, anyeṣāmapi tadānīmagrahādanyatrāpi pravṛttiprasaṅgāditi",
    "XXbsa075_u:4599": " tasmād yathā yathāyamadhyavasāyaścintyate tathā tathā viśīryata eva /",
    "XXbsa075_u:4600": " tathā vikalpāropābhimānagrahaniścayādayo 'pyadhyavasāyavat svākāraparyavasitā eva sphuranto bāhyasya vārtāmātramapi na ( Nibandh 136.)",
    "XXbsa075_u:4601": " jānantītyadhyavasāyasvabhāvā eva śabdapravṛttimittabhede 'pi tatkathaṃ yuktyāgamabahirbhūto 'nātmasphuraṇamācakṣīta /",
    "XXbsa075_u:4602": " nanvevaṃ vikalpādīnāmasaṃbhave saṃbhave 'pyanātmaprakāśakatvānabhyupagame",
    "XXbsa075_u:4603": " sarvajanaprasiddhavidhipratiṣedhavyavahārocchedaprasaṅga iti lokavirodhaḥ",
    "XXbsa075_u:4604": " / vikalpa ityadhyavasāyaityāropa ityabhimāna iti graha iti niścaya ityādikaṃ śāstre pratipadaṃ pratipāditam, tatsiddhaṃ ca bahirarthādikamabhyupagatamityācāryavirodhaḥ, nyāyavirodhaśca tathā hi savareva prakārairaviparītasvarūpasaṃvedanād bhrānteratyantamabhāvaḥ syāt",
    "XXbsa075_u:4605": " / tataśca sarvasattvāḥ sadaiva samyaksambuddhā bhaveyuḥ /",
    "XXbsa075_u:4606": " vikalpitā buddhirbhrāntiḥ, svapratibhāse 'narthe 'rthādhyavasāyāditi cet /",
    "XXbsa075_u:4607": " kathamavasīyamānastayā so 'rtho na prakāśate /",
    "XXbsa075_u:4608": " prakāśamāno vā kathamasau tasyāṃ na prakāśate /",
    "XXbsa075_u:4609": " atha prakāśata eva, tadārthasya tādātmyaprasaṅgaḥ /",
    "XXbsa075_u:4610": " asati cārthe sārasyāt abhūnmāndhātā, bhaviṣyati śaṅkho 'styātmā, nityaḥ śabda iti sarvātmanā ca niścayaḥ syāt /",
    "XXbsa075_u:4611": " gauriti spaṣṭena ca svena lakṣaṇena prakāśeta /",
    "XXbsa075_u:4612": " svalakṣaṇe ca saṅketāyogāt vikalpikaiva sā buddhirna syāt /",
    "XXbsa075_u:4613": " tasmādaśeṣagovyaktisādhāraṇena gotvena gobuddhiralīkena sābhilāpena viplavāt prakhyātīti tathā prakāśanamasyā gavārthāvasāya ityeṣṭavyam /",
    "XXbsa075_u:4614": " evaṃ hyete doṣā na syuḥ, apratibhāsamānasyāpi svalakṣaṇasya bhrāntyāvasāyāditi //",
    "XXbsa075_u:4615": " atrābhidhīyate /",
    "XXbsa075_u:4616": " na tāvallokaśāstravirodhau, agṛhīte 'pi bāhye pravṛttinivṛttyādisamarthanāt svaparavādiduratikramādhyavasāyasvarūpanirvacanāt",
    "XXbsa075_u:4617": " nyāyavirodhasya tu gandho 'pi nāsti /",
    "XXbsa075_u:4618": " tathā hi kā punariyaṃ bhrāntirasatkhyātiratasmiṃstadgraho vā yadabhāvādidānīmeva muktirāsajyate",
    "XXbsa075_u:4619": " na tāvadādyaḥ pakṣaḥ, asatkhyāteḥ pratyākhyānāt /",
    "XXbsa075_u:4620": " yadāhurguravaḥ yasya svarūpanirbhāso bādhakād yadi tanna sat /",
    "XXbsa075_u:4621": " bādhake 'pi ka āśvāsaḥ svarūpāntarabhāsini //",
    "XXbsa075_u:4622": " anyasvarūpopanayāt tatsvarūpanivāraṇam /",
    "XXbsa075_u:4623": " tatrāpi saṃśayo jātaḥ pūrvabādhopalabdhitaḥ //",
    "XXbsa075_u:4624": " iyamevāgrahe bādhā nādyajasyāparā yadi /",
    "XXbsa075_u:4625": " asya pūrvaiva bhavatu rūpanirbhāsanaṃ samam //",
    "XXbsa075_u:4626": " nānyā va bhāvinītyatra pramāṇaṃ kiñcidasti vaḥ /",
    "XXbsa075_u:4627": " api svarūpanirbhāse yadā bādhakasaṃbhavaḥ //",
    "XXbsa075_u:4628": " ( Nibandh 137.)",
    "XXbsa075_u:4629": " anirbhāse svarūpasya hetuśodhanaviplave /",
    "XXbsa075_u:4630": " bādhaśaṅkāvinirbhāse 'pyevaṃ ced viplavo mahān // iti //",
    "XXbsa075_u:4631": " śāstre ca atasmiṃstadgrahāt svapratibhāse 'narthe 'rthādhyavasāyād",
    "XXbsa075_u:4632": " dṛśyavikalpyayorekīkaraṇād bhrāntiruktā /",
    "XXbsa075_u:4633": " tāmayaṃ samarthayitumasamarthaḥ svātantryeṇālīkasphuraṇaṃ bhrāntiriti kāvyaṃ viracayya vistārayati",
    "XXbsa075_u:4634": " nanvatasmiṃstadgraho 'pi bhramaḥ svākāraparyavasitajñānādatirikto bahubhirbahudhā vicāryaṃ pratyākhyātaḥ /",
    "XXbsa075_u:4635": " tat kathaṃ tasminnapi pakṣe na bhrāntikṣatiryenedānīmeva muktiprasaṅgo na syāditi cet /",
    "XXbsa075_u:4636": " tadetad bhagavato bhāṣyakārasya matavidveṣaviṣavyākulavikrośitamatikātarayati kṛpāparavaśadhiyaḥ",
    "XXbsa075_u:4637": " tathā hi samanantarapratyayabalāyātasvapratibhāsaviśeṣavedanamātrādagṛhīte 'pi",
    "XXbsa075_u:4638": " paratra pravṛttyākṣepo 'dhyavasāyaḥ /",
    "XXbsa075_u:4639": " na cāsau pūrvoktavāgjālaiḥ pratihantuṃ śakyaḥ, sarvaprāṇabhṛtāṃ pratyātmaviditatvāt,",
    "XXbsa075_u:4640": " kaiścidapyanudbhinnatvāt /",
    "XXbsa075_u:4641": " ayameva ca saṃsārastatkṣayo mokṣa iti kvedānīmeva tadvārtāpi /",
    "XXbsa075_u:4642": " tathā hi vicitrānādivāsanāvaśāt prabodhakapratyayaviśeṣāpekṣayā vikalpaḥ kenacidākāreṇopajāyamāna eva bahirmukhapravṛttyanukūlamarthakriyāsmaraṇābhilāṣādiprabandhamādhatte /",
    "XXbsa075_u:4643": " tataḥ puruṣārthakriyārthino bahirarthānurūpāṇi pravṛttinivṛttyavadhāraṇāni bhavanti /",
    "XXbsa075_u:4644": " pṛthagjanasantānajñānakṣaṇānāṃ tādṛśo hetuphalabhāvasya niyatatvāt /",
    "XXbsa075_u:4645": " aniścitārthasaṃbandhavikalpakāle 'pi",
    "XXbsa075_u:4646": " sadasattānirṇayādipravṛttiprasavaḥ /",
    "XXbsa075_u:4647": " tatra yadubhayathā pravṛttisādhanasāmarthyamasya svahetubalāyātamayameva pravṛttiviṣayatvāropo 'dhyavasāyāparanāmā /",
    "XXbsa075_u:4648": " yathā candrādijñānasya bhrāntasyābhrāntasya vā taddarśanāvasāyajananameva grahaṇavyāpāraḥ",
    "XXbsa075_u:4649": " svavidapīyamarthavideva kāryato draṣṭavyeti nyāyāt /",
    "XXbsa075_u:4650": " tathā vikalpasyāpyagniratretyādinākāreṇotpadyamānasya pravṛttyākṣepakatvameva bāhyāvasānaṃ nāma /",
    "XXbsa075_u:4651": " yathā ca nirvikalpadvicandrādyākārataiva tathāvasāyasādhanī, evamavasāyasyāpi tādṛśākārataiva viṣayāntaravimukhapravṛttisādhanī //",
    "XXbsa075_u:4652": " nanu tathā ca tacca tena pratipādyate na ca tajjñāne tat prakāśata iti śapathenāpi na saṃpratyaya iti cet /",
    "XXbsa075_u:4653": " asaṃbaddhametat /",
    "XXbsa075_u:4654": " na hyadhyavasāyād bāhyasya paṭādervastuno bādhakāvatārāt pūrvasandigdhavastubhāvasya kṣaṇikāderavastuno vā śaśaviṣāṇāderasphuraṇe 'pi siddhipratibandho brahmaṇāpi pratividhātuṃ śakyaḥ /",
    "XXbsa075_u:4655": " dvividho hi viṣayavyavahāraḥ,",
    "XXbsa075_u:4656": " pratibhāsādadhyavasāyācca /",
    "XXbsa075_u:4657": " tadiha pratibhāsābhāve 'pi",
    "XXbsa075_u:4658": " parāpoḍhasvalakṣaṇāderadhyavasāyamātreṇa viṣayatvamuktam, sarvathā nirviṣayatve pravṛttinivṛttyādisakalavyavahārocchedaprasaṅgāt",
    "XXbsa075_u:4659": " tataśca tena ca tat pratipādyate na ca jñāne tatprakāśa iti saṅgatirastyeva,",
    "XXbsa075_u:4660": " prakāśyaprakāśakabhāvābhāve 'pyadhyavasāyādhyavasāyakabhāvenāpi",
    "XXbsa075_u:4661": " viṣayaviṣayibhāvopapatteḥ /",
    "XXbsa075_u:4662": " ( Nibandh 138.)",
    "XXbsa075_u:4663": " nanu yadi nādhyavaseyapratītistadāgṛhīte 'pi svalakṣaṇādau pravṛttiriti sarvatrāviśeṣeṇa prasajyeta, sarvatrāgṛhītatvena viśeṣābhāvāt, tataśca prāptirapi nābhimatasya niyamenetyanumānamapi viplutam /",
    "XXbsa075_u:4664": " atra brūmaḥ /",
    "XXbsa075_u:4665": " yadyadhyavaseyamagṛhītaṃ viśvamapyagṛhītam, tathāpi niyataviṣayaiva pravṛttirna sarvatra, tathābhūtasamanantarapratyayabalāyātaniyatākāratayā niyataśaktitvādvikalpasya /",
    "XXbsa075_u:4666": " niyataśaktayo bhāvā hi",
    "XXbsa075_u:4667": " pramāṇapariniṣṭhitasvabhāvāḥ, na śaktisāṅkaryaparyanuyogabhājaḥ,",
    "XXbsa075_u:4668": " asadutpattivat sarvatrāsattve 'pi hi bījādaṅkurasyaivotpattiḥ, tatraiva tasya śakteḥ pramāṇena nirūpaṇāt /",
    "XXbsa075_u:4669": " tathehāpi hutavahākārasya vikalpasya dāhapākādyarthakriyārthinastatsmaraṇavato hutavahaviṣayāyāmeva pravṛttau sāmarthyaṃ pramāṇapratītaṃ kathamatiprasaṅgabhāgi /",
    "XXbsa075_u:4670": " pratyāsatticintāyāṃ ca tāttvikasyāpi vahnerjvaladbhāsvarākāratvaṃ vikalpollikhitasyāpīti, tāvatā tatraiva pravartanaśaktirjvalanavikalpasya na jalādau //",
    "XXbsa075_u:4671": " nanu ca sādṛśyāropeṇa kiṃ svākārasya bāhye svākāre vā bāhyasyāropaḥ /",
    "XXbsa075_u:4672": " ubhayathāpyasaṅgati, āropyāropaviṣayayoḥ svākārabāhayayordvayorgrahaṇāsaṃbhavāditi cet /",
    "XXbsa075_u:4673": " na vayamāropeṇa pravṛttiṃ brūmaḥ /",
    "XXbsa075_u:4674": " kiṃ tarhi, svavāsanāparipākavaśādupajāyamānaiva sā buddhirapaśyantyapi bāhayaṃ bāhaye pravṛttimātanotīti viplutaiva saṃsārātmikā ca /",
    "XXbsa075_u:4675": " yat śāstraṃ na jñāne tulyamutpattito dhiyaḥ /",
    "XXbsa075_u:4676": " tathāvidhāyāḥ iti /",
    "XXbsa075_u:4677": " tasmānna rūpyādivadāropadvāreṇa pravṛttirapi tu tathāvidhākārotpattipratibaddhaśaktiniyamāt",
    "XXbsa075_u:4678": " na ca vicārakasya vastvadarśananiścayādapravṛttiḥ saṅgacchate /",
    "XXbsa075_u:4679": " darśane 'pi hi pravṛttirarthakriyārthitayā /",
    "XXbsa075_u:4680": " arthakriyāprāptiśca vastusattāniyame /",
    "XXbsa075_u:4681": " sa ca niyamo yathā darśanād vastupratibandhakṛtaḥ, tathā vikalpaviśeṣādapi pāramparyeṇa vastuprativastupratibandhakṛta ityadarśane 'pi adhyavasāyāt pravṛttiryujyata iti nānumānamanavasthitam etena tacca na pratīyate,",
    "XXbsa075_u:4682": " tena cābhedābhāsanamityupālambho 'saṃbhavītyupadarśitam, apratibhāse 'pi",
    "XXbsa075_u:4683": " pravṛttiviṣayīkaraṇamityabhedādiniṣṭhāyā darśitatvāt /",
    "XXbsa075_u:4684": " tasmādavicāraramaṇīyo 'tasmiṃstadgraha eva bhrāntirāropāparanāmā,",
    "XXbsa075_u:4685": " tatkṣayaśca mokṣa iti yuktam /",
    "XXbsa075_u:4686": " yadāhurguravaḥ tasmātpravṛtterākṣepe vikalpākārajanmani /",
    "XXbsa075_u:4687": " mato jalādyāropo 'pi satyāsatyasamaśca saḥ //",
    "XXbsa075_u:4688": " tato yadyapi tattvena nāropo nāma kasyacit /",
    "XXbsa075_u:4689": " vyavahārakṛtastveṣa pratiṣeddhuṃ na śakyate //",
    "XXbsa075_u:4690": " marīcau jalavad yāvadanātmanyātmakalpanam /",
    "XXbsa075_u:4691": " bhrama eva hi saṃsāro nirvāṇaṃ tattvasaṃsthitiḥ //",
    "XXbsa075_u:4692": " ( Nibandh 139.)",
    "XXbsa075_u:4693": " tataśca yāvanna vicārasaṃbhavo bhavo 'yamanyaḥ śama ityayaṃ nayaḥ /",
    "XXbsa075_u:4694": " vicāralīlālalite tu mānase bhavaḥ śamo vā ka iheti kathyatām //",
    "XXbsa075_u:4695": " tathā āryamaitreyanāthapādā api na cāntaraṃ kiṃcana vidyate 'nayoḥ sadarthavṛttyā śamajanmanoriha",
    "XXbsa075_u:4696": " tathāpi janmakṣayato vidhīyate śamasya lābhaḥ śubhakarmakāriṇām //",
    "XXbsa075_u:4697": " āryanāgārjunapādāśca nirvāṇaṃ ca bhavaścaiva dvayameva na vidyate /",
    "XXbsa075_u:4698": " parijñānaṃ bhavasyaiva nirvāṇamiti kathyate //",
    "XXbsa075_u:4699": " iti sarvaireva prakāśairaviparītasvarūpasaṃvedane 'pi",
    "XXbsa075_u:4700": " bhrāntivyavasthāsaṃbhavādasti saṃsāraḥ //",
    "XXbsa075_u:4701": " yadapyuktaṃ vikalpasyāviṣayaśca bāhyam grahaṇaṃ cāsya śabdena saṃyojyeti vikalpatvamapi duryojam, ātmani ca śabdayojanā nāstīti vikalpo nāma",
    "XXbsa075_u:4702": " nāstyeva, tatkasya vikalpacinteti /",
    "XXbsa075_u:4703": " atrabhidhīyate /",
    "XXbsa075_u:4704": " ihāgniratretyadhyavasāyo yathā kāyikīṃ vṛttiṃ prasūte tathāgnirmayā pratīyata iti vācikīmapi prasūte, etadākārānuvyavasāyarūpāṃ mānasīmapi prasavati /",
    "XXbsa075_u:4705": " evaṃ ca sati yathā vikalpenāyamartho gṛhīta iti niścayaḥ,",
    "XXbsa075_u:4706": " tathā śabdena saṃyojya gṛhīta ityapi, arthākāraleśavacchabdākārasyāpi sphuraṇāt /",
    "XXbsa075_u:4707": " tasmādarthagrahābhimānavān mānavastāvadabhidhānasaṃyuktagrahaṇābhimānavānapītyavasāyānurodhādeva vikalpavyavasthā na tattvataḥ /",
    "XXbsa075_u:4708": " yadāhurguravaḥ na śabdaiḥ saṃsargaḥ kvacidapi bahirvā manasi vā-",
    "XXbsa075_u:4709": " kṣarākārākīrṇaḥ sphurati punararthākṛtilavaḥ /",
    "XXbsa075_u:4710": " ubhāvapyākārau yadapi dhiya evādhyavasitir vidhatte tau bāhye vacasi ca vikalpasthitirataḥ",
    "XXbsa075_u:4711": " abhāne pratibhāne vā na cāropo 'pi kasyacit /",
    "XXbsa075_u:4712": " pratītyotpādabhedena vyavasthāmātramīdṛśam //",
    "XXbsa075_u:4713": " nirvikalpādvikalpasya bhāve leśānukāriṇaḥ /",
    "XXbsa075_u:4714": " saṅketakārivacanād buddhyākāre viśeṣiṇi //",
    "XXbsa075_u:4715": " ( Nibandh 140.)",
    "XXbsa075_u:4716": " saṅketaḥ kṛta ityāsthā tādṛk śabdaśrutau punaḥ /",
    "XXbsa075_u:4717": " pravṛttyākṣepabuddhyātmabhāve vācyavyavasthitiḥ //",
    "XXbsa075_u:4718": " iti /",
    "XXbsa075_u:4719": " tasmād vastu vā ghaṭapaṭādi sandigdhavastu vā sādhakabādhakātikrāntam,",
    "XXbsa075_u:4720": " avastu vātmadikkālākṣaṇikādikamadhyavasitamiti, apratibhāse 'pi",
    "XXbsa075_u:4721": " pravṛttiviṣayīkṛtamityarthaḥ /",
    "XXbsa075_u:4722": " ayameva cāropaikīkaraṇādhyavasāyābhedagrahādīnāmarthaḥ sarvatra śāstre boddhavyaḥ /",
    "XXbsa075_u:4723": " tasmādadhyavasāyasyākāraviśeṣayogādagṛhīte 'pi pravartanayogyatā nāma yo",
    "XXbsa075_u:4724": " dharmastayā bāhyādhyavasāyayorgrāhyagrāhakabhāvaścet saṃvṛttyā",
    "XXbsa075_u:4725": " duṣpariharaḥ, tadā viṣayiviṣayabhāvo 'pi labdha ityadhyavasāyamātreṇa viṣayaviṣayitvamuktamiti yuktam /",
    "XXbsa075_u:4726": " yadāha alaṅkārakāraḥ kathaṃ tadviṣayatvaṃ tatra pravartanāditi /",
    "XXbsa075_u:4727": " etena yaduktam kathamavasīyamānastayātmārtho na prakāśyata ityādi,",
    "XXbsa075_u:4728": " tannirastam, tadaprakāśe 'pi tadadhyavasāyasya vyavasthāpitatvāt /",
    "XXbsa075_u:4729": " asati cārthe sā na syādityapyayuktam, ātmāderadhyavaseyasya pratibhāsapratikṣepe buddhyā saha tādātmyābhāvāt /",
    "XXbsa075_u:4730": " na ca sarvākāraniścayaprasaṅgadoṣaḥ saṅgataḥ",
    "XXbsa075_u:4731": " / sarvākāraniścayo hi sarveṣvākāreṣu pravṛttikārakatvātmā niruktaḥ, na caikākārollekhino vikalpasyākārāntare pravartanaśaktiranubhavaviṣaya iti kutaḥ śabdapramāṇāntarānapekṣeti yuktam /",
    "XXbsa075_u:4732": " tatra nirvikalpakaṃ spaṣṭapratibhāsatvād grāhakaṃ vyavasthāpyate /",
    "XXbsa075_u:4733": " vikalpastu spaṣṭaikavyāvṛttyullekhādāropakādivyavahārabhājanam /",
    "XXbsa075_u:4734": " yathā ca bāhye sati kvacid bhramavyavasthā tathāntarnaye 'pi sarvatra /",
    "XXbsa075_u:4735": " kevalaṃ bahirmukhapravṛtyapekṣayā kriyamāṇo nātmani kaścid bhrama ityuktaṃ bhavati /",
    "XXbsa075_u:4736": " na ca gosvalakṣaṇaprakāśāvakāśaḥ, svākārasyaiva sphuraṇāt, svalakṣaṇe ca saṃketāyogāt /",
    "XXbsa075_u:4737": " vikalpikaiva na syāditi tu svarūpāpekṣayā siddhasādhanam /",
    "XXbsa075_u:4738": " bāhyāpekṣayā tvadhyavasāyavad vikalpikaiva sā buddhistathā /",
    "XXbsa075_u:4739": " tasmādaśeṣagovyaktisādhāraṇena gotvena gobuddhiralīkena sābhilāpena viplavāt prakhyātīti tathā prakhyānamasyā gavāvasāya ityeṣṭavyamityapi",
    "XXbsa075_u:4740": " neṣṭavyameva, caraṇamardanādinā pratyavasthāne 'pi",
    "XXbsa075_u:4741": " yuktiśāstrabahirbhūtatvādetadabhāve 'pi kathitadoṣapradhvaṃsāt /",
    "XXbsa075_u:4742": " na hi vikalpabuddhāvalīkākārasphuraṇameva bāhyasyādhyabasāya iti",
    "XXbsa075_u:4743": " kācidarthasaṅgatiḥ, arthasyeti saṃbandhānupapatte /",
    "XXbsa075_u:4744": " buddheratra kramābhāvāt pratyakṣataiva, kathamadhyavasāyaḥ /",
    "XXbsa075_u:4745": " apratibhāsamānasyāpi svalakṣaṇasya bhrāntyāvasāyāditi tu na budhyāmahe /",
    "XXbsa075_u:4746": " avasāyena hi tadvitisparśe pratibhāsaḥ ko 'paraḥ /",
    "XXbsa075_u:4747": " tadvittāvapyaspaṣṭatvādadhyavasāya",
    "XXbsa075_u:4748": " ityapyayuktam, tadrūpavittāvaspaṣṭatvasyaivābhāvāt /",
    "XXbsa075_u:4749": " jāto nāmāśrayo 'nyonyaścetasāṃ tasya vastunaḥ /",
    "XXbsa075_u:4750": " ekasyaiva kuto rūpaṃ bhinnākārāvabhāsi yat //",
    "XXbsa075_u:4751": " ( Nibandh 141.)",
    "XXbsa075_u:4752": " iti ācāryaḥ smaryatām /",
    "XXbsa075_u:4753": " na ca tadāsau bhrāntirbhavitumarhati,",
    "XXbsa075_u:4754": " vastusvarūpasyaiva nirbhāsāt //",
    "XXbsa075_u:4755": " alīkavṛtteriti cet /",
    "XXbsa075_u:4756": " saivāstu /",
    "XXbsa075_u:4757": " bāhyasyāsphurato 'dhyavasāyaḥ katham /",
    "XXbsa075_u:4758": " saiva sa iti cet /",
    "XXbsa075_u:4759": " alīkamidamiti viduṣo bāhyādhyavasāyavyasthābhāvāt,",
    "XXbsa075_u:4760": " bāhyāsphuraṇāt tadapratibaddhatvācca /",
    "XXbsa075_u:4761": " pratibandhe 'pi tasyepi syāt, na",
    "XXbsa075_u:4762": " punastadadhyavasāyaḥ, tadasphuraṇasphuraṇayorapi tadayogādityalamatinirbandhena /",
    "XXbsa075_u:4763": " tadevamapratibhāsino 'pi",
    "XXbsa075_u:4764": " vipakṣādadhyavasāyamātrasiddhādeva vyāvṛtto doṣatrayanirmuktaḥ prakāśamānatātmako heturyāvatprakāśāvadhijñānātmakacitrākāracakrasyaikatvaṃ sādhayatyeva //",
    "XXbsa075_u:4765": " yadāhurguravaḥ bhāsate yattadekaṃ tadyathā citre sitākṛtiḥ /",
    "XXbsa075_u:4766": " bhāsate cākhilaṃ citraṃ pītaśītasukhādikam //",
    "XXbsa075_u:4767": " nātrāsiddhiḥ prakāśasya citre dharmiṇi darśanāt /",
    "XXbsa075_u:4768": " na ca sādhyaviyuktatvaṃ dṛṣṭāntasyāpi dṛśyate //",
    "XXbsa075_u:4769": " ekaikāṇunimagnatvāt saṃvittirna parasparam /",
    "XXbsa075_u:4770": " na caikāṇuprakāśo 'sti sthūlameva sphuratyataḥ //",
    "XXbsa075_u:4771": " bāhyāṇūnāṃ pratībhāso buddhirekā sthavīyasī /",
    "XXbsa075_u:4772": " jñānāṇūnāṃ ka ekastu pratibhāso bhaviṣyati //",
    "XXbsa075_u:4773": " tasmāt sthūlatayā vyāpto nirbhāsastannivṛttitaḥ /",
    "XXbsa075_u:4774": " nivartamāno 'nekasmādekatve viniyamyate //",
    "XXbsa075_u:4775": " yathā sajātīyamatād bhāgādbhedanirākriyā /",
    "XXbsa075_u:4776": " anābhāsaprasaṅgena vijātīyamatāt tathā //",
    "XXbsa075_u:4777": " tannāstu sādhyo dṛṣṭānto na ca śaṅkāviparyaye /",
    "XXbsa075_u:4778": " ato nirdoṣato hetościtrādvaitavyavasthitiḥ //",
    "XXbsa075_u:4779": " saṃgrahaślokaśca ekatvena yathāptimānabhimato bhāsastathā vyāpyate sthaulyenāpyaṇuśo na hi kvacididaṃ svapne 'pi nirbhāsanam /",
    "XXbsa075_u:4780": " tena pratyaṇubhedanetyuparataṃ tadvyāpakasyātyayād ekatvena parītamākṛticayaścāyaṃ vinirbhāsate",
    "XXbsa075_u:4781": " iti //",
    "XXbsa075_u:4782": " nanu cātra dṛṣṭāntadārṣṭāntikayorubhayamātrāpyekatvaṃ pratyakṣato",
    "XXbsa075_u:4783": " 'numānācca viruddhadharmādhyāsalakṣaṇāt pratihatam, tat kathamanumānādekatvasiddhiriti cet",
    "XXbsa075_u:4784": " ucyate /",
    "XXbsa075_u:4785": " yadetat pratyakṣaṃ bhedasādhakamupanīyate, tat kiṃ nīlādīnāmanātmabhūtamātmabhūtaṃ ( Nibandh",
    "XXbsa075_u:4786": " 142.) vā /",
    "XXbsa075_u:4787": " prathamapakṣe, āstāṃ tāvadeṣāmato bhedasiddhiḥ, sattāmātramapi na sidhyet /",
    "XXbsa075_u:4788": " sa hi nīlādiko 'rtho jaḍo vijñānāntarātmālīkasvabhāvo vā",
    "XXbsa075_u:4789": " svīkartavyaḥ /",
    "XXbsa075_u:4790": " triṣvapi pakṣeṣu prakāśyaprakāśakabhāvābhāvaḥ /",
    "XXbsa075_u:4791": " tathā hi jñānasya prakāśakatvaṃ nāma kiṃ vidyamānatvaṃ vyāpārāveśo vā /",
    "XXbsa075_u:4792": " prathamapakṣe sarvasarvadarśitvaprasaṅgaḥ, sarvapuruṣajñānavidyamānatāyāḥ sarvaṃ pratyaviśiṣṭatvāt",
    "XXbsa075_u:4793": " tathā nīlādibhirapi jñānasya grahaṇaprasaṅgaḥ,",
    "XXbsa075_u:4794": " teṣāmapi vidyamānatvalakṣaṇagrāhakatvasaṃbhavāt //",
    "XXbsa075_u:4795": " atha jñānatve sati vidyamānatvamiti saviśeṣaṇaṃ lakṣaṇamucyate /",
    "XXbsa075_u:4796": " tat kiṃ nīlādīnāmajñānatve kośapānamāyuṣmatā kartavyam, yena sattāmātreṇa samasamayaṃ sphuratorvijñānanīlādyoḥ",
    "XXbsa075_u:4797": " jaḍatvālīkatvabādhyatvāprakāśatvādi vyavasthāpyate /",
    "XXbsa075_u:4798": " atha dvitīyastadā sa kiṃ vyāpāraḥ pratyakṣasyātmā jñānāntaram,",
    "XXbsa075_u:4799": " arthasyātmārthāntaraṃ vā syāt /",
    "XXbsa075_u:4800": " prathamavikalpe svātmani kāritravirodhaḥ /",
    "XXbsa075_u:4801": " dvitīyapakṣe jñānāntaraṃ yadyanyaviṣayam arthasya na kiñcit /",
    "XXbsa075_u:4802": " tadviṣayatvaṃ cādyāpi na siddham, tatpratyāsattereva cintyamānatvāt //",
    "XXbsa075_u:4803": " tṛtīye punaḥ saṅkalpe nīlādikaṃ kṛtameva syāt, na prakāśitam,",
    "XXbsa075_u:4804": " tailavartyādibhiriva pradīpaḥ /",
    "XXbsa075_u:4805": " prakāśastu svayameva /",
    "XXbsa075_u:4806": " tathā ca jñānāntaratvāt santānāntaravadapratibhāsaprasaṅgaḥ /",
    "XXbsa075_u:4807": " caturthe tu vikalpe arthāntare kṛte nīlādikaṃ tadavasthameva /",
    "XXbsa075_u:4808": " na cānātmaprakāśanasāmarthyaṃ jñānasya svīkartumucitam, vyāpāravat prakāśanasyāpyevaṃ nirākartavyatvāt",
    "XXbsa075_u:4809": " na cāgnidhūmayoḥ kāryakāraṇabhāva iva jñānajñeyayorapi svābhāviko grāhyagrāhakabhāvo vaktavyaḥ,",
    "XXbsa075_u:4810": " pramāṇasiddhakāryakāraṇabhāvavad grāhyagrāhakasvarūpayoradyāpi nirvaktumaśakyatvāditi kva nīlādivārtāpi yadbhedasiddhipratyāśā pratyakṣataḥ sampadyate //",
    "XXbsa075_u:4811": " athātmabhūtaṃ tat pratyakṣamiti dvitīyaḥ pakṣaḥ, tadātmasvasaṃvedanameva bhedasādhakamabhyupagataṃ bhavet /",
    "XXbsa075_u:4812": " tacca yadi pratyākāraṃ bhinnaṃ tadā sarveṣāṃ svasvarūpanimagnatvāccitraprakāśapraṇāśaprasaṅga ityuktam /",
    "XXbsa075_u:4813": " athaitaddoṣabhayāt sarveṣāmākārāṇāmekatvameva svabhāvabhūtaṃ",
    "XXbsa075_u:4814": " svasaṃvedanamiṣyate, tadaitadeva citrādvaitaṃ vijñānamucyate,",
    "XXbsa075_u:4815": " yadanekābhimatānāṃ sahopalabdhānāṃ nīlasukhādyākārāṇāṃ svabhāvabhūtākhaṇḍasvasaṃvedanapratyakṣaṃ nāma /",
    "XXbsa075_u:4816": " yadāhurguravaḥ",
    "XXbsa075_u:4817": " bhramābhramākalpanakalpanāni, śātāsitādīnyakhilākṣajāni /",
    "XXbsa075_u:4818": " jñānānyabhinnāni sahopalabdheḥ, pūrvāparatvaṃ tu na vedyameva // iti /",
    "XXbsa075_u:4819": " ( Nibandh 143.)",
    "XXbsa075_u:4820": " tadevaṃ dṛṣṭāntadārṣṭāntikayorubhayatrāpi svasaṃvedanapratyakṣasiddhamekatvamavidyāvaśād vipratipattau satyāmanumānataḥ sādhyate /",
    "XXbsa075_u:4821": " ata eva svasaṃvedanapratyakṣādanumānācca ekatvasiddhau na pratyakṣāntaram /",
    "XXbsa075_u:4822": " nāpi viruddhadharmādhyāsalakṣaṇamanumānaṃ bhedasādhanāya prāptāvasaram,",
    "XXbsa075_u:4823": " bhedagrāhakasya bhinnasya pratyakṣasyoktakrameṇāprāmāṇyāt, pakṣasya pratyakṣādibādhitatvāt",
    "XXbsa075_u:4824": " nanu brūyānnāma kiñcit, tathāpi pratibhāsabhedād bheda eva, na hi dṛṣṭe",
    "XXbsa075_u:4825": " 'nupapannaṃ nāmeti cet /",
    "XXbsa075_u:4826": " hanta 1 pratibhāsaśabdena kimabhipretam,",
    "XXbsa075_u:4827": " kimākāracakraṃ sphuraṇaṃ vā /",
    "XXbsa075_u:4828": " tatra yadi prathamaḥ pakṣaḥ, tadā bāhye 'rthe pratyetavye buddhyākāraḥ pramāṇam /",
    "XXbsa075_u:4829": " tathācākārabhedo vyavahartavya eva /",
    "XXbsa075_u:4830": " anyathā bāhyabhedo na sidhyet /",
    "XXbsa075_u:4831": " yadā punarākāracakrameva prameyam svasaṃvedanaṃ ca pramāṇaṃ tadā tenaiva nīlādīnāṃ svabhāvabhūtenākhaṇḍātmanā ekīkṛtānāṃ kathamapramādī bhedamācakṣīta /",
    "XXbsa075_u:4832": " dvitīyapakṣe tu sphuraṇaṃ svabhāvabhūtākhaṇḍasvasaṃvedanamevoktamiti /",
    "XXbsa075_u:4833": " tathāpi kathaṃ bhedastasmād yathordhvamindriyapratyakṣataḥ kṣaṇabhede pratīte 'pyavidyāvaśādekatvādhyavasāyaḥ tathā tiryaksvasaṃvedanapratyakṣeṇākārābhede 'dhigate 'pyavidyāvaśādeva",
    "XXbsa075_u:4834": " bhedāvasāyaḥ //",
    "XXbsa075_u:4835": " yadyevaṃ viruddhadharmādhyāsato vijñānākāracakravad vyāpto 'pi na bhidyeteti cet /",
    "XXbsa075_u:4836": " na, bāhye dharmiṇyanekatvasya sādhyasya",
    "XXbsa075_u:4837": " pratyakṣādyabādhitatvāt /",
    "XXbsa075_u:4838": " buddhyākārakadambake tūktakrameṇa svasaṃvedanādisiddhaikatve 'nekatvasya pratyākhyānād bādhakāvatāra",
    "XXbsa075_u:4839": " nāsti /",
    "XXbsa075_u:4840": " tasmād vijñānatve satīti hetuviśeṣaṇaṃ kartavyam yena bāhyasyaiva bhedaḥ sidhyati //",
    "XXbsa075_u:4841": " nanu yadi vijñānātmakaṃ vicitrākāracakramekaṃ tadā nīlākāra eva pītādyākāravṛndaṃ praviśet",
    "XXbsa075_u:4842": " tathā prakāśākāracakrayorabhedo vyaktisāmānyavat prakāśa eva, ākāracakrameva vā syāditi cet",
    "XXbsa075_u:4843": " asadetat /",
    "XXbsa075_u:4844": " tathā hi dvayorapyanayoḥ prasaṅgaviparyayayoḥ bhedaḥ, sa ca bāhyārthavāda",
    "XXbsa075_u:4845": " eva yujyate, tatra bhedagrāhakasyendriyapratyakṣasyeṣṭatvāt /",
    "XXbsa075_u:4846": " vijñānavāde tvanātmaprakāśābhāvāt svasaṃvedanamevaikaṃ pramāṇam /",
    "XXbsa075_u:4847": " tato 'pi",
    "XXbsa075_u:4848": " viparyayasya bhedasya siddheḥ prasaṅgo 'pyasaṅgataḥ ityadvaitameva /",
    "XXbsa075_u:4849": " kiṃ ca evaṃ sthūlanīlādyākāro 'pi paramāṇumātre praviśedityapratibhāsaṃjagadāpadyeta /",
    "XXbsa075_u:4850": " asti ca pratibhāsaḥ /",
    "XXbsa075_u:4851": " tasmād",
    "XXbsa075_u:4852": " yathāvasthitānāmevākārāṇāmakhaṇḍasvasaṃvedanātmataivaikatvam, na bhedo na",
    "XXbsa075_u:4853": " saṃkocaḥ svīkartavyo 'pratibhāsaprasaṅgāt /",
    "XXbsa075_u:4854": " tathā kṛtakatvasyānityatvavastutvādibhirabhede kṛtakatvamevānityatvameva vā syādityapi prasaṅgo vaktavya āpadyeta, sāmānyavyaktyoriva tayorvastuto 'bhedo 'khaṇḍātmatvāt //",
    "XXbsa075_u:4855": " vyāvṛttibheda eva paramiti cet /",
    "XXbsa075_u:4856": " yadyevaṃ prakāśanīlādyorapyayameva kramo jāgartītyekāvaśeṣaprasaṅgo bālapralāpaḥ /",
    "XXbsa075_u:4857": " tadevaṃ",
    "XXbsa075_u:4858": " ( Nibandh 144.)",
    "XXbsa075_u:4859": " bāhyaṃ na naśyati bhidāṇutayāpi sattvādarthaktriyāvirahasaṃkaratātmabhede /",
    "XXbsa075_u:4860": " buddhistu naśyati bhidaiva vidaiva sattvāccitrāpyato na bhidameti kimatra kurmaḥ //",
    "XXbsa075_u:4861": " nanu deśavitānāptirnātmāntaraviyoginaḥ /",
    "XXbsa075_u:4862": " deśavitānahānau na bhāsa ityapi śakyate //",
    "XXbsa075_u:4863": " iti cet /",
    "XXbsa075_u:4864": " na svātmāntaramanyātmā sa bāhyasyaiva yujyate /",
    "XXbsa075_u:4865": " buddheḥ svavittiniṣṭhāyāḥ yaḥ parastasya kā gatiḥ //",
    "XXbsa075_u:4866": " hanta tathāpi nīlādivattadekaṃ ca kathametat sametu cet /",
    "XXbsa075_u:4867": " nīlamaṃśāntaraṃ caikaṃ kathaṃ tadbhāti saṅgatam //",
    "XXbsa075_u:4868": " neṣṭaṃ tadapi cet tarhi kvāṇvantarbhidi bhāsanam /",
    "XXbsa075_u:4869": " na parīkṣākṣamaṃ cāṇuḥ kutastasya tadā bhidā //",
    "XXbsa075_u:4870": " mā bhūdavastubhāvāccet so 'pyekatvahatau bhavet /",
    "XXbsa075_u:4871": " nirbhāsādekatāsiddhau svavittervastutā sthitā //",
    "XXbsa075_u:4872": " na pratītyasamutpādo 'nutpādo vāsya bādhakaḥ /",
    "XXbsa075_u:4873": " ekānekaviyoge 'pi sphūrtimātreṇa sattvataḥ //",
    "XXbsa075_u:4874": " kiṃ ca pūrvāparajñānamadvaite yanna vidyate /",
    "XXbsa075_u:4875": " pratītyotpannatā tasmādasiddherapyasādhanam //",
    "XXbsa075_u:4876": " anutpādo 'pyanekānto 'kāryakāraṇarūpakam /",
    "XXbsa075_u:4877": " hāne 'pi hetuphalayoḥ sphuradrūpaṃ kva gacchatu //",
    "XXbsa075_u:4878": " ekānekatayā vastuvyāptiḥ siddhā yadi kvacit /",
    "XXbsa075_u:4879": " sarvaśūnyatvasamaye heturiṣṭavighātakṛt //",
    "XXbsa075_u:4880": " atha lokapra(si)ddhau ca na sarvalokakalpitam /",
    "XXbsa075_u:4881": " vastuvyavasthā śaraṇaṃ kiṃ tu mānena saṅgatam //",
    "XXbsa075_u:4882": " na cādhyakṣānumānābhyāmanaṅgaṃ kvacidīkṣitam /",
    "XXbsa075_u:4883": " yasya rāśiranekaṃ syānnāpi vastu ca kiñcina //",
    "XXbsa075_u:4884": " yasya caikataratvābhyāṃ sattvavyāptiḥ sa hanyatām /",
    "XXbsa075_u:4885": " abhrāntavittimātreṇa sattāvādī tu jitvaraḥ //",
    "XXbsa075_u:4886": " // samāptaścitrādvaitaprakāśavādo 'yam //",
    "XXbsa075_u:4887": " grāhayaṃ na tasya grahaṇaṃ (na) tena jñānāntaragrāhayatāpi śūnyaḥ /",
    "XXbsa075_u:4888": " tathāpi ca jñānamayaḥ prakāśaḥ pratyakṣapakṣastu tavāvirāsīt //",
    "XXbsa075_u:4889": " ( Nibandh 145.)",
    "XXbsa075_u:4890": " // santānāntaradūṣaṇam //",
    "XXbsa075_u:4891": " atheha prakāśasahopalambhādisādhanabalena jaḍapadārtharāśāvapāste nīlapītādyaśeṣapadārthajāte ca svacittapratibhāsātmani svapnamāyādivadadvayarūpe siddhe santānāntarasadasattānirūpaṇārthamidamārabhyate evaṃ hi kecidāhuḥ /",
    "XXbsa075_u:4892": " astyeva santānāntaramanumānapratītam /",
    "XXbsa075_u:4893": " tathā hīcchācittasamanantaravyāhāravyavahārābhāsasya darśanāt tadabhāve cādarśanādupalambhānupalambhasādhanamanvayavyatirekaśarīramicchācittena saha vyāhārādyābhāsasya kāryakāraṇabhāvamātmasantāne",
    "XXbsa075_u:4894": " 'vadhāryecchācittasyāpratisaṃvedanasamaye 'pi",
    "XXbsa075_u:4895": " vicchinnavyāhārādyābhāsadarśanāt tatkāraṇabhūtamicchācittamanumīyamānaṃ santānāntarameva vyavatiṣṭhata iti /",
    "XXbsa075_u:4896": " atredamālocyate /",
    "XXbsa075_u:4897": " tadicchācittaṃ vyāhārādyābhāsasya kāraṇatayā vyavasthāpyamānamanumāturdarśanayogyamatha dṛśyādṛśyaviśeṣaṇānapekṣamicchāmātram",
    "XXbsa075_u:4898": " yaditāvadādyovikalpastadānumāturdarśanayogyatvādicchācittasyānumānakāle",
    "XXbsa075_u:4899": " 'nupalabdhirabhāvameva gamayatītyanupalambhākhyapratyakṣabādhitatvāt kvānumānāvakāśastasya",
    "XXbsa075_u:4900": " yadi punaricchācittamanumānakāle 'pyanubhūyeta,",
    "XXbsa075_u:4901": " tadā kimasyānumānena /",
    "XXbsa075_u:4902": " athaivamagnidhūmayostadutpattisiddhyanantaraṃ naganikuñje dhūmamupalabhamāno nāgnimapyanuminuyāt,",
    "XXbsa075_u:4903": " tatrāpyagneranupalabdhibādhitatvāt, upalambhe cānumānavaiphalyāt /",
    "XXbsa075_u:4904": " naivam,",
    "XXbsa075_u:4905": " anumānasamaye deśaviprakarṣavato vahnerdarśanāyogyatvena",
    "XXbsa075_u:4906": " dṛśyānupalabdhivirahāt, adṛśyānupalambhasya cābhāvasādhanatvavirodhāt /",
    "XXbsa075_u:4907": " icchācittasya tu nāsti deśaviprakarṣaḥ /",
    "XXbsa075_u:4908": " icchācittaṃ hi svasaṃbaddhamevānumāturdarśanayogyam, tasya ca deśādiviprakarṣa",
    "XXbsa075_u:4909": " ityalaukikametat /",
    "XXbsa075_u:4910": " atha dvitīyo vikalpaḥ /",
    "XXbsa075_u:4911": " tathā hīcchācittamātraṃ svaparasantānasādhāraṇadṛśyādṛśyaviśeṣaṇānapekṣaṃ vyāhārādyābhāsaṃ prati kāraṇatayāvadhāryate /",
    "XXbsa075_u:4912": " tadavadhāraṇaṃ kena pramāṇena /",
    "XXbsa075_u:4913": " vyāhārādyābhāsasya hīcchāmātrābhāve 'bhāvaṃ pratītya tadutpattisiddhigaveṣaṇā /",
    "XXbsa075_u:4914": " na cecchāmātrasya svaparasantānasādhāraṇasya svasaṃvedanenānyena vābhāvaḥ śakyāvagamaḥ /",
    "XXbsa075_u:4915": " yathā hi vahnimātrasya deśakālavyavahitasyāpi dhūmotpādadeśakālayoryadi syādupalabhyetaiva mayeti saṃbhāvitasyānumātṛpuruṣendriyapratyakṣeṇa ( Nibandh 146.) dhūmotpādāt prāgabhāve 'vadhāryamāṇastadutpattisiddhimadhyāsayatīti",
    "XXbsa075_u:4916": " vyavahitadeśakālasyāpi vahnerdhūmamātraṃ prati kāraṇatvāvadhāraṇam,",
    "XXbsa075_u:4917": " svabhāvaviprakṛṣṭasya tu jaṭharabhavādisādhāraṇasya sarvathānumātṛpuruṣāśakyābhāvapratītikasya vyāptibahirbhāva eva /",
    "XXbsa075_u:4918": " tathātrāpīcchācittaṃ parasantānasādhāraṇamapi yāvadyadīya syādupalabhyetaiva mayeti yadi saṃbhāvayituṃ śakyeta tadā tadvyatirekasiddhidvāreṇa kāraṇatayāvadhāryate /",
    "XXbsa075_u:4919": " kevalaṃ svabhāvaviprakṛṣṭe cittamātre 'stamiteyaṃ katheti //",
    "XXbsa075_u:4920": " na ca paracittaṃ kālaviprakṛṣṭaṃ vartamānatvādasya, atītānāgatayoreva kālaviprakṛṣṭatvena vyavahārāt /",
    "XXbsa075_u:4921": " nāpi deśaviprakṛṣṭam, yasminneva hi śuklaśaṅkhādideśe svacittaṃ śuklākārapratibhāsi svasaṃvedanena vedyate taddeśavartyeva pītākārapratibhāsi parasantānabhāvi cittaṃ na vedyate /",
    "XXbsa075_u:4922": " tat kathameṣa deśaviprakarṣaḥ //",
    "XXbsa075_u:4923": " athecchācittamātraṃ svasaṃvedanamātrāpekṣayā na svabhāvaviprakṛṣṭam /",
    "XXbsa075_u:4924": " na hyagnirapyeko yenaivendriyavijñānena dṛśyate tenaivānyo 'pi dṛśyam /",
    "XXbsa075_u:4925": " tatra yathā cakṣurvijñānamātrāpekṣayā agnimātraṃ dṛśyamiti vyavasthāpyate tathātrāpi svasaṃvedanamātrāpekṣayā icchācittamātraṃ svaparasantānasādhāraṇamapi dṛśyameveti /",
    "XXbsa075_u:4926": " atrocyate /",
    "XXbsa075_u:4927": " kimatra mātraśabdenānumātṛpuruṣasaṃbandhāsaṃbandhābhyāmaviśeṣitaṃ yasya kasyacit puruṣasyendriyajñānaṃ vastuviṣayīkurvāṇamasya dṛśyatāsaṃbhave",
    "XXbsa075_u:4928": " 'pinānimitamabhimatam /",
    "XXbsa075_u:4929": " yadyevaṃ piśācādirapi dṛśyaḥ syāt /",
    "XXbsa075_u:4930": " so 'pi hi kasyacit puṃso yogyādeḥ svajātīyasya vā piśācāntarasya bhavatyevendriyajñānagocara iti na kaścit svabhāvaviprakṛṣṭaḥ syāt /",
    "XXbsa075_u:4931": " tasmādanumātṛpuruṣasaṃbandhitvamanapāsya vijñānasya svalakṣaṇādibhedanirāsapara eva mātraśabdo yuktaḥ /",
    "XXbsa075_u:4932": " etadevāśaṅkaya dharmottareṇābhihitam -",
    "XXbsa075_u:4933": " ekapratipattrapekṣaṃ cedaṃ pratyakṣalakṣaṇam /",
    "XXbsa075_u:4934": " ityādi /",
    "XXbsa075_u:4935": " tenaivaṃ dṛśyatāsaṃbhāvanā yadīha deśe kāle vā syād",
    "XXbsa075_u:4936": " ghaṭādirniyamenopalabhyeta, madīyasya cakṣurvijñānamātrasya viṣayībhavediti /",
    "XXbsa075_u:4937": " paracitte tu na śakyamevam /",
    "XXbsa075_u:4938": " yadīha paracittaṃ syāt niyamena madīyasya svasaṃveda(na) mātrasya viṣayi syāditi //",
    "XXbsa075_u:4939": " yadi cecchācittamātraṃ tadutpattigrahaṇasamaye dṛśyatayā saṃbhāvayitavyam,",
    "XXbsa075_u:4940": " tadānumānakāle 'pi dṛśyatayā saṃbhāvya tadanupalambhenābhāvasādhane",
    "XXbsa075_u:4941": " kathamanumānaṃ pravartayitumidamārabdham, pratyakṣeṇaiva pakṣabādhāt /",
    "XXbsa075_u:4942": " na ca kālabhedena svabhāvaviprakarṣetarāviti yatkiñcidetat /",
    "XXbsa075_u:4943": " tasmādicchācittamātrasya svaparasantānasādhāraṇasya dṛśyatayā saṃbhāvayitumaśakyatvāt vyahārādyutpādāt prāganupalambhe 'pyabhāvasiddhau",
    "XXbsa075_u:4944": " na tadabhāvaprayukto vyāhārādyabhāvaḥ pratīyata iti kathaṃ kāraṇatvasiddhiryataḥ kāryahetudvāreṇānumīyeta",
    "XXbsa075_u:4945": " icchācittaviśeṣastu svasantānabhāvī na bhavatyevānumāturdṛśyaḥ /",
    "XXbsa075_u:4946": " kiṃ tu tasya dṛśyānupalambhājjijñāsitaviśeṣe dharmiṇi bādhitasya kathamanumānamityuktameva",
    "XXbsa075_u:4947": " ( Nibandh 147.)",
    "XXbsa075_u:4948": " tadevamicchācittaviśeṣe svasantānabhāvini sādhye pakṣasya pratyakṣabādhaḥ,",
    "XXbsa075_u:4949": " icchācittamātre 'pi svaparasantānasādhāraṇe sādhye yadyanupalambhamātreṇa",
    "XXbsa075_u:4950": " dṛśya viśeṣaṇānapekṣeṇa pratibandhasiddhisamaye tasyābhāvaḥ pratīyate,",
    "XXbsa075_u:4951": " tadā pakṣīkṛte dharmiṇi tatheti sa eva doṣaḥ /",
    "XXbsa075_u:4952": " atha na pratīyate tadā sandigdhavyatireko hetvābhāso vyāhārādiriti sthitam /",
    "XXbsa075_u:4953": " evaṃ tarhi santānāntarasādhakasyābhāvād bādhakasyāpi kasyacidadarśanādbhavatu tatra sandeha eveti kecit /",
    "XXbsa075_u:4954": " tairidaṃ bādhakamabhidhīyamānamavadhīyatām /",
    "XXbsa075_u:4955": " yadi hi santānāntaraṃ saṃbhavet tadā tato bhedena svasantānasyāvaśyaṃ bhavitavyam /",
    "XXbsa075_u:4956": " anyathā svasantānādapi prakāśamānāttasya parasantānābhimatasya bhedo na syāt /",
    "XXbsa075_u:4957": " na cābhedastayoriti svasantānād bhedābhedābhyāmabādhyasya parasantānasya sāmānyaśaśaviṣāṇādivadabhāva evāyāta iti kathaṃ sandehaḥ /",
    "XXbsa075_u:4958": " tasmāt parasantānāpekṣayā svasantānasya bhedo 'pyavaśyambhāvyaḥ /",
    "XXbsa075_u:4959": " sa ca bhedaḥ santānasya svabhāvaḥ svasantāne pratibhāsamāne niyamena pratibhāseta /",
    "XXbsa075_u:4960": " kathamaparathā pratibhānāpratibhānalakṣaṇaviruddhadharmādhyāse 'pi",
    "XXbsa075_u:4961": " svasantānasya parasantānād bhedaḥ svabhāvatāmāsādayet //",
    "XXbsa075_u:4962": " na cāsau bhedaḥ pratibhāsate /",
    "XXbsa075_u:4963": " bhedapratibhāse hi upagamyamāne tadavadhibhūtasyāpi parasantānasya pratibhāso durapahnavaḥ syāt /",
    "XXbsa075_u:4964": " asmādbhinnamitīdaṃ cet svarūpaṃ svasya cetasaḥ /",
    "XXbsa075_u:4965": " sāvadherasya bhāsaḥ syānna vā grāhyaṃ tadātmanā //",
    "XXbsa075_u:4966": " bhede 'nyaleśamapi naiti kuto bhinnaḥ /",
    "XXbsa075_u:4967": " evamādikamaśeṣamiha pravacanapradīpaśrīsākārasaṅgrahādivacanamanusmaryatām /",
    "XXbsa075_u:4968": " yathā hi svasantānamātre parisphurati śaśaviṣāṇādasphurato na bhedaḥ pratibhāti tathā parasantānādapi sphuraṇavirahiṇo na bhātyeva bhedaḥ /",
    "XXbsa075_u:4969": " na hi parasantānāpekṣayā kaścid viśeṣaleśaḥ svasantānasya parisphurati yo nāsti śaśaviṣāṇāpekṣayā",
    "XXbsa075_u:4970": " na ca śaśaviṣāṇaparasantānāvapekṣya samāne svasantānapratibhāse śaśaviṣāṇāpekṣayā na bhedo nāpyabhedaḥ pratibhāti /",
    "XXbsa075_u:4971": " parasantānāpekṣayā tu bheda eva bhātītyevamavasthāpayituṃ śakyam /",
    "XXbsa075_u:4972": " bhedābhedayorabhāvaparihāreṇa hi yathā bhedo vyavasthitaḥ tadvad bhedapratibhāso 'pi bhedābhedābhāvapratibhāsavilakṣaṇa evocito bhavitum,",
    "XXbsa075_u:4973": " na ca tathānubhūyate /",
    "XXbsa075_u:4974": " tathāpi bhedaḥ pratibhātīti vacanaracanametat /",
    "XXbsa075_u:4975": " bhāṣyakāranyāyo 'pyatra bhedapratibhāsadūṣaṇe vistarato 'vagantavyaḥ //",
    "XXbsa075_u:4976": " ( Nibandh 148.)",
    "XXbsa075_u:4977": " yadi cāvadhipratibhāsavirahe 'pi bhedapratibhānamidaṃ paracittānu(kampayā)",
    "XXbsa075_u:4978": " kṣamitavyaṃ (tarhi) bahirarthasyāpi kathamabhāvaḥ sidhyati /",
    "XXbsa075_u:4979": " śakyaṃ hi tatrāpi sandehamavatārayitum, na bahirarthaḥ kasyacidābhāsate,",
    "XXbsa075_u:4980": " parasantānastu parasya pratibhāsata eva, tataścātraiva sandeho na",
    "XXbsa075_u:4981": " bahirartha iti cet /",
    "XXbsa075_u:4982": " etadapi sakalaṃ sandigdhameva /",
    "XXbsa075_u:4983": " na hyavaśyaṃ parasantānaḥ parasyābhāsate, kadācidasau nāstyeva na cāsāvavabhāsata ityapi vaktuṃ śakteḥ /",
    "XXbsa075_u:4984": " kiṃ ca mā nāma bhāsīṣṭa bahirarthaḥ kasyacidapi tathāpi kathaṃ tadabhāvasiddhirbhedapratibhāsābhyupagamavādina itīyanmātramiha vivakṣitam",
    "XXbsa075_u:4985": " / na cātra kaścid doṣaḥ /",
    "XXbsa075_u:4986": " tasmād bahirarthena sādhāraṇaṃ santānāntaramiti kathaṃ vijñaptivādināmapi saṃmataṃ bhaviṣyati",
    "XXbsa075_u:4987": " kiṃ ca kāryakāraṇabhāvo",
    "XXbsa075_u:4988": " 'pi vijñānadvayasya bhedapratibhāsavādinā bādhitumaśakyaḥ /",
    "XXbsa075_u:4989": " pūrvabhāvinī hi saṃvittiḥ parasaṃvittyapekṣayā bhedaṃ pūrvatvaṃ cātmano gṛhṇātyevāvadhipratibhāsavigame 'pi //",
    "XXbsa075_u:4990": " parabhāvinyapi saṃvittiḥ pūrvasaṃvittyapekṣayā bhedaṃ paratvaṃ cātmano",
    "XXbsa075_u:4991": " 'dhigacchatyeva santānāntaravaditi niyatapūrvāparabhāvalakṣaṇe kāryakāraṇabhāve 'vabhāsamāne 'vasīyamāne ca nīlādicitrākāravat katham",
    "XXbsa075_u:4992": " saṃvṛttyāstu yathā tathā iti bhagavato vārtikakārasya vacanena phalitamatra mate /",
    "XXbsa075_u:4993": " api ca citrākāracakre dharmiṇyadvaitasādhanārthamupanyastasya prakāśamānatvādihetorbhedagrāhakapratyakṣāpahṛtaviṣayatvamudbhāvayataḥ prativādino bhedagrahaṇamanumanyamānena santānāntarasandehaṃ ca vinā",
    "XXbsa075_u:4994": " kathamuttaritavyaṃ bhavatā //",
    "XXbsa075_u:4995": " nanvevamapi santānāntarābhāvaḥ kena pramāṇena siddhaḥ /",
    "XXbsa075_u:4996": " na tāvat pratyakṣeṇa, tasya vidhiviṣayasya pratiṣedhasādhanātadhikārāt /",
    "XXbsa075_u:4997": " nāpyanumānena, tasya dṛśyābhāvasādhananiyatasyātīndriyaparacittābhāvasādhane 'navatārāditi",
    "XXbsa075_u:4998": " / atra brūmaḥ /",
    "XXbsa075_u:4999": " santānāntarasaṃbhave niyatabhāvaḥ tatao bhedaḥ svacittasya /",
    "XXbsa075_u:5000": " abhede svasantānāt parasantāna eva syāt /",
    "XXbsa075_u:5001": " yathā ca yadupalabhyamānaṃ yenaṃ rūpeṇa na bhāsate na tat tena rūpeṇa sadvyavahārayogyaṃ yathā nīlaṃ pītarūpeṇa /",
    "XXbsa075_u:5002": " nopalabhyate ca svacittamupalabhyamānaṃ parasantānād",
    "XXbsa075_u:5003": " bhinne(na)rūpeṇeti bhedasya svacittatādātmyaniṣedhe dṛśyaviśeṣaṇaprayogānapekṣā svabhāvānupalabdhiriyam",
    "XXbsa075_u:5004": " nāpyasiddhiḥ, bhedapratibhāse tadavadherapi pratibhāsaprāpteḥ /",
    "XXbsa075_u:5005": " avadhyapratibhāse tu bhedapratibhāsābhāvaḥ śaśaviṣāṇabhedapratibhāsābhāvavat siddha eva /",
    "XXbsa075_u:5006": " evamanena pramāṇena santānāntarasya svacittāpekṣayā bhede pratikṣipte abhede ca svayamevāsaṃbhavini bhedābhedābhyāmavācyatvaṃ siddham /",
    "XXbsa075_u:5007": " sāmānyādivad",
    "XXbsa075_u:5008": " vastutāpahatiriti, kathaṃ ( Nibandh 149.) bādhakābhāvāt santānāntare sandeho 'bhidhīyate",
    "XXbsa075_u:5009": " etacca śāstrīyaprameyasmāraṇamātraphalaṃ kiñcillikhitamiti /",
    "XXbsa075_u:5010": " paramiha svayamanusandheyam /",
    "XXbsa075_u:5011": " api ca santānāntare tāvadarvāgdṛśāṃ sandeho bhavadbhiranumanyate /",
    "XXbsa075_u:5012": " bhagavatastu kimavasthāpyatām /",
    "XXbsa075_u:5013": " saṃdehāvasthāpane kathaṃ sarvajñatā /",
    "XXbsa075_u:5014": " vidyamānameva kadācit santānāntaraṃ bhagavatā nāvadhāryate tathāpyasau sarvajña iti kathametat",
    "XXbsa075_u:5015": " anumānaṃ ca santānāntaraviṣayaṃ prāgeva cintitam /",
    "XXbsa075_u:5016": " na cānumānena pratītāvapi sarvajñatā bhavitumarhati /",
    "XXbsa075_u:5017": " pratyakṣeṇa paracittapratītau grāhyagrāhakabhāvo 'pi paracittasya bhagavaccittena sahāyāta iti bahirarthavāda eva mukhāntareṇopagataḥ syāt, kathamayaṃ vañcayati vādaḥ //",
    "XXbsa075_u:5018": " asmadīyamatena tu paracittaṃ nāstyeveti tadavadhāraṇakṛto(na) bhagavataḥ sarvajñatākṣatidoṣaḥ",
    "XXbsa075_u:5019": " yāvacca bhedagrahaṇābhimānarūpā saṃvṛsttitāvat santānāntare sandehāttadavabodhanārthaṃ vacanādirapi pravartata iti svavacanavirodho 'pi na saṃbhavatyeva /",
    "XXbsa075_u:5020": " na khalu santānāntaraviṣayaḥ sarvathā sandeho nāstyevetyabhimatamasmākam, api tu paramārthagatiriyamupadarśitā",
    "XXbsa075_u:5021": " idaṃ hi santānāntarābhāvasādhanamadvayasādhanena sādhāraṇamiti naikaniyataḥ svavacanādivirodhastatparihāro vā /",
    "XXbsa075_u:5022": " citrākārasaṃbhavamātreṇāpi ca vedāntadhvāntāpasāro bhāṣyakāreṇa darśitaḥ /",
    "XXbsa075_u:5023": " tathā ca ātmā sa tasyānubhavaḥ sa ca nānyasya kasyacit ityādivārtikavyākhyānabhāṣyam /",
    "XXbsa075_u:5024": " ātmavādastarhi prasakta iti cet /",
    "XXbsa075_u:5025": " na citrākārasaṃvedanāt ityādi dveṣavikaluṣāśeṣā eva tuṣākāro 'pi vedāntasiddhānta iti alakṣita",
    "XXbsa075_u:5026": " tadgranthānutthāpayantī santānāntarāpekṣayā paṭhitavatītyavasthā (?) sarvā saṃvṛtisatyāntaḥ pātinī hyevāpai(tī) ti sakalamanākulamiti //",
    "XXbsa075_u:5027": " // santānāntaradūṣaṇaṃ samāptam //"
}