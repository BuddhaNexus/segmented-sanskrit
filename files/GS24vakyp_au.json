{
    "GS24vakyp_au:0": " 1. brahmakāṇḍam anādinidhanaṃ brahma $ śabdatattvaṃ yad akṣaram &",
    "GS24vakyp_au:1": " vivartate 'rthabhāvena % prakriyā jagato yataḥ // 1.1 //",
    "GS24vakyp_au:2": " ekam eva yad āmnātaṃ $ bhinnaśaktivyapāśrayāt &",
    "GS24vakyp_au:3": " apṛthaktve 'pi śaktibhyaḥ % pṛthaktveneva vartate // 1.2 //",
    "GS24vakyp_au:4": " adhyāhitakalāṃ yasya $ kālaśaktim upāśritāḥ &",
    "GS24vakyp_au:5": " janmādayo vikārāḥ ṣaḍ % bhāvabhedasya yonayaḥ // 1.3 //",
    "GS24vakyp_au:6": " ekasya sarvabījasya $ yasya ceyam anekadhā &",
    "GS24vakyp_au:7": " bhoktṛbhoktavyarūpeṇa % bhogarūpeṇa ca sthitiḥ // 1.4 //",
    "GS24vakyp_au:8": " prāptyupāyo 'nukāraś ca $ tasya vedo maharṣibhiḥ &",
    "GS24vakyp_au:9": " eko 'py anekavartmeva % samāmnātaḥ pṛthak pṛthak // 1.5 //",
    "GS24vakyp_au:10": " bhedānāṃ bahumārgatvaṃ $ karmaṇy ekatra cāṅgatā &",
    "GS24vakyp_au:11": " śabdānāṃ yataśaktitvaṃ % tasya śākhāsu dṛśyate // 1.6 //",
    "GS24vakyp_au:12": " smṛtayo bahurūpāś ca $ dṛṣṭādṛṣṭaprayojanāḥ &",
    "GS24vakyp_au:13": " tam evāśritya liṅgebhyo % vedavidbhiḥ prakalpitāḥ // 1.7 //",
    "GS24vakyp_au:14": " tasyārthavādarūpāṇi $ niśritāḥ svavikalpajāḥ &",
    "GS24vakyp_au:15": " ekatvināṃ dvaitināṃ ca % pravādā bahudhāgatāḥ // 1.8 //",
    "GS24vakyp_au:16": " satyā viśuddhis tatroktā $ vidyaivaikapadāgamā &",
    "GS24vakyp_au:17": " yuktā praṇavarūpeṇa % sarvavādāvirodhinā // 1.9 //",
    "GS24vakyp_au:18": " vidhātus tasya lokānām $ aṅgopāṅganibandhanāḥ &",
    "GS24vakyp_au:19": " vidyābhedāḥ pratāyante % jñānasaṃskārahetavaḥ // 1.10 //",
    "GS24vakyp_au:20": " āsannaṃ brahmaṇas tasya $ tapasām uttamaṃ tapaḥ &",
    "GS24vakyp_au:21": " prathamaṃ chandasām aṅgam % āhur vyākaraṇaṃ budhāḥ // 1.11 //",
    "GS24vakyp_au:22": " prāptarūpavibhāgāyā $ yo vācaḥ paramo rasaḥ &",
    "GS24vakyp_au:23": " yat tat puṇyatamaṃ jyotis % tasya mārgo 'yam āñjasaḥ // 1.12 //",
    "GS24vakyp_au:24": " arthapravṛttitattvānāṃ $ śabdā eva nibandhanam &",
    "GS24vakyp_au:25": " tattvāvabodhaḥ śabdānāṃ % nāsti vyākaraṇād ṛte // 1.13 //",
    "GS24vakyp_au:26": " tad dvāram apavargasya $ vāṅmalānāṃ cikitsitam &",
    "GS24vakyp_au:27": " pavitraṃ sarvavidyānām % adhividyaṃ prakāśate // 1.14 //",
    "GS24vakyp_au:28": " yathārthajātayaḥ sarvāḥ $ śabdākṛtinibandhanāḥ &",
    "GS24vakyp_au:29": " tathaiva loke vidyānām % eṣā vidyā parāyaṇam // 1.15 //",
    "GS24vakyp_au:30": " idam ādyaṃ padasthānaṃ $ siddhisopānaparvaṇām &",
    "GS24vakyp_au:31": " iyaṃ sā mokṣamāṇānām % ajihmā rājapaddhatiḥ // 1.16 //",
    "GS24vakyp_au:32": " atrātītaviparyāsaḥ $ kevalām anupaśyati &",
    "GS24vakyp_au:33": " chandasyaś chandasāṃ yonim % ātmā chandomayīṃ tanum // 1.17 //",
    "GS24vakyp_au:34": " pratyastamitabhedāyā $ yad vāco rūpam uttamam &",
    "GS24vakyp_au:35": " yad asminn eva tamasi % jyotiḥ śuddhaṃ vivartate // 1.18 //",
    "GS24vakyp_au:36": " vaikṛtaṃ samatikrāntā $ mūrtivyāpāradarśanam &",
    "GS24vakyp_au:37": " vyatītyālokatamasī % prakāśaṃ yam upāsate // 1.19 //",
    "GS24vakyp_au:38": " yatra vāco nimittāni $ cihnānīvākṣarasmṛteḥ &",
    "GS24vakyp_au:39": " śabdapūrveṇa yogena % bhāsante pratibimbavat // 1.20 //",
    "GS24vakyp_au:40": " atharvaṇām aṅgirasāṃ $ sāmnām ṛgyajuṣasya ca &",
    "GS24vakyp_au:41": " yasminn uccāvacā varṇāḥ % pṛthaksthitaparigrahāḥ // 1.21 //",
    "GS24vakyp_au:42": " yad ekaṃ prakriyābhedair $ bahudhā pravibhajyate &",
    "GS24vakyp_au:43": " tad vyākaraṇam āgamya % paraṃ brahmādhigamyate // 1.22 //",
    "GS24vakyp_au:44": " nityāḥ śabdārthasaṃbandhās $ tatrāmnātā maharṣibhiḥ &",
    "GS24vakyp_au:45": " sūtrāṇāṃ sānutantrāṇāṃ % bhāṣyāṇāṃ ca praṇetṛbhiḥ // 1.23 //",
    "GS24vakyp_au:46": " apoddhārapadārthā ye $ ye cārthāḥ sthitalakṣaṇāḥ &",
    "GS24vakyp_au:47": " anvākhyeyāś ca ye śabdā % ye cāpi pratipādakāḥ // 1.24 //",
    "GS24vakyp_au:48": " kāryakāraṇabhāvena $ yogyabhāvena ca sthitāḥ &",
    "GS24vakyp_au:49": " dharme ye pratyaye cāṅgaṃ % saṃbandhāḥ sādhvasādhuṣu // 1.25 //",
    "GS24vakyp_au:50": " te liṅgaiś ca svaśabdaiś ca $ śāstre 'sminn upavarṇitāḥ &",
    "GS24vakyp_au:51": " smṛtyartham anugamyante % ke cid eva yathāgamam // 1.26 //",
    "GS24vakyp_au:52": " śiṣṭebhya āgamāt siddhāḥ $ sādhavo dharmasādhanam &",
    "GS24vakyp_au:53": " arthapratyāyanābhede % viparītās tv asādhavaḥ // 1.27 //",
    "GS24vakyp_au:54": " nityatve kṛtakatve vā $ teṣām ādir na vidyate &",
    "GS24vakyp_au:55": " prāṇinām iva sā caiṣā % vyavasthānityatocyate // 1.28 //",
    "GS24vakyp_au:56": " nānarthikām imāṃ kaś cid $ vyavasthāṃ kartum arhati &",
    "GS24vakyp_au:57": " tasmān nibadhyate śiṣṭaiḥ % sādhutvaviṣayā smṛtiḥ // 1.29 //",
    "GS24vakyp_au:58": " na cāgamād ṛte dharmas $ tarkeṇa vyavatiṣṭhate &",
    "GS24vakyp_au:59": " ṛṣīṇām api yaj jñānaṃ % tad apy āgamapūrvakam // 1.30 //",
    "GS24vakyp_au:60": " dharmasya cāvyavacchinnāḥ $ panthāno ye vyavasthitāḥ &",
    "GS24vakyp_au:61": " na tāṃl lokaprasiddhatvāt % kaś cit tarkeṇa bādhate // 1.31 //",
    "GS24vakyp_au:62": " avasthādeśakālānāṃ $ bhedād bhinnāsu śaktiṣu &",
    "GS24vakyp_au:63": " bhāvānām anumānena % prasiddhir atidurlabhā // 1.32 //",
    "GS24vakyp_au:64": " nirjñātaśakter dravyasya $ tāṃ tām arthakriyāṃ prati &",
    "GS24vakyp_au:65": " viśiṣṭadravyasaṃbandhe % sā śaktiḥ pratibadhyate // 1.33 //",
    "GS24vakyp_au:66": " yatnenānumito 'py arthaḥ $ kuśalair anumātṛbhiḥ &",
    "GS24vakyp_au:67": " abhiyuktatarair anyair % anyathaivopapādyate // 1.34 //",
    "GS24vakyp_au:68": " pareṣām asamākhyeyam $ abhyāsād eva jāyate &",
    "GS24vakyp_au:69": " maṇirūpyādivijñānaṃ % tadvidāṃ nānumānikam // 1.35 //",
    "GS24vakyp_au:70": " pratyakṣam anumānaṃ ca $ vyatikramya vyavasthitāḥ &",
    "GS24vakyp_au:71": " pitṛrakṣaḥpiśācānāṃ % karmajā eva siddhayaḥ // 1.36 //",
    "GS24vakyp_au:72": " āvirbhūtaprakāśānām $ anupaplutacetasām &",
    "GS24vakyp_au:73": " atītānāgatajñānaṃ % pratyakṣān na viśiṣyate // 1.37 //",
    "GS24vakyp_au:74": " atīndriyān asaṃvedyān $ paśyanty ārṣeṇa cakṣuṣā &",
    "GS24vakyp_au:75": " ye bhāvān vacanaṃ teṣāṃ % nānumānena bādhyate // 1.38 //",
    "GS24vakyp_au:76": " yo yasya svam iva jñānaṃ $ darśanaṃ nātiśaṅkate &",
    "GS24vakyp_au:77": " thitaṃ pratyakṣapakṣe taṃ % katham anyo nivartayet // 1.39 //",
    "GS24vakyp_au:78": " idaṃ puṇyam idaṃ pāpam $ ity etasmin padadvaye &",
    "GS24vakyp_au:79": " ācaṇḍālamanuṣyāṇām % alpaṃ śāstraprayojanam // 1.40 //",
    "GS24vakyp_au:80": " caitanyam iva yaś cāyam $ avicchedena vartate &",
    "GS24vakyp_au:81": " āgamas tam upāsīno % hetuvādair na bādhyate // 1.41 //",
    "GS24vakyp_au:82": " hastasparśād ivāndhena $ viṣame pathi dhāvatā &",
    "GS24vakyp_au:83": " anumānapradhānena % vinipāto na durlabhaḥ // 1.42 //",
    "GS24vakyp_au:84": " tasmād akṛtakaṃ śāstraṃ $ smṛtiṃ ca sanibandhanām &",
    "GS24vakyp_au:85": " āśrityārabhyate śiṣṭaiḥ % sādhutvaviṣayā smṛtiḥ // 1.43 //",
    "GS24vakyp_au:86": " dvāv upādānaśabdeṣu $ śabdau śabdavido viduḥ &",
    "GS24vakyp_au:87": " eko nimittaṃ śabdānām % aparo 'rthe prayujyate // 1.44 //",
    "GS24vakyp_au:88": " avibhakto vibhaktebhyo $ jāyate 'rthasya vācakaḥ &",
    "GS24vakyp_au:89": " śabdas tatrārtharūpātmā % saṃbhedam upagacchati // 1.45 //",
    "GS24vakyp_au:90": " ātmabhedaṃ tayoḥ ke cid $ astīty āhuḥ purāṇagāḥ &",
    "GS24vakyp_au:91": " buddhibhedād abhinnasya % bhedam eke pracakṣate // 1.46 //",
    "GS24vakyp_au:92": " araṇisthaṃ yathā jyotiḥ $ prakāśāntarakāraṇam &",
    "GS24vakyp_au:93": " tadvac chabdo 'pi buddhisthaḥ % śrutīnāṃ kāraṇaṃ pṛthak // 1.47 //",
    "GS24vakyp_au:94": " vitarkitaḥ purā buddhyā $ kva cid arthe niveśitaḥ &",
    "GS24vakyp_au:95": " karaṇebhyo vivṛttena % dhvaninā so 'nugṛhyate // 1.48 //",
    "GS24vakyp_au:96": " nādasya kramajātatvān $ na pūrvo na paraś ca saḥ &",
    "GS24vakyp_au:97": " akramaḥ kramarūpeṇa % bhedavān iva jāyate // 1.49 //",
    "GS24vakyp_au:98": " pratibimbaṃ yathānyatra $ sthitaṃ toyakriyāvaśāt &",
    "GS24vakyp_au:99": " tatpravṛttim ivānveti % sa dharmaḥ sphoṭanādayoḥ // 1.50 //",
    "GS24vakyp_au:100": " ātmarūpaṃ yathā jñāne $ jñeyarūpaṃ ca dṛśyate &",
    "GS24vakyp_au:101": " artharūpaṃ tathā śabde % svarūpaṃ ca prakāśate // 1.51 //",
    "GS24vakyp_au:102": " āṇḍabhāvam ivāpanno $ yaḥ kratuḥ śabdasaṃjñakaḥ &",
    "GS24vakyp_au:103": " vṛttis tasya kriyārūpā % bhāgaśo bhajate kramam // 1.52 //",
    "GS24vakyp_au:104": " yathaikabuddhiviṣayā $ mūrtir ākriyate paṭe &",
    "GS24vakyp_au:105": " mūrtyantarasya tritayam % evaṃ śabde 'pi dṛśyate // 1.53 //",
    "GS24vakyp_au:106": " yathā prayoktuḥ prāg buddhiḥ $ śabdeṣv eva pravartate &",
    "GS24vakyp_au:107": " vyavasāyo grahītṝṇām % evaṃ teṣv eva jāyate // 1.54 //",
    "GS24vakyp_au:108": " arthopasarjanībhūtān $ abhidheyeṣu keṣu cit &",
    "GS24vakyp_au:109": " caritārthān parārthatvān % na lokaḥ pratipadyate // 1.55 //",
    "GS24vakyp_au:110": " grāhyatvaṃ grāhakatvaṃ ca $ dve śaktī tejaso yathā &",
    "GS24vakyp_au:111": " tathaiva sarvaśabdānām % ete pṛthag avasthite // 1.56 //",
    "GS24vakyp_au:112": " viṣayatvam anāpannaiḥ $ śabdair nārthaḥ prakāśyate &",
    "GS24vakyp_au:113": " na sattayaiva te 'rthānām % agṛhītāḥ prakāśakāḥ // 1.57 //",
    "GS24vakyp_au:114": " ato 'nirjñātarūpatvāt $ kim āhety abhidhīyate &",
    "GS24vakyp_au:115": " nendriyāṇāṃ prakāśye 'rthe % svarūpaṃ gṛhyate tathā // 1.58 //",
    "GS24vakyp_au:116": " bhedenāvagṛhītau dvau $ śabdadharmāv apoddhṛtau &",
    "GS24vakyp_au:117": " bhedakāryeṣu hetutvam % avirodhena gacchataḥ // 1.59 //",
    "GS24vakyp_au:118": " vṛddhyādayo yathā śabdāḥ $ svarūpopanibandhanāḥ &",
    "GS24vakyp_au:119": " ādaicpratyāyitaiḥ śabdaiḥ % saṃbandhaṃ yānti saṃjñibhiḥ // 1.60 //",
    "GS24vakyp_au:120": " agniśabdas tathaivāyam $ agniśabdanibandhanaḥ &",
    "GS24vakyp_au:121": " agniśrutyaiti saṃbandham % agniśabdābhidheyayā // 1.61 //",
    "GS24vakyp_au:122": " yo ya uccāryate śabdo $ niyataṃ na sa kāryabhāk &",
    "GS24vakyp_au:123": " anyapratyāyane śaktir % na tasya pratibadhyate // 1.62 //",
    "GS24vakyp_au:124": " uccaran paratantratvād $ guṇaḥ kāryair na yujyate &",
    "GS24vakyp_au:125": " tasmāt tadarthaiḥ kāryāṇāṃ % saṃbandhaḥ parikalpyate // 1.63 //",
    "GS24vakyp_au:126": " sāmānyam āśritaṃ yad yad $ upamānopameyayoḥ &",
    "GS24vakyp_au:127": " tasya tasyopamāneṣu % dharmo 'nyo vyatiricyate // 1.64 //",
    "GS24vakyp_au:128": " guṇaḥ prakarṣahetur yaḥ $ svātantryeṇopadiśyate &",
    "GS24vakyp_au:129": " tasyāśritād guṇād eva % prakṛṣṭatvaṃ pratīyate // 1.65 //",
    "GS24vakyp_au:130": " tasyābhidheyabhāvena $ yaḥ śabdaḥ samavasthitaḥ &",
    "GS24vakyp_au:131": " tasyāpy uccāraṇe rūpam % anyat tasmād vivicyate // 1.66 //",
    "GS24vakyp_au:132": " prāk samjñinābhisaṃbandhāt $ saṃjñā rūpapadārthikā &",
    "GS24vakyp_au:133": " ṣaṣṭhyāś ca prathamāyāś ca % nimittatvāya kalpate // 1.67 //",
    "GS24vakyp_au:134": " trārthavattvāt prathamā $ saṃjñāśabdād vidhīyate &",
    "GS24vakyp_au:135": " asyeti vyatirekaś ca % tadarthād eva jāyate // 1.68 //",
    "GS24vakyp_au:136": " svaṃ rūpam iti kaiś cit tu $ vyaktiḥ saṃjñopadiśyate &",
    "GS24vakyp_au:137": " jāteḥ kāryāṇi saṃsṛṣṭā % jātis tu pratipadyate // 1.69 //",
    "GS24vakyp_au:138": " saṃjñinīṃ vyaktim icchanti $ sūtre grāhyām athāpare &",
    "GS24vakyp_au:139": " jātipratyāyitā vyaktiḥ % pradeśeṣūpatiṣṭhate // 1.70 //",
    "GS24vakyp_au:140": " kāryatve nityatāyāṃ vā $ ke cid ekatvavādinaḥ &",
    "GS24vakyp_au:141": " kāryatve nityatāyāṃ vā % ke cin nānātvavādinaḥ // 1.71 //",
    "GS24vakyp_au:142": " padabhede 'pi varṇānām $ ekatvaṃ na nivartate &",
    "GS24vakyp_au:143": " vākyeṣu padam ekaṃ ca % bhinneṣv apy upalabhyate // 1.72 //",
    "GS24vakyp_au:144": " na varṇavyatirekeṇa $ padam anyac ca vidyate &",
    "GS24vakyp_au:145": " vākyaṃ varṇapadābhyāṃ ca % vyatiriktaṃ na kiṃ ca na // 1.73 //",
    "GS24vakyp_au:146": " pade na varṇā vidyante $ varṇeṣv avayavā na ca &",
    "GS24vakyp_au:147": " vākyāt padānām atyantaṃ % pravibhāgo na kaś ca na // 1.74 //",
    "GS24vakyp_au:148": " bhinnadarśanam āśritya $ vyavahāro 'nugamyate &",
    "GS24vakyp_au:149": " tatra yan mukhyam ekeṣāṃ % tatrānyeṣāṃ viparyayaḥ // 1.75 //",
    "GS24vakyp_au:150": " sphoṭasyābhinnakālasya $ dhvanikālānupātinaḥ &",
    "GS24vakyp_au:151": " grahaṇopādhibhedena % vṛttibhedaṃ pracakṣate // 1.76 //",
    "GS24vakyp_au:152": " svabhāvabhedān nityatve $ hrasvadīrghaplutādiṣu &",
    "GS24vakyp_au:153": " prākṛtasya dhvaneḥ kālaḥ % śabdasyety upacaryate // 1.77 //",
    "GS24vakyp_au:154": " śabdasya grahaṇe hetuḥ $ prākṛto dhvanir iṣyate &",
    "GS24vakyp_au:155": " sthitibhedanimittatvaṃ % vaikṛtaḥ pratipadyate // 1.78 //",
    "GS24vakyp_au:156": " śabdasyordhvam abhivyakter $ vṛttibhedaṃ tu vaikṛtāḥ &",
    "GS24vakyp_au:157": " dhvanayaḥ samupohante % sphoṭātmā tair na bhidyate // 1.79 //",
    "GS24vakyp_au:158": " indriyasyaiva saṃskāraḥ $ śabdasyaivobhayasya vā &",
    "GS24vakyp_au:159": " kriyate dhvanibhir vādās % trayo 'bhivyaktivādinām // 1.80 //",
    "GS24vakyp_au:160": " indriyasyaiva saṃskāraḥ $ samādhānāñjanādibhiḥ &",
    "GS24vakyp_au:161": " viṣayasya tu saṃskāras % tadgandhapratipattaye // 1.81 //",
    "GS24vakyp_au:162": " cakṣuṣaḥ prāpyakāritve $ tejasā tu dvayor api &",
    "GS24vakyp_au:163": " viṣayendriyayor iṣṭaḥ % saṃskāraḥ sa kramo dhvaneḥ // 1.82 //",
    "GS24vakyp_au:164": " sphoṭarūpāvibhāgena $ dhvaner grahaṇam iṣyate &",
    "GS24vakyp_au:165": " kaiś cid dhvanir asaṃvedyaḥ % svatantro 'nyaiḥ prakalpitaḥ // 1.83 //",
    "GS24vakyp_au:166": " yathānuvākaḥ śloko vā $ soḍhatvam upagacchati &",
    "GS24vakyp_au:167": " āvṛttyā na tu sa granthaḥ % pratyāvṛtti nirūpyate // 1.84 //",
    "GS24vakyp_au:168": " pratyayair anupākhyeyair $ grahaṇānuguṇais tathā &",
    "GS24vakyp_au:169": " dhvaniprakāśite śabde % svarūpam avadhāryate // 1.85 //",
    "GS24vakyp_au:170": " nādair āhitabījāyām $ antyena dhvaninā saha &",
    "GS24vakyp_au:171": " āvṛttaparipākāyāṃ % buddhau śabdo 'vadhāryate // 1.86 //",
    "GS24vakyp_au:172": " asataś cāntarāle yāñ $ śabdān astīti manyate &",
    "GS24vakyp_au:173": " pratipattur aśaktiḥ sā % grahaṇopāya eva saḥ // 1.87 //",
    "GS24vakyp_au:174": " bhedānukāro jñānasya $ vācaś copaplavo dhruvaḥ &",
    "GS24vakyp_au:175": " kramopasṛṣṭarūpā vāg % jñānaṃ jñeyavyapāśrayam // 1.88 //",
    "GS24vakyp_au:176": " [jñeyena na vinā jñānaṃ $ vyavahāre 'vatiṣṭhate &",
    "GS24vakyp_au:177": " nālabdhakramayā vācā % kaś cid artho 'bhidhīyate] // 1.89 //",
    "GS24vakyp_au:178": " yathādyasaṃkhyāgrahaṇam $ upāyaḥ pratipattaye &",
    "GS24vakyp_au:179": " saṃkhyāntarāṇāṃ bhede 'pi % tathā śabdāntaraśrutiḥ // 1.90 //",
    "GS24vakyp_au:180": " pratyekaṃ vyañjakā bhinnā $ varṇavākyapadeṣu ye &",
    "GS24vakyp_au:181": " teṣām atyantabhede 'pi % saṃkīrṇā iva śaktayaḥ // 1.91 //",
    "GS24vakyp_au:182": " yathaiva darśanaiḥ pūrvair $ dūrāt saṃtamase 'pi vā &",
    "GS24vakyp_au:183": " anyathākṛtya viṣayam % anyathaivādhyavasyati // 1.92 //",
    "GS24vakyp_au:184": " vyajyamāne tathā vākye $ vākyābhivyaktihetubhiḥ &",
    "GS24vakyp_au:185": " bhāgāvagraharūpeṇa % pūrvaṃ buddhiḥ pravartate // 1.93 //",
    "GS24vakyp_au:186": " yathānupūrvīniyamo $ vikāre kṣīrabījayoḥ &",
    "GS24vakyp_au:187": " tathaiva pratipattṝṇāṃ % niyato buddhiṣu kramaḥ // 1.94 //",
    "GS24vakyp_au:188": " bhāgavatsv api teṣv eva $ rūpabhedo dhvaneḥ kramāt &",
    "GS24vakyp_au:189": " nirbhāgeṣv abhyupāyo vā % bhāgabhedaprakalpanam // 1.95 //",
    "GS24vakyp_au:190": " anekavyaktyabhivyaṅgyā $ jātiḥ sphoṭa iti smṛtā &",
    "GS24vakyp_au:191": " kaiś cid vyaktaya evāsyā % dhvanitvena prakalpitāḥ // 1.96 //",
    "GS24vakyp_au:192": " avikārasya śabdasya $ nimittair vikṛto dhvaniḥ &",
    "GS24vakyp_au:193": " upalabdhau nimittatvam % upayāti prakāśavat // 1.97 //",
    "GS24vakyp_au:194": " na cānityeṣv abhivyaktir $ niyamena vyavasthitā &",
    "GS24vakyp_au:195": " āśrayair api nityānāṃ % jātīnāṃ vyaktir iṣyate // 1.98 //",
    "GS24vakyp_au:196": " deśādibhiś ca saṃbandho $ dṛṣṭaḥ kāyavatām api &",
    "GS24vakyp_au:197": " deśabhedavikalpe 'pi % na bhedo dhvaniśabdayoḥ // 1.99 //",
    "GS24vakyp_au:198": " grahaṇagrāhyayoḥ siddhā $ yogyatā niyatā yathā &",
    "GS24vakyp_au:199": " vyaṅgyavyañjakabhāve 'pi % tathaiva sphoṭanādayoḥ // 1.100 //",
    "GS24vakyp_au:200": " sadṛśagrahaṇānāṃ ca $ gandhādīnāṃ prakāśakam &",
    "GS24vakyp_au:201": " nimittaṃ niyataṃ loke % pratidravyam avasthitam // 1.101 //",
    "GS24vakyp_au:202": " prakāśakānāṃ bhedāṃś ca $ prakāśyo 'rtho 'nuvartate &",
    "GS24vakyp_au:203": " tailodakādibhede tat % pratyakṣaṃ pratibimbake // 1.102 //",
    "GS24vakyp_au:204": " viruddhaparimāṇeṣu $ vajrādarśatalādiṣu &",
    "GS24vakyp_au:205": " parvatādisarūpāṇāṃ % bhāvānāṃ nāsti saṃbhavaḥ // 1.103 //",
    "GS24vakyp_au:206": " tasmād abhinnakāleṣu $ varṇavākyapadādiṣu &",
    "GS24vakyp_au:207": " vṛttikālaḥ svakālaś ca % nādabhedād vibhajyate // 1.104 //",
    "GS24vakyp_au:208": " yaḥ saṃyogavibhāgābhyāṃ $ karaṇair upajanyate &",
    "GS24vakyp_au:209": " sa sphoṭaḥ śabdajāḥ śabdā % dhvanayo 'nyair udāhṛtāḥ // 1.105 //",
    "GS24vakyp_au:210": " alpe mahati vā śabde $ sphoṭakālo na bhidyate &",
    "GS24vakyp_au:211": " paras tu śabdasaṃtānaḥ % pracayāpacayātmakaḥ // 1.106 //",
    "GS24vakyp_au:212": " dūrāt prabheva dīpasya $ dhvanimātraṃ tu lakṣyate &",
    "GS24vakyp_au:213": " ghaṇṭādīnāṃ ca śabdeṣu % vyakto bhedaḥ sa dṛśyate // 1.107 //",
    "GS24vakyp_au:214": " dravyābhighātāt pracitau $ bhinnau dīrghaplutāv api &",
    "GS24vakyp_au:215": " kampe tūparate jātā % nādā vṛtter viśeṣakāḥ // 1.108 //",
    "GS24vakyp_au:216": " anavasthitakampe 'pi $ karaṇe dhvanayo 'pare &",
    "GS24vakyp_au:217": " sphoṭād evopajāyante % jvālā jvālāntarād iva // 1.109 //",
    "GS24vakyp_au:218": " vāyor aṇūnāṃ jñānasya $ śabdatvāpattir iṣyate &",
    "GS24vakyp_au:219": " kaiś cid darśanabhedo hi % pravādeṣv anavasthitaḥ // 1.110 //",
    "GS24vakyp_au:220": " [labdhakriyaḥ prayatnena $ vaktur icchānuvartinā &",
    "GS24vakyp_au:221": " sthāneṣv abhihato vāyuḥ % śabdatvaṃ pratipadyate // 1.111 //",
    "GS24vakyp_au:222": " tasya kāraṇasāmarthyād $ vegapracayadharmaṇaḥ &",
    "GS24vakyp_au:223": " saṃnipātād vibhajyante % sāravatyo 'pi mūrtayaḥ // 1.112 //",
    "GS24vakyp_au:224": " aṇavaḥ sarvaśaktitvād $ bhedasaṃsargavṛttayaḥ &",
    "GS24vakyp_au:225": " chāyātapatamaḥśabda- % bhāvena pariṇāminaḥ // 1.113 //",
    "GS24vakyp_au:226": " svaśaktau vyajyamānāyāṃ $ prayatnena samīritāḥ &",
    "GS24vakyp_au:227": " abhrāṇīva pracīyante % śabdākhyāḥ paramāṇavaḥ // 1.114 //",
    "GS24vakyp_au:228": " athāyam āntaro jñātā $ sūkṣmavāgātmani sthitaḥ &",
    "GS24vakyp_au:229": " vyaktaye svasya rūpasya % śabdatvena vivartate // 1.115 //",
    "GS24vakyp_au:230": " sa manobhāvam āpadya $ tejasā pākam āgataḥ &",
    "GS24vakyp_au:231": " vāyum āviśati prāṇam % athāsau samudīryate // 1.116 //",
    "GS24vakyp_au:232": " antaḥkaraṇatattvasya $ vāyur āśrayatāṃ gataḥ &",
    "GS24vakyp_au:233": " taddharmeṇa samāviṣṭas % tejasaiva vivartate // 1.117 //",
    "GS24vakyp_au:234": " vibhajan svātmano granthīñ $ śrutirūpaiḥ pṛthagvidhaiḥ &",
    "GS24vakyp_au:235": " prāṇo varṇān abhivyajya % varṇeṣv evopalīyate // 1.118 //",
    "GS24vakyp_au:236": " ātmā buddhyā samarthyārthān $ mano yuṅkte vivakṣayā &",
    "GS24vakyp_au:237": " manaḥ kāyāgnim āhanti % sa prerayati mārutam] // 1.119 //",
    "GS24vakyp_au:238": " ajasravṛttir yaḥ śabdaḥ $ sūkṣmatvān nopalabhyate &",
    "GS24vakyp_au:239": " vyajanād vāyur iva sa % svanimittāt pratīyate // 1.120 //",
    "GS24vakyp_au:240": " tasya prāṇe ca yā śaktir $ yā ca buddhau vyavasthitā &",
    "GS24vakyp_au:241": " vivartamānā sthāneṣu % saiṣā bhedaṃ prapadyate // 1.121 //",
    "GS24vakyp_au:242": " śabdeṣv evāśritā śaktir $ viśvasyāsya nibandhanī &",
    "GS24vakyp_au:243": " yannetraḥ pratibhātmāyaṃ % bhedarūpaḥ pratāyate // 1.122 //",
    "GS24vakyp_au:244": " śabdādibhedaḥ śabdena $ vyākhyāto rūpyate yataḥ &",
    "GS24vakyp_au:245": " tasmād arthavidhāḥ sarvāḥ % śabdamātrāsu niśritāḥ // 1.123 //",
    "GS24vakyp_au:246": " śabdasya pariṇāmo 'yam $ ity āmnāyavido viduḥ &",
    "GS24vakyp_au:247": " chandobhya eva prathamam % etad viśvaṃ pravartate // 1.124 //",
    "GS24vakyp_au:248": " vibhajya bahudhātmānaṃ $ sa cchandasyaḥ prajāpatiḥ &",
    "GS24vakyp_au:249": " chandomayībhir mātrābhir % bahudhaiva viveśa tam // 1.125 //",
    "GS24vakyp_au:250": " sādhvī vāg bhūyasī yeṣu $ puruṣeṣu vyavasthitā &",
    "GS24vakyp_au:251": " adhikaṃ vartate teṣu % puṇyaṃ rūpaṃ prajāpateḥ // 1.126 //",
    "GS24vakyp_au:252": " prājāpatyaṃ mahat tejas $ tatpātrair iva saṃvṛtam &",
    "GS24vakyp_au:253": " śarīrabhede viduṣāṃ % svāṃ yonim upadhāvati // 1.127 //",
    "GS24vakyp_au:254": " yad etan maṇḍalaṃ bhāsvad $ dhāma citrasya rādhasaḥ &",
    "GS24vakyp_au:255": " tadbhāvam abhisaṃbhūya % vidyāyāṃ pravilīyate // 1.128 //",
    "GS24vakyp_au:256": " itikartavyatā loke $ sarvā śabdavyapāśrayā &",
    "GS24vakyp_au:257": " yāṃ pūrvāhitasaṃskāro % bālo 'pi pratipadyate // 1.129 //",
    "GS24vakyp_au:258": " yaḥ karaṇavinyāsaḥ $ prāṇasyordhvaṃ samīraṇam &",
    "GS24vakyp_au:259": " sthānānām abhighātaś ca % na vinā śabdabhāvanām // 1.130 //",
    "GS24vakyp_au:260": " na so 'sti pratyayo loke $ yaḥ śabdānugamād ṛte &",
    "GS24vakyp_au:261": " anuviddham iva jñānaṃ % sarvaṃ śabdena bhāsate // 1.131 //",
    "GS24vakyp_au:262": " vāgrūpatā ced utkrāmed $ avabodhasya śāśvatī &",
    "GS24vakyp_au:263": " na prakāśaḥ prakāśeta % sā hi pratyavamarśinī // 1.132 //",
    "GS24vakyp_au:264": " sā sarvavidyāśilpānāṃ $ kalānāṃ copabandhanī &",
    "GS24vakyp_au:265": " tadvaśād abhiniṣpannaṃ % sarvaṃ vastu vibhajyate // 1.133 //",
    "GS24vakyp_au:266": " saiṣā saṃsāriṇāṃ saṃjñā $ bahir antaś ca vartate &",
    "GS24vakyp_au:267": " tanmātrām avyatikrāntaṃ % caitanyaṃ sarvajātiṣu // 1.134 //",
    "GS24vakyp_au:268": " arthakriyāsu vāk sarvān $ samīhayati dehinaḥ &",
    "GS24vakyp_au:269": " tadutkrāntau visaṃjño 'yaṃ % dṛśyate kāṣṭhakuḍyavat // 1.135 //",
    "GS24vakyp_au:270": " bhedodgrāhavivartena $ labdhākāraparigrahā &",
    "GS24vakyp_au:271": " āmnātā sarvavidyāsu % vāg eva prakṛtiḥ parā // 1.136 //",
    "GS24vakyp_au:272": " ekatvam anatikrāntā $ vāṅnetrā vāṅnibandhanāḥ &",
    "GS24vakyp_au:273": " pṛthak pratyavabhāsante % vāgvibhāgā gavādayaḥ // 1.137 //",
    "GS24vakyp_au:274": " ṣaḍdvārāṃ ṣaḍadhiṣṭhānāṃ $ ṣaṭprabodhāṃ ṣaḍavyayām &",
    "GS24vakyp_au:275": " te mṛtyum ativartante % ye vai vācam upāsate // 1.138 //",
    "GS24vakyp_au:276": " pravibhāge yathā kartā $ tayā kārye pravartate &",
    "GS24vakyp_au:277": " avibhāge tathā saiva % kāryatvenāvatiṣṭhate // 1.139 //",
    "GS24vakyp_au:278": " pravibhajyātmanātmānaṃ $ sṛṣṭvā bhāvān pṛthagvidhān &",
    "GS24vakyp_au:279": " sarveśvaraḥ sarvamayaḥ % svapne bhoktā pravartate // 1.140 //",
    "GS24vakyp_au:280": " svamātrā paramātrā vā $ śrutyā prakramyate yathā &",
    "GS24vakyp_au:281": " tathaiva rūḍhatām eti % tayā hy artho vidhīyate // 1.141 //",
    "GS24vakyp_au:282": " atyantam atathābhūte $ nimitte śrutyapāśrayāt &",
    "GS24vakyp_au:283": " dṛśyate 'lātacakrādau % vastvākāranirūpaṇā // 1.142 //",
    "GS24vakyp_au:284": " api prayoktur ātmānaṃ $ śabdam antar avasthitam &",
    "GS24vakyp_au:285": " prāhur mahāntam ṛṣabhaṃ % yena sāyujyam iṣyate // 1.143 //",
    "GS24vakyp_au:286": " tasmād yaḥ śabdasaṃskāraḥ $ sā siddhiḥ paramātmanaḥ &",
    "GS24vakyp_au:287": " tasya pravṛttitattvajñas % tad brahmāmṛtam aśnute // 1.144 //",
    "GS24vakyp_au:288": " prāṇavṛttim atikrānte $ vācas tattve vyavasthitaḥ &",
    "GS24vakyp_au:289": " kramasaṃhārayogena % saṃhṛtyātmānam ātmani // 1.145 //",
    "GS24vakyp_au:290": " vācaḥ saṃskāram ādhāya $ vācaṃ jñāne niveśya ca &",
    "GS24vakyp_au:291": " vibhajya bandhanāny asyāḥ % kṛtvā tāṃ chinnabandhanām // 1.146 //",
    "GS24vakyp_au:292": " jyotir āntaram āsādya $ cchinnagranthiparigrahaḥ &",
    "GS24vakyp_au:293": " kāraṇajyotiṣaikatvaṃ % chittvā granthīn pravartate // 1.147 //",
    "GS24vakyp_au:294": " na jātv akartṛkaṃ kaś cid $ āgamaṃ pratipadyate &",
    "GS24vakyp_au:295": " bījaṃ sarvāgamāpāye % trayy evāto vyavasthitā // 1.148 //",
    "GS24vakyp_au:296": " astaṃ yāteṣu vādeṣu $ kartṛṣv anyeṣv asatsv api &",
    "GS24vakyp_au:297": " śrutismṛtyuditaṃ dharmaṃ % loko na vyativartate // 1.149 //",
    "GS24vakyp_au:298": " jñāne svābhāvike nārthaḥ $ śāstraiḥ kaś ca na vidyate &",
    "GS24vakyp_au:299": " dharmo jñānasya hetuś cet % tasyāmnāyo nibandhanam // 1.150 //",
    "GS24vakyp_au:300": " vedaśāstrāvirodhī ca $ tarkaś cakṣur apaśyatām &",
    "GS24vakyp_au:301": " rūpamātrād dhi vākyārthaḥ % kevalaṃ nātitiṣṭhati // 1.151 //",
    "GS24vakyp_au:302": " sato 'vivakṣā pārārthyaṃ $ vyaktir arthasya laiṅgikī &",
    "GS24vakyp_au:303": " iti nyāyo bahuvidhas % tarkeṇa pravibhajyate // 1.152 //",
    "GS24vakyp_au:304": " śabdānām eva sā śaktis $ tarko yaḥ puruṣāśrayaḥ &",
    "GS24vakyp_au:305": " sa śabdānugato nyāyo % 'nāgameṣv anibandhanaḥ // 1.153 //",
    "GS24vakyp_au:306": " yad udumbaravarṇānāṃ $ ghaṭīnāṃ maṇḍalaṃ mahat &",
    "GS24vakyp_au:307": " pītaṃ na gamayet svargaṃ % kiṃ tat kratugataṃ nayet // 1.154 //",
    "GS24vakyp_au:308": " rūpādayo yathā dṛṣṭāḥ $ pratyarthaṃ yataśaktayaḥ &",
    "GS24vakyp_au:309": " śabdās tathaiva dṛśyante % viṣāpaharaṇādiṣu // 1.155 //",
    "GS24vakyp_au:310": " yathaiṣāṃ tatra sāmarthyaṃ $ dharme 'py evaṃ pratīyatām &",
    "GS24vakyp_au:311": " sādhūnāṃ sādhubhis tasmād % vācyam abhyudayārthinām // 1.156 //",
    "GS24vakyp_au:312": " sarvo 'dṛṣṭaphalān arthān $ āgamāt pratipadyate &",
    "GS24vakyp_au:313": " viparītaṃ ca sarvatra % śakyate vaktum āgame // 1.157 //",
    "GS24vakyp_au:314": " sādhutvajñānaviṭayā $ seyaṃ vyākaraṇasmṛtiḥ &",
    "GS24vakyp_au:315": " avicchedena śiṣṭānām % idaṃ smṛtinibandhanam // 1.158 //",
    "GS24vakyp_au:316": " vaikharyā madhyamāyāś ca $ paśyantyāś caitad adbhutam &",
    "GS24vakyp_au:317": " anekatīrthabhedāyās % trayyā vācaḥ paraṃ padam // 1.159 //",
    "GS24vakyp_au:318": " gaur iva prakṣaraty ekā $ rasam uttamaśālinī &",
    "GS24vakyp_au:319": " divyādivyena rūpeṇa % bhāratī gauḥ śucismitā // 1.160 //",
    "GS24vakyp_au:320": " etayor antaraṃ paśya $ sūkṣmayoḥ spandamānayoḥ &",
    "GS24vakyp_au:321": " prāṇāpānāntare nityam % ekā sarvasya tiṣṭhati // 1.161 //",
    "GS24vakyp_au:322": " anyā tv apreryamāṇaiva $ vinā prāṇena vartate &",
    "GS24vakyp_au:323": " jāyate hi tataḥ prāṇo % vācam āpyāyayan punaḥ // 1.162 //",
    "GS24vakyp_au:324": " prāṇenāpyāyitā saivaṃ $ vyavahāranibandhanī &",
    "GS24vakyp_au:325": " sarvasyocchvāsam āsādya % na vāg vadati karhi cit // 1.163 //",
    "GS24vakyp_au:326": " ghoṣiṇī jātanirghoṣā $ aghoṣā ca pravartate &",
    "GS24vakyp_au:327": " tayor api ca ghoṣiṇyā % nirghoṣaiva garīyasī // 1.164 //",
    "GS24vakyp_au:328": " sthāneṣu vivṛte vāyau $ kṛtavarṇaparigrahā &",
    "GS24vakyp_au:329": " vaikharī vāk prayoktṝṇāṃ % prāṇavṛttinibandhanā // 1.165 //",
    "GS24vakyp_au:330": " kevalaṃ buddhyupādāna- $ kramarūpānupātinī &",
    "GS24vakyp_au:331": " prāṇavṛttim atikramya % madhyamā vāk pravartate // 1.166 //",
    "GS24vakyp_au:332": " avibhāgā tu paśyantī $ sarvataḥ saṃhṛtakramā &",
    "GS24vakyp_au:333": " svarūpajyotir evāntaḥ % sūkṣmā vāg anapāyinī // 1.167 //",
    "GS24vakyp_au:334": " pīyūṣāpūryamāṇāpi $ nityam āgantubhir malaiḥ &",
    "GS24vakyp_au:335": " antyā kaleva somasya % nātyantam abhibhūyate // 1.168 //",
    "GS24vakyp_au:336": " yasyāṃ dṛṣṭasvarūpāyām $ adhikāro nivartate &",
    "GS24vakyp_au:337": " puruṣe ṣoḍaśakale % tām āhur amṛtāṃ kalām // 1.169 //",
    "GS24vakyp_au:338": " prāptoparāgarūpā sā $ viplavair anuṣaṅgibhiḥ &",
    "GS24vakyp_au:339": " vaikharī sattvamātreva % guṇair na vyavakīryate // 1.170 //",
    "GS24vakyp_au:340": " tadvibhāgāvibhāgābhyāṃ $ kriyamāṇam avasthitam &",
    "GS24vakyp_au:341": " svabhāvajñais tu bhāvānāṃ % dṛśyante śabdaśaktayaḥ // 1.171 //",
    "GS24vakyp_au:342": " anādim avyavacchinnāṃ $ śrutim āhur akartṛkām &",
    "GS24vakyp_au:343": " śiṣṭair nibadhyamānā tu % na vyavacchidyate smṛtiḥ // 1.172 //",
    "GS24vakyp_au:344": " avibhāgād vivṛttānām $ abhikhyā svapnavac chrutau &",
    "GS24vakyp_au:345": " bhāvatattvaṃ tu vijñāya % liṅgebhyo vihitā smṛtiḥ // 1.173 //",
    "GS24vakyp_au:346": " kāyavāgbuddhiviṣayā $ ye malāḥ samavasthitāḥ &",
    "GS24vakyp_au:347": " cikitsālakṣaṇādhyātma- % śāstrais teṣāṃ viśuddhayaḥ // 1.174 //",
    "GS24vakyp_au:348": " śabdaḥ saṃskārahīno yo $ gaur iti prayuyukṣyate &",
    "GS24vakyp_au:349": " tam apabhraṃśam icchanti % viśiṣṭārthaniveśinam // 1.175 //",
    "GS24vakyp_au:350": " asvagoṇyādayaḥ śabdāḥ $ sādhavo viṣayāntare &",
    "GS24vakyp_au:351": " nimittabhedāt sarvatra % sādhutvaṃ ca vyavasthitam // 1.176 //",
    "GS24vakyp_au:352": " te sādhuṣv anumānena $ pratyayotpattihetavaḥ &",
    "GS24vakyp_au:353": " tādātmyam upagamyeva % śabdārthasya prakāśakāḥ // 1.177 //",
    "GS24vakyp_au:354": " na śiṣṭair anugamyante $ paryāyā iva sādhavaḥ &",
    "GS24vakyp_au:355": " te yataḥ smṛtiśāstreṇa % tasmāt sākṣād avācakāḥ // 1.178 //",
    "GS24vakyp_au:356": " aṃbvaṃbv iti yathā bālaḥ $ śikṣamāṇo 'pabhāṣate &",
    "GS24vakyp_au:357": " avyaktaṃ tadvidāṃ tena % vyaktau bhavati niścayaḥ // 1.179 //",
    "GS24vakyp_au:358": " evaṃ sādhau prayoktavye $ yo 'pabhraṃśaḥ prayujyate &",
    "GS24vakyp_au:359": " tena sādhuvyavahitaḥ % kaś cid artho 'bhidhīyate // 1.180 //",
    "GS24vakyp_au:360": " pāraṃparyād apabhraṃśā $ viguṇeṣv abhidhātṛṣu &",
    "GS24vakyp_au:361": " prasiddhim āgatā yena % teṣāṃ sādhur avācakaḥ // 1.181 //",
    "GS24vakyp_au:362": " daivī vāg vyatikīrṇeyam $ aśaktair abhidhātṛbhiḥ &",
    "GS24vakyp_au:363": " anityadarśināṃ tv asmin % vāde buddhiviparyayaḥ // 1.182 //",
    "GS24vakyp_au:364": " ubhayeṣām avicchedād $ anyaśabdavivakṣayā &",
    "GS24vakyp_au:365": " yo 'nyaḥ prayujyate śabdo % na so 'rthasyābhidhāyakaḥ // 1.183 //",
    "GS24vakyp_au:366": " // iti bhartṛharikṛte vākyapadīye brahmakāṇḍaṃ samāptam //",
    "GS24vakyp_au:367": " 2. Vākyakāṇḍam ākhyātaṃ śabdasaṃghāto $ jātiḥ saṃghātavartinī &",
    "GS24vakyp_au:368": " eko 'navayavaḥ śabdaḥ % kramo buddhyanusaṃhṛtiḥ // 2.1 //",
    "GS24vakyp_au:369": " padam ādyaṃ pṛthak sarvaṃ $ padaṃ sāpekṣam ity api &",
    "GS24vakyp_au:370": " vākyaṃ prati matir bhinnā % bahudhā nyāyadarśinām // 2.2 //",
    "GS24vakyp_au:371": " nighātādivyavasthārthaṃ $ śāstre yat paribhāṣitam &",
    "GS24vakyp_au:372": " sākāṅkṣāvayavaṃ tena % na sarvaṃ tulyalakṣaṇam // 2.3 //",
    "GS24vakyp_au:373": " sākāṅkṣāvayavaṃ bhede $ parānākāṅkṣaśabdakam &",
    "GS24vakyp_au:374": " karmapradhānaṃ guṇavad % ekārthaṃ vākyam ucyate // 2.4 //",
    "GS24vakyp_au:375": " saṃbodhanapadaṃ yac ca $ tat kriyāyā viśeṣakam &",
    "GS24vakyp_au:376": " vrajāni devadatteti % nighāto 'tra tathā sati // 2.5 //",
    "GS24vakyp_au:377": " yathānekam api ktvāntaṃ $ tiṅantasya viśeṣakam &",
    "GS24vakyp_au:378": " tathā tiṅantaṃ tatrāhus % tiṅantasya viśeṣakam // 2.6 //",
    "GS24vakyp_au:379": " yathaika eva sarvārtha- $ prakāśaḥ pravibhajyate &",
    "GS24vakyp_au:380": " dṛśyabhedānukāreṇa % vākyārthāvagamas tathā // 2.7 //",
    "GS24vakyp_au:381": " citrasyaikasya rūpasya $ yathā bhedanidarśanaiḥ &",
    "GS24vakyp_au:382": " nīlādibhiḥ samākhyānaṃ % kriyate bhinnalakṣaṇaiḥ // 2.8 //",
    "GS24vakyp_au:383": " tathaivaikasya vākyasya $ nirākāṅkṣasya sarvataḥ &",
    "GS24vakyp_au:384": " śabdāntaraiḥ samākhyānaṃ % sākāṅkṣair anugamyate // 2.9 //",
    "GS24vakyp_au:385": " yathā pade vibhajyante $ prakṛtipratyayādayaḥ &",
    "GS24vakyp_au:386": " apoddhāras tathā vākye % padānām upapadyate // 2.10 //",
    "GS24vakyp_au:387": " varṇāntarasarūpatvaṃ $ varṇabhāgeṣu dṛśyate &",
    "GS24vakyp_au:388": " padāntarasarūpāś ca % padabhāgā iva sthitāḥ // 2.11 //",
    "GS24vakyp_au:389": " bhāgair anarthakair yuktā $ vṛṣabhodakayāvakāḥ &",
    "GS24vakyp_au:390": " anvayavyatirekau tu % vyavahāranibandhanam // 2.12 //",
    "GS24vakyp_au:391": " śabdasya na vibhāgo 'sti $ kuto 'rthasya bhaviṣyati &",
    "GS24vakyp_au:392": " vibhāgaiḥ prakriyābhedam % avidvān pratipadyate // 2.13 //",
    "GS24vakyp_au:393": " brāhmaṇārtho yathā nāsti $ kaś cid brāhmaṇakambale &",
    "GS24vakyp_au:394": " devadattādayo vākye % tathaiva syur anarthakāḥ // 2.14 //",
    "GS24vakyp_au:395": " sāmānyārthas tirobhūto $ na viśeṣe 'vatiṣṭhate &",
    "GS24vakyp_au:396": " upāttasya kutas tyāgo % nivṛttaḥ kvāvatiṣṭhatām // 2.15 //",
    "GS24vakyp_au:397": " aśābdo yadi vākyārthaḥ $ padārtho 'pi tathā bhavet &",
    "GS24vakyp_au:398": " evaṃ sati ca saṃbandhaḥ % śabdasyārthena hīyate // 2.16 //",
    "GS24vakyp_au:399": " viśeṣaśabdāḥ keṣāṃ cit $ sāmānyapratirūpakāḥ &",
    "GS24vakyp_au:400": " śabdāntarābhisaṃbandhād % vyajyante pratipattṛṣu // 2.17 //",
    "GS24vakyp_au:401": " teṣāṃ tu kṛtsno vākyārthaḥ $ pratibhedaṃ samāpyate &",
    "GS24vakyp_au:402": " vyaktopavyañjanā siddhir % arthasya pratipattṛṣu // 2.18 //",
    "GS24vakyp_au:403": " sa vyaktaḥ kramavāñ śabda $ upāṃśu yam adhīyate &",
    "GS24vakyp_au:404": " akramas tu vitatyeva % buddhir yatrāvatiṣṭhate // 2.19 //",
    "GS24vakyp_au:405": " yathotkṣepaviśeṣe 'pi $ karmabhedo na gṛhyate &",
    "GS24vakyp_au:406": " āvṛttau vyajyate jātiḥ % karmabhir bhramaṇādibhiḥ // 2.20 //",
    "GS24vakyp_au:407": " varṇavākyapadeṣv evaṃ $ tulyopavyañjanā śrutiḥ &",
    "GS24vakyp_au:408": " atyantabhede tattvasya % sarūpeva pratīyate // 2.21 //",
    "GS24vakyp_au:409": " nityeṣu ca kutaḥ pūrvaṃ $ paraṃ vā paramārthataḥ &",
    "GS24vakyp_au:410": " ekasyaiva tu sā śaktir % yad evam avabhāsate // 2.22 //",
    "GS24vakyp_au:411": " ciraṃ kṣipram iti jñāne $ kālabhedād ṛte yathā &",
    "GS24vakyp_au:412": " bhinnakāle prakāśete sa % dharmo hrasvadīrghayoḥ // 2.23 //",
    "GS24vakyp_au:413": " na nityaḥ kramamātrābhiḥ $ kālo bhedam ihārhati &",
    "GS24vakyp_au:414": " vyāvartinīnāṃ mātrāṇām % abhāve kīdṛśaḥ kramaḥ // 2.24 //",
    "GS24vakyp_au:415": " tābhyo yā jāyate buddhir $ ekā sā bhāgavarjitā &",
    "GS24vakyp_au:416": " sā hi svaśaktyā bhinneva % kramapratyavamarśinī // 2.25 //",
    "GS24vakyp_au:417": " kramollekhānuṣaṅgeṇa $ tasyāṃ yad bījam āhitam &",
    "GS24vakyp_au:418": " tattvanānātvayos tasya % niruktir nāvatiṣṭhate // 2.26 //",
    "GS24vakyp_au:419": " bhāvanāsamaye tv etat $ kramasāmarthyam akramam &",
    "GS24vakyp_au:420": " vyāvṛttabhedo yenārtho % bhedavān upalabhyate // 2.27 //",
    "GS24vakyp_au:421": " adāni vākye tāny eva $ varṇās te ca pade yadi &",
    "GS24vakyp_au:422": " varṇeṣu varṇabhāgānāṃ % bhedaḥ syāt paramāṇuvat // 2.28 //",
    "GS24vakyp_au:423": " bhāgānām anupaśleṣān $ na varṇo na padaṃ bhavet &",
    "GS24vakyp_au:424": " teṣām avyapadeśyatvāt % kim anyad vyapadiśyatām // 2.29 //",
    "GS24vakyp_au:425": " d antaḥśabdatattvaṃ tu $ bhāgair ekaṃ prakāśitam &",
    "GS24vakyp_au:426": " m āhur apare śabdaṃ % tasya vākye tathaikatām // 2.30 //",
    "GS24vakyp_au:427": " thabhāgais tathā teṣām $ āntaro 'rthaḥ prakāśyate &",
    "GS24vakyp_au:428": " asyaivātmano bhedau % śabdārthāv apṛthaksthitau // 2.31 //",
    "GS24vakyp_au:429": " prakāśakaprakāśyatvaṃ $ kāryakāraṇarūpatā &",
    "GS24vakyp_au:430": " antarmātrātmanas tasya % śabdatattvasya sarvadā // 2.32 //",
    "GS24vakyp_au:431": " tasyaivāstitvanāstitve $ sāmarthye samavasthite &",
    "GS24vakyp_au:432": " akrame kramanirbhāse % vyavahāranibandhane // 2.33 //",
    "GS24vakyp_au:433": " saṃpratyayapramāṇatvāt $ padārthāstitvakalpane &",
    "GS24vakyp_au:434": " padārthābhyuccaye tyāgād % ānarthakyaṃ prasajyate // 2.34 //",
    "GS24vakyp_au:435": " rājaśabdena rājārtho $ bhinnarūpeṇa gamyate &",
    "GS24vakyp_au:436": " vṛttāv ākhyātasadṛśaṃ % padam anyat prayujyate // 2.35 //",
    "GS24vakyp_au:437": " yathāśvakarṇa ity ukte $ vinaivāśvena gamyate &",
    "GS24vakyp_au:438": " kaś cid eva viśiṣṭo 'rthaḥ % sarveṣu pratyayas tathā // 2.36 //",
    "GS24vakyp_au:439": " vākyeṣv arthāntaragateḥ $ sādṛśyaparikalpane &",
    "GS24vakyp_au:440": " keṣāṃ cid rūḍhiśabdatvaṃ % śāstra evānugamyate // 2.37 //",
    "GS24vakyp_au:441": " upādāyāpi ye heyās $ tān upāyān pracakṣate &",
    "GS24vakyp_au:442": " upāyānāṃ ca niyamo % nāvaśyam avatiṣṭhate // 2.38 //",
    "GS24vakyp_au:443": " arthaṃ kathaṃ cit puruṣaḥ $ kaś cit saṃpratipadyate &",
    "GS24vakyp_au:444": " saṃsṛṣṭā vā vibhaktā vā % bhedā vākyanibandhanāḥ // 2.39 //",
    "GS24vakyp_au:445": " so 'yam ity abhisaṃbandho $ buddhyā prakramyate yadā &",
    "GS24vakyp_au:446": " vākyārthasya tadaiko 'pi % varṇaḥ pratyāyakaḥ kva cit // 2.40 //",
    "GS24vakyp_au:447": " kevalena padenārtho $ yāvān evābhidhīyate &",
    "GS24vakyp_au:448": " vākyasthaṃ tāvato 'rthasya % tad āhur abhidhāyakam // 2.41 //",
    "GS24vakyp_au:449": " saṃbandhe sati yat tv anyad $ ādhikyam upajāyate &",
    "GS24vakyp_au:450": " vākyārtham eva taṃ prāhur % anekapadasaṃśrayam // 2.42 //",
    "GS24vakyp_au:451": " sa tv anekapadastho 'pi $ pratibhedaṃ samāpyate &",
    "GS24vakyp_au:452": " jātivat samudāye 'pi % saṃkhyāvat kalpyate 'paraiḥ // 2.43 //",
    "GS24vakyp_au:453": " sarvabhedānuguṇyaṃ tu $ sāmānyam apare viduḥ &",
    "GS24vakyp_au:454": " tad arthāntarasaṃsargād % bhajate bhedarūpatām // 2.44 //",
    "GS24vakyp_au:455": " bhedān ākāṅkṣatas tasya $ yā pariplavamānatā &",
    "GS24vakyp_au:456": " avacchinatti saṃbandhas % tāṃ viśeṣe niveśayan // 2.45 //",
    "GS24vakyp_au:457": " kāryānumeyaḥ saṃbandho $ rūpaṃ tasya na vidyate &",
    "GS24vakyp_au:458": " asattvabhūtam atyantam % atas taṃ pratijānate // 2.46 //",
    "GS24vakyp_au:459": " niyataṃ sādhane sādhyaṃ $ kriyā niyatasādhanā &",
    "GS24vakyp_au:460": " sa saṃnidhānamātreṇa % niyamaḥ saṃprakāśate // 2.47 //",
    "GS24vakyp_au:461": " guṇabhāvena sākāṅkṣaṃ $ tatra nāma pravartate &",
    "GS24vakyp_au:462": " sādhyatvena nimittāni % kriyāpadam apekṣate // 2.48 //",
    "GS24vakyp_au:463": " santa eva viśeṣā ye $ padārtheṣu vyavasthitāḥ &",
    "GS24vakyp_au:464": " te kramād anugamyante % na vākyam abhidhāyakam // 2.49 //",
    "GS24vakyp_au:465": " śabdānāṃ kramamātre ca $ nānyaḥ śabdo 'sti vācakaḥ &",
    "GS24vakyp_au:466": " kramo hi dharmaḥ kālasya % tena vākyaṃ na vidyate // 2.50 //",
    "GS24vakyp_au:467": " ye ca saṃbhavino bhedāḥ $ padārtheṣv avibhāvitāḥ &",
    "GS24vakyp_au:468": " saṃnidhāne vyajyante % na tu varṇeṣv ayaṃ kramaḥ // 2.51 //",
    "GS24vakyp_au:469": " varṇānāṃ ca padānāṃ ca $ kramamātraniveśinī &",
    "GS24vakyp_au:470": " padākhyā vākyasaṃjñā ca % śabdatvaṃ neṣyate tayoḥ // 2.52 //",
    "GS24vakyp_au:471": " samāne 'pi tu śabdatve $ dṛṣṭaḥ saṃpratyayaḥ padāt &",
    "GS24vakyp_au:472": " prativarṇaṃ tv asau nāsti % padasyārtham ato viduḥ // 2.53 //",
    "GS24vakyp_au:473": " yathā sāvayavā varṇā $ vinā vācyena kena cit &",
    "GS24vakyp_au:474": " arthavantaḥ samuditā % vākyam apy evam iṣyate // 2.54 //",
    "GS24vakyp_au:475": " anarthakāny apāyatvāt $ padārthenārthavanti vā &",
    "GS24vakyp_au:476": " krameṇoccaritāny āhur % vākyārthaṃ bhinnalakṣaṇam // 2.55 //",
    "GS24vakyp_au:477": " nityatve samudāyānāṃ $ jāter vā parikalpane &",
    "GS24vakyp_au:478": " ekasyaikārthatām āhur % vākyasyāvyabhicāriṇīm // 2.56 //",
    "GS24vakyp_au:479": " abhedapūrvakā bhedāḥ $ kalpitā vākyavādibhiḥ &",
    "GS24vakyp_au:480": " bhedapūrvān abhedāṃs tu % manyante padadarśinaḥ // 2.57 //",
    "GS24vakyp_au:481": " padaprakṛtibhāvaś ca $ vṛttibhedena varṇyate &",
    "GS24vakyp_au:482": " padānāṃ saṃhitā yoniḥ % saṃhitā vā padāśrayā // 2.58 //",
    "GS24vakyp_au:483": " padāmnāyaś ca yady anyaḥ $ saṃhitāyā nidarśakaḥ &",
    "GS24vakyp_au:484": " nityas tatra kathaṃ kāryaṃ % padaṃ lakṣaṇadarśanāt // 2.59 //",
    "GS24vakyp_au:485": " prativarṇam asaṃvedyaḥ $ padārthapratyayo yathā &",
    "GS24vakyp_au:486": " padeṣv evam asaṃvedyaṃ % vākyārthasya nirūpaṇam // 2.60 //",
    "GS24vakyp_au:487": " vākyārthaḥ saṃniviśate $ padeṣu sahavṛttiṣu &",
    "GS24vakyp_au:488": " yathā tathaiva varṇeṣu % padārthaḥ sahavṛttiṣu // 2.61 //",
    "GS24vakyp_au:489": " sūkṣmaṃ grāhyaṃ yathānyena $ saṃsṛṣṭaṃ saha gṛhyate &",
    "GS24vakyp_au:490": " varṇo 'py anyena varṇena % saṃbaddho vācakas tathā // 2.62 //",
    "GS24vakyp_au:491": " padasyoccāraṇād artho yathā $ kaś cin nirūpyate &",
    "GS24vakyp_au:492": " varṇānām api sāṃnidhyāt % tathā so 'rthaḥ pratīyate // 2.63 //",
    "GS24vakyp_au:493": " prāptasya yasya sāmarthyān $ niyamārthā punaḥ śrutiḥ &",
    "GS24vakyp_au:494": " tenātyantaṃ viśeṣeṇa % sāmānyaṃ yadi bādhyate // 2.64 //",
    "GS24vakyp_au:495": " yajeteti tato dravyaṃ $ prāptaṃ sāmarthyalakṣaṇam &",
    "GS24vakyp_au:496": " vrīhiśrutyā nivarteta % na syāt pratinidhis tathā // 2.65 //",
    "GS24vakyp_au:497": " tasmād vrīhitvam adhikaṃ $ vrīhiśabdaḥ prakalpayet &",
    "GS24vakyp_au:498": " dravyatvam aviruddhatvāt % prāptyarthaḥ san na bādhate // 2.66 //",
    "GS24vakyp_au:499": " tena cāpi vyavacchinne $ dravyatve sahacāriṇi &",
    "GS24vakyp_au:500": " asaṃbhavād viseṣāṇaṃ % tatrānyeṣam adarsanam // 2.67 //",
    "GS24vakyp_au:501": " na ca sāmānyavat sarve $ kriyāśabdena lakṣitāḥ &",
    "GS24vakyp_au:502": " viśeṣā na hi sarveṣāṃ % satāṃ śabdo 'bhidhāyakaḥ // 2.68 //",
    "GS24vakyp_au:503": " śuklādayo guṇāḥ santo $ yathā tatrāvivakṣitāḥ &",
    "GS24vakyp_au:504": " tathāvivakṣā bhedānaṃ % dravyatvasahacāriṇām // 2.69 //",
    "GS24vakyp_au:505": " asaṃnidhau pratinidhir $ mā bhūn nityasya karmaṇaḥ &",
    "GS24vakyp_au:506": " kāmyasya vā pravṛttasya % lopa ity upapadyate // 2.70 //",
    "GS24vakyp_au:507": " viśiṣṭaiva kriyā yena $ vākyārthaḥ parikalpyate &",
    "GS24vakyp_au:508": " dravyābhāve pratinidhau % tasya tat syāt kriyāntaram // 2.71 //",
    "GS24vakyp_au:509": " nirjñātārthaṃ padaṃ yac ca $ tadarthe pratipādite &",
    "GS24vakyp_au:510": " pikādi yad avijñātaṃ tat % kim ity anuyujyate // 2.72 //",
    "GS24vakyp_au:511": " sāmarthyaprāpitaṃ yac ca $ vyaktyartham anuṣajyate &",
    "GS24vakyp_au:512": " śrutir evānuṣaṅgeṇa % bādhikā liṅgavākyayoḥ // 2.73 //",
    "GS24vakyp_au:513": " aprāpto yas tu śuklādiḥ $ saṃnidhānena gamyate &",
    "GS24vakyp_au:514": " sa yatnaprāpito vākye % śrutidharmavilakṣaṇaḥ // 2.74 //",
    "GS24vakyp_au:515": " abhinnam eva vākyaṃ tu $ yady abhinnārtham iṣyate &",
    "GS24vakyp_au:516": " tat sarvaṃ śrutibhūtatvān % na śrutyaiva virotsyate // 2.75 //",
    "GS24vakyp_au:517": " vākyānāṃ samudāyaś ca $ ya ekārthaprasiddhaye &",
    "GS24vakyp_au:518": " sākāṅkṣāvayavas tatra % vākyārtho 'pi na vidyate // 2.76 //",
    "GS24vakyp_au:519": " prāsaṅgikam idaṃ kāryam $ idaṃ tantreṇa labhyate &",
    "GS24vakyp_au:520": " idam āvṛttibhedābhyām % atra bādhasamuccayau // 2.77 //",
    "GS24vakyp_au:521": " ūho 'smin viṣaye nyāyyaḥ $ saṃbandho 'sya na bādhyat &",
    "GS24vakyp_au:522": " sāmānyasyātideśo 'yaṃ % viśeṣo 'trātidiśyate // 2.78 //",
    "GS24vakyp_au:523": " arthitvam atra sāmarthyam $ asminn artho na bhidyate &",
    "GS24vakyp_au:524": " śāstrāt prāptādhikāro 'yaṃ % vyudāso 'sya kriyāntare // 2.79 //",
    "GS24vakyp_au:525": " iyaṃ śrutyā kramaprāptir $ iyam uccāraṇād iti &",
    "GS24vakyp_au:526": " kramo 'yam atra balavān % asmiṃs tu na vivakṣitaḥ // 2.80 //",
    "GS24vakyp_au:527": " idaṃ parāṅgaiḥ saṃbaddham $ aṅgānām aprayojakam &",
    "GS24vakyp_au:528": " prayojakam idaṃ teṣām % atredaṃ nāntarīyakam // 2.81 //",
    "GS24vakyp_au:529": " idaṃ pradhānaṃ śeṣo 'yaṃ $ viniyogakramas tv ayam &",
    "GS24vakyp_au:530": " sākṣād asyopakārīdam % idam ārād viśeṣakam // 2.82 //",
    "GS24vakyp_au:531": " śaktivyāpārabhedo 'smin $ phalam atra tu bhidyate &",
    "GS24vakyp_au:532": " saṃbandhāj jñānabhedo 'yaṃ % bhedas tatrāvivakṣitaḥ // 2.83 //",
    "GS24vakyp_au:533": " prasajyapratiṣedho 'yaṃ $ paryudāso 'yam atra tu &",
    "GS24vakyp_au:534": " idaṃ gauṇam idaṃ mukhyaṃ % vyāpīdaṃ guru laghv idam // 2.84 //",
    "GS24vakyp_au:535": " bhedenāṅgāṅgibhāvo 'sya $ bahudhedaṃ vikalpyate &",
    "GS24vakyp_au:536": " idaṃ niyamyate 'syātra % yogyatvam upajāyate // 2.85 //",
    "GS24vakyp_au:537": " asya vākyāntare dṛṣṭāl $ liṅgād bhedo 'numīyate &",
    "GS24vakyp_au:538": " ayaṃ śabdair apoddhṛtya % padārthaḥ pravibhajyate // 2.86 //",
    "GS24vakyp_au:539": " iti vākyeṣu ye dharmāḥ $ padārthopanibandhanāḥ &",
    "GS24vakyp_au:540": " te sarve na prakalperan % padaṃ cet syād avācakam // 2.87 //",
    "GS24vakyp_au:541": " avibhakte 'pi vākyārthe $ śaktibhedād apoddhṛte &",
    "GS24vakyp_au:542": " vākyāntaravibhāgena % yathoktaṃ na virudhyate // 2.88 //",
    "GS24vakyp_au:543": " yathaivaikasya gandhasya $ bhedena parikalpanā &",
    "GS24vakyp_au:544": " puṣpādiṣu tathā vākye 'py % arthabhedo 'bhidhīyate // 2.89 //",
    "GS24vakyp_au:545": " gavaye narasiṃhe cāpy $ ekajñānādṛte yathā &",
    "GS24vakyp_au:546": " bhāgaṃ jātyantarasyaiva % sadṛśaṃ pratipadyate // 2.90 //",
    "GS24vakyp_au:547": " aprasiddhaṃ tu yaṃ bhāgam $ adṛṣṭam anupaśyati &",
    "GS24vakyp_au:548": " tāvaty asaṃvidaṃ mūḍhaḥ % sarvatra pratipadyate // 2.91 //",
    "GS24vakyp_au:549": " tathā pikādiyogena vākye $ 'tyantavilakṣaṇe &",
    "GS24vakyp_au:550": " sadṛśasyaiva saṃjñānam % asato 'rthasya manyate // 2.92 //",
    "GS24vakyp_au:551": " ekasya bhāge sādṛśyaṃ $ bhāge bhedaś ca lakṣyate &",
    "GS24vakyp_au:552": " nirbhāgasya prakāśasya % nirbhāgeṇaiva cetasā // 2.93 //",
    "GS24vakyp_au:553": " tathaiva bhāge sādṛśyaṃ $ bhāge bhedo 'vasīyate &",
    "GS24vakyp_au:554": " bhāgābhāve 'pi vākyānām % atyantaṃ bhinnadharmaṇām // 2.94 //",
    "GS24vakyp_au:555": " rūpanāśe padānāṃ syāt $ kathaṃ cāvadhikalpanā &",
    "GS24vakyp_au:556": " agṛhītāvadhau śabde % kathaṃ cārtho vivicyate // 2.95 //",
    "GS24vakyp_au:557": " saṃsarga iva rūpāṇāṃ $ śabde 'nyatra vyavasthitaḥ &",
    "GS24vakyp_au:558": " nānārūpeṣu tad rūpaṃ % tantreṇāparam iṣyate // 2.96 //",
    "GS24vakyp_au:559": " tasminn abhede bhedānāṃ $ saṃsarga upavartate &",
    "GS24vakyp_au:560": " rūpaṃ rūpāntarāt tasmād % ananyat pravibhajyate // 2.97 //",
    "GS24vakyp_au:561": " śāstre pratyāyakasyāpi $ kva cid ekatvam āśritam &",
    "GS24vakyp_au:562": " pratyāyyena kva cid bhedo % grahaṇagrāhyayoḥ sthitaḥ // 2.98 //",
    "GS24vakyp_au:563": " ū ity abhedam āśritya $ yathāsaṃkhyaṃ prakalpitam &",
    "GS24vakyp_au:564": " lṛluṭor grahaṇe bhedo % grāhyābhyāṃ saha kalpitaḥ // 2.99 //",
    "GS24vakyp_au:565": " yasyety etad aṇo rūpaṃ $ saṃjñinām abhidhāyakam &",
    "GS24vakyp_au:566": " na hi pratīyamānena % grahaṇasyāsti saṃbhavaḥ // 2.100 //",
    "GS24vakyp_au:567": " ū ity etad abhinnaṃ ca $ bhinnavākyanibandhanam &",
    "GS24vakyp_au:568": " bhedena grahaṇaṃ yasya % pararūpam iva dvayoḥ // 2.101 //",
    "GS24vakyp_au:569": " plutasyāṅgavivṛddhiṃ ca $ samāhāram acos tathā &",
    "GS24vakyp_au:570": " vyudasyatā punar bhedaḥ % śabdeṣv atyantam āśritaḥ // 2.102 //",
    "GS24vakyp_au:571": " ardharcādiṣu śabdeṣu $ rūpabhedaḥ kramād yathā &",
    "GS24vakyp_au:572": " tantrāt tathaikaśabdatve % bhinnānāṃ śrutir anyathā // 2.103 //",
    "GS24vakyp_au:573": " saṃhitāviṣaye varṇāḥ $ svarūpeṇāvikāriṇaḥ &",
    "GS24vakyp_au:574": " śabdāntaratvaṃ yāntīva % śaktyantaraparigrahāt // 2.104 //",
    "GS24vakyp_au:575": " indriyādivikāreṇa $ dṛṣṭaṃ grāhyeṣu vastuṣu &",
    "GS24vakyp_au:576": " ātmatyāgād ṛte bhinnaṃ % grahaṇaṃ sa kramaḥ śrutau // 2.105 //",
    "GS24vakyp_au:577": " abhidhānakriyābhedāc $ chabdeṣv avikṛteṣv api &",
    "GS24vakyp_au:578": " rūpam atyantabhedena % tad evaikaṃ prakāśate // 2.106 //",
    "GS24vakyp_au:579": " ṛco vā gītimātraṃ vā $ sāma dravyāntaraṃ na tu &",
    "GS24vakyp_au:580": " gītibhedāt tu gṛhyante % tā eva vikṛtā ṛcaḥ // 2.107 //",
    "GS24vakyp_au:581": " upāyāc chrutisaṃhāre $ bhinnānām ekaśeṣiṇām &",
    "GS24vakyp_au:582": " antreṇoccāraṇe teṣāṃ % śāstre sādhutvam ucyate // 2.108 //",
    "GS24vakyp_au:583": " parigṛhya śrutiṃ caikāṃ $ rūpabhedavatām api &",
    "GS24vakyp_au:584": " tantreṇoccāraṇaṃ kāryam % anyathā te na sādhavaḥ // 2.109 //",
    "GS24vakyp_au:585": " sarūpāṇāṃ ca vākyānāṃ $ śāstreṇāpratipāditam &",
    "GS24vakyp_au:586": " tantreṇoccāraṇād ekaṃ % rūpaṃ sādhūpalabhyate // 2.110 //",
    "GS24vakyp_au:587": " ekasyānekarūpatvaṃ $ nālikādiparigrahāt &",
    "GS24vakyp_au:588": " yathā tathaiva tantrāt syād % bahūnām ekarūpatā // 2.111 //",
    "GS24vakyp_au:589": " yathā padasarūpāṇāṃ $ vākyānāṃ saṃbhavaḥ pṛthak &",
    "GS24vakyp_au:590": " tathā vākyāntarābhāve % syād eṣāṃ pṛthagarthatā // 2.112 //",
    "GS24vakyp_au:591": " abhidheyaḥ padasyārtho $ vākyasyārthaḥ prayojanam &",
    "GS24vakyp_au:592": " yasya tasya na saṃbandho % vākyānām upapadyate // 2.113 //",
    "GS24vakyp_au:593": " tatra kriyāpadāny eva $ vyapekṣante parasparam &",
    "GS24vakyp_au:594": " kriyāpadānuṣaktas tu % saṃbandho 'tha pratīyate // 2.114 //",
    "GS24vakyp_au:595": " āvṛttir anuvādo vā $ padārthavyaktikalpane &",
    "GS24vakyp_au:596": " pratyekaṃ tu samāpto 'rthaḥ % sahabhūteṣu vartate // 2.115 //",
    "GS24vakyp_au:597": " avikalpitavākyārthe $ vikalpā bhāvanāśrayāḥ &",
    "GS24vakyp_au:598": " atrādhikaraṇe vādāḥ % pūrveṣāṃ bahudhā matāḥ // 2.116 //",
    "GS24vakyp_au:599": " abhyāsāt pratibhāhetuḥ $ sarvaḥ śabdo 'paraiḥ smṛtaḥ &",
    "GS24vakyp_au:600": " bālānāṃ ca tiraścāṃ ca % yathārthapratipādane // 2.117 //",
    "GS24vakyp_au:601": " anāgamaś ca so 'bhyāsaḥ $ samayaḥ kaiś cid iṣyate &",
    "GS24vakyp_au:602": " anantaram idaṃ kāryam % asmād ity upadarśakaḥ // 2.118 //",
    "GS24vakyp_au:603": " asty arthaḥ sarvaśabdānāṃ $ iti pratyāyyalakṣaṇam &",
    "GS24vakyp_au:604": " apūrvadevatāsvargaiḥ % samam āhur gavādiṣu // 2.119 //",
    "GS24vakyp_au:605": " prayogadarśanābhyāsād $ ākārāvagrahas tu yaḥ &",
    "GS24vakyp_au:606": " na sa śabdasya viṣayaḥ % sa hi yatnāntarāśrayaḥ // 2.120 //",
    "GS24vakyp_au:607": " ke cid bhedāḥ prakāśyante $ śabdais tadabhidhāyibhiḥ &",
    "GS24vakyp_au:608": " anuniṣpādinaḥ kāṃś cic % chabdārthān iti manyate // 2.121 //",
    "GS24vakyp_au:609": " jāteḥ pratyāyake śabde $ yā vyaktir anuṣaṅgiṇī &",
    "GS24vakyp_au:610": " na tadvyaktigatān bhedāñ % jātiśabdo 'valambate // 2.122 //",
    "GS24vakyp_au:611": " ghaṭādīnāṃ na cākārān $ pratyāyayati vācakaḥ &",
    "GS24vakyp_au:612": " vastumātraniveśitvāt % tadgatir nāntarīyakā // 2.123 //",
    "GS24vakyp_au:613": " kriyā vinā prayogeṇa $ na dṛṣṭā śabdacoditā &",
    "GS24vakyp_au:614": " prayogas tv anuniṣpādī % śabdārtha iti gamyate // 2.124 //",
    "GS24vakyp_au:615": " niyatās tu prayogā ye $ niyataṃ yac ca sādhanam &",
    "GS24vakyp_au:616": " teṣāṃ śabdābhidheyatvam % aparair anugamyate // 2.125 //",
    "GS24vakyp_au:617": " samudāyo 'bhidheyo vāpy $ avikalpasamuccayaḥ &",
    "GS24vakyp_au:618": " asatyo vāpi saṃsargaḥ % śabdārthaḥ kaiś cid iṣyate // 2.126 //",
    "GS24vakyp_au:619": " asatyopādhi yat satyaṃ $ tad vā śabdanibandhanām &",
    "GS24vakyp_au:620": " śabdo vāpy abhijalpatvam % āgato yāti vācyataṃ // 2.127 //",
    "GS24vakyp_au:621": " so 'yam ity abhisaṃbandhād $ rūpam ekīkṛtaṃ yadā &",
    "GS24vakyp_au:622": " śabdasyārthena taṃ śabdam % abhijalpaṃ pracakṣate // 2.128 //",
    "GS24vakyp_au:623": " tayor apṛthagātmatve $ rūḍhir avyabhicāriṇī &",
    "GS24vakyp_au:624": " kiṃ cid eva kva cid rūpaṃ % prādhānyenāvatiṣṭhate // 2.129 //",
    "GS24vakyp_au:625": " loke 'rtharūpatāṃ śabdaḥ $ pratipannaḥ pravartate &",
    "GS24vakyp_au:626": " śāstre tūbhayarūpatvaṃ % pravibhaktaṃ vivakṣayā // 2.130 //",
    "GS24vakyp_au:627": " aśakteḥ sarvaśakter vā $ śabdair eva prakalpitā &",
    "GS24vakyp_au:628": " ekasyārthasya niyatā % kriyādiparikalpanā // 2.131 //",
    "GS24vakyp_au:629": " yo vārtho buddhiviṣayo $ bāhyavastunibandhanaḥ &",
    "GS24vakyp_au:630": " sa bāhyaṃ vastv iti jñātaḥ % śabdārtha iti gamyate // 2.132 //",
    "GS24vakyp_au:631": " ākāravantaḥ saṃvedyā $ vyaktismṛtinibandhanāḥ &",
    "GS24vakyp_au:632": " ete pratyavabhāsante % saṃvinmātraṃ tv ato 'nyathā // 2.133 //",
    "GS24vakyp_au:633": " yathendriyaṃ saṃnipatad $ vaicitryeṇopadarśakam &",
    "GS24vakyp_au:634": " tathaiva śabdād arthasya % pratipattir anekadhā // 2.134 //",
    "GS24vakyp_au:635": " vaktrānyathaiva prakrānto $ bhinneṣu pratipattṛṣu &",
    "GS24vakyp_au:636": " svapratyayānukāreṇa % śabdārthaḥ pravibhajyate // 2.135 //",
    "GS24vakyp_au:637": " asminn api dṛśye 'rthe $ darśanaṃ bhidyate pṛthak &",
    "GS24vakyp_au:638": " kālāntareṇa caiko 'pi % taṃ paśyaty anyathā punaḥ // 2.136 //",
    "GS24vakyp_au:639": " ekasyāpi ca śabdasya $ nimittair avyavasthitaiḥ &",
    "GS24vakyp_au:640": " ekena bahubhiś cārtho % bahudhā parikalpyate // 2.137 //",
    "GS24vakyp_au:641": " tasmād adṛṣṭatattvānāṃ $ sāparādhaṃ bahucchalam &",
    "GS24vakyp_au:642": " darśanaṃ vacanaṃ vāpi % nityam evānavasthitam // 2.138 //",
    "GS24vakyp_au:643": " ṛṣīṇāṃ darśanaṃ yac ca $ tattve kiṃ cid avasthitam &",
    "GS24vakyp_au:644": " na tena vyavahāro 'sti % na tac chabdanibandhanam // 2.139 //",
    "GS24vakyp_au:645": " talavad dṛśyate vyoma $ khadyoto havyavāḍ iva &",
    "GS24vakyp_au:646": " naiva cāsti talaṃ vyomni % na khadyote hutāśanaḥ // 2.140 //",
    "GS24vakyp_au:647": " tasmāt pratyakṣam apy arthaṃ $ vidvān īkṣeta yuktitaḥ &",
    "GS24vakyp_au:648": " na darśanasya prāmāṇyād % dṛśyam arthaṃ prakalpayet // 2.141 //",
    "GS24vakyp_au:649": " asamākhyeyatattvānām $ arthānāṃ laukikair yathā &",
    "GS24vakyp_au:650": " vyavahāre samākhyānaṃ % tat prajño na vikalpayet // 2.142 //",
    "GS24vakyp_au:651": " vicchedagrahaṇe 'rthānāṃ $ pratibhānyaiva jāyate &",
    "GS24vakyp_au:652": " vākyārtha iti tām āhuḥ ē̃ % padārthair upapāditām // 2.143 //",
    "GS24vakyp_au:653": " idaṃ tad iti sānyeṣām $ anākhyeyā kathaṃ ca na &",
    "GS24vakyp_au:654": " pratyātmavṛtti siddhā sā % kartrāpi na nirūpyate // 2.144 //",
    "GS24vakyp_au:655": " upaśleṣam ivārthānāṃ $ sā karoty avicāritā &",
    "GS24vakyp_au:656": " sārvarūpyam ivāpannā % viṣayatvena vartate // 2.145 //",
    "GS24vakyp_au:657": " sākṣāc chabdena janitāṃ $ bhāvanānugamena vā &",
    "GS24vakyp_au:658": " itikartavyatāyāṃ tāṃ % na kaś cid ativartate // 2.146 //",
    "GS24vakyp_au:659": " pramāṇatvena tāṃ lokaḥ $ sarvaḥ samanugacchati &",
    "GS24vakyp_au:660": " samārambhāḥ pratāyante % tiraścām api tadvaśāt // 2.147 //",
    "GS24vakyp_au:661": " yathā dravyaviśeṣāṇāṃ $ paripākair ayatnajāḥ &",
    "GS24vakyp_au:662": " madādiśaktayo dṛṣṭāḥ % pratibhās tadvatāṃ tathā // 2.148 //",
    "GS24vakyp_au:663": " svaravṛttiṃ vikurute $ madhau puṃskokilasya kaḥ &",
    "GS24vakyp_au:664": " jantvādayaḥ kulāyādi- % karaṇe śikṣitāḥ katham // 2.149 //",
    "GS24vakyp_au:665": " āhāraprītyapadveṣa- $ plavanādikriyāsu kaḥ &",
    "GS24vakyp_au:666": " jātyanvayaprasiddhāsu % prayoktā mṛgapakṣiṇām // 2.150 //",
    "GS24vakyp_au:667": " bhāvanānugatād etad $ āgamād eva jāyate &",
    "GS24vakyp_au:668": " āsattiviprakarṣābhyām % āgamas tu viśiṣyate // 2.151 //",
    "GS24vakyp_au:669": " svabhāvavaraṇābhyāsa- $ yogādṛṣṭopapāditām &",
    "GS24vakyp_au:670": " viśiṣṭopahitāṃ ceti % pratibhāṃ ṣaḍvidhāṃ viduḥ // 2.152 //",
    "GS24vakyp_au:671": " yathā saṃyogibhir dravyair $ lakṣite 'rthe prayujyate &",
    "GS24vakyp_au:672": " gośabdo na tv asau teṣāṃ % viśeṣāṇāṃ prakāśakaḥ // 2.153 //",
    "GS24vakyp_au:673": " ākāravarṇāvayavaiḥ $ saṃsṛṣṭeṣu gavādiṣu &",
    "GS24vakyp_au:674": " śabdaḥ pravartamāno 'pi % na tān aṅgīkaroty asau // 2.154 //",
    "GS24vakyp_au:675": " saṃsthānavarṇāvayavair $ viśiṣṭe 'rthe prayujyate &",
    "GS24vakyp_au:676": " śabdo na tasyāvayave % pravṛttir upalabhyate // 2.155 //",
    "GS24vakyp_au:677": " durlabhaṃ kasya cil loke $ sarvāvayavadarśanam &",
    "GS24vakyp_au:678": " kaiś cit tv avayavair dṛṣṭair % arthaḥ kṛtsno 'numīyate // 2.156 //",
    "GS24vakyp_au:679": " tathā jātyutpalādīnāṃ $ gandhena sahacāriṇām &",
    "GS24vakyp_au:680": " nityasaṃbandhināṃ dṛṣṭaṃ % guṇānām avadhāraṇam // 2.157 //",
    "GS24vakyp_au:681": " saṃkhyāpramāṇasaṃsthāna- $ nirapekṣaḥ pravartate &",
    "GS24vakyp_au:682": " bindau ca samudāye ca % vācakaḥ salilādiṣu // 2.158 //",
    "GS24vakyp_au:683": " saṃskārādiparicchinne $ tailādau yo vyavasthitaḥ &",
    "GS24vakyp_au:684": " āhaikadeśaṃ tattvena % tasyāvayavavartinā // 2.159 //",
    "GS24vakyp_au:685": " yenārthenābhisaṃbaddham $ abhidhānaṃ prayujyate &",
    "GS24vakyp_au:686": " tadarthāpagame tasya % prayogo vinivartate // 2.160 //",
    "GS24vakyp_au:687": " yāṃs tu saṃbhavino dharmān $ antarṇīya prayujyate &",
    "GS24vakyp_au:688": " śabdas teṣāṃ na sāṃnidhyaṃ % niyamena vyapekṣate // 2.161 //",
    "GS24vakyp_au:689": " yathā romaśaphādīnāṃ $ vyabhicāre 'pi dṛśyate &",
    "GS24vakyp_au:690": " gośabdo na tathā jāter % viprayoge pravartate // 2.162 //",
    "GS24vakyp_au:691": " tasmāt saṃbhavino 'rthasya $ śabdāt saṃpratyaye sati &",
    "GS24vakyp_au:692": " adṛṣṭaviprayogārthaḥ % saṃbandhitvena gamyate // 2.163 //",
    "GS24vakyp_au:693": " vācikā dyotikā vā syur $ dvitvādīnāṃ vibhaktayaḥ &",
    "GS24vakyp_au:694": " syād vā saṃkhyāvato 'rthasya % samudāyo 'bhidhāyakaḥ // 2.164 //",
    "GS24vakyp_au:695": " vinā saṃkhyābhidhānād vā $ saṃkhyābhedasamanvitān &",
    "GS24vakyp_au:696": " arthān svarūpabhedena % kāṃś cid āhur gavādayaḥ // 2.165 //",
    "GS24vakyp_au:697": " ye śabdā nityasaṃbandhā $ viveke jñātaśaktayaḥ &",
    "GS24vakyp_au:698": " anvayavyatirekābhyāṃ % teṣām artho vibhajyate // 2.166 //",
    "GS24vakyp_au:699": " yāvac cāvyabhicāreṇa $ tayoḥ śakyaṃ prakalpanam &",
    "GS24vakyp_au:700": " niyamas tatra na tv evaṃ % niyamo nuṭśabādiṣu // 2.167 //",
    "GS24vakyp_au:701": " saṃbhave nābhidhānasya $ lakyaṇatvaṃ prakalpate &",
    "GS24vakyp_au:702": " āpekṣikyo hi saṃsarge % niyatāḥ śabdaśaktayaḥ // 2.168 //",
    "GS24vakyp_au:703": " kūpasūpayūpānām $ anvayo 'rthasya dṛśyate &",
    "GS24vakyp_au:704": " ato 'rthāntaravācitvaṃ % saṃghātasyaiva gamyate // 2.169 //",
    "GS24vakyp_au:705": " anvākhyānāni bhidyante $ śabdavyutpattikarmasu &",
    "GS24vakyp_au:706": " bahūnāṃ saṃbhave 'rthānāṃ % nimittaṃ kiṃ cid iṣyate // 2.170 //",
    "GS24vakyp_au:707": " vairavāsiṣṭhagiriśās $ tathaikāgārikāda yaḥ &",
    "GS24vakyp_au:708": " kaiś cit kathaṃ cid ākhyātā % nimittāvadhisaṃkaraiḥ // 2.171 //",
    "GS24vakyp_au:709": " yathā pathaḥ samākhyānaṃ $ vṛkṣavalmīkaparvataiḥ &",
    "GS24vakyp_au:710": " aviruddhaṃ gavādīnāṃ % bhinnaiś ca sahacāribhiḥ // 2.172 //",
    "GS24vakyp_au:711": " anyathā ca samākhyānam $ avasthābhedadarśibhiḥ &",
    "GS24vakyp_au:712": " kriyate kiṃśukādīnām % ekadeśāvadhāraṇam // 2.173 //",
    "GS24vakyp_au:713": " kaiś cin nirvacanaṃ bhinnaṃ $ girater garjater gameḥ &",
    "GS24vakyp_au:714": " gavater gadater vāpi % gaur ity atrānudarśitam // 2.174 //",
    "GS24vakyp_au:715": " gaur ity eva svarūpād vā $ gośabdo goṣu vartate &",
    "GS24vakyp_au:716": " vyutpādyate na vā sarvaṃ % kaiś cic cobhayatheṣyate // 2.175 //",
    "GS24vakyp_au:717": " sāmānyenopadeśaś ca $ śāstre laghvartham āśritaḥ &",
    "GS24vakyp_au:718": " jātyantaravad anyasya % viśeṣāḥ pratipādakāḥ // 2.176 //",
    "GS24vakyp_au:719": " arthāntare ca yad vṛttaṃ $ tat prakṛtyantaraṃ viduḥ &",
    "GS24vakyp_au:720": " tulyarūpaṃ na tad rūḍhāv % anyasminn anuṣajyate // 2.177 //",
    "GS24vakyp_au:721": " bhinnāv ijiyajī dhātū $ niyatau viṣayāntare &",
    "GS24vakyp_au:722": " kaiś cit kathaṃ cid uddiṣṭau % citraṃ hi pratipādanam // 2.178 //",
    "GS24vakyp_au:723": " evaṃ ca vālavāyādi $ jitvarīvad upācaret &",
    "GS24vakyp_au:724": " bhedābhedābhyupagame % na virodho 'sti kaś ca na // 2.179 //",
    "GS24vakyp_au:725": " aḍādīnāṃ vyavasthārthaṃ $ pṛthaktvena prakalpanam &",
    "GS24vakyp_au:726": " dhātūpasargayoḥ śāstre % dhātur eva tu tādṛśaḥ // 2.180 //",
    "GS24vakyp_au:727": " tathā hi saṃgrāmayateḥ $ sopasargād vidhiḥ smṛtaḥ &",
    "GS24vakyp_au:728": " kriyāviśeṣāḥ saṃghāte % prakramyante tathāvidhāḥ // 2.181 //",
    "GS24vakyp_au:729": " kāryāṇām antaraṅgatvam $ evaṃ dhātūpasargayoḥ &",
    "GS24vakyp_au:730": " sādhanair yāti saṃbandhaṃ % tathābhūtaiva sā kriyā // 2.182 //",
    "GS24vakyp_au:731": " prayogārheṣu siddhaḥ san $ bhettavyo 'rtho viśiṣyate &",
    "GS24vakyp_au:732": " prāk ca sādhanasaṃbandhāt % kriyā naivopajāyate // 2.183 //",
    "GS24vakyp_au:733": " dhātoḥ sādhanayogasya $ bhāvinaḥ prakramād yathā &",
    "GS24vakyp_au:734": " dhātutvaṃ karmabhāvaś ca % tathānyad api dṛśyatām // 2.184 //",
    "GS24vakyp_au:735": " bījakāleṣu saṃbandhād $ yathā lākṣārasādayaḥ &",
    "GS24vakyp_au:736": " varṇādipariṇāmena % phalānām upakurvate // 2.185 //",
    "GS24vakyp_au:737": " buddhisthād abhisaṃbandhāt $ tathā dhātūpasargayoḥ &",
    "GS24vakyp_au:738": " abhyantarīkṛtād bhedaḥ % padakāle prakāśate // 2.186 //",
    "GS24vakyp_au:739": " kva cit saṃbhavino bhedāḥ $ kevalair anidarśitāḥ &",
    "GS24vakyp_au:740": " upasargeṇa saṃbandhe % vyajyante pranirādinā // 2.187 //",
    "GS24vakyp_au:741": " sa vācako viśeṣāṇāṃ $ saṃbhavād dyotako 'pi vā &",
    "GS24vakyp_au:742": " śaktyādhānāya vā dhātoḥ % sahakārī prayujyate // 2.188 //",
    "GS24vakyp_au:743": " sthādibhiḥ kevalair yac ca $ gamanādi na gamyate &",
    "GS24vakyp_au:744": " tatrānumānād dvividhāt % taddharmā prādir ucyate // 2.189 //",
    "GS24vakyp_au:745": " aprayoge 'dhiparyoś ca $ yāvad dṛṣṭaṃ kriyāntaram &",
    "GS24vakyp_au:746": " tasyābhidhāyako dhātuḥ % saha tābhyām anarthakaḥ // 2.190 //",
    "GS24vakyp_au:747": " tathaiva svārthikāḥ ke cit $ saṃghātāntaravṛttayaḥ &",
    "GS24vakyp_au:748": " anarthakena saṃsṛṣṭāḥ % prakṛtyarthānuvādinaḥ // 2.191 //",
    "GS24vakyp_au:749": " nipātā dyotakāḥ ke cit $ pṛthagarthaprakalpane &",
    "GS24vakyp_au:750": " āgamā iva ke cit tu % saṃbhūyārthasya sādhakāḥ // 2.192 //",
    "GS24vakyp_au:751": " upariṣṭāt purastād vā $ dyotakatvaṃ na bhidyate &",
    "GS24vakyp_au:752": " teṣu prayujyamāneyu % bhinnārtheṣv api sarvathā // 2.193 //",
    "GS24vakyp_au:753": " cādayo na prayujyante $ padatve sati kevalāḥ &",
    "GS24vakyp_au:754": " pratyayo vācakatve 'pi % kevalo na prayujyate // 2.194 //",
    "GS24vakyp_au:755": " samuccitābhidhāne tu $ vyatireko na vidyate &",
    "GS24vakyp_au:756": " asattvabhūto bhāvaś ca % tiṅpadair abhidhīyate // 2.195 //",
    "GS24vakyp_au:757": " samuccitābhidhāne 'pi $ viśiṣṭārthābhidhāyinām &",
    "GS24vakyp_au:758": " guṇaiḥ padānāṃ saṃbandhaḥ % paratantrās tu cādayaḥ // 2.196 //",
    "GS24vakyp_au:759": " janayitvā kriyā kā cit $ saṃbandhaṃ vinivartate &",
    "GS24vakyp_au:760": " śrūyamāṇe kriyāśabde % saṃbandho jāyate kva cit // 2.197 //",
    "GS24vakyp_au:761": " tatra ṣaṣthī pratipadaṃ $ samāsasya nivṛttaye &",
    "GS24vakyp_au:762": " vihitā darśanārthaṃ tu % kārakaṃ pratyudāhṛtam // 2.198 //",
    "GS24vakyp_au:763": " sa copajātaḥ saṃbandho $ vinivṛtte kriyāpade &",
    "GS24vakyp_au:764": " karmapravacanīyena % tatra tatra niyamyate // 2.199 //",
    "GS24vakyp_au:765": " yena kriyāpadākṣepaḥ $ sa kārakavibhaktibhiḥ &",
    "GS24vakyp_au:766": " yujyate vir yathā tasya % likhāv anupasargatā // 2.200 //",
    "GS24vakyp_au:767": " tiṣṭhater aprayogaś ca $ dṛṣṭo 'praty ajayann iti &",
    "GS24vakyp_au:768": " sunv abhīty ābhimukhye ca % kevalo 'pi prayujyate // 2.201 //",
    "GS24vakyp_au:769": " karmapravacanīyatvaṃ $ kriyāyoge vidhīyate &",
    "GS24vakyp_au:770": " ṣatvādivinivṛttyarthaṃ % svatyādīnāṃ vidharmaṇām // 2.202 //",
    "GS24vakyp_au:771": " hetuhetumator yoga- $ paricchede 'nunā kṛte &",
    "GS24vakyp_au:772": " ārambhād bādhyate prāptā % tṛtīyā hetulakṣaṇā // 2.203 //",
    "GS24vakyp_au:773": " kriyāyā dyotako nāyaṃ $ na saṃbandhasya vācakaḥ &",
    "GS24vakyp_au:774": " nāpi kriyāpadākṣepī % saṃbandhasya tu bhedakaḥ // 2.204 //",
    "GS24vakyp_au:775": " anarthakānāṃ saṃghātaḥ $ sārthako 'narthakas tathā &",
    "GS24vakyp_au:776": " varṇānāṃ padam arthena % yuktaṃ nāvayavāḥ pade // 2.205 //",
    "GS24vakyp_au:777": " padānām arthayuktānāṃ $ saṃghāto bhidyate punaḥ &",
    "GS24vakyp_au:778": " arthāntarāvabodhena % saṃbandhavigamena ca // 2.206 //",
    "GS24vakyp_au:779": " sārthakānarthakau bhede $ saṃbandhaṃ nādhigacchataḥ &",
    "GS24vakyp_au:780": " adhigacchata ity eke % kuṭīrādinidarśanāt // 2.207 //",
    "GS24vakyp_au:781": " arthavadbhyo viśiṣṭārthaḥ $ saṃghāta upajāyate &",
    "GS24vakyp_au:782": " nopajāyata ity eke % samāsasvārthikādiṣu // 2.208 //",
    "GS24vakyp_au:783": " ke cid dhi yutasiddhārthā $ bhede nirjñātaśaktayaḥ &",
    "GS24vakyp_au:784": " anvayavyatirekābhyāṃ % ke cit kalpitaśaktayaḥ // 2.209 //",
    "GS24vakyp_au:785": " śāstrārtha eva varṇānām $ arthavattve pradarśitaḥ &",
    "GS24vakyp_au:786": " ātvādīnāṃ hi śuddhānāṃ % laukiko 'rtho na vidyate // 2.210 //",
    "GS24vakyp_au:787": " kṛttaddhitānām arthaś ca $ kevalānām alaukikaḥ &",
    "GS24vakyp_au:788": " prāg vibhaktes tadantasya % tathaivārtho na vidyate // 2.211 //",
    "GS24vakyp_au:789": " abhivyaktataro yo 'rthaḥ $ pratyayānteṣu lakṣyate &",
    "GS24vakyp_au:790": " arthavattāprakaraṇād % āśritaḥ sa tathāvidhaḥ // 2.212 //",
    "GS24vakyp_au:791": " ātmabhedo na cet kaś cid $ varṇebhyaḥ padavākyayoḥ &",
    "GS24vakyp_au:792": " anyonyāpekṣayā śaktyā % varṇaḥ syād abhidhāyakaḥ // 2.213 //",
    "GS24vakyp_au:793": " varṇena kena cin nyūnaḥ $ saṃghāto yo 'bhidhāyakaḥ &",
    "GS24vakyp_au:794": " na cec chabdāntaram asāv % anyūnas tena gamyate // 2.214 //",
    "GS24vakyp_au:795": " sa tasmin vācake śabde $ nimittāt smṛtim ādadhat &",
    "GS24vakyp_au:796": " sākṣād iva vyavahitaṃ % śabdenārtham upohate // 2.215 //",
    "GS24vakyp_au:797": " padavācyo yathā nārthaḥ $ kaś cid gaurakharādiṣu &",
    "GS24vakyp_au:798": " saty api pratyaye 'tyantaṃ % samudāye na gamyate // 2.216 //",
    "GS24vakyp_au:799": " samanvita ivārthātmā $ padārthair yaḥ pratīyate &",
    "GS24vakyp_au:800": " padārthadarśanaṃ tatra % tathaivānupakārakam // 2.217 //",
    "GS24vakyp_au:801": " samudāyāvayavayor $ bhinnārthatve ca vṛttiṣu &",
    "GS24vakyp_au:802": " yugapad bhedasaṃsargau % viruddhāv anuṣaṅgiṇau // 2.218 //",
    "GS24vakyp_au:803": " kaś ca sādhanamātrārthān $ adhyādīn parikalpayet &",
    "GS24vakyp_au:804": " aprayuktapadaś cārtho % bahuvrīhau kathaṃ bhavet // 2.219 //",
    "GS24vakyp_au:805": " prajñusaṃjñvādyavayavair $ na cāsty arthāvadhāraṇam &",
    "GS24vakyp_au:806": " tasmāt saṃghāta evaiko % viśiṣṭārthanibandhanam // 2.220 //",
    "GS24vakyp_au:807": " gargā ity eka evāyaṃ $ bahuṣv artheṣu vartate &",
    "GS24vakyp_au:808": " dvandvasaṃjño 'pi saṃghāto % bahūnām abhidhāyakaḥ // 2.221 //",
    "GS24vakyp_au:809": " yathaikaśeṣe bhujyādiḥ $ pratyekam avatiṣṭhate &",
    "GS24vakyp_au:810": " kriyaivaṃ dvandvavācye 'rthe % pratyekaṃ pravibhajyate // 2.222 //",
    "GS24vakyp_au:811": " yac ca dvandvapadārthasya $ tacchabdena vyapekṣaṇam &",
    "GS24vakyp_au:812": " sāpi vyāvṛttarūpe 'rthe % sarvanāmasarūpatā // 2.223 //",
    "GS24vakyp_au:813": " yathā ca khadiracchede $ bhāgeṣu kramavāṃś chidiḥ &",
    "GS24vakyp_au:814": " tathā dvandvapadārthasya % bhāgeṣu kramadarśanam // 2.224 //",
    "GS24vakyp_au:815": " saṅghaikadeśe prakrāntān $ yathā saṅghānupātinaḥ &",
    "GS24vakyp_au:816": " kriyāviśeṣān manyante % sa dvandvāvayave kramaḥ // 2.225 //",
    "GS24vakyp_au:817": " pratipādayatā vṛttim $ abudhān vākyapūrvikām &",
    "GS24vakyp_au:818": " vṛttau padārthabhedena % prādhānyam upadarśitam // 2.226 //",
    "GS24vakyp_au:819": " abhedād abhidheyasya $ nañsamāse vikalpitam &",
    "GS24vakyp_au:820": " prādhānyaṃ bahudhā bhāṣye % doṣās tu prakriyāgatāḥ // 2.227 //",
    "GS24vakyp_au:821": " jahatsvārthavikalpe ca $ sarvārthatyāgam icchatā &",
    "GS24vakyp_au:822": " bahuvrīhipadārthasya % tyāgaḥ sarvasya darśitaḥ // 2.228 //",
    "GS24vakyp_au:823": " śāstre kva cit prakṛtyarthaḥ $ pratyayenābhidhīyate &",
    "GS24vakyp_au:824": " prakṛtau vinivṛttāyāṃ % pratyayārthaś ca dhātubhiḥ // 2.229 //",
    "GS24vakyp_au:825": " yam artham āhatur bhinnau $ pratyayāv eka eva ta &",
    "GS24vakyp_au:826": " kva cid āha pacantīti % dhātus tābhyāṃ vinā kva cit // 2.230 //",
    "GS24vakyp_au:827": " anvākhyānasmṛter ye ca $ pratyayārthā nibandhana &",
    "GS24vakyp_au:828": " nirdiṣṭās te prakṛtyarthāḥ % smṛtyantara udāhṛtāḥ // 2.231 //",
    "GS24vakyp_au:829": " prasiddher udvamikarīty $ evaṃ śāstre 'bhidhīyate &",
    "GS24vakyp_au:830": " vyavahārāya manyante % śāstrārthaprakriyā yataḥ // 2.232 //",
    "GS24vakyp_au:831": " śāstreṣu prakriyābhedair $ avidyaivopavarṇyate &",
    "GS24vakyp_au:832": " anāgamavikalpā tu % svayaṃ vidyopavartate // 2.233 //",
    "GS24vakyp_au:833": " anibaddhaṃ nimitteṣu $ nirupākhyaṃ phalaṃ yathā &",
    "GS24vakyp_au:834": " tathā vidyāpy anākhyeyā % śāstropāyeva lakṣyate // 2.234 //",
    "GS24vakyp_au:835": " yathābhyāsaṃ hi vāg arthe $ pratipattiṃ samīhate &",
    "GS24vakyp_au:836": " svabhāva iva cānādir % mithyābhyāso vyavasthitaḥ // 2.235 //",
    "GS24vakyp_au:837": " utprekṣate sāvayavaṃ $ paramāṇum apaṇḍitaḥ &",
    "GS24vakyp_au:838": " tathāvayavinaṃ yuktam % anyair avayavaiḥ punaḥ // 2.236 //",
    "GS24vakyp_au:839": " ghaṭādidarśanāllokaḥ $ paricchinno 'vasīyate &",
    "GS24vakyp_au:840": " samārambhāc ca bhāvānām % ādimad brahma śāśvatam // 2.237 //",
    "GS24vakyp_au:841": " upāyāḥ śikṣamāṇānāṃ $ bālānām upalāpanāḥ &",
    "GS24vakyp_au:842": " asatye vartmani sthitvā % tataḥ satyaṃ samīhate // 2.238 //",
    "GS24vakyp_au:843": " anyathā pratipadyārthaṃ $ padagrahaṇapūrvakam &",
    "GS24vakyp_au:844": " punar vākye tam evārtham % anyathā pratipadyate // 2.239 //",
    "GS24vakyp_au:845": " upāttā bahavo 'py arthā $ yeṣv ante pratiṣedhanam &",
    "GS24vakyp_au:846": " kriyate te nivartante % tasmāt tāṃs tatra nāśrayet // 2.240 //",
    "GS24vakyp_au:847": " vṛkṣo nāstīti vākyaṃ ca $ viśiṣṭābhāvalakṣaṇam &",
    "GS24vakyp_au:848": " nārthe na buddhau saṃbandho % nivṛtter avatiṣṭhate // 2.241 //",
    "GS24vakyp_au:849": " vicchedapratipattau ca $ yady astīty avadhāryate &",
    "GS24vakyp_au:850": " aśabdavācyā sā buddhir % nivartyeta sthitā katham // 2.242 //",
    "GS24vakyp_au:851": " atha yaj jñānam utpannaṃ $ tan mithyeti nañā kṛtam &",
    "GS24vakyp_au:852": " naño vyāpārabhede 'sminn % abhāvāvagatiḥ katham // 2.243 //",
    "GS24vakyp_au:853": " nirādhārapravṛttau ca $ prākpravṛttir naño bhavet &",
    "GS24vakyp_au:854": " athādhāraḥ sa evāsya % niyamārthā śrutir bhavet // 2.244 //",
    "GS24vakyp_au:855": " niyamadyotanārthā vāpy $ anuvādo yathā bhavet &",
    "GS24vakyp_au:856": " kaś cid evārthavāṃs tatra % śabdaḥ śeṣās tv anarthakāḥ // 2.245 //",
    "GS24vakyp_au:857": " viruddhaṃ cābhisaṃbandham $ udāhāryādibhiḥ kṛtam &",
    "GS24vakyp_au:858": " vākye samāpte vākyārtham % anyathā pratipadyate // 2.246 //",
    "GS24vakyp_au:859": " stutinindāpradhāneṭu $ vākyeṣv artho na tādṛśaḥ &",
    "GS24vakyp_au:860": " padānāṃ pravibhāgena % yādṛśaḥ parikalpyate // 2.247 //",
    "GS24vakyp_au:861": " athāsaṃsṛṣṭa evārthaḥ $ padeṣu samavasthitaḥ &",
    "GS24vakyp_au:862": " vākyārthasyābhyupāyo 'sāv % ekasya pratipādane // 2.248 //",
    "GS24vakyp_au:863": " pūrvaṃ padeṣv asaṃsṛṣṭo $ yaḥ kramād upacīyate &",
    "GS24vakyp_au:864": " chinnagrathitakalpatvāt % tad viśiṣṭataraṃ viduḥ // 2.249 //",
    "GS24vakyp_au:865": " ekam āhur anekārthaṃ $ śabdam anye parīkṣakāḥ &",
    "GS24vakyp_au:866": " nimittabhedād ekasya % sārvārthyaṃ tasya bhidyate // 2.250 //",
    "GS24vakyp_au:867": " yaugapadyam atikramya $ paryāye vyavatiṣṭhate &",
    "GS24vakyp_au:868": " arthaprakaraṇābhyāṃ vā % yogāc chabdāntareṇa vā // 2.251 //",
    "GS24vakyp_au:869": " yathā sāsnādimān piṇḍo $ gośabdenābhidhīyate &",
    "GS24vakyp_au:870": " tathā sa eva gośabdo % vāhīke 'pi vyavasthitaḥ // 2.252 //",
    "GS24vakyp_au:871": " sarvaśaktes tu tasyaiva $ śabdasyānekadharmaṇaḥ &",
    "GS24vakyp_au:872": " prasiddhibhedād gauṇatvaṃ % mukhyatvaṃ copajāyate // 2.253 //",
    "GS24vakyp_au:873": " eko mantras tathādhyātmam $ adhidaivam adhikratu &",
    "GS24vakyp_au:874": " asaṃkareṇa sarvārtho % bhinnaśaktir avasthitaḥ // 2.254 //",
    "GS24vakyp_au:875": " gotvānuṣaṅgo vāhīke $ nimittāt kaiś cid iṣyate &",
    "GS24vakyp_au:876": " arthamātraṃ viparyastaṃ % śabdaḥ svārthe vyavasthitaḥ // 2.255 //",
    "GS24vakyp_au:877": " tathā svarūpaṃ śabdānāṃ $ sarvārtheṣv anuṣajyate &",
    "GS24vakyp_au:878": " arthamātraṃ viparyastaṃ % svarūpe tu śrutiḥ sthitā // 2.256 //",
    "GS24vakyp_au:879": " ekatvaṃ tu sarūpatvāc $ chabdayor gauṇamukhyayoḥ &",
    "GS24vakyp_au:880": " prāhur atyantabhede 'pi % bhedamārgānudarśinaḥ // 2.257 //",
    "GS24vakyp_au:881": " sāmidhenyantaraṃ caivam $ āvṛttāv anuṣajyate &",
    "GS24vakyp_au:882": " mantrāś ca viniyogena % labhante bhedam ūhavat // 2.258 //",
    "GS24vakyp_au:883": " tāny āmnāyāntarāṇy eva $ paṭhyate kiṃ cid eva tu &",
    "GS24vakyp_au:884": " anarthakānāṃ pāṭho vā % śeṣas tv anyaḥ pratīyate // 2.259 //",
    "GS24vakyp_au:885": " śabdasvarūpam arthas tu $ pāṭhe 'nyair upavarṇyate &",
    "GS24vakyp_au:886": " atyantabhedaḥ sarveṣāṃ % tatsaṃbandhāt tu tadvatām // 2.260 //",
    "GS24vakyp_au:887": " anyā saṃskārasāvitrī $ karmaṇyanyā prayujyate &",
    "GS24vakyp_au:888": " anyā japaprabandheṣu % sā tv ekaiva pratīyate // 2.261 //",
    "GS24vakyp_au:889": " arthasvarūpe śabdānāṃ $ svarūpād vṛttim icchataḥ &",
    "GS24vakyp_au:890": " vākyarūpasya vākyārthe % vṛttir anyānapekṣayā // 2.262 //",
    "GS24vakyp_au:891": " anekārthatvam ekasya $ yaiḥ śabdasyānugamyate &",
    "GS24vakyp_au:892": " siddhyasiddhikṛtā teṣāṃ % gauṇamukhyaprakalpanā // 2.263 //",
    "GS24vakyp_au:893": " arthaprakaraṇāpekṣo $ yo vā śabdāntaraiḥ saha &",
    "GS24vakyp_au:894": " yuktaḥ pratyāyayaty arthaṃ % taṃ gauṇam apare viduḥ // 2.264 //",
    "GS24vakyp_au:895": " śuddhasyoccāraṇe svārthaḥ $ prasiddho yasya gamyate &",
    "GS24vakyp_au:896": " sa mukhya iti vijñeyo % rūpamātranibandhanaḥ // 2.265 //",
    "GS24vakyp_au:897": " yas tv anyasya prayogeṇa $ yatnād iva niyujyate &",
    "GS24vakyp_au:898": " tam aprasiddhaṃ manyante % gauṇārthābhiniveśinam // 2.266 //",
    "GS24vakyp_au:899": " svārthe pravartamāno 'pi $ yasyārthaṃ yo 'valambate &",
    "GS24vakyp_au:900": " nimittaṃ tatra mukhyaṃ syān % nimitti gauṇa iṣyate // 2.267 //",
    "GS24vakyp_au:901": " purārād iti bhinne 'rthe $ yau vartete virodhini &",
    "GS24vakyp_au:902": " arthaprakaraṇāpekṣaṃ % tayor apy avadhāraṇam // 2.268 //",
    "GS24vakyp_au:903": " vākyasyārthāt padārthānām $ apoddhāre prakalpite &",
    "GS24vakyp_au:904": " śabdāntareṇa saṃbandhaḥ % kasyaikasyopapadyate // 2.269 //",
    "GS24vakyp_au:905": " yac cāpy ekaṃ padaṃ dṛṣṭaṃ $ caritāstikriyaṃ kva cit &",
    "GS24vakyp_au:906": " tad vākyāntaram evāhur % na tad anyena yujyate // 2.270 //",
    "GS24vakyp_au:907": " yac ca ko 'yam iti praśne $ gaur aśva iti cocyate &",
    "GS24vakyp_au:908": " praśna eva kriyā tatra % prakrāntā darśanādikā // 2.271 //",
    "GS24vakyp_au:909": " naivādhikatvaṃ dharmāṇāṃ $ nyūnatā vā prayojikā &",
    "GS24vakyp_au:910": " ādhikyam api manyante % prasiddher nyūnatāṃ kva cit // 2.272 //",
    "GS24vakyp_au:911": " jātiśabdo 'ntareṇāpi $ jātiṃ yatra prayujyate &",
    "GS24vakyp_au:912": " saṃbandhisadṛśād dharmāt % taṃ gauṇam apare viduḥ // 2.273 //",
    "GS24vakyp_au:913": " viparyāsād ivārthasya $ yatrārthāntaratām iva &",
    "GS24vakyp_au:914": " manyante sa gavādis tu % gauṇa ity ucyate kva cit // 2.274 //",
    "GS24vakyp_au:915": " niyatāḥ sādhanatvena $ rūpaśaktisamanvitāḥ &",
    "GS24vakyp_au:916": " yathā karmasu gamyante % sīrāsimusalādayaḥ // 2.275 //",
    "GS24vakyp_au:917": " kriyāntare na caiteṣāṃ $ vibhavanti na śaktayaḥ &",
    "GS24vakyp_au:918": " rūpād eva tu tādarthyaṃ % niyamena pratīyate // 2.276 //",
    "GS24vakyp_au:919": " tathaiva rūpaśaktibhyām $ utpattyā samavasthitaḥ &",
    "GS24vakyp_au:920": " śabdo niyatatādarthyaḥ % śaktyānyatra prayujyate // 2.277 //",
    "GS24vakyp_au:921": " śrutimātreṇa yatrāsya $ sāmarthyam avasīyate &",
    "GS24vakyp_au:922": " taṃ mukhyam arthaṃ manyante % gauṇaṃ yatnopapāditam // 2.278 //",
    "GS24vakyp_au:923": " goyuṣmanmahatāṃ cvyarthe $ svārthād arthāntare sthitau &",
    "GS24vakyp_au:924": " arthāntarasya tadbhāvas % tatra mukhyo 'pi dṛśyate // 2.279 //",
    "GS24vakyp_au:925": " mahattvaṃ śuklabhāvaṃ ca $ prakṛtiḥ pratipadyate &",
    "GS24vakyp_au:926": " bhedenāpekṣitā sā tu % gauṇatvasya prasādhikā // 2.280 //",
    "GS24vakyp_au:927": " agnisomādayaḥ śabdā $ ye svarūpapadārthakāḥ &",
    "GS24vakyp_au:928": " saṃjñibhiḥ saṃprayujyante % 'prasiddhes teṣu gauṇatā // 2.281 //",
    "GS24vakyp_au:929": " agnidattas tu yo 'gniḥ syāt $ tatra svārthopasarjanaḥ &",
    "GS24vakyp_au:930": " śabdo dattārthavṛttitvād % gauṇatvaṃ pratipadyate // 2.282 //",
    "GS24vakyp_au:931": " nimittabhedāt prakrānte $ śabdavyutpattikarmaṇi &",
    "GS24vakyp_au:932": " hariścandrādiṣu suṭo % bhāvābhāvau vyavasthitau // 2.283 //",
    "GS24vakyp_au:933": " ṛṣyādau prāptasaṃskāro $ yaḥ śabdo 'nyena yujyate &",
    "GS24vakyp_au:934": " tatrāntaraṅgasaṃskāro % bāhye 'rthe na nivartate // 2.284 //",
    "GS24vakyp_au:935": " atyantaviparīto 'pi $ yathā yo 'rtho 'vadhāryate &",
    "GS24vakyp_au:936": " yathāsaṃpratyayaṃ śabdas % tatra mukhyaḥ prayujyate // 2.285 //",
    "GS24vakyp_au:937": " yady api pratyayādhīnam $ arthatattvāvadhāraṇam &",
    "GS24vakyp_au:938": " na sarvaḥ pratyayas tasmin % prasiddha iva jāyate // 2.286 //",
    "GS24vakyp_au:939": " darśanaṃ salile tulyaṃ $ mṛgatṛṣṇādidarśanaiḥ &",
    "GS24vakyp_au:940": " bhedāt tu sparśanādīnāṃ % na jalaṃ mṛgatṛṣṇikā // 2.287 //",
    "GS24vakyp_au:941": " yad asādhāraṇaṃ kāryaṃ $ prasiddhaṃ rajjusarpayoḥ &",
    "GS24vakyp_au:942": " tena bhedaparicchedas % tayos tulye 'pi darśane // 2.288 //",
    "GS24vakyp_au:943": " prasiddhārthaviparyāsa- $ nimittaṃ yac ca dṛśyate &",
    "GS24vakyp_au:944": " yas tasmāl lakṣyate bhedas % tam asatyaṃ pracakṣate // 2.289 //",
    "GS24vakyp_au:945": " yac ca nimnonnataṃ citre $ sarūpaṃ parvatādibhiḥ &",
    "GS24vakyp_au:946": " na tatra pratighātādi % kāryaṃ tadvat pravartate // 2.290 //",
    "GS24vakyp_au:947": " sparśaprabandho hastena $ yathā cakrasya saṃtataḥ &",
    "GS24vakyp_au:948": " na tathālātacakrasya % vicchinnaṃ spṛśyate hi tat // 2.291 //",
    "GS24vakyp_au:949": " vapraprākārakalpaiś ca $ sparśanāvaraṇe yathā &",
    "GS24vakyp_au:950": " nagareṣu na te tadvad % gandharvanagareṣv api // 2.292 //",
    "GS24vakyp_au:951": " mṛgapaśvādibhir yāvān $ mukhyair arthaḥ prasādhyat &",
    "GS24vakyp_au:952": " tāvān na mṛnmayeṣv asti % tasmāt te viṣayaḥ kanaḥ // 2.293 //",
    "GS24vakyp_au:953": " mahān āvriyate deśaḥ $ prasiddhaiḥ parvatādibhiḥ &",
    "GS24vakyp_au:954": " alpadeśāntarāvasthaṃ % pratibimbaṃ tu dṛśyate // 2.294 //",
    "GS24vakyp_au:955": " maraṇādinimittaṃ ca $ yathā mukhyā viṣādayaḥ &",
    "GS24vakyp_au:956": " na te svapnādiṣu svasya % tadvad arthasya sādhakāḥ // 2.295 //",
    "GS24vakyp_au:957": " deśakālendriyagatair $ bhedair yad dṛśyate 'nyathā &",
    "GS24vakyp_au:958": " yathā prasiddhir lokasya % tathā tad avasīyate // 2.296 //",
    "GS24vakyp_au:959": " yac copaghātajaṃ jñānaṃ $ yac ca jñānam alaukikam &",
    "GS24vakyp_au:960": " na tābhyāṃ vyavahāro 'sti % śabdā lokanibandhanāḥ // 2.297 //",
    "GS24vakyp_au:961": " ghaṭādiṣu yathā dīpo $ yenārthena prayujyate &",
    "GS24vakyp_au:962": " tato 'nyasyāpi sāṃnidhyāt % sa karoti prakāśanam // 2.298 //",
    "GS24vakyp_au:963": " saṃsargiṣu tathārtheṣu $ śabdo yena prayujyate &",
    "GS24vakyp_au:964": " tasmāt prayojakād anyān % api pratyāyayaty asau // 2.299 //",
    "GS24vakyp_au:965": " nirmanthanaṃ yathāraṇyor $ agnyartham upapāditam &",
    "GS24vakyp_au:966": " dhūmam apy anabhipretaṃ % janayaty ekasādhanam // 2.300 //",
    "GS24vakyp_au:967": " tathā śabdo 'pi kasmiṃś cit $ pratyāyye 'rthe vivakṣite &",
    "GS24vakyp_au:968": " avivakṣitam apy arthaṃ % prakāśayati saṃnidheḥ // 2.301 //",
    "GS24vakyp_au:969": " yathaivātyantasaṃsṛṣṭas $ tyaktum artho na śakyate &",
    "GS24vakyp_au:970": " tathā śabdo 'pi saṃbandhī % pravivektuṃ na śakyate // 2.302 //",
    "GS24vakyp_au:971": " arthānāṃ saṃnidhāne 'pi $ sati caiṣāṃ prakāśane &",
    "GS24vakyp_au:972": " prayojako 'rthaḥ śabdasya % rūpābhede 'pi gamyate // 2.303 //",
    "GS24vakyp_au:973": " kva cid guṇapradhānatvam $ arthānām avivakṣitam &",
    "GS24vakyp_au:974": " kva cit sāṃnidhyam apy eṣāṃ % pratipattāv akāraṇam // 2.304 //",
    "GS24vakyp_au:975": " yac cānupāttaṃ śabdena $ tat kasmiṃś cit pratīyate &",
    "GS24vakyp_au:976": " kva cit pradhānam evārtho % bhavaty anyasya lakṣaṇa // 2.305 //",
    "GS24vakyp_au:977": " ākhyātaṃ taddhitārthasya $ yat kiṃ cid upadarśakam &",
    "GS24vakyp_au:978": " guṇapradhānabhāvasya % tatra dṛṣṭo viparyayaḥ // 2.306 //",
    "GS24vakyp_au:979": " nirdeśe liṅgasaṃkhyānāṃ $ saṃnidhānam akāraṇam &",
    "GS24vakyp_au:980": " pramāṇam ardhahrasvādāv % anupāttaṃ pratīyate // 2.307 //",
    "GS24vakyp_au:981": " hrasvasyārdhaṃ ca yad dṛṣṭaṃ $ tat tasyāsaṃnidhāv api &",
    "GS24vakyp_au:982": " hrasvasya lakṣaṇārthatvāt % tadvad evābhidhīyate // 2.308 //",
    "GS24vakyp_au:983": " dīrghaplutābhyāṃ tasya syān $ mātrayā vā viśeṣaṇam &",
    "GS24vakyp_au:984": " jāter vā lakṣaṇāya syāt % sarvathā saptaparṇavat // 2.309 //",
    "GS24vakyp_au:985": " gantavyaṃ dṛśyatāṃ sūrya $ iti kālasya lakṣaṇe &",
    "GS24vakyp_au:986": " jñāyatāṃ kāla ity etat % sopāyam abhidhīyate // 2.310 //",
    "GS24vakyp_au:987": " vidhyaty adhanuṣety atra $ viśeṣeṇa nidarśyate &",
    "GS24vakyp_au:988": " sāmānyam āśrayaḥ śakter % yaḥ kaś cit pratipādakaḥ // 2.311 //",
    "GS24vakyp_au:989": " kākebhyo rakṣyatāṃ sarpir $ iti bālo 'pi coditaḥ &",
    "GS24vakyp_au:990": " upaghātapare vākye % na śvādibhyo na rakṣati // 2.312 //",
    "GS24vakyp_au:991": " prakṣālane śarāvāṇāṃ $ sthānanirmārjanaṃ tathā &",
    "GS24vakyp_au:992": " anuktam api rūpeṇa % bhujyaṅgatvāt pratīyate // 2.313 //",
    "GS24vakyp_au:993": " vākyāt prakaraṇād arthād $ aucityād deśakālataḥ &",
    "GS24vakyp_au:994": " śabdārthāḥ pravibhajyante % na rūpād eva kevalāt // 2.314 //",
    "GS24vakyp_au:995": " saṃsargo viprayogaś ca $ sāhacaryaṃ virodhitā &",
    "GS24vakyp_au:996": " arthaḥ prakaraṇaṃ liṅgaṃ % śabdasyānyasya saṃnidhiḥ // 2.315 //",
    "GS24vakyp_au:997": " sāmarthyam aucitī deśaḥ $ kālo vyaktiḥ svarādayaḥ &",
    "GS24vakyp_au:998": " śabdārthasyānavacchede % viśeṣasmṛtihetavaḥ // 2.316 //",
    "GS24vakyp_au:999": " bhedapakṣe 'pi sārūpyād $ bhinnārthāḥ pratipattṛṣu &",
    "GS24vakyp_au:1000": " niyatā yānty abhivyaktiṃ % śabdāḥ prakaraṇādibhiḥ // 2.317 //",
    "GS24vakyp_au:1001": " nāmākhyātasarūpā ye $ kāryāntaranibandhanāḥ &",
    "GS24vakyp_au:1002": " śabdā vākyasya teṣv artho % na rūpād adhigamyate // 2.318 //",
    "GS24vakyp_au:1003": " yā pravṛttinivṛttyarthā $ stutinindāprakalpanā &",
    "GS24vakyp_au:1004": " kuśalaḥ pratipattā tām % ayathārthāṃ samīhate // 2.319 //",
    "GS24vakyp_au:1005": " vidhīyamānaṃ yat karma $ dṛṣṭādṛṣṭaprayojanam &",
    "GS24vakyp_au:1006": " stūyate sā stutis tasya % kartur eva prayojikā // 2.320 //",
    "GS24vakyp_au:1007": " vyāghrādivyapadeśena $ yathā bālo nivartyate &",
    "GS24vakyp_au:1008": " asatyo 'pi tathā kaś cit % pratyavāyo 'bhidhīyate // 2.321 //",
    "GS24vakyp_au:1009": " na saṃvidhānaṃ kṛtvāpi $ pratyavāye tathāvidhe &",
    "GS24vakyp_au:1010": " śāstreṇa pratiṣiddhe 'rthe % vidvān kaś cit pravartate // 2.322 //",
    "GS24vakyp_au:1011": " sarpeṣu saṃvidhāyāpi $ siddhair mantrauṣadhādibhiḥ &",
    "GS24vakyp_au:1012": " nānyathā pratipattavyaṃ % na dato gamayed iti // 2.323 //",
    "GS24vakyp_au:1013": " kva cit tattvasamākhyānaṃ $ kriyate stutinindayoḥ &",
    "GS24vakyp_au:1014": " tatrāpi ca pravṛttiś ca % nivṛttiś copadiśyate // 2.324 //",
    "GS24vakyp_au:1015": " rūpaṃ sarvapadārthānāṃ $ vākyārthopanibandhanan &",
    "GS24vakyp_au:1016": " sāpekṣā ye tu vākyārthāḥ % padārthair eva te samāḥ // 2.325 //",
    "GS24vakyp_au:1017": " vākyaṃ tad api manyante $ yat padaṃ caritakriyam &",
    "GS24vakyp_au:1018": " antareṇa kriyāśabdaṃ % vākyāder dvitvadarśanāt // 2.326 //",
    "GS24vakyp_au:1019": " ākhyātaśabde niyataṃ $ sādhanaṃ yatra gamyate &",
    "GS24vakyp_au:1020": " tad apy ekaṃ samāptārthaṃ % vākyam ity abhidhīya // 2.327 //",
    "GS24vakyp_au:1021": " śabdavyavahitā buddhir $ aprayuktapadāśrayā &",
    "GS24vakyp_au:1022": " anumānaṃ tadarthasya % pratyaye hetur ucyate // 2.328 //",
    "GS24vakyp_au:1023": " apare tu padasyaiva $ tam arthaṃ pratijānate &",
    "GS24vakyp_au:1024": " śabdāntarābhisaṃbandham % antareṇa vyavasthitam // 2.329 //",
    "GS24vakyp_au:1025": " yasminn uccarite śabde $ yadā yo 'rthaḥ pratīyate &",
    "GS24vakyp_au:1026": " tam āhur arthaṃ tasyaiva % nānyad arthasya lakṣaṇam // 2.330 //",
    "GS24vakyp_au:1027": " kriyārthopapadeṣv evaṃ $ sthānināṃ gamyate kriyā &",
    "GS24vakyp_au:1028": " vṛttau nirādibhiś caivaṃ % krāntādyarthaḥ pratīyate // 2.331 //",
    "GS24vakyp_au:1029": " tāni śabdāntarāṇy eva $ paryāyā iva laukikāḥ &",
    "GS24vakyp_au:1030": " arthaprakaraṇābhyāṃ tu % teṣāṃ svārtho niyamyate // 2.332 //",
    "GS24vakyp_au:1031": " pratibodhābhyupāyās tu $ ye taṃ taṃ puruṣaṃ prati &",
    "GS24vakyp_au:1032": " nāvaśyaṃ te 'bhisaṃbaddhāḥ % śabdā jñeyena vastunā // 2.333 //",
    "GS24vakyp_au:1033": " asatyāṃ pratipattau vā $ mithyā vā pratipādane &",
    "GS24vakyp_au:1034": " svair arthair nityasaṃbandhās % te te śabdā vyavasthitāḥ // 2.334 //",
    "GS24vakyp_au:1035": " yathāprakaraṇaṃ dvāram $ ity asyāṃ karmaṇaḥ śrutau &",
    "GS24vakyp_au:1036": " badhāna dehi vety etad % upāyād avagamyate // 2.335 //",
    "GS24vakyp_au:1037": " tatra sādhanavṛttir yaḥ $ śabdaḥ sattvanibandhanaḥ &",
    "GS24vakyp_au:1038": " na sa pradhānabhūtasya % sādhyasyārthasya vācakaḥ // 2.336 //",
    "GS24vakyp_au:1039": " svārthamātraṃ prakāśyāsau $ sāpekṣo vinivartate &",
    "GS24vakyp_au:1040": " arthas tu tasya saṃbandhī % prakalpayati saṃnidhim // 2.337 //",
    "GS24vakyp_au:1041": " pārārthyasyāviśiṣṭatvān $ na śabdāc chabdasaṃnidhiḥ &",
    "GS24vakyp_au:1042": " nārthāc chabdasya sāṃnidhyaṃ % na śabdād arthasaṃnidhiḥ // 2.338 //",
    "GS24vakyp_au:1043": " naṣṭarūpam ivākhyātam $ ākṣiptaṃ karmavācinā &",
    "GS24vakyp_au:1044": " yadi prāptaṃ pradhānatvaṃ % yugapad bhāvasattvayoḥ // 2.339 //",
    "GS24vakyp_au:1045": " tais tu nāmasarūpatvam $ ākhyātasyāsya varṇyate &",
    "GS24vakyp_au:1046": " anvayavyatirekābhyāṃ % vyavahāro vibhajyate // 2.340 //",
    "GS24vakyp_au:1047": " na cāpi rūpāt saṃdehe $ vācakatvaṃ nivartate &",
    "GS24vakyp_au:1048": " ardhaṃ paśor iti yathā % sāmarthyāt tad dhi kalpate // 2.341 //",
    "GS24vakyp_au:1049": " sarvaṃ sattvapadaṃ śuddhaṃ $ yadi bhāvanibandhanam &",
    "GS24vakyp_au:1050": " saṃsarge ca vibhakto 'sya % tasyārtho na pṛthag yadi // 2.342 //",
    "GS24vakyp_au:1051": " kriyāpradhānam ākhyātaṃ $ nāmnāṃ sattvapradhānatā &",
    "GS24vakyp_au:1052": " catvāri padajātāni % sarvam etad virudhyate // 2.343 //",
    "GS24vakyp_au:1053": " vākyasya buddhau nityatvam $ arthayogaṃ ca laukikam &",
    "GS24vakyp_au:1054": " dṛṣṭvā catuṣṭvaṃ nāstīti % vadaty audumbarāyaṇaḥ // 2.344 //",
    "GS24vakyp_au:1055": " vyāptimāṃś ca laghuś caiva $ vyavahāraḥ padāśrayaḥ &",
    "GS24vakyp_au:1056": " loke śāstre ca kāryārthaṃ % vibhāgenaiva kalpitaḥ // 2.345 //",
    "GS24vakyp_au:1057": " na loke pratipattṝṇām $ arthayogāt prasiddhayaḥ &",
    "GS24vakyp_au:1058": " tasmād alaukiko vākyād % anyaḥ kaś cin na vidyate // 2.346 //",
    "GS24vakyp_au:1059": " anyatra śrūyamāṇaiś ca $ liṅgair vākyaiś ca sūcitāḥ &",
    "GS24vakyp_au:1060": " svārthā eva pratīyante % rūpābhedād alakṣitāḥ // 2.347 //",
    "GS24vakyp_au:1061": " utsargavākye yat tyaktam $ aśabdam iva śabdavat &",
    "GS24vakyp_au:1062": " tad bādhakeṣu vākyeṣu % śrutam anyatra gamyate // 2.348 //",
    "GS24vakyp_au:1063": " brāhmaṇānāṃ śrutir dadhni $ prakrāntā māṭharād vinā &",
    "GS24vakyp_au:1064": " māṭharas takrasaṃbandhāt % tatrācaṣṭe yathārthatām // 2.349 //",
    "GS24vakyp_au:1065": " anekākhyātayoge 'pi $ vākyaṃ nyāyāpavādayoḥ &",
    "GS24vakyp_au:1066": " ekam eveṣyate kaiś cid % bhinnarūpam iva sthitam // 2.350 //",
    "GS24vakyp_au:1067": " niyamaḥ pratiṣedhaś ca $ vidhiśeṣas tathā sati &",
    "GS24vakyp_au:1068": " dvitīye yo lug ākhyātas % taccheṣam alukaṃ viduḥ // 2.351 //",
    "GS24vakyp_au:1069": " nirākāṅkṣāṇi nirvṛttau $ pradhānāni parasparam &",
    "GS24vakyp_au:1070": " teṣām anupakāritvāt % kathaṃ syād ekavākyatā // 2.352 //",
    "GS24vakyp_au:1071": " viśeṣavidhinārthitvād $ vākyaśeṣo 'numīyate &",
    "GS24vakyp_au:1072": " vidheyavan nivartye 'rthe % tasmāt tulyaṃ vyapekṣaṇam // 2.353 //",
    "GS24vakyp_au:1073": " saṃjñāśabdaikadeśo yas $ tasya lopo na vidyate &",
    "GS24vakyp_au:1074": " viśiṣṭarūpā sā saṃjñā % kṛtā ca na nivartate // 2.354 //",
    "GS24vakyp_au:1075": " saṃjñāntarāc ca dattāder $ nānyā saṃjñā pratīyate &",
    "GS24vakyp_au:1076": " saṃjñinaṃ devadattākhyaṃ % dattaśabdaḥ kathaṃ vadet // 2.355 //",
    "GS24vakyp_au:1077": " sarvair avayavais tulyaṃ $ saṃbandhaṃ samudāyavat &",
    "GS24vakyp_au:1078": " ke cic chabdasvarūpāṇāṃ % manyante sarvasaṃjñibhiḥ // 2.356 //",
    "GS24vakyp_au:1079": " varṇānām arthavattvaṃ tu $ saṃjñānāṃ saṃjñibhir bhavet &",
    "GS24vakyp_au:1080": " saṃbaddho 'vayavaḥ saṃjñā- % praviveke na kalpate // 2.357 //",
    "GS24vakyp_au:1081": " sarvasvarūpair yugapat $ saṃbandhe sati saṃjñinaḥ &",
    "GS24vakyp_au:1082": " naikadeśasarūpebhyas % tatpratyāyanasaṃbhavaḥ // 2.358 //",
    "GS24vakyp_au:1083": " ekadeśāt tu saṃghāte $ keṣāṃ cij jāyate smṛtiḥ &",
    "GS24vakyp_au:1084": " smṛtes tu viṣayāc chabdāt % saṃghātārthaḥ pratīyate // 2.359 //",
    "GS24vakyp_au:1085": " ekadeśāt smṛtir bhinne $ saṃghāte niyatā katham &",
    "GS24vakyp_au:1086": " kathaṃ pratīyamānaḥ syāc % chabdo 'rthasyābhidhāyakaḥ // 2.360 //",
    "GS24vakyp_au:1087": " ekadeśasarūpās tu $ tais tair bhedaiḥ samanvitāḥ &",
    "GS24vakyp_au:1088": " anuniṣpādinaḥ śabdāḥ % saṃjñāsu samavasthitāḥ // 2.361 //",
    "GS24vakyp_au:1089": " sādhāraṇatvāt saṃdigdhāḥ $ sāmarthyān niyatāśrayāḥ &",
    "GS24vakyp_au:1090": " teṣāṃ ye sādhavas teṣu % śāstre lopādi śiṣyate // 2.362 //",
    "GS24vakyp_au:1091": " tulyāyām anuniṣpattau $ jye-drā-ghā ity asādhavaḥ &",
    "GS24vakyp_au:1092": " na hy anvākhyāyake śāstre % teṣu dattādivat smṛtiḥ // 2.363 //",
    "GS24vakyp_au:1093": " kṛtaṇatvāś ca ye śabdā $ nityāḥ kharaṇasādayaḥ &",
    "GS24vakyp_au:1094": " ekadravyopadeśitvāt % tān sādhūn saṃpracakṣate // 2.364 //",
    "GS24vakyp_au:1095": " gotrāṇy eva tu tāny āhuḥ $ saṃjñāśaktisamanvayāt &",
    "GS24vakyp_au:1096": " nimittāpekṣaṇaṃ teṣu % svārthe nāvaśyam iṣyate // 2.365 //",
    "GS24vakyp_au:1097": " vyavahārāya niyamaḥ $ saṃjñānāṃ saṃjñini kva cit &",
    "GS24vakyp_au:1098": " nitya eva tu saṃbandho % ḍitthādiṣu gavādivat // 2.366 //",
    "GS24vakyp_au:1099": " kṛtakatvād anityatvaṃ $ saṃbandhasyopapadyate &",
    "GS24vakyp_au:1100": " saṃjñāyāṃ sā hi puruṣair % yathākāmaṃ niyujyate // 2.367 //",
    "GS24vakyp_au:1101": " yathā hi pāṃsulekhānāṃ $ bālakair madhurādayaḥ &",
    "GS24vakyp_au:1102": " saṃjñāḥ kriyante sarvāsu % saṃjñāsv eṣaiva kalpanā // 2.368 //",
    "GS24vakyp_au:1103": " vṛddhyādīnāṃ ca śāstre 'smiñ $ śaktyavacchedalakṣaṇaḥ &",
    "GS24vakyp_au:1104": " akṛtrimo hi saṃbandho % viśeṣaṇaviśeṣyavat // 2.369 //",
    "GS24vakyp_au:1105": " saṃjñā svarūpam āśritya $ nimitte sati laukikī &",
    "GS24vakyp_au:1106": " kā cit pravartate kā cin % nimittāsaṃnidhāv api // 2.370 //",
    "GS24vakyp_au:1107": " śāstre 'pi mahatī saṃjñā $ svarūpopanibandhanā &",
    "GS24vakyp_au:1108": " anumānaṃ nimittasya % saṃnidhāne pratīyate // 2.371 //",
    "GS24vakyp_au:1109": " āvṛtter anumānaṃ vā $ sārūpyāt tatra gamyate &",
    "GS24vakyp_au:1110": " śabdabhedānumānaṃ vā % śaktibhedasya vā gatiḥ // 2.372 //",
    "GS24vakyp_au:1111": " kva cid viṣayabhedena $ kṛtrimā vyavatiṣṭhate &",
    "GS24vakyp_au:1112": " saṃkhyāyām ekaviṣayaṃ % vyavasthānaṃ dvayor api // 2.373 //",
    "GS24vakyp_au:1113": " viṣayaṃ kṛtrimasyāpi $ laukikaḥ kva cid uccaran &",
    "GS24vakyp_au:1114": " vyāpnoti dūrāt saṃbuddhau % tathā hi grahaṇaṃ dvayoḥ // 2.374 //",
    "GS24vakyp_au:1115": " saṅghaikaśeṣadvandveṣu $ ke cit sāmarthyalakṣaṇam &",
    "GS24vakyp_au:1116": " pratyāśrayam avasthānaṃ % kriyāṇāṃ pratijānate // 2.375 //",
    "GS24vakyp_au:1117": " bhojanaṃ phalarūpābhyām $ ekaikasmin samāpyate &",
    "GS24vakyp_au:1118": " anyathā hi vyavasthāne % na tadarthaḥ prakalpate // 2.376 //",
    "GS24vakyp_au:1119": " annādānādirūpāṃ ca $ sarve tṛptiphalāṃ bhujim &",
    "GS24vakyp_au:1120": " pratyekaṃ pratipadyante % na tu nāṭyakriyām iva // 2.377 //",
    "GS24vakyp_au:1121": " pādyavat sā vibhāgena $ sāmarthyād avatiṣṭhate &",
    "GS24vakyp_au:1122": " bhujiḥ karoti bhujyarthaṃ % na tantreṇa pradīpavat // 2.378 //",
    "GS24vakyp_au:1123": " dṛśyādis tu kriyaikāpi $ tathābhūteṣu karmasu &",
    "GS24vakyp_au:1124": " āvṛttim antareṇāpi % samudāyāśrayā bhavet // 2.379 //",
    "GS24vakyp_au:1125": " bhinnavyāpārarūpāṇāṃ $ vyavahārādidarśane &",
    "GS24vakyp_au:1126": " kartṝṇāṃ darśanaṃ bhinnaṃ % saṃbhūyārthasya sādhakam // 2.380 //",
    "GS24vakyp_au:1127": " lakṣyasya lokasiddhatvāc $ chāstre liṅgasya darśanāt &",
    "GS24vakyp_au:1128": " arthiṣv ādaikṣu bhedena % vṛddhisaṃjñā samāpyate // 2.381 //",
    "GS24vakyp_au:1129": " śatādānapradhānatvād $ daṇḍane śatakarmake &",
    "GS24vakyp_au:1130": " arthināṃ guṇabhede 'pi % saṃkhyeyo 'rtho na bhidyate // 2.382 //",
    "GS24vakyp_au:1131": " saṅghasyaiva vidheyatvāt $ kāryavat pratipādane &",
    "GS24vakyp_au:1132": " tatra tantreṇa saṃbandhaḥ % samāsābhyastasaṃjñayoḥ // 2.383 //",
    "GS24vakyp_au:1133": " lakṣaṇārthā śrutir yeṣāṃ $ kāṃ cid eva kriyāṃ prati &",
    "GS24vakyp_au:1134": " tair vyastaiś ca samastaiś ca % sa dharma upalakṣyate // 2.384 //",
    "GS24vakyp_au:1135": " vṛṣalair na praveṣṭavyam $ ity etasmin gṛhe yathā &",
    "GS24vakyp_au:1136": " pratyekaṃ saṃhatānāṃ ca % praveśaḥ pratiṣidhyate // 2.385 //",
    "GS24vakyp_au:1137": " saṃbhūya tv arthalipsādi- $ pratiṣedhopadeśane &",
    "GS24vakyp_au:1138": " pṛthag apratiṣiddhatvāt % pravṛttir na virudhyate // 2.386 //",
    "GS24vakyp_au:1139": " vyavāyalakṣaṇārthatvād $ aṭkupvāṅādibhis tathā &",
    "GS24vakyp_au:1140": " pratyekaṃ vā samastair vā % ṇatvaṃ na pratiṣidhyate // 2.387 //",
    "GS24vakyp_au:1141": " anugrahārthā bhoktṝṇāṃ $ bhujir ārabhyate yadā &",
    "GS24vakyp_au:1142": " deśakālādyabhedena % nānugṛhṇāti tān asau // 2.388 //",
    "GS24vakyp_au:1143": " pātrādibhedān nānātvaṃ $ yasyaikasyopadiśyate &",
    "GS24vakyp_au:1144": " viparyaye vā bhinnasya % tasyaikatvaṃ prakalpyate // 2.389 //",
    "GS24vakyp_au:1145": " saṃhatyāpi ca kurvāṇā $ bhedena pratipāditāḥ &",
    "GS24vakyp_au:1146": " svaṃ svaṃ bhojyaṃ vibhāgena % prāptaṃ saṃbhūya bhuñjate // 2.390 //",
    "GS24vakyp_au:1147": " vīpsāyā viṣayābhāvād $ virodhād anyasaṃkhyayā &",
    "GS24vakyp_au:1148": " dvidhā samāptyayogāc ca % śataṃ saṅghe 'vatiṣṭhate // 2.391 //",
    "GS24vakyp_au:1149": " bhujir dvandvaikaśeṣābhyāṃ $ yatrānyaiḥ saha śiṣyate &",
    "GS24vakyp_au:1150": " tatrāpi lakṣaṇārthatvād % dvidhā vākyaṃ samāpyate // 2.392 //",
    "GS24vakyp_au:1151": " vākyāntarāṇāṃ pratyekaṃ $ samāptiḥ kaiś cid iṣyate &",
    "GS24vakyp_au:1152": " rūpāntareṇa yuktānāṃ % vākyānāṃ tena saṃgrahaḥ // 2.393 //",
    "GS24vakyp_au:1153": " na vākyasyābhidheyāni $ bhedavākyāni kāni cit &",
    "GS24vakyp_au:1154": " tasmiṃs tūccarite bhedāṃs % tathānyān pratipadyate // 2.394 //",
    "GS24vakyp_au:1155": " yeṣāṃ samasto vākyārthaḥ $ pratibhedaṃ samāpyate &",
    "GS24vakyp_au:1156": " teṣāṃ tadānīṃ bhinnasya % kiṃ padārthasya sattayā // 2.395 //",
    "GS24vakyp_au:1157": " atha tair eva janitaḥ $ so 'rtho bhinneṣu vartate &",
    "GS24vakyp_au:1158": " pūrvasyārthasya tena syād % virodhaḥ saha vā sthitiḥ // 2.396 //",
    "GS24vakyp_au:1159": " sahasthitau virodhitvaṃ $ syād viśiṣṭāviśiṣṭayoḥ &",
    "GS24vakyp_au:1160": " vyabhicārī tu saṃbandhas % tyāge 'rthasya prasajyate // 2.397 //",
    "GS24vakyp_au:1161": " ekaḥ sādhāraṇo vācyaḥ $ pratiśabdam avasthitaḥ &",
    "GS24vakyp_au:1162": " saṅghe saṅghiṣu cārthātmā % saṃnidhānanideśakaḥ // 2.398 //",
    "GS24vakyp_au:1163": " yathā sādhāraṇe svatvaṃ $ tyāgasya ca phalaṃ dhane &",
    "GS24vakyp_au:1164": " prītiś cāvikalā tadvat % saṃbandho 'rthena tadvatām // 2.399 //",
    "GS24vakyp_au:1165": " varṇānām arthavattāyāṃ $ tenaivārthena tadvati &",
    "GS24vakyp_au:1166": " samudāye na caikatvaṃ % bhedena vyavatiṣṭhate // 2.400 //",
    "GS24vakyp_au:1167": " ekenaiva pradīpena $ sarve sādhāraṇaṃ dhanam &",
    "GS24vakyp_au:1168": " paśyanti tadvad ekena % supā saṃkhyābhidhīyate // 2.401 //",
    "GS24vakyp_au:1169": " nārthavattā pade varṇe $ vākye caivaṃ viśiṣyate &",
    "GS24vakyp_au:1170": " abhyāsāt prakramo 'nyas tu % viruddha iva dṛśyate // 2.402 //",
    "GS24vakyp_au:1171": " viniyogād ṛte śabdo $ na svārthasya prakāśakaḥ &",
    "GS24vakyp_au:1172": " arthābhidhānasaṃbandham % uktidvāraṃ pracakṣate // 2.403 //",
    "GS24vakyp_au:1173": " yathā praṇihitaṃ cakṣur $ darśanāyopakalpate &",
    "GS24vakyp_au:1174": " tathābhisaṃhitaḥ śabdo % bhavaty arthasya vācakaḥ // 2.404 //",
    "GS24vakyp_au:1175": " kriyāvyavetaḥ saṃbandho $ dṛṣṭaḥ karaṇakarmaṇoḥ &",
    "GS24vakyp_au:1176": " abhidhāniyamas tasmād % abhidhānābhidheyayoḥ // 2.405 //",
    "GS24vakyp_au:1177": " bahuṣv ekābhidhāneṣu $ sarveṣv ekārthakāriṭu &",
    "GS24vakyp_au:1178": " yat prayoktābhisaṃdhatte % śabdas tatrāvatiṣṭhate // 2.406 //",
    "GS24vakyp_au:1179": " āmnāyaśabdān abhyāse $ ke cid āhur anarthakān &",
    "GS24vakyp_au:1180": " svarūpamātravṛttiṃś ca % pareṣāṃ pratipādane // 2.407 //",
    "GS24vakyp_au:1181": " abhidhānakriyāyogād $ arthasya pratipādakān &",
    "GS24vakyp_au:1182": " niyogabhedān manyante % tān evaikatvadarśinaḥ // 2.408 //",
    "GS24vakyp_au:1183": " teṣām atyantanānātvaṃ $ nānātvavyavahāriṇaḥ &",
    "GS24vakyp_au:1184": " akṣādīnām iva prāhur % ekajātisamanvayāt // 2.409 //",
    "GS24vakyp_au:1185": " prayogād abhisaṃdhānam $ anyad eṣu na vidyate &",
    "GS24vakyp_au:1186": " viṣaye yataśaktitvāt % sa tu tatra vyavasthitaḥ // 2.410 //",
    "GS24vakyp_au:1187": " nānātvasyaiva saṃjñānam $ arthaprakaraṇādibhiḥ &",
    "GS24vakyp_au:1188": " na jātv arthāntare vṛttir % anyārthānāṃ kathaṃ ca na // 2.411 //",
    "GS24vakyp_au:1189": " padarūpaṃ ca yad vākyam $ astitvopanibandhanam &",
    "GS24vakyp_au:1190": " kāmaṃ vimarśas tatrāyaṃ % na vākyāvayave pade // 2.412 //",
    "GS24vakyp_au:1191": " yathaivānarthakair varṇair $ viśiṣṭo 'rtho 'bhidhīyate &",
    "GS24vakyp_au:1192": " padair anarthakair evaṃ % viśiṭṭo 'rtho 'bhidhīyate // 2.413 //",
    "GS24vakyp_au:1193": " yad antarāle jñānaṃ tu $ padārtheṣūpajāyate &",
    "GS24vakyp_au:1194": " pratipatter upāyo 'sau % prakramānavadhāraṇāt // 2.414 //",
    "GS24vakyp_au:1195": " pūrvair arthair anugato $ yathārthātmā paraḥ paraḥ &",
    "GS24vakyp_au:1196": " saṃsarga eva prakrāntas % tathānyeṣv arthavastuṣu // 2.415 //",
    "GS24vakyp_au:1197": " aṅgīkṛte tu keṣāṃ cit $ sādhyenārthena sādhane &",
    "GS24vakyp_au:1198": " ādhāraniyamārthaiva % sādhanānāṃ punaḥ śrutiḥ // 2.416 //",
    "GS24vakyp_au:1199": " ādhāre niyamābhāvāt $ tadākṣepo na vidyate &",
    "GS24vakyp_au:1200": " sāmarthyāt saṃbhavas tasya % śrutis tv anyanivṛttaye // 2.417 //",
    "GS24vakyp_au:1201": " kriyā kriyāntarād bhinnā $ niyatādhārasādhanā &",
    "GS24vakyp_au:1202": " prakrāntā pratipattṝṇāṃ % bhedāḥ saṃbodhahetavaḥ // 2.418 //",
    "GS24vakyp_au:1203": " avibhāgaṃ tu śabdebhyaḥ $ kramavadbhyo 'padakramam &",
    "GS24vakyp_au:1204": " prakāśate tadanyeṣāṃ % vākyaṃ vākyārtha eva ca // 2.419 //",
    "GS24vakyp_au:1205": " svarūpaṃ vidyate yasya $ tasyātmā na nirūpyate &",
    "GS24vakyp_au:1206": " nāsti yasya svarūpaṃ tu % tasyaivātmā nirūpyate // 2.420 //",
    "GS24vakyp_au:1207": " aśabdam apare 'rthasya $ rūpanirdhāraṇaṃ viduḥ &",
    "GS24vakyp_au:1208": " arthāvabhāsarūpā ca % śabdebhyo jāyate smṛtiḥ // 2.421 //",
    "GS24vakyp_au:1209": " anyathaivāgnisaṃbandhād $ dāhaṃ dagdho 'bhimanyate &",
    "GS24vakyp_au:1210": " anyathā dāhaśabdena % dāhārthaḥ saṃpratīyate // 2.422 //",
    "GS24vakyp_au:1211": " pṛthaṅniviṣṭatattvānāṃ $ pṛthagarthānupātinām &",
    "GS24vakyp_au:1212": " indriyāṇāṃ yathā kāryam % ṛte dehān na kalpate // 2.423 //",
    "GS24vakyp_au:1213": " tathā padānāṃ sarveṣāṃ $ pṛthagarthaniveśinām &",
    "GS24vakyp_au:1214": " vākyebhyaḥ pravibhaktānām % arthavattā na vidyate // 2.424 //",
    "GS24vakyp_au:1215": " saṃsargarūpaṃ saṃsṛṣṭeṣv $ arthavastuṣu gṛhyate &",
    "GS24vakyp_au:1216": " nātropākhyāyate tattvam % apadārthasya darśanāt // 2.425 //",
    "GS24vakyp_au:1217": " darśanasyāpi yat satyaṃ $ na tathā darśanaṃ sthitam &",
    "GS24vakyp_au:1218": " vastu saṃsargarūpeṇa % tad arūpaṃ nirūpyate // 2.426 //",
    "GS24vakyp_au:1219": " astitvenānuṣakto vā $ nivṛttyātmani vā sthitaḥ &",
    "GS24vakyp_au:1220": " artho 'bhidhīyate yasmād % ato vākyaṃ prayujyate // 2.427 //",
    "GS24vakyp_au:1221": " kriyānuṣaṅgeṇa vinā $ na padārthaḥ pratīyate &",
    "GS24vakyp_au:1222": " satyo vā viparīto vā % vyavahāre na so 'sty ataḥ // 2.428 //",
    "GS24vakyp_au:1223": " sad ity etat tu yad vākyaṃ $ tad abhūd asti neti vā &",
    "GS24vakyp_au:1224": " kriyābhidhānasaṃbandham % antareṇa na gamyate // 2.429 //",
    "GS24vakyp_au:1225": " ākhyātapadavācye 'rthe $ sādhanopanibandhane &",
    "GS24vakyp_au:1226": " vinā sattvābhidhānena % nākāṅkṣā vinivartate // 2.430 //",
    "GS24vakyp_au:1227": " prādhānyāt tu kriyā pūrvam $ arthasya pravibhajyate &",
    "GS24vakyp_au:1228": " sādhyaprayuktāny aṅgāni % phalaṃ tasya prayojakam // 2.431 //",
    "GS24vakyp_au:1229": " prayoktaivābhisaṃdhatte $ sādhyasādhanarūpatām &",
    "GS24vakyp_au:1230": " arthasya cābhisaṃbandha- % kalpanāṃ prasamīhate // 2.432 //",
    "GS24vakyp_au:1231": " pacikriyāṃ karotīti $ karmatvenābhidhīyate &",
    "GS24vakyp_au:1232": " paktiḥ karaṇarūpaṃ tu % sādhyatvena pratīyate // 2.433 //",
    "GS24vakyp_au:1233": " yo 'ṃśo yenopakāreṇa $ prayoktṝṇāṃ vivakṣitaḥ &",
    "GS24vakyp_au:1234": " arthasya sarvaśaktitvāt % sa tathaiva vyavasthitaḥ // 2.434 //",
    "GS24vakyp_au:1235": " ārādvṛttiṣu saṃbandhaḥ $ kadā cid abhidhīyate &",
    "GS24vakyp_au:1236": " āśliṣṭo yo 'nupaśliṣṭaḥ % sa kadā cit pratīyate // 2.435 //",
    "GS24vakyp_au:1237": " saṃsṛṣṭānāṃ vibhaktatvaṃ $ saṃsargaś ca vivekinām &",
    "GS24vakyp_au:1238": " nānātmakānām ekatvaṃ % nānātvaṃ ca viparyaye // 2.436 //",
    "GS24vakyp_au:1239": " sarvātmakatvād arthasya $ nairātmyād vā vyavasthitam &",
    "GS24vakyp_au:1240": " atyantayataśaktitvāc % chabda eva nibandhanam // 2.437 //",
    "GS24vakyp_au:1241": " vastūpalakṣaṇaḥ śabdo $ nopakārasya vācakaḥ &",
    "GS24vakyp_au:1242": " na svaśaktiḥ padārthānāṃ % saṃspraṣṭuṃ tena śakyate // 2.438 //",
    "GS24vakyp_au:1243": " saṃbandhidharmā saṃyogaḥ $ svaśabdenābhidhīyate &",
    "GS24vakyp_au:1244": " saṃbandhaḥ samavāyas tu % saṃbandhitvena gamyate // 2.439 //",
    "GS24vakyp_au:1245": " lakṣaṇād vyavatiṣṭhante $ padārthā na tu vastutaḥ &",
    "GS24vakyp_au:1246": " upakārāt sa evārthaḥ % kathaṃ cid anugamyate // 2.440 //",
    "GS24vakyp_au:1247": " vākyārtho yo 'bhisaṃbandho $ na tasyātmā kva cit sthitaḥ &",
    "GS24vakyp_au:1248": " vyavahāre padārthānāṃ % tam ātmānaṃ pracakṣate // 2.441 //",
    "GS24vakyp_au:1249": " padārthe samudāye vā $ samāpto naiva vā kva cit &",
    "GS24vakyp_au:1250": " padārtharūpabhedena % tasyātmā pravibhajyate // 2.442 //",
    "GS24vakyp_au:1251": " anvākhyānāya yo bhedaḥ $ pratipattinibandhanam &",
    "GS24vakyp_au:1252": " sākāṅkṣāvayavaṃ bhede % tenānyad upavarṇyate // 2.443 //",
    "GS24vakyp_au:1253": " anekaśakter ekasya $ pravibhāgo 'nugamyate &",
    "GS24vakyp_au:1254": " ekārthatvaṃ hi vākyasya % mātrayāpi pratīyate // 2.444 //",
    "GS24vakyp_au:1255": " saṃpratyayārthād bāhyo 'rthaḥ $ sann asan vā vibhajyate &",
    "GS24vakyp_au:1256": " bāhyīkṛtya vibhāgas tu % śaktyapoddhāralakṣaṇaḥ // 2.445 //",
    "GS24vakyp_au:1257": " pratyayārthātmaniyatāḥ $ śaktayo na vyavasthitāḥ &",
    "GS24vakyp_au:1258": " anyatra ca tato rūpaṃ % na tāsām upalabhyate // 2.446 //",
    "GS24vakyp_au:1259": " bahuṣv api tiṅanteṣu $ sākāṅkṣeṣv ekavākyatā &",
    "GS24vakyp_au:1260": " tiṅā tiṅbhyo nighātasya % paryudāsas tathārthavān // 2.447 //",
    "GS24vakyp_au:1261": " ekatiṅ yasya vākyaṃ tu $ śāstre niyatalakṣaṇam &",
    "GS24vakyp_au:1262": " tasyātiṅgrahaṇenārtho % vākyabhedān na vidyate // 2.448 //",
    "GS24vakyp_au:1263": " tiṅantāntarayukteṣu $ yuktayukteṣu vā punaḥ &",
    "GS24vakyp_au:1264": " mṛgaḥ paśyata yātīti % bhedābhedau na tiṣṭhataḥ // 2.449 //",
    "GS24vakyp_au:1265": " itikartavyatārthasya $ sāmarthyād yatra kāṅkṣyate &",
    "GS24vakyp_au:1266": " aśabdalakṣaṇākāṅkṣaṃ % samāptārthaṃ tad ucyate // 2.450 //",
    "GS24vakyp_au:1267": " tattvānvākhyānamātre tu $ yāvān artho 'nuṣajyate &",
    "GS24vakyp_au:1268": " vināpi tatprayogeṇa % śruter vākyaṃ samāpyate // 2.451 //",
    "GS24vakyp_au:1269": " caṅkramyamāṇo 'dhīṣvātra $ japaṃś caṅkramaṇaṃ kuru &",
    "GS24vakyp_au:1270": " tādarthyasyāviśeṣe 'pi % śabdādbhedaḥ pratīyate // 2.452 //",
    "GS24vakyp_au:1271": " phalavantaḥ kriyābhedāḥ $ kriyāntaranibandhanāḥ &",
    "GS24vakyp_au:1272": " asaṃkhyātāḥ kramoddeśair % ekākhyātanidarśitāḥ // 2.453 //",
    "GS24vakyp_au:1273": " nivṛttabhedā sarvaiva $ kriyākhyāte 'bhidhīyate &",
    "GS24vakyp_au:1274": " śruter aśakyā bhedānāṃ % pravibhāgaprakalpanā // 2.454 //",
    "GS24vakyp_au:1275": " aśvamedhena yakṣyante $ rājānaḥ sattram āsate &",
    "GS24vakyp_au:1276": " brāhmaṇā iti nākhyāta- % rūpād bhedaḥ pratīyate // 2.455 //",
    "GS24vakyp_au:1277": " sakṛc chrutā saptadaśasv $ anāvṛttāpi yā kriyā &",
    "GS24vakyp_au:1278": " prājāpatyeṣu sāmarthyāt % sā bhedaṃ pratipadyate // 2.456 //",
    "GS24vakyp_au:1279": " devadattādiṣu bhujiḥ $ pratyekam avatiṣṭhate &",
    "GS24vakyp_au:1280": " pratisvatantraṃ vākyaṃ vā % bhedena pratipadyate // 2.457 //",
    "GS24vakyp_au:1281": " uccāraṇe tu vākyānām $ anyad rūpaṃ na gṛhyate &",
    "GS24vakyp_au:1282": " pratipattau tu bhinnānām % anyad rūpaṃ pratīyate // 2.458 //",
    "GS24vakyp_au:1283": " ekaṃ grahaṇavākyaṃ ca $ sāmānyenābhidhīyate &",
    "GS24vakyp_au:1284": " kartarīti yathā tac ca % paśvādiṣu vibhajyate // 2.459 //",
    "GS24vakyp_au:1285": " yady ākāṅkṣā nivarteta $ tadbhūtasya sakṛc chrutau &",
    "GS24vakyp_au:1286": " naivānyenābhisaṃbandhaṃ % tad upeyāt kathaṃ ca na // 2.460 //",
    "GS24vakyp_au:1287": " ekarūpam anekārthaṃ $ tasmād upanibandhanam &",
    "GS24vakyp_au:1288": " yonir vibhāgavākyānāṃ % tebhyo 'nanyad iva sthitam // 2.461 //",
    "GS24vakyp_au:1289": " kva cit kriyā vyaktibhāgair $ upakāre pravartate &",
    "GS24vakyp_au:1290": " sāmānyabhāga evāsyāḥ % kva cid arthasya sādhakaḥ // 2.462 //",
    "GS24vakyp_au:1291": " kālabhinnāś ca ye bhedā $ ye cāpy uṣṭrāsikādiṣu &",
    "GS24vakyp_au:1292": " prakrame jātibhāgasya % śabdātmā tair na bhidyate // 2.463 //",
    "GS24vakyp_au:1293": " ekasaṃkhyeṣu bhedeṣu $ bhinnā jātyādibhiḥ kriyāḥ &",
    "GS24vakyp_au:1294": " bhedena viniyujyante % tacchabdasya sakṛc chrutau // 2.464 //",
    "GS24vakyp_au:1295": " akṣādiṣu yathā bhinnā $ bhakṣibhañjidivikriyāḥ &",
    "GS24vakyp_au:1296": " prayogakālābhede 'pi % pratibhedaṃ pṛthak sthitāḥ // 2.465 //",
    "GS24vakyp_au:1297": " akṣāṇāṃ tantriṇāṃ tantram $ upāyas tulyarūpatā &",
    "GS24vakyp_au:1298": " eṣāṃ kramo vibhaktānāṃ % tannibaddhā sakṛc chrutiḥ // 2.466 //",
    "GS24vakyp_au:1299": " dvāv apy upāyau śabdānāṃ $ prayoge samavasthitau &",
    "GS24vakyp_au:1300": " kramo vā yaugapadyaṃ vā % yau loko nātivartate // 2.467 //",
    "GS24vakyp_au:1301": " krame vibhajyate rūpaṃ $ yaugapadye na bhidyate &",
    "GS24vakyp_au:1302": " kriyā tu yaugapadye 'pi % kramarūpānupātinī // 2.468 //",
    "GS24vakyp_au:1303": " bhedasaṃsargaśaktī dve $ śabdād bhinne iva sthite &",
    "GS24vakyp_au:1304": " yaugapadye 'py anekena % prayoge bhidyate śrutiḥ // 2.469 //",
    "GS24vakyp_au:1305": " abhinno rūpabhedena $ ya eko 'rtho vivakṣitaḥ &",
    "GS24vakyp_au:1306": " tasyāvayavadharmeṇa % samudāyo 'nugṛhyate // 2.470 //",
    "GS24vakyp_au:1307": " bhedanirvacane tv asya $ pratyekaṃ vā samāpyate &",
    "GS24vakyp_au:1308": " śrutir vacanabhinnā vā % vākyabhede 'vatiṣṭhate // 2.471 //",
    "GS24vakyp_au:1309": " tatraikavacanānto vā $ so 'kṣaśabdaḥ prayujyate &",
    "GS24vakyp_au:1310": " pratyekaṃ vā bahutvena % pravibhāgo yathāśruti // 2.472 //",
    "GS24vakyp_au:1311": " dviṣṭhāni yāni vākyāni $ teṣv apy ekatvadarśinām &",
    "GS24vakyp_au:1312": " anekaśakter ekasya % svaśaktiḥ pravibhajyate // 2.473 //",
    "GS24vakyp_au:1313": " atyantabhinnayor vā syāt $ prayoge tantralakṣaṇaḥ &",
    "GS24vakyp_au:1314": " upāyas tatra saṃsargaḥ % pratipattṛṣu bhidyate // 2.474 //",
    "GS24vakyp_au:1315": " bhedenādhigatau pūrvaṃ $ śabdau tulyaśrutī punaḥ &",
    "GS24vakyp_au:1316": " tantreṇa pratipattāraḥ % prayoktrā pratipāditāḥ // 2.475 //",
    "GS24vakyp_au:1317": " ekasyāpi vivakṣāyām $ anuniṣpadyate paraḥ &",
    "GS24vakyp_au:1318": " vinābhisaṃdhinā śabdaḥ % śaktirūpaḥ prakāśate // 2.476 //",
    "GS24vakyp_au:1319": " anekā śaktir ekasya $ yugapac chrūyate kva cit &",
    "GS24vakyp_au:1320": " agniḥ prakāśadāhābhyām % ekatrāpi niyujyate // 2.477 //",
    "GS24vakyp_au:1321": " āvṛttiśaktibhinnārthe $ vākye sakṛd api śrute &",
    "GS24vakyp_au:1322": " liṅgād vā tantradharmād vā % vibhāgo vyavatiṣṭhate // 2.478 //",
    "GS24vakyp_au:1323": " saṃprasāraṇasaṃjñāyāṃ $ liṅgābhyāṃ varṇavākyayoḥ &",
    "GS24vakyp_au:1324": " pravibhāgas tathā sūtra % ekasminn eva jāyate // 2.479 //",
    "GS24vakyp_au:1325": " tathā dvirvacane 'cīti $ tantropāyād alakṣaṇaḥ &",
    "GS24vakyp_au:1326": " ekaśeṣeṇa nirdeśo % bhāṣya eva pradarśitaḥ // 2.480 //",
    "GS24vakyp_au:1327": " prāyeṇa saṃkṣeparucīn $ alpavidyāparigrahān &",
    "GS24vakyp_au:1328": " saṃprāpya vaiyākaraṇān % saṃgrahe 'stam upāgate // 2.481 //",
    "GS24vakyp_au:1329": " kṛte 'tha pātañjalinā $ guruṇā tīrthadarśinā &",
    "GS24vakyp_au:1330": " sarveṣāṃ nyāyabījānāṃ % mahābhāṣye nibandhane // 2.482 //",
    "GS24vakyp_au:1331": " alabdhagādhe gāmbhīryād $ uttāna iva sauṣṭhavāt &",
    "GS24vakyp_au:1332": " tasminn akṛtabuddhīnāṃ % naivāvāsthita niścayaḥ // 2.483 //",
    "GS24vakyp_au:1333": " vaijisaubhavaharyakṣaiḥ $ śuṣkatarkānusāribhiḥ &",
    "GS24vakyp_au:1334": " ārṣe viplāvite granthe % saṃgrahapratikañcuke // 2.484 //",
    "GS24vakyp_au:1335": " yaḥ pātañjaliśiṣyebhyo $ bhraṣṭo vyākaraṇāgamaḥ &",
    "GS24vakyp_au:1336": " kālena dākṣiṇātyeṣu % granthamātro vyavasthitaḥ // 2.485 //",
    "GS24vakyp_au:1337": " parvatād āgamaṃ labdhvā $ bhāṣyabījānusāribhiḥ &",
    "GS24vakyp_au:1338": " sa nīto bahuśākhatvaṃ % cāndrācāryādibhiḥ punaḥ // 2.486 //",
    "GS24vakyp_au:1339": " nyāyaprasthānamārgāṃs tān $ abhyasya svaṃ ca darśanam &",
    "GS24vakyp_au:1340": " praṇīto guruṇāsmākam % ayam āgamasaṃgrahaḥ // 2.487 //",
    "GS24vakyp_au:1341": " vartmanām atra keṣāṃ cid $ vastumātram udāhṛtam &",
    "GS24vakyp_au:1342": " kāṇḍe tṛtīye nyakṣeṇa % bhaviṣyati vicāraṇā // 2.488 //",
    "GS24vakyp_au:1343": " prajñā vivekaṃ labhate $ bhinnair āgamadarśanaiḥ &",
    "GS24vakyp_au:1344": " kiyad vā śakyam unnetuṃ % svatarkam anudhāvatā // 2.489 //",
    "GS24vakyp_au:1345": " tat tad utprekṣamāṇānāṃ $ purāṇair āgamair vinā &",
    "GS24vakyp_au:1346": " anupāsitavṛddhānāṃ % vidyā nātiprasīdati // 2.490 //",
    "GS24vakyp_au:1347": " // iti bhartṛharikṛte vākyapadīye vākyakāṇḍaṃ samāptam //",
    "GS24vakyp_au:1348": " 3. padakāṇḍam",
    "GS24vakyp_au:1349": " 3.1. jātisamuddeśaḥ dvidhā kaiś cit padaṃ bhinnaṃ $ caturdhā pañcadhāpi vā &",
    "GS24vakyp_au:1350": " apoddhṛtyaiva vākyebhyaḥ % prakṛtipratyayādivat // 3.1.1 //",
    "GS24vakyp_au:1351": " padārthānām apoddhāre $ jātir vā dravyam eva vā &",
    "GS24vakyp_au:1352": " padārthau sarvaśabdānāṃ % nityāv evopavarṇitau // 3.1.2 //",
    "GS24vakyp_au:1353": " keṣāṃ cit sāhacaryeṇa $ jātiḥ śaktyupalakṣaṇam &",
    "GS24vakyp_au:1354": " khadirādiṣv aśakteṣu % śaktaḥ pratinidhīyate // 3.1.3 //",
    "GS24vakyp_au:1355": " asvātantryaphalo bandhiḥ $ pramāṇādīva śiṣyate &",
    "GS24vakyp_au:1356": " ato jātyabhidhāne 'pi % śaktihīnaṃ na gṛhyate // 3.1.4 //",
    "GS24vakyp_au:1357": " saṃśleṣamātraṃ badhnātir $ yadi syāt tu vivakṣitaḥ &",
    "GS24vakyp_au:1358": " śaktyāśraye tato liṅgaṃ % pramāṇādyanuśāsanam // 3.1.5 //",
    "GS24vakyp_au:1359": " svajātiḥ prathamaṃ śabdaiḥ $ sarvair evābhidhīyate &",
    "GS24vakyp_au:1360": " tato 'rthajātirūpeṣu % tadadhyāropakalpanā // 3.1.6 //",
    "GS24vakyp_au:1361": " yathā rakte guṇe tattvaṃ $ kaṣāye vyapadiśyate &",
    "GS24vakyp_au:1362": " saṃyogisaṃnikarṣāc ca % vastrādiṣv api gṛhyate // 3.1.7 //",
    "GS24vakyp_au:1363": " tathā śabdārthasaṃbandhāc $ chabde jātir avasthitā &",
    "GS24vakyp_au:1364": " vyapadeśe 'rthajātīnāṃ % jātikāryāya kalpate // 3.1.8 //",
    "GS24vakyp_au:1365": " jātjśabdaikaśeṣe sā $ jātīnāṃ jātir iṣyate &",
    "GS24vakyp_au:1366": " śabdajātaya ity atra % tajjātiḥ śabdajātiṣu // 3.1.9 //",
    "GS24vakyp_au:1367": " yā śabdajātiśabdeṣu $ śabdebhyo bhinnalakṣaṇā &",
    "GS24vakyp_au:1368": " jātiḥ sā śabdajātitvam % avyatikramya vartate // 3.1.10 //",
    "GS24vakyp_au:1369": " arthajātyabhidhāne 'pi $ sarve jātyabhidhāyinaḥ &",
    "GS24vakyp_au:1370": " vyāpāralakṣaṇā yasmāt % padārthāḥ samavasthitāḥ // 3.1.11 //",
    "GS24vakyp_au:1371": " jātau padārthe jātir vā $ viseṣo vāpi jātivat &",
    "GS24vakyp_au:1372": " śabdair apekṣyate yasmād % atas te jātivācinaḥ // 3.1.12 //",
    "GS24vakyp_au:1373": " dravyadharmā padārthe tu $ dravye sarvo 'rtha ucyate &",
    "GS24vakyp_au:1374": " dravyadharmāśrayād dravyam % ataḥ sarvo 'rtha iṣyate // 3.1.13 //",
    "GS24vakyp_au:1375": " anupravṛttidharmo vā $ jātiḥ syāt sarvajātiṣu &",
    "GS24vakyp_au:1376": " vyāvṛttidharmasāmānyaṃ % viśeṣe jātir iṣyate // 3.1.14 //",
    "GS24vakyp_au:1377": " saṃyogidharmabhedena $ deśe ca parikalpite &",
    "GS24vakyp_au:1378": " teṣu deśeṣu sāmānyam % ākāśasyāpi vidyate // 3.1.15 //",
    "GS24vakyp_au:1379": " adeśānāṃ ghaṭādīnāṃ $ deśāḥ saṃbandhino yathā &",
    "GS24vakyp_au:1380": " ākāśasyāpy adeśasya % deśāḥ saṃyoginas tathā // 3.1.16 //",
    "GS24vakyp_au:1381": " bhinnavastvāśrayā buddhiḥ $ saṃyogiṣv anuvartate &",
    "GS24vakyp_au:1382": " samavāyiṣu bhedasya % grahaṇaṃ vinivartate // 3.1.17 //",
    "GS24vakyp_au:1383": " ataḥ saṃyogideśānāṃ $ gauṇatvaṃ parikalpyate &",
    "GS24vakyp_au:1384": " avivekāt pradeśebhyo % mukhyatvaṃ samavāyinām // 3.1.18 //",
    "GS24vakyp_au:1385": " anupravṛttirūpā yā $ prakhyā tām ākṛtiṃ viduḥ &",
    "GS24vakyp_au:1386": " ke cid vyāvṛttirūpāṃ tu % dravyatvena pracakṣate // 3.1.19 //",
    "GS24vakyp_au:1387": " bhinnā iti paropādhir $ abhinnā iti vā punaḥ &",
    "GS24vakyp_au:1388": " bhāvātmasu prapañco 'yaṃ % saṃsṛṣṭeṣv eva jāyate // 3.1.20 //",
    "GS24vakyp_au:1389": " naikatvaṃ nāpi nānātvaṃ $ na sattvaṃ na ca nāstitā &",
    "GS24vakyp_au:1390": " ātmatattveṣu bhāvānām % asaṃsṛṣṭeṣu vidyate // 3.1.21 //",
    "GS24vakyp_au:1391": " sarvaśaktyātmabhūtatvam $ ekasyaiveti nirṇaye &",
    "GS24vakyp_au:1392": " bhāvānām ātmabhedasya % kalpanā syād anarthikā // 3.1.22 //",
    "GS24vakyp_au:1393": " tasmād dravyādayaḥ sarvāḥ $ śaktayo bhinnalakṣaṇāḥ &",
    "GS24vakyp_au:1394": " saṃsṛṣṭāḥ puruṣārthasya % sādhikā na tu kevalāḥ // 3.1.23 //",
    "GS24vakyp_au:1395": " yathaiva cendriyādīnām $ ātmabhūtā samagratā &",
    "GS24vakyp_au:1396": " tathā saṃbandhisaṃbandha- % saṃsarge 'pi pratīyate // 3.1.24 //",
    "GS24vakyp_au:1397": " na tad utpadyate kiṃ cid $ yasya jātir na vidyate &",
    "GS24vakyp_au:1398": " ātmābhivyaktaye jātiḥ % kāraṇānāṃ prayojikā // 3.1.25 //",
    "GS24vakyp_au:1399": " kāraṇeṣu padaṃ kṛtvā $ nityānityeṣu jātayaḥ &",
    "GS24vakyp_au:1400": " kva cit kāryeṣv abhivyaktim % upayānti punaḥ punaḥ // 3.1.26 //",
    "GS24vakyp_au:1401": " nirvartyamānaṃ yat karma $ jātis tatrāpi sādhanam &",
    "GS24vakyp_au:1402": " svāśrayasyābhinicpattyai % sā kriyāyāḥ prayojikā // 3.1.27 //",
    "GS24vakyp_au:1403": " vidhau vā pratiṣedhe vā $ brāhmaṇatvādi sādhanam &",
    "GS24vakyp_au:1404": " vyaktyāśritāśritā jāteḥ % saṃkhyājātir viśeṣikā // 3.1.28 //",
    "GS24vakyp_au:1405": " yathā jalādibhir vyaktaṃ $ mukham evābhidhīyate &",
    "GS24vakyp_au:1406": " tathā dravyair abhivyaktā % jātir evābhidhīyate // 3.1.29 //",
    "GS24vakyp_au:1407": " yathendriyagato bheda $ indriyagrahaṇād ṛte &",
    "GS24vakyp_au:1408": " indriyārtheṣvadṛśyo 'pi % jñānabhedāya kalpate // 3.1.30 //",
    "GS24vakyp_au:1409": " tathātmarūpagrahaṇāt $ keṣāṃ cid vyaktayo vinā &",
    "GS24vakyp_au:1410": " sāmānyajñānabhedānām % upayānti nimittatām // 3.1.31 //",
    "GS24vakyp_au:1411": " satyāsatyau tu yau bhāgau $ pratibhāvaṃ vyavasthitau &",
    "GS24vakyp_au:1412": " satyaṃ yat tatra sā jātir % asatyā vyaktayaḥ smṛtāḥ // 3.1.32 //",
    "GS24vakyp_au:1413": " saṃbandhibhedāt sattaiva $ bhidyamānā gavādiṣu &",
    "GS24vakyp_au:1414": " jātir ity ucyate tasyāṃ % sarve śabdā vyavasthitāḥ // 3.1.33 //",
    "GS24vakyp_au:1415": " tāṃ prātipadikārthaṃ ca $ dhātvarthaṃ ca pracakṣate &",
    "GS24vakyp_au:1416": " sā nityā sā mahān ātmā % tām āhus tvatalādayaḥ // 3.1.34 //",
    "GS24vakyp_au:1417": " prāptakramā viśeṣeṣu $ kriyā saivābhidhīyate &",
    "GS24vakyp_au:1418": " kramarūpasya saṃhāre % tat sattvam iti kathyate // 3.1.35 //",
    "GS24vakyp_au:1419": " saiva bhāvavikāreu $ ṣaḍ avasthāḥ prapadyate &",
    "GS24vakyp_au:1420": " krameṇa śaktibhiḥ svābhir % evaṃ pratyavabhāsate // 3.1.36 //",
    "GS24vakyp_au:1421": " ātmabhūtaḥ kramo 'py asyā $ yatredaṃ kāladarśanam &",
    "GS24vakyp_au:1422": " paurvāparyādirūpeṇa % pravibhaktam iva sthitam // 3.1.37 //",
    "GS24vakyp_au:1423": " tirobhāvābhyupagame $ bhāvānāṃ saiva nāstitā &",
    "GS24vakyp_au:1424": " labdhakrame tirobhāve % naśyatīti pratīyate // 3.1.38 //",
    "GS24vakyp_au:1425": " pūrvasmāt pracyutā dharmād $ aprāptā cottaraṃ padam &",
    "GS24vakyp_au:1426": " tadantarāle bhedānām % āśrayāj janma kathyate // 3.1.39 //",
    "GS24vakyp_au:1427": " āśrayaḥ svātmamātrā vā $ bhāvā vā vyatirekiṇaḥ &",
    "GS24vakyp_au:1428": " svaśaktayo vā sattāyā % bhedadarśanahetavaḥ // 3.1.40 //",
    "GS24vakyp_au:1429": " pṛthivyādiṣv abhivyaktau $ na saṃsthānam apekṣate &",
    "GS24vakyp_au:1430": " anucchinnāśrayāj jātir % anitye 'py āśraye sthitā // 3.1.41 //",
    "GS24vakyp_au:1431": " anucchedyāśrayām eke $ sarvāṃ jātiṃ pracakṣate &",
    "GS24vakyp_au:1432": " na yaugapadyaṃ pralaye % sarvasyeti vyavasthitāḥ // 3.1.42 //",
    "GS24vakyp_au:1433": " prakṛtau pravilīneṣu $ bhedeṣv ekatvadarśinām &",
    "GS24vakyp_au:1434": " dravyasattvaṃ prapadyante % svāśrayā eva jātayaḥ // 3.1.43 //",
    "GS24vakyp_au:1435": " brāhmaṇatvādayo bhāvāḥ $ sarvaprāṇiṣv avasthitāḥ &",
    "GS24vakyp_au:1436": " abhivyaktāḥ svakāryāṇāṃ % sādhakā ity api smṛtiḥ // 3.1.44 //",
    "GS24vakyp_au:1437": " citrādiṣv apy abhivyaktir $ jātīnāṃ kaiś cid iṣyate &",
    "GS24vakyp_au:1438": " prāṇyāśritās tu tāḥ prāptau % nimittaṃ puṇyapāpayoḥ // 3.1.45 //",
    "GS24vakyp_au:1439": " jñānaṃ tv asmadviśiṣṭānāṃ $ tāsu sarvendriyaṃ viduḥ &",
    "GS24vakyp_au:1440": " abhyāsān maṇirūpyādi- % viśeṣeṣv iva tadvidām // 3.1.46 //",
    "GS24vakyp_au:1441": " jātyutpalādigandhādau $ bhedatattvaṃ yad āśritam &",
    "GS24vakyp_au:1442": " tad bhāvapratyayair loke % 'nityatvān nābhidhīyate // 3.1.47 //",
    "GS24vakyp_au:1443": " asvaśabdābhidhānās tu $ narasiṃhādijātayaḥ &",
    "GS24vakyp_au:1444": " sarūpāvayavevānyā % tāsu śrutir avasthitā // 3.1.48 //",
    "GS24vakyp_au:1445": " jātyavasthāparicchede $ saṃkhyā saṃkhyātvam eva vā &",
    "GS24vakyp_au:1446": " viprakarṣe 'pi saṃsargād % upakārāya kalpate // 3.1.49 //",
    "GS24vakyp_au:1447": " lakṣaṇā śabdasaṃskāre $ vyāpāraḥ kāryasiddhaye &",
    "GS24vakyp_au:1448": " saṃkhyākarmādiśaktīnāṃ % śrutisāmye 'pi dṛśyate // 3.1.50 //",
    "GS24vakyp_au:1449": " na vinā saṃkhyayā kaś cit $ sattvabhūto 'rtha ucyate &",
    "GS24vakyp_au:1450": " ataḥ sarvasya nirdeśe % saṃkhyā syād avivakṣitā // 3.1.51 //",
    "GS24vakyp_au:1451": " ekatvaṃ vā bahutvaṃ vā $ keṣāṃ cid avivakṣitam &",
    "GS24vakyp_au:1452": " tad dhi jātyabhidhānāya % dvitvaṃ tu syād vivakṣitam // 3.1.52 //",
    "GS24vakyp_au:1453": " yady etau vyādhitau syātāṃ $ deyaṃ syād idam auṣadham &",
    "GS24vakyp_au:1454": " ity evaṃ lakṣaṇe 'rthasya % dvitvaṃ syād avivakṣitam // 3.1.53 //",
    "GS24vakyp_au:1455": " ekādiśabdavācyāyāḥ $ karmasv aṅgatvam iṣyate &",
    "GS24vakyp_au:1456": " saṃkhyāyāḥ khanati dvābhyām % iti rūpād dhi sāśritā // 3.1.54 //",
    "GS24vakyp_au:1457": " yajeta paśunety atra $ saṃskārasyāpi saṃbhave &",
    "GS24vakyp_au:1458": " yathā jātis tathaikatvaṃ % sādhanatvena gamyate // 3.1.55 //",
    "GS24vakyp_au:1459": " liṅgāt tu syād dvitīyādes $ tad ekatvaṃ vivakṣitam &",
    "GS24vakyp_au:1460": " ekārthaviṣayatve ca % talliṅgaṃ jātisaṃkhyayoḥ // 3.1.56 //",
    "GS24vakyp_au:1461": " anyatrāvihitasyaiva $ sa vidhiḥ prathamaṃ paśoḥ &",
    "GS24vakyp_au:1462": " kriyāyām aṅgabhāvaś ca % tat tv etasmād vivakṣitam // 3.1.57 //",
    "GS24vakyp_au:1463": " grahās tv anyatra vihitā $ bhinnasaṃkhyāḥ pṛthak pṛthak &",
    "GS24vakyp_au:1464": " prājāpatyā navety evam- % ādibhedasamanvitāḥ // 3.1.58 //",
    "GS24vakyp_au:1465": " aṅgatvena pratītānāṃ $ saṃmārge tv aṅgināṃ punaḥ &",
    "GS24vakyp_au:1466": " nirdeśaṃ prati yā saṃkhyā % sā kathaṃ syād vivakṣitā // 3.1.59 //",
    "GS24vakyp_au:1467": " nānyatra vidhir astīti $ saṃskāro nāpi cāṅgitā &",
    "GS24vakyp_au:1468": " hetuḥ saṃkhyāvivakṣāyā % yatnāt sā hi vivakṣitā // 3.1.60 //",
    "GS24vakyp_au:1469": " saṃmārjane viśeṣaś ca $ na grahe kva cid āśritaḥ &",
    "GS24vakyp_au:1470": " vihītās te ca saṃskāryāḥ % sarveṣām āśrayas tataḥ // 3.1.61 //",
    "GS24vakyp_au:1471": " pratyāśrayaṃ samāptāyāṃ $ jātāv ekena cet kriyā &",
    "GS24vakyp_au:1472": " paśunā na prakalpeta % tat syād eva prakalpanam // 3.1.62 //",
    "GS24vakyp_au:1473": " ekena ca prasiddhāyāṃ $ kriyāyāṃ yadi saṃbhavāt &",
    "GS24vakyp_au:1474": " paśvantaram upādeyam % upādānam anarthakam // 3.1.63 //",
    "GS24vakyp_au:1475": " yathaivāhitagarbhāyāṃ $ garbhādhānam anarthakam &",
    "GS24vakyp_au:1476": " tathaikena prasiddhāyāṃ % paśvantaram anarthakam // 3.1.64 //",
    "GS24vakyp_au:1477": " tāvatārthasya siddhatvād $ ekatvasyāvyatikramam &",
    "GS24vakyp_au:1478": " ke cid icchanti na tv atra % saṃkhyāṅgatvena gṛhyate // 3.1.65 //",
    "GS24vakyp_au:1479": " dvitīyādi tu yal liṅgam $ uktanyāyānuvādi tat &",
    "GS24vakyp_au:1480": " nasaṃkhyā sādhanatvena % jātivat tena gamyate // 3.1.66 //",
    "GS24vakyp_au:1481": " anvayavyatirekābhyāṃ $ saṃkhyābhyupagame sati &",
    "GS24vakyp_au:1482": " yuktaṃ yat sādhanatvaṃ syān % na tv anyārthopalakṣaṇam // 3.1.67 //",
    "GS24vakyp_au:1483": " sādhanatve padārthasya $ sāmarthyaṃ na prahīyate &",
    "GS24vakyp_au:1484": " saṃkhyāvyāpāradharmo 'tas % tena liṅgena gamyate // 3.1.68 //",
    "GS24vakyp_au:1485": " apūrvasya vidheyatvāt $ prādhānyam avasīyate &",
    "GS24vakyp_au:1486": " vihitasya parārthatvāc % cheṣabhāvaḥ pratīyate // 3.1.69 //",
    "GS24vakyp_au:1487": " saṃmārgasya vidheyatvād $ anyatra vihite grahe &",
    "GS24vakyp_au:1488": " vidhivākye śrutā saṃkhyā % lakṣaṇāyāṃ na bādhyate // 3.1.70 //",
    "GS24vakyp_au:1489": " vidhivākyāntare saṃkhyā $ paśor nāsti virodhinī &",
    "GS24vakyp_au:1490": " tasmāt saguṇa evāsau % sahaikatvena gamyate // 3.1.71 //",
    "GS24vakyp_au:1491": " nirjñātadravyasaṃbandhe $ yaḥ karmaṇy upadiśyate &",
    "GS24vakyp_au:1492": " guṇas tenārthitā tasya % dravyeṇeva pratīyate // 3.1.72 //",
    "GS24vakyp_au:1493": " kaś cid eva guṇo dravye $ yathā sāmarthyalakṣaṇaḥ &",
    "GS24vakyp_au:1494": " ādhāro 'pi guṇasyaivaṃ % prāptaḥ sāmarthyalakṣaṇaḥ // 3.1.73 //",
    "GS24vakyp_au:1495": " tayos tu pṛthagarthitve $ saṃbandho yaḥ pratīyate &",
    "GS24vakyp_au:1496": " na tasminn upaghāto 'sti % kalpyam anyan na cāśrutam // 3.1.74 //",
    "GS24vakyp_au:1497": " kriyayā yo 'bhisaṃbandhaḥ $ sa śrutiprāpitas tayoḥ &",
    "GS24vakyp_au:1498": " āśrayāśrayiṇor vākyān % niyamas tv avatiṣṭhate // 3.1.75 //",
    "GS24vakyp_au:1499": " tatra dravyaguṇābhāve $ pratyekaṃ syād vikalpanam &",
    "GS24vakyp_au:1500": " śrutiprāpto hi saṃbandho % balavān vākyalakṣaṇāt // 3.1.76 //",
    "GS24vakyp_au:1501": " yadā tu jātiḥ śaktir vā $ kriyāṃ praty upadiśyate &",
    "GS24vakyp_au:1502": " sāmarthyāt saṃnidhīyete % tatra dravyaguṇau tadā // 3.1.77 //",
    "GS24vakyp_au:1503": " jātīnāṃ ca guṇānāṃ ca $ tulye 'ṅgatve kriyāṃ prati &",
    "GS24vakyp_au:1504": " guṇāḥ pratinidhīyante % chāgādīnāṃ na jātayaḥ // 3.1.78 //",
    "GS24vakyp_au:1505": " vyaktiśakteḥ samāsannā $ jātayo na tathā guṇāḥ &",
    "GS24vakyp_au:1506": " sākṣād dravyaṃ kriyāyogi % guṇas tasmād vikalpate // 3.1.79 //",
    "GS24vakyp_au:1507": " sāmyenānyatarābhāve $ vikalpaḥ kaiś cid iṣyate &",
    "GS24vakyp_au:1508": " atadguṇo 'taś chāgaḥ syān % meṣo vā tadguṇo bhavet // 3.1.80 //",
    "GS24vakyp_au:1509": " jāter āśritasaṃkhyāyāḥ $ pravṛttir upalabhyate &",
    "GS24vakyp_au:1510": " saṃkhyāviśeṣam utsṛjya % kva cit saiva pravartate // 3.1.81 //",
    "GS24vakyp_au:1511": " parāṅgabhūtaṃ sāmānyaṃ $ yujyate dravyasaṃkhyayā &",
    "GS24vakyp_au:1512": " svārthaṃ pravartamānaṃ tu % na saṃkhyām avalambate // 3.1.82 //",
    "GS24vakyp_au:1513": " yajeta paśunety atra $ yajyarthāyāṃ paśuśrutau &",
    "GS24vakyp_au:1514": " kṛtārthaikena paśunā % pradhānaṃ bhavati kriyā // 3.1.83 //",
    "GS24vakyp_au:1515": " yāvatāṃ saṃbhavo yasya $ sa kuryāt tāvatāṃ yadi &",
    "GS24vakyp_au:1516": " ālambhanaṃ guṇais tena % pradhānaṃ syāt prayojitam // 3.1.84 //",
    "GS24vakyp_au:1517": " saṃmṛjyamānatantre tu $ grahe yatra kriyāśrutiḥ &",
    "GS24vakyp_au:1518": " saṃkhyāviśeṣagrahaṇaṃ % naiva tatrādriyāmahe // 3.1.85 //",
    "GS24vakyp_au:1519": " śiṣyamāṇapare vākye $ yad ekagrahaṇaṃ kṛtam &",
    "GS24vakyp_au:1520": " śeṣe viśiṣṭasaṃkhye 'pi % vyaktaṃ talliṅgadarśanam // 3.1.86 //",
    "GS24vakyp_au:1521": " samāsapratyayavidhau $ yathā nipatitā śrutiḥ &",
    "GS24vakyp_au:1522": " guṇānāṃ paratantrāṇāṃ % nyāyenaivopapadyate // 3.1.87 //",
    "GS24vakyp_au:1523": " guṇe 'pi nāṅgīkriyate $ pradhānāntarasiddhaye &",
    "GS24vakyp_au:1524": " saṃkhyā kartā tathā karmaṇy % aviśiṣṭaḥ pratīyate // 3.1.88 //",
    "GS24vakyp_au:1525": " yasyānyasya prasaktasya $ niyamārthā punaḥ śrutiḥ &",
    "GS24vakyp_au:1526": " sarūpasamudāyāt tu % vibhaktir yā vidhīyate // 3.1.89 //",
    "GS24vakyp_au:1527": " nivṛttau caritārthatvāt $ saṃkhyā tatrāvivakṣitā &",
    "GS24vakyp_au:1528": " ekas tatrārthavān siddhaḥ % samudāyasya vācakaḥ // 3.1.90 //",
    "GS24vakyp_au:1529": " pratyayasya pradhānasya $ samāsasyāpi vā vidhau &",
    "GS24vakyp_au:1530": " siddhaḥ saṃkhyāvivakṣāyāṃ % sarvathānugraho guṇe // 3.1.91 //",
    "GS24vakyp_au:1531": " abhedarūpaṃ sādṛśyam $ ātmabhūtāś ca śaktayaḥ &",
    "GS24vakyp_au:1532": " jātiparyāyavācitvam % eṣām apy upavarṇyate // 3.1.92 //",
    "GS24vakyp_au:1533": " daṇḍopāditsayā daṇḍaṃ $ yady api pratipadyate &",
    "GS24vakyp_au:1534": " na tasmād eva sāmarthyāt % sa daṇḍīti pratīyate // 3.1.93 //",
    "GS24vakyp_au:1535": " necchānimittād icchāvān $ iti jñānaṃ pravartate &",
    "GS24vakyp_au:1536": " tasmāt saty api sāmarthye % buddhir arthāntarāśrayā // 3.1.94 //",
    "GS24vakyp_au:1537": " svabhāvo 'vyapadeśyo vā $ sāmarthyaṃ vāvatiṣṭhate &",
    "GS24vakyp_au:1538": " sarvasyānte yatas tasmād % vyavahāro na kalpate // 3.1.95 //",
    "GS24vakyp_au:1539": " yadā bhedān parityajya $ buddhyaika iva gṛhyate &",
    "GS24vakyp_au:1540": " vyaktyātmaiva tadā tatra % buddhir ekā pravartate // 3.1.96 //",
    "GS24vakyp_au:1541": " bhedarūpair anusyūtaṃ $ yadaikam iva manyate &",
    "GS24vakyp_au:1542": " samūhāvagrahā buddhir % bahubhyo jāyate tadā // 3.1.97 //",
    "GS24vakyp_au:1543": " yadā sahavivakṣāyām $ ekabuddhinibandhanaḥ &",
    "GS24vakyp_au:1544": " baddhāvayavavicchedaḥ % samudāyo 'bhidhīyate // 3.1.98 //",
    "GS24vakyp_au:1545": " pratikriyaṃ samāptatvād $ eko bhedasamanvitaḥ &",
    "GS24vakyp_au:1546": " dvandve dvitvādibhedena % tadāsāv upagamyate // 3.1.99 //",
    "GS24vakyp_au:1547": " sakṛtpravṛttāv ekatvam $ āvṛttau sadṛśātmatām &",
    "GS24vakyp_au:1548": " bhinnātmakānāṃ vyaktīnāṃ % bhedāpohāt prapadyate // 3.1.100 //",
    "GS24vakyp_au:1549": " anupravṛtteti yathā- $ -bhinnā buddhiḥ pratīyate &",
    "GS24vakyp_au:1550": " artho vyāvṛttarūpo 'pi % tathā tattvena gṛhyate // 3.1.101 //",
    "GS24vakyp_au:1551": " sarūpāṇāṃ ca sarveṣāṃ $ na bhedopanipātinaḥ &",
    "GS24vakyp_au:1552": " vidyante vācakāḥ śabdā % nāpi bhedo 'vadhāryate // 3.1.102 //",
    "GS24vakyp_au:1553": " jñānaśabdārthaviṣayā $ viśeṣā ye vyavasthitāḥ &",
    "GS24vakyp_au:1554": " teṣāṃ duravadhāratvāj % jñānādyekatvadarśanam // 3.1.103 //",
    "GS24vakyp_au:1555": " jñāneṣv api yathārtheṣu $ tathā sarveṣu jātayaḥ &",
    "GS24vakyp_au:1556": " saṃsargadarśane santi % tāś cārthasya prasādhikāḥ // 3.1.104 //",
    "GS24vakyp_au:1557": " jñeyastham eva sāmānyaṃ $ jñānānām upakārakam &",
    "GS24vakyp_au:1558": " na jātu jñeyavaj jñānaṃ % pararūpeṇa rūpyate // 3.1.105 //",
    "GS24vakyp_au:1559": " yathā jyotiḥ prakāśena $ nānyenābhiprakāśyate &",
    "GS24vakyp_au:1560": " jñānākāras tathānyena % na jñānenopagṛhyate // 3.1.106 //",
    "GS24vakyp_au:1561": " na cātmasamavetasya $ sāmānyasyāvadhāraṇe &",
    "GS24vakyp_au:1562": " jñānaśaktiḥ samarthā syāj % jñātasyānyasya vastunaḥ // 3.1.107 //",
    "GS24vakyp_au:1563": " ayaugapadye jñānānām $ asyety agrahaṇaṃ na ca &",
    "GS24vakyp_au:1564": " yathopalabdhi smaraṇam % upalabdhe ca jāyate // 3.1.108 //",
    "GS24vakyp_au:1565": " ghaṭajñānam iti jñānaṃ $ ghaṭajñānavilakṣaṇam &",
    "GS24vakyp_au:1566": " ghaṭa ity api yaj jñānaṃ % viṣayopanipāti tat // 3.1.109 //",
    "GS24vakyp_au:1567": " yato viṣayarūpeṇa $ jñānarūpaṃ na gṛhyate &",
    "GS24vakyp_au:1568": " artharūpaviviktaṃ ca % svarūpaṃ nāvadhāryate // 3.1.110 //",
    "GS24vakyp_au:1569": " //iti jātisamuddeśaḥ //",
    "GS24vakyp_au:1570": " 3.2 dravyasamuddeśaḥ ātmā vastu svabhāvaś ca $ śarīraṃ tattvam ity api &",
    "GS24vakyp_au:1571": " dravyam ity asya paryāyās % tac ca nityam iti smṛtam // 3.2.1 //",
    "GS24vakyp_au:1572": " satyaṃ vastu tadākārair $ asatyair avadhāryate &",
    "GS24vakyp_au:1573": " asatyopādhibhiḥ śabdaiḥ % satyam evābhidhīyate // 3.2.2 //",
    "GS24vakyp_au:1574": " adhruveṇa nimittena $ devadattagṛhaṃ yathā &",
    "GS24vakyp_au:1575": " gṛhītaṃ gṛhaśabdena % śuddham evābhidhīyate // 3.2.3 //",
    "GS24vakyp_au:1576": " suvarṇādi yathā yuktaṃ $ svair ākārair apāyibhiḥ &",
    "GS24vakyp_au:1577": " rucakādyabhidhānānāṃ % śuddham evaiti vācyatām // 3.2.4 //",
    "GS24vakyp_au:1578": " ākāraiś ca vyavacchedāt $ sārvārthyam avarudhyate &",
    "GS24vakyp_au:1579": " yathaiva cakṣurādīnāṃ % sāmarthyaṃ nālikādibhiḥ // 3.2.5 //",
    "GS24vakyp_au:1580": " teṣv ākāreṣu yaḥ śabdas $ tathābhūteṣu vartate &",
    "GS24vakyp_au:1581": " tattvātmakatvāt tenāpi % nityam evābhidhīyate // 3.2.6 //",
    "GS24vakyp_au:1582": " na tattvātattvayor bheda $ iti vṛddhebhya āgamaḥ &",
    "GS24vakyp_au:1583": " atattvam iti manyante % tattvam evāvicāritam // 3.2.7 //",
    "GS24vakyp_au:1584": " vikalparūpaṃ bhajate $ tattvam evāvikalpitam &",
    "GS24vakyp_au:1585": " na cātra kālabhedo 'sti % kālabhedaś ca gṛhyate // 3.2.8 //",
    "GS24vakyp_au:1586": " yathā viṣayadharmāṇāṃ $ jñāne 'tyantam asaṃbhavaḥ &",
    "GS24vakyp_au:1587": " tadātmeva ca tat siddham % atyantam atadātmakam // 3.2.9 //",
    "GS24vakyp_au:1588": " tathā vikārarūpāṇāṃ $ tattve 'tyantam asaṃbhavaḥ &",
    "GS24vakyp_au:1589": " tadātmeva ca tat tattvam % atyantam atadātmakam // 3.2.10 //",
    "GS24vakyp_au:1590": " sat yam ākṛtisaṃhāre $ yad ante vyavatiṣṭhate &",
    "GS24vakyp_au:1591": " tan nityaṃ śabdavācyaṃ tac % chabdāt tac ca na bhidyate // 3.2.11 //",
    "GS24vakyp_au:1592": " na tad asti na tan nāsti $ na tad ekaṃ na tat pṛthak &",
    "GS24vakyp_au:1593": " na saṃsṛṣṭaṃ vibhaktaṃ na % vikṛtaṃ na na cānyathā // 3.2.12 //",
    "GS24vakyp_au:1594": " tan nāsti vidyate tac ca $ tad ekaṃ tat pṛthak pṛthak &",
    "GS24vakyp_au:1595": " saṃsṛṣṭaṃ ca vibhaktaṃ ca % vikṛtaṃ tat tad anyathā // 3.2.13 //",
    "GS24vakyp_au:1596": " tasya śabdārthasaṃbandha- $ rūpam ekasya dṛśyate &",
    "GS24vakyp_au:1597": " tad dṛśyaṃ darśanaṃ draṣṭā % darśane ca prayojanam // 3.2.14 //",
    "GS24vakyp_au:1598": " vikārāpagame satyaṃ $ suvarṇaṃ kuṇḍale yathā &",
    "GS24vakyp_au:1599": " vikārāpagame satyāṃ % tathāhuḥ prakṛtiṃ parām // 3.2.15 //",
    "GS24vakyp_au:1600": " vācyā sā sarvaśabdānāṃ $ śabdāś ca na pṛthak tataḥ &",
    "GS24vakyp_au:1601": " apṛthaktve ca saṃbandhas % tayor nānātmanor iva // 3.2.16 //",
    "GS24vakyp_au:1602": " ātmā paraḥ priyo dveṣyo $ vaktā vācyaṃ prayojanam &",
    "GS24vakyp_au:1603": " viruddhāni yathaikasya % svapne rūpāṇi cetasaḥ // 3.2.17 //",
    "GS24vakyp_au:1604": " ajanmani tathā nitye $ paurvāparyavivarjite &",
    "GS24vakyp_au:1605": " tattve janmādirūpatvaṃ % viruddham upalabhyate // 3.2.18 //",
    "GS24vakyp_au:1606": " // iti dravyasamuddeśaḥ //",
    "GS24vakyp_au:1607": " 3.3 saṃbandhasamuddeśaḥ jñānaṃ prayoktur bāhyo 'rthaḥ $ svarūpaṃ ca pratīyate &",
    "GS24vakyp_au:1608": " śabdair uccaritais teṣāṃ % saṃbandhaḥ samavasthitaḥ // 3.3.1 //",
    "GS24vakyp_au:1609": " pratipattur bhavaty arthe $ jñāne vā saṃśayaḥ kva cit &",
    "GS24vakyp_au:1610": " svarūpeṣūpalabhyeṣu % vyabhicāro na vidyate // 3.3.2 //",
    "GS24vakyp_au:1611": " asyāyaṃ vācako vācya $ iti ṣaṣṭhyā pratīyate &",
    "GS24vakyp_au:1612": " yogaḥ śabdārthayos tattvam % apy ato vyapadiśyate // 3.3.3 //",
    "GS24vakyp_au:1613": " nābhidhānaṃ svadharmeṇa $ saṃbandhasyāsti vācakam &",
    "GS24vakyp_au:1614": " atyantaparatantratvād % rūpaṃ nāsyāpadiśyate // 3.3.4 //",
    "GS24vakyp_au:1615": " upakārāt sa yatrāsti $ dharmas tatrānugamyate &",
    "GS24vakyp_au:1616": " śaktīnām api sā śaktir % guṇānām apy asau guṇaḥ // 3.3.5 //",
    "GS24vakyp_au:1617": " taddharmaṇos tu tācchabdyaṃ $ saṃyogasamavāyayoḥ &",
    "GS24vakyp_au:1618": " tayor apy upakārārthā % niyatās tadupādhayaḥ // 3.3.6 //",
    "GS24vakyp_au:1619": " kā cid eva hi sāvasthā $ kāryaprasavasūcitā &",
    "GS24vakyp_au:1620": " kasya cit kena cid yasyāṃ % saṃyoga upajāyate // 3.3.7 //",
    "GS24vakyp_au:1621": " nirātmakānām utpattau $ niyamaḥ kva cid eva yaḥ &",
    "GS24vakyp_au:1622": " tenaivāvyapavargaś ca % prāptyabhede sa yatkṛtaḥ // 3.3.8 //",
    "GS24vakyp_au:1623": " ātmāntarasya yenātmā $ tadātmevāvadhāryate &",
    "GS24vakyp_au:1624": " yataś caikatvanānātvaṃ % tattvaṃ nādhyavasīyate // 3.3.9 //",
    "GS24vakyp_au:1625": " tāṃ śaktiṃ samavāyākhyāṃ $ śaktīnām upakāriṇīm &",
    "GS24vakyp_au:1626": " bhedābhedāv atikrāntām % anyathaiva vyavasthitām // 3.3.10 //",
    "GS24vakyp_au:1627": " dharmaṃ sarvapadārthānām $ atītaḥ sarvalakṣaṇaḥ &",
    "GS24vakyp_au:1628": " anugṛhṇāti saṃbandha % iti pūrvebhya āgamaḥ // 3.3.11 //",
    "GS24vakyp_au:1629": " padārthīkṛta evānyaiḥ $ sarvatrābhyupagamyate &",
    "GS24vakyp_au:1630": " saṃbandhas tena śabdārthaḥ % pravibhaktuṃ na śakyate // 3.3.12 //",
    "GS24vakyp_au:1631": " samavāyāt sva ādhāraḥ $ svā ca jātiḥ pratīyate &",
    "GS24vakyp_au:1632": " ekārthasamavāyāt tu % guṇāḥ svādhāra eva ye // 3.3.13 //",
    "GS24vakyp_au:1633": " dravyatvasattāsaṃyogāḥ $ svānyādhāropabandhanāḥ &",
    "GS24vakyp_au:1634": " tatpradeśavibhāgāś ca % guṇā dvitvādayaś ca ye // 3.3.14 //",
    "GS24vakyp_au:1635": " ke cit svāśrayasaṃyuktāḥ $ ke cit tatsamavāyinaḥ &",
    "GS24vakyp_au:1636": " saṃyuktasamaveteṣu % samavetās tathāpare // 3.3.15 //",
    "GS24vakyp_au:1637": " svāśrayeṇa tu saṃyuktaiḥ $ saṃyuktaṃ vibhu gamyate &",
    "GS24vakyp_au:1638": " samavāyasya saṃbandho % nāparas tatra dṛśyate // 3.3.16 //",
    "GS24vakyp_au:1639": " saṃbandhasyāviśiṣṭatvān $ na cātra niyamo bhavet &",
    "GS24vakyp_au:1640": " tasmāc chabdārthayor naivaṃ % saṃbandhaḥ parikalpyate // 3.3.17 //",
    "GS24vakyp_au:1641": " adṛṣṭavṛttilābhena $ yathā saṃyoga ātmanaḥ &",
    "GS24vakyp_au:1642": " kva cit svasvāmiyogākhyo % 'bhede 'nyatrāpi sa kramaḥ // 3.3.18 //",
    "GS24vakyp_au:1643": " prāptiṃ tu samavāyākhyāṃ $ vācyadharmātivartinīm &",
    "GS24vakyp_au:1644": " prayoktā pratipattā vā % na śabdair anugacchati // 3.3.19 //",
    "GS24vakyp_au:1645": " avācyam iti yad vācyaṃ $ tad avācyatayā yadā &",
    "GS24vakyp_au:1646": " vācyam ity avasīyeta % vācyam eva tadā bhavet // 3.3.20 //",
    "GS24vakyp_au:1647": " athāpy avācyam ity evaṃ $ na tad vācyaṃ pratīyate &",
    "GS24vakyp_au:1648": " vivakṣitāsya yāvasthā % saiva nādhyavasīyate // 3.3.21 //",
    "GS24vakyp_au:1649": " tathānyathā sarvathā ca $ yasyāvācyatvam ucyate &",
    "GS24vakyp_au:1650": " tatrāpi naiva sāvasthā % taiḥ śabdaiḥ pratiṣidhyate // 3.3.22 //",
    "GS24vakyp_au:1651": " na hi saṃśayarūpe 'rthe $ śeṣatvena vyavasthite &",
    "GS24vakyp_au:1652": " avyudāse svarūpasya % saṃśayo 'nyaḥ pravartate // 3.3.23 //",
    "GS24vakyp_au:1653": " yadā ca nirṇayajñāne $ nirṇayatvena nirṇayaḥ &",
    "GS24vakyp_au:1654": " prakramyate tadā jñānaṃ % svadharmeṇāvatiṣṭhate // 3.3.24 //",
    "GS24vakyp_au:1655": " sarvaṃ mithyā bravīmīti $ naitad vākyaṃ vivakṣyate &",
    "GS24vakyp_au:1656": " tasya mithyābhidhāne hi % prakrānto 'rtho na gamyate // 3.3.25 //",
    "GS24vakyp_au:1657": " na ca vācakarūpeṇa $ pravṛttasyāsti vācyatā &",
    "GS24vakyp_au:1658": " pratipādyaṃ na tat tatra % yenānyat pratipadyate // 3.3.26 //",
    "GS24vakyp_au:1659": " asādhikā pratijñeti $ neyam evābhidhīyate &",
    "GS24vakyp_au:1660": " yathā tathāsya dharmo 'pi % nātra kaś cit pratīyate // 3.3.27 //",
    "GS24vakyp_au:1661": " vyāpārasyāparo yasmān $ na vyāpāro 'sti kaś ca na &",
    "GS24vakyp_au:1662": " virodham anavasthāṃ vā % tasmāt sarvatra nāśrayet // 3.3.28 //",
    "GS24vakyp_au:1663": " indriyāṇāṃ svaviṣayeṣv $ anādir yogyatā yathā &",
    "GS24vakyp_au:1664": " anādir arthaiḥ śabdānāṃ % saṃbandho yogyatā tathā // 3.3.29 //",
    "GS24vakyp_au:1665": " asādhur anumānena $ vācakaḥ kaiś cid iṣyate &",
    "GS24vakyp_au:1666": " vācakatvāviśeṣe vā % niyamaḥ puṇyapāpayoḥ // 3.3.30 //",
    "GS24vakyp_au:1667": " saṃbandhaśabde saṃbandho $ yogyatāṃ prati yogyatā &",
    "GS24vakyp_au:1668": " mayād yogyatāsaṃvin % mātāputrādiyogavat // 3.3.31 //",
    "GS24vakyp_au:1669": " śabdaḥ kāraṇam arthasya $ sa hi tenopajanyate &",
    "GS24vakyp_au:1670": " tathā ca buddhiviṣayād % arthāc chabdaḥ pratīyate // 3.3.32 //",
    "GS24vakyp_au:1671": " bhojanādy api manyante $ buddhyarthe yad asaṃbhavi &",
    "GS24vakyp_au:1672": " buddhyarthād eva buddhyarthe % jāte tad api dṛśyate // 3.3.33 //",
    "GS24vakyp_au:1673": " anityeṣv api nityatvam $ abhidheyātmanā sthitam &",
    "GS24vakyp_au:1674": " anityatvaṃ svaśaktir vā % sā ca nityān na bhidyate // 3.3.34 //",
    "GS24vakyp_au:1675": " śabdenārthasya saṃskāro $ dṛṣṭādṛṣṭaprayojanaḥ &",
    "GS24vakyp_au:1676": " kriyate so 'bhisaṃbandham % antareṇa kathaṃ bhavet // 3.3.35 //",
    "GS24vakyp_au:1677": " nāvaśyam abhidheyeṣu $ saṃskāraḥ sa tathāvidhaḥ &",
    "GS24vakyp_au:1678": " dṛśyate na ca saṃbandhas % tathābhūto vivakṣitaḥ // 3.3.36 //",
    "GS24vakyp_au:1679": " sati pratyayahetutvaṃ $ saṃbandha upapadyate &",
    "GS24vakyp_au:1680": " śabdasyārthe yatas tatra % saṃbandho 'stīti gamyate // 3.3.37 //",
    "GS24vakyp_au:1681": " nitye 'nitye 'pi vāpy arthe $ puruṣeṇa kathaṃ ca na &",
    "GS24vakyp_au:1682": " saṃbandho 'kṛtasaṃbandhaiḥ % śabdaiḥ kartuṃ na śakyate // 3.3.38 //",
    "GS24vakyp_au:1683": " vyapadeśe padārthānām $ anya sattaupacārikī &",
    "GS24vakyp_au:1684": " sarvāvasthāsu sarveṣām % ātmarūpasya darśikā // 3.3.39 //",
    "GS24vakyp_au:1685": " sphaṭikādi yathā dravyaṃ $ bhinnarūpair upāśrayaiḥ &",
    "GS24vakyp_au:1686": " svaśaktiyogāt saṃbandhaṃ % tādrūpyeṇeva gacchati // 3.3.40 //",
    "GS24vakyp_au:1687": " tadvac chabdo 'pi sattāyām $ asyaṃ pūrvaṃ vyavasthitaḥ &",
    "GS24vakyp_au:1688": " dharmair upaiti saṃbandham % avirodhivirodhibhiḥ // 3.3.41 //",
    "GS24vakyp_au:1689": " evaṃ ca pratiṣedhyeṣu $ pratiṣedhaprakḷptaye &",
    "GS24vakyp_au:1690": " āśriteṣūpacāreṇa % pratiṣedhaḥ pravartate // 3.3.42 //",
    "GS24vakyp_au:1691": " ātmalābhasya janmākhyā $ satā labhyaṃ ca labhyate &",
    "GS24vakyp_au:1692": " yadi saj jāyate kasmād % athāsaj jāyate katham // 3.3.43 //",
    "GS24vakyp_au:1693": " sato hi gantur gamanaṃ $ sati gamye pravartate &",
    "GS24vakyp_au:1694": " gantṛvac cen na janmārtho % na cet tadvan na jāyate // 3.3.44 //",
    "GS24vakyp_au:1695": " upacarya tu kartāram $ abhidhānapravṛttaye &",
    "GS24vakyp_au:1696": " punaś ca karmabhāvena % tāṃ kriyāṃ ca tadāśrayām // 3.3.45 //",
    "GS24vakyp_au:1697": " athopacārasattaivaṃ $ vidheyās tatra lādayaḥ &",
    "GS24vakyp_au:1698": " janmanā tu virodhitvān % mukhyā sattā na vidyate // 3.3.46 //",
    "GS24vakyp_au:1699": " ātmānam ātmanā bibhrad $ astīti vyapadiśyate &",
    "GS24vakyp_au:1700": " antarbhāvāc ca tenāsau % karmaṇā na sakarmakaḥ // 3.3.47 //",
    "GS24vakyp_au:1701": " prāk ca sattābhisaṃbandhān $ mukhyā sattā kathaṃ bhavet &",
    "GS24vakyp_au:1702": " asaṃś ca nāsteḥ kartā syād % upacāras tu pūrvavat // 3.3.48 //",
    "GS24vakyp_au:1703": " tasmād bhinneṣu dharmeṣu $ virodhiṣv avirodhinīm &",
    "GS24vakyp_au:1704": " virodhikhyāpanāyaiva % śabdais tais tair upāśritām // 3.3.49 //",
    "GS24vakyp_au:1705": " abhinnakālām artheṣu $ bhinnakāleṣv avasthitām &",
    "GS24vakyp_au:1706": " pravṛttihetuṃ sarveṣāṃ % śabdānām aupacārikīm // 3.3.50 //",
    "GS24vakyp_au:1707": " etāṃ sattāṃ padārtho hi $ na kaś cid ativartate &",
    "GS24vakyp_au:1708": " sā ca saṃpratisattāyāḥ % pṛthag bhāṣye nidarśitā // 3.3.51 //",
    "GS24vakyp_au:1709": " pradeśasyaikadeśaṃ vā $ parato vā nirūpaṇam &",
    "GS24vakyp_au:1710": " viparyayam abhāvaṃ vā % vyavahāro 'nuvartate // 3.3.52 //",
    "GS24vakyp_au:1711": " yathendriyasya vaiguṇyān $ mātrādhyāropavān iva &",
    "GS24vakyp_au:1712": " jāyate pratyayo 'rthebhyas % tathaivoddeśajā matiḥ // 3.3.53 //",
    "GS24vakyp_au:1713": " akṛtsnaviṣayābhāsaṃ $ śabdaḥ pratyayam āśritaḥ &",
    "GS24vakyp_au:1714": " artham āhānyarūpeṇa % svarūpeṇānirūpitam // 3.3.54 //",
    "GS24vakyp_au:1715": " rūpaṇavyapadeśābhyaṃ $ laukike vartmani sthitau &",
    "GS24vakyp_au:1716": " jñānaṃ praty abhilāpaṃ ca % sadṛśau bālapaṇḍitau // 3.3.55 //",
    "GS24vakyp_au:1717": " sarvārtharūpatā śuddhir $ jñānasya nirupaśrayā &",
    "GS24vakyp_au:1718": " tato 'py asya parāṃ śuddhim % eke prāhur arūpikām // 3.3.56 //",
    "GS24vakyp_au:1719": " upaplavo hi jñānasya $ bāhyākārānupātitā &",
    "GS24vakyp_au:1720": " kāluṣyam iva tat tasya % saṃsarge vyatibhedajam // 3.3.57 //",
    "GS24vakyp_au:1721": " yathā ca jñānam ālekhād $ aśuddhau vyavatiṣṭhate &",
    "GS24vakyp_au:1722": " tathopāśrayavān arthaḥ % svarūpād viprakṛṣyate // 3.3.58 //",
    "GS24vakyp_au:1723": " evam arthasya śabdasya $ jñānasya ca viparyaye &",
    "GS24vakyp_au:1724": " bhāvābhāvāv abhedena % vyavahārānupātinau // 3.3.59 //",
    "GS24vakyp_au:1725": " yathā bhāvam upāśritya $ tadabhāvo 'nugamyate &",
    "GS24vakyp_au:1726": " tathābhāvam upāśritya % tadbhāvo 'py anugamyate // 3.3.60 //",
    "GS24vakyp_au:1727": " nābhāvo jāyate bhāvo $ naiti bhāvo 'nupākhyatām &",
    "GS24vakyp_au:1728": " ekasmād ātmano 'nanyau % bhāvābhāvau vikalpitau // 3.3.61 //",
    "GS24vakyp_au:1729": " abhāvasyānupākhyatvāt $ kāraṇaṃ na prasādhakam &",
    "GS24vakyp_au:1730": " sopākhyasya tu bhāvasya % kāraṇaṃ kiṃ kariṣyati // 3.3.62 //",
    "GS24vakyp_au:1731": " tasmāt sarvam abhāvo vā $ bhāvo vā sarvam iṣyate &",
    "GS24vakyp_au:1732": " na tv avasthāntaraṃ kiṃ cid % ekasmāt satyataḥ sthitam // 3.3.63 //",
    "GS24vakyp_au:1733": " tasmān nābhāvam icchanti $ ye loke bhāvavādinaḥ &",
    "GS24vakyp_au:1734": " abhāvavādino vāpi % na bhāvaṃ tattvalakṣaṇam // 3.3.64 //",
    "GS24vakyp_au:1735": " advaye caiva sarvasmin $ svabhāvād ekalakṣaṇe &",
    "GS24vakyp_au:1736": " parikalpeṣu maryādā % vicitraivopalabhyate // 3.3.65 //",
    "GS24vakyp_au:1737": " catasro hi yathāvasthā $ nirupākhye prakalpitāḥ &",
    "GS24vakyp_au:1738": " evaṃ dvaividhyam apy etad % bhāvābhāvavyapāśrayam // 3.3.66 //",
    "GS24vakyp_au:1739": " avirodhī virodhī vā $ sann asan vāpi yuktitaḥ &",
    "GS24vakyp_au:1740": " kramavān akramo vāpi % nābhāva upapadyate // 3.3.67 //",
    "GS24vakyp_au:1741": " avirodhī virodhī vā $ sann asan vāpi tattvataḥ &",
    "GS24vakyp_au:1742": " kramavān akramo vāpi % tena bhāvo na vidyate // 3.3.68 //",
    "GS24vakyp_au:1743": " abhāve triṣu kāleṣu $ na bhedasyāsti saṃbhavaḥ &",
    "GS24vakyp_au:1744": " tasminn asati bhāve 'pi % traikālyaṃ nāvatiṣṭhate // 3.3.69 //",
    "GS24vakyp_au:1745": " ātmatattvaparityāgaḥ $ parato nopapadyate &",
    "GS24vakyp_au:1746": " ātmatattvaṃ tu parataḥ % svato vā nopakalpate // 3.3.70 //",
    "GS24vakyp_au:1747": " tattve virodho nānātva $ upakāro na kaś ca na &",
    "GS24vakyp_au:1748": " tattvānyatvaparltyāge % vyavahāro nivartate // 3.3.71 //",
    "GS24vakyp_au:1749": " yatra draṣṭā ca dṛśyaṃ ca $ darśanaṃ cāvikalpitam &",
    "GS24vakyp_au:1750": " tasyaivārthasya satyatvaṃ % śritās trayyantavedinaḥ // 3.3.72 //",
    "GS24vakyp_au:1751": " sāmānyaṃ vā viśeṣaṃ vā $ yasmād āhur viśeṣavat &",
    "GS24vakyp_au:1752": " śabdās tasmād asatyeṣu % bhedeṣv eva vyavasthitāḥ // 3.3.73 //",
    "GS24vakyp_au:1753": " na hy abhāvasya sadbhāve $ bhāvasyātmā prahīyate &",
    "GS24vakyp_au:1754": " na cābhāvasya nāstitve % bhāvasyātmā prasūyate // 3.3.74 //",
    "GS24vakyp_au:1755": " na śābaleyasyāstitvaṃ $ bāhuleyasya bādhakam &",
    "GS24vakyp_au:1756": " na śābaleyo nāstīti % bāhuleyaḥ prakalpate // 3.3.75 //",
    "GS24vakyp_au:1757": " abhāvo yadi vastu syāt $ tatreyaṃ syād vicāraṇā &",
    "GS24vakyp_au:1758": " tataś ca tadabhāve 'pi % syād vicāryam idaṃ punaḥ // 3.3.76 //",
    "GS24vakyp_au:1759": " avastu syād atitaṃ yad $ vyavahārasya gocaraḥ &",
    "GS24vakyp_au:1760": " tatra vastugato bhedo % na nirvacanam arhati // 3.3.77 //",
    "GS24vakyp_au:1761": " apade 'rthe padanyāsaḥ $ kāraṇasya na vidyate &",
    "GS24vakyp_au:1762": " atha ca prāgasadbhāvaḥ % kāraṇe sati dṛśyate // 3.3.78 //",
    "GS24vakyp_au:1763": " kā tasya prāgavastheti $ vastvāśritam idaṃ punaḥ &",
    "GS24vakyp_au:1764": " prāg avastheti na hy etad % dvayam apy asty avastuni // 3.3.79 //",
    "GS24vakyp_au:1765": " na cordhvam asti nāstīti $ vacanāyānibandhanam &",
    "GS24vakyp_au:1766": " alaṃ syād apadasthānam % etad vācaḥ pracakṣate // 3.3.80 //",
    "GS24vakyp_au:1767": " atyadbhutā tv iyaṃ vṛttir $ yad abhāgaṃ yad akramam &",
    "GS24vakyp_au:1768": " bhāvānāṃ prāg abhūtānām % ātmatattvaṃ prakāśate // 3.3.81 //",
    "GS24vakyp_au:1769": " vikalpotthāpitenaiva $ sarvo bhāvena laukikaḥ &",
    "GS24vakyp_au:1770": " mukhyeneva padārthena % vyavahāro vidhīyate // 3.3.82 //",
    "GS24vakyp_au:1771": " bhāvaśaktim ataś caināṃ $ manyante nityavādinaḥ &",
    "GS24vakyp_au:1772": " bhāvam eva kramaṃ prāhur % na bhāvād aparaḥ kramaḥ // 3.3.83 //",
    "GS24vakyp_au:1773": " kramān na yaugapadyasya $ kaś cid bhedo 'sti tattvataḥ &",
    "GS24vakyp_au:1774": " yathaiva bhāvān nābhāvaḥ % kaś cid anyo 'vasīyate // 3.3.84 //",
    "GS24vakyp_au:1775": " kālasyāpy aparaṃ kālaṃ $ nirdiśanty eva laukikāḥ &",
    "GS24vakyp_au:1776": " na ca nirdeśamātreṇa % vyatireko 'nugamyate // 3.3.85 //",
    "GS24vakyp_au:1777": " ādhāraṃ kalpayan buddhyā $ nābhāve vyavatiṣṭhate &",
    "GS24vakyp_au:1778": " avastuṣv api notprekṣā % kasya cit pratibadhyate // 3.3.86 //",
    "GS24vakyp_au:1779": " tasmāc chaktivibhāgena $ nityaḥ sadasadātmakaḥ &",
    "GS24vakyp_au:1780": " eko 'rthaḥ śabdavācyatve % bahurūpaḥ prakāśate // 3.3.87 //",
    "GS24vakyp_au:1781": " vyavahāraś ca lokasya $ padārthaiḥ parikalpitaiḥ &",
    "GS24vakyp_au:1782": " śāstre padārthaḥ kāryārthaṃ % laukikaḥ pravibhajyate // 3.3.88 //",
    "GS24vakyp_au:1783": " // iti saṃbandhasamuddeśaḥ //",
    "GS24vakyp_au:1784": " 3.4 bhūyodravyasamuddeśaḥ saṃsargarūpāt saṃbhūtāḥ $ saṃvidrūpād apoddhṛtāḥ &",
    "GS24vakyp_au:1785": " śāstre vibhaktā vākyārthāt % prakṛtipratyayārthavat // 3.4.1 //",
    "GS24vakyp_au:1786": " nimittabhūtāḥ sādhutve $ śāstrād anumitātmakāḥ &",
    "GS24vakyp_au:1787": " ke cit padārthā vakṣyante % saṃkṣepeṇa yathāgamam // 3.4.2 //",
    "GS24vakyp_au:1788": " vastūpalakṣaṇaṃ yatra $ sarvanāma prayujyate &",
    "GS24vakyp_au:1789": " dravyam ity ucyate so 'rtho % bhedyatvena vivakṣitaḥ // 3.4.3 //",
    "GS24vakyp_au:1790": " // iti bhūyodravyasamuddeśaḥ //",
    "GS24vakyp_au:1791": " 3.5 guṇasamuddeśaḥ saṃsargi bhedakaṃ yad yat $ savyāpāraṃ pratīyate &",
    "GS24vakyp_au:1792": " guṇatvaṃ paratantratvāt % tasya śāstra udāhṛtam // 3.5.1 //",
    "GS24vakyp_au:1793": " dravyasyāvyapadeśasya $ ya upādīyate guṇaḥ &",
    "GS24vakyp_au:1794": " bhedako vyapadeśāya % tatprakarṣo 'bhidhīyate // 3.5.2 //",
    "GS24vakyp_au:1795": " sarvasyaiva pradhānasya $ na vinā bhedahetunā &",
    "GS24vakyp_au:1796": " prakarṣo vidyate nāpi % śabdasyopaiti vācyatām // 3.5.3 //",
    "GS24vakyp_au:1797": " vidyamānāḥ pradhāneṣu $ na sarve bhedahetavaḥ &",
    "GS24vakyp_au:1798": " viśeṣaśabdair ucyante % vyāvṛttārthābhidhāyibhiḥ // 3.5.4 //",
    "GS24vakyp_au:1799": " vastūpalakṣaṇe tatra $ viśeṣo vyāpṛto yadi &",
    "GS24vakyp_au:1800": " prakarṣo niyamābhāvāt % syād avijñātahetukaḥ // 3.5.5 //",
    "GS24vakyp_au:1801": " sarvaṃ ca sarvato 'vaśyaṃ $ niyamena prakṛṣyate &",
    "GS24vakyp_au:1802": " saṃsargiṇā nimittena % nikṛṣṭenādhikena vā // 3.5.6 //",
    "GS24vakyp_au:1803": " nāpekṣate nimittaṃ ca $ prakarṣe vyāpṛtaṃ yadi &",
    "GS24vakyp_au:1804": " dravyasya syād upādānaṃ % prakarṣaṃ praty anarthakam // 3.5.7 //",
    "GS24vakyp_au:1805": " savyāpāro guṇas tasmāt $ svaprakarṣanibandhanaḥ &",
    "GS24vakyp_au:1806": " dravyātmānaṃ bhinatty eva % svaprakarṣaṃ niveśayan // 3.5.8 //",
    "GS24vakyp_au:1807": " arūpaṃ pararūpeṇa $ dravyam ākhyāyate yathā &",
    "GS24vakyp_au:1808": " aprakarṣaṃ prakarṣeṇa % guṇasyāviśyate tathā // 3.5.9 //",
    "GS24vakyp_au:1809": " // iti guṇasamuddeśaḥ //",
    "GS24vakyp_au:1810": " 3.6 diksamuddeśaḥ dik sādhanaṃ kriyā kāla $ iti vastvabhidhāyinaḥ &",
    "GS24vakyp_au:1811": " śaktirūpe padārthānām % atyantam anavasthitāḥ // 3.6.1 //",
    "GS24vakyp_au:1812": " vyatirekasya yo hetur $ avadhipratipādyayoḥ &",
    "GS24vakyp_au:1813": " ṛjv ity evaṃ yato 'nyena % vinā buddhiḥ pravartate // 3.6.2 //",
    "GS24vakyp_au:1814": " karmaṇo jātibhedānām $ abhivyaktir yadāśrayā &",
    "GS24vakyp_au:1815": " sā svair upādhibhir bhinnā % śaktir dig iti kathyate // 3.6.3 //",
    "GS24vakyp_au:1816": " parāparatve mūrtīnāṃ $ deśabhedanibandhane &",
    "GS24vakyp_au:1817": " tata eva prakalpete % kramarūpe tu kālataḥ // 3.6.4 //",
    "GS24vakyp_au:1818": " ākāśasya pradeśena $ bhāgaiś cānyaiḥ pṛthak pṛthak &",
    "GS24vakyp_au:1819": " sā saṃyogavibhāgānām % upādhitvāya kalpate // 3.6.5 //",
    "GS24vakyp_au:1820": " diśo vyavasthā deśānāṃ $ digvyavasthā na vidyate &",
    "GS24vakyp_au:1821": " śaktayaḥ khalu bhāvānām % upakāraprabhāvitāḥ // 3.6.6 //",
    "GS24vakyp_au:1822": " pratyastarūpā bhāveṣu $ dik pūrvety abhidhīyate &",
    "GS24vakyp_au:1823": " pūrvabuddhir yato dik sā % samākhyāmātram anyathā // 3.6.7 //",
    "GS24vakyp_au:1824": " svāṅgād vyavasthā yā loke $ na tasyāṃ niyatā diśaḥ &",
    "GS24vakyp_au:1825": " pratyaṅmukhasya yat paścāt % tat purastād viparyaye // 3.6.8 //",
    "GS24vakyp_au:1826": " deśavyavasthāniyamo $ dikṣu na vyavatiṣṭhate &",
    "GS24vakyp_au:1827": " rūḍham apy aparatvena % pūrvam ity abhidhīyate // 3.6.9 //",
    "GS24vakyp_au:1828": " ato bhāṣitapuṃskatvāt $ puṃvadbhāvo na sidhyati &",
    "GS24vakyp_au:1829": " asminn arthe na śabdena % prasavaḥ kva cid ucyate // 3.6.10 //",
    "GS24vakyp_au:1830": " dikśakter abhidhāne tu $ niyataṃ diśi darśanam &",
    "GS24vakyp_au:1831": " pūrvādīnāṃ yathā ṣaṣṭer % jīvitasyāvadhāraṇe // 3.6.11 //",
    "GS24vakyp_au:1832": " chāyābhābhyāṃ nagādīnāṃ $ bhāgabhedaḥ prakalpate &",
    "GS24vakyp_au:1833": " ataddharmasu bhāveṣu % bhāgabhedo na kalpate // 3.6.12 //",
    "GS24vakyp_au:1834": " paramāṇor abhāgasya $ diśā bhāgo vidhīyate &",
    "GS24vakyp_au:1835": " bhāgaprakalpanāśaktiṃ % prathamāṃ tāṃ pracakṣate // 3.6.13 //",
    "GS24vakyp_au:1836": " adeśāś cāpy abhāgāś ca $ niṣkramā nirupāśrayāḥ &",
    "GS24vakyp_au:1837": " bhāvāḥ saṃsargirūpāt tu % śaktibhedaḥ prakalpate // 3.6.14 //",
    "GS24vakyp_au:1838": " nirbhāgātmakatā tulyā $ paramāṇor ghaṭasya ca &",
    "GS24vakyp_au:1839": " bhāgaḥ śaktyantaraṃ tatra % parimāṇaṃ ca yat tayoḥ // 3.6.15 //",
    "GS24vakyp_au:1840": " yataḥ prakalpate bhedo $ bhedas tatrāpi dṛśyate &",
    "GS24vakyp_au:1841": " adṛṣṭoparatiṃ bhedam % ato 'yuktataraṃ viduḥ // 3.6.16 //",
    "GS24vakyp_au:1842": " sarvatra tasya kāryasya $ darśanād vibhur iṣyate &",
    "GS24vakyp_au:1843": " vibhutvam etad evāhur % anyaḥ kāyavatāṃ vidhiḥ // 3.6.17 //",
    "GS24vakyp_au:1844": " caitanyavat sthitā loke $ dikkālaparikalpanā &",
    "GS24vakyp_au:1845": " prakṛtiṃ prāṇināṃ tāṃ hi % ko 'nyathā sthāpayiṣyati // 3.6.18 //",
    "GS24vakyp_au:1846": " saṃkaro vyavahārāṇāṃ $ prakṛteḥ syād viparyaye &",
    "GS24vakyp_au:1847": " tasmāt tyajann imān bhāvān % punar evāvalambate // 3.6.19 //",
    "GS24vakyp_au:1848": " tasyās tu śakteḥ pūrvādi- $ bhedo bhāvāntarāśrayaḥ &",
    "GS24vakyp_au:1849": " bhinnā dik tena bhedena % bhedāyaivopakalpate // 3.6.20 //",
    "GS24vakyp_au:1850": " avadhitvena cāpekṣā- $ yoge diglakṣaṇo vidhiḥ &",
    "GS24vakyp_au:1851": " pūrvam as yeti ṣaṣṭhy eva % dṛṣṭā dharmāntarāśraye // 3.6.21 //",
    "GS24vakyp_au:1852": " pūrvādināṃ viparyāso $ 'dṛṣṭaś cāvadhyasaṃkare &",
    "GS24vakyp_au:1853": " ṛjv etad asyety etac ca % liṅgaṃ na vyatikīryate // 3.6.22 //",
    "GS24vakyp_au:1854": " antaḥkaraṇadharmo vā $ bahir evaṃ prakāśate &",
    "GS24vakyp_au:1855": " asyāṃ tv antarbahirbhāvaḥ % prakriyāyāṃ na vidyate // 3.6.23 //",
    "GS24vakyp_au:1856": " ekatvam āsāṃ śaktīnāṃ $ nānātvaṃ veti kalpane &",
    "GS24vakyp_au:1857": " avastupatite jñātvā % satyato na parāmṛśet // 3.6.24 //",
    "GS24vakyp_au:1858": " vikalpātītatattveṣu $ saṃketopanibandhanāḥ &",
    "GS24vakyp_au:1859": " bhāveṣu vyavahārā ye % lokas tatrānugamyate // 3.6.25 //",
    "GS24vakyp_au:1860": " naikatvam asty anānātvaṃ $ vinaikatvena netarat &",
    "GS24vakyp_au:1861": " paramārthe tayor eṣa % bhedo 'tyantaṃ na vidyate // 3.6.26 //",
    "GS24vakyp_au:1862": " na śaktīnāṃ tathā bhedo $ yathā śaktimatāṃ sthitiḥ &",
    "GS24vakyp_au:1863": " na ca laukikam ekatvaṃ % tāsām ātmasu vidyate // 3.6.27 //",
    "GS24vakyp_au:1864": " naikatvaṃ vyavatiṣṭheta $ nānātvaṃ cen na kalpayet &",
    "GS24vakyp_au:1865": " nānātvaṃ cāvahīyeta % yady ekatvaṃ na kalpayet // 3.6.28 //",
    "GS24vakyp_au:1866": " // iti diksamuddeśaḥ //",
    "GS24vakyp_au:1867": " 3.7 sādhanasamuddeśaḥ svāśraye samavetānāṃ $ tadvad evāśrayāntare &",
    "GS24vakyp_au:1868": " kriyāṇām abhiniṣpattau % sāmarthyaṃ sādhanaṃ viduḥ // 3.7.1 //",
    "GS24vakyp_au:1869": " śaktimā trāsam ūhasya $ viśvasyānekadharmaṇaḥ &",
    "GS24vakyp_au:1870": " sarvadā sarvathā bhāvāt % kva cit kiṃ cid vivakṣyate // 3.7.2 //",
    "GS24vakyp_au:1871": " sādhanavyavahāraś ca $ buddhyavasthānibandhanaḥ &",
    "GS24vakyp_au:1872": " sann asan vārtharūpeṣu % bhedo buddhyā prakalpyate // 3.7.3 //",
    "GS24vakyp_au:1873": " buddhyā samīhitaikatvān $ pañcālān kurubhir yadā &",
    "GS24vakyp_au:1874": " punar vibhajate vaktā % tadāpāyaḥ pratīyate // 3.7.4 //",
    "GS24vakyp_au:1875": " śabdopahitarūpāṃś ca $ buddher viṣayatāṃ gatān &",
    "GS24vakyp_au:1876": " pratyakṣam iva kaṃsādīn % sādhanatvena manyate // 3.7.5 //",
    "GS24vakyp_au:1877": " buddhipravṛttirūpaṃ ca $ samāropyābhidhātṛbhiḥ &",
    "GS24vakyp_au:1878": " artheṣu śaktibhedānāṃ % kriyate parikalpanā // 3.7.6 //",
    "GS24vakyp_au:1879": " vyaktau padārthe śabdāder $ janyamānasya karmaṇaḥ &",
    "GS24vakyp_au:1880": " sādhanatvaṃ tathā siddhaṃ % buddhirūpaprakalpitam // 3.7.7 //",
    "GS24vakyp_au:1881": " svatantraparatantratve $ kramarūpaṃ ca darśitam &",
    "GS24vakyp_au:1882": " nirīheṣv api bhāveṣu % kalpanopanibandhanam // 3.7.8 //",
    "GS24vakyp_au:1883": " śaktayaḥ śaktimantaś ca $ sarve saṃsargavādinām &",
    "GS24vakyp_au:1884": " bhāvās teṣv asvaśabdeṣu % sādhanatvaṃ nirūpyate // 3.7.9 //",
    "GS24vakyp_au:1885": " ghaṭasya dṛśikarmatve $ mahattvādīni sādhanam &",
    "GS24vakyp_au:1886": " rūpasya dṛśikarmatve % rūpatvādīni sādhanam // 3.7.10 //",
    "GS24vakyp_au:1887": " svaiḥ sāmānyaviśeṣaiś ca $ śaktimanto rasādayaḥ &",
    "GS24vakyp_au:1888": " niyatagrahaṇā loke % śaktayas tās tathāśrayaiḥ // 3.7.11 //",
    "GS24vakyp_au:1889": " indriyārthamanaḥkartṛ- $ saṃbandhaḥ sādhanaṃ kva cit &",
    "GS24vakyp_au:1890": " yad yadā yadanugrāhi % tat tadā tatra sādhanam // 3.7.12 //",
    "GS24vakyp_au:1891": " svaśabdair abhidhāne tu $ sa dharmonābhidhīyate &",
    "GS24vakyp_au:1892": " vibhaktyādibhir evāsāv % upakāraḥ pratīyate // 3.7.13 //",
    "GS24vakyp_au:1893": " nimittabhāvo bhāvānām $ upakārārtham āśritaḥ &",
    "GS24vakyp_au:1894": " natir āvarjanety evaṃ % siddhaḥ sādhanam iṣyate // 3.7.14 //",
    "GS24vakyp_au:1895": " sa tebhyo vyatirikto vā $ teṣām ātmaiva vā tathā &",
    "GS24vakyp_au:1896": " vyatirekam upāśritya % sādhanatvena kalpyate // 3.7.15 //",
    "GS24vakyp_au:1897": " saṃdarśanaṃ prārthanāyāṃ $ vyavasāye tv anantarā &",
    "GS24vakyp_au:1898": " vyavasāyas tathārambhe % sādhanatvāya kalpate // 3.7.16 //",
    "GS24vakyp_au:1899": " pūrvasmin yā kriyā saiva $ parasmin sādhanaṃ matā &",
    "GS24vakyp_au:1900": " saṃdarśane tu caitanyaṃ % viśiṣṭaṃ sādhanaṃ viduḥ // 3.7.17 //",
    "GS24vakyp_au:1901": " niṣpattimātre kartṛtvaṃ $ sarvatraivāsti kārake &",
    "GS24vakyp_au:1902": " vyāpārabhedāpekṣāyāṃ % karaṇatvādisaṃbhavaḥ // 3.7.18 //",
    "GS24vakyp_au:1903": " putrasya janmani yathā $ pitroḥ kartṛtvam ucyate &",
    "GS24vakyp_au:1904": " ayam asyām iyaṃ tv asmād % iti bhedo vivakṣayā // 3.7.19 //",
    "GS24vakyp_au:1905": " guṇakriyāṇāṃ kartāraḥ $ kartrā nyakkṛtaśaktayaḥ &",
    "GS24vakyp_au:1906": " nyaktāyām api saṃpūrṇaiḥ % svair vyāpāraiḥ samanvitāḥ // 3.7.20 //",
    "GS24vakyp_au:1907": " karaṇatvādibhir jñātāḥ $ kriyābhedānupātibhiḥ &",
    "GS24vakyp_au:1908": " svātantryam uttaraṃ labdhvā % pradhāne yānti kartṛtām // 3.7.21 //",
    "GS24vakyp_au:1909": " yathā rājñā niyukteṣu $ yoddhṛtvaṃ yoddhṛṣu sthitam &",
    "GS24vakyp_au:1910": " teṣu vṛttau tu labhate % rājā jayaparājayau // 3.7.22 //",
    "GS24vakyp_au:1911": " tathā kartrā niyukteṣu $ sarveṣv ekārthakāriṣu &",
    "GS24vakyp_au:1912": " kartṛtvaṃ karaṇatvāder % uttaraṃ na virudhyate // 3.7.23 //",
    "GS24vakyp_au:1913": " anāśrite tu vyāpāre $ nimittaṃ hetur iṣyate &",
    "GS24vakyp_au:1914": " āśritāvadhibhāvaṃ tu % lakṣaṇe lakṣaṇaṃ viduḥ // 3.7.24 //",
    "GS24vakyp_au:1915": " dravyādiviṣayo hetuḥ $ kārakaṃ niyatakriyam &",
    "GS24vakyp_au:1916": " kartā kartrantarāpekṣaḥ % kriyāyāṃ hetur iṣyate // 3.7.25 //",
    "GS24vakyp_au:1917": " kriyāyai karaṇaṃ tasya $ dṛṣṭaḥ pratinidhis tathā &",
    "GS24vakyp_au:1918": " hetvarthā tu kriyā tasmān % na sa pratinidhīyate // 3.7.26 //",
    "GS24vakyp_au:1919": " prātilomyānulomyābhyāṃ $ hetur arthasya sādhakaḥ &",
    "GS24vakyp_au:1920": " tādarthyam ānulomyena % hetutvānugataṃ tu tat // 3.7.27 //",
    "GS24vakyp_au:1921": " sarvatra sahajā śaktir $ yāvaddravyam avasthitā &",
    "GS24vakyp_au:1922": " kriyākāle tv abhivyakter % āśrayād upakāriṇī // 3.7.28 //",
    "GS24vakyp_au:1923": " kuḍyasyāvaraṇe śaktir $ asyādīnāṃ vidāraṇe &",
    "GS24vakyp_au:1924": " sarvadā sa tu san dharmaḥ % kriyākāle nirūpyate // 3.7.29 //",
    "GS24vakyp_au:1925": " svāṅgasaṃyoginaḥ pāśā $ daityānāṃ vāruṇā yathā &",
    "GS24vakyp_au:1926": " vyajyante vijigīṣūṇāṃ % dravyāṇāṃ śaktayas tathā // 3.7.30 //",
    "GS24vakyp_au:1927": " taikṣṇyagauravakāṭhinya- $ saṃsthānaiḥ svair asir yadā &",
    "GS24vakyp_au:1928": " chedyaṃ prati vyāpriyate % śaktimān gṛhyate tadā // 3.7.31 //",
    "GS24vakyp_au:1929": " prāṅ nimittāntarodbhūtaṃ $ kriyāyāḥ kaiś cid iṣyate &",
    "GS24vakyp_au:1930": " sādhanaṃ sahajaṃ kaiś cit % kriyānyaiḥ pūrvam iṣyate // 3.7.32 //",
    "GS24vakyp_au:1931": " pravṛttir eva prathamaṃ $ kva cid apy anapāśritā &",
    "GS24vakyp_au:1932": " śaktīr ekādhikaraṇe % srotovad apakarṣati // 3.7.33 //",
    "GS24vakyp_au:1933": " apūrvaṃ kālaśaktiṃ vā $ kriyāṃ vā kālam eva vā &",
    "GS24vakyp_au:1934": " tam evamlaksanam bhāvam % ke cid āhuh katham ca na // 3.7.34 //",
    "GS24vakyp_au:1935": " nityāḥ ṣaṭ śaktayo 'nyeṣāṃ $ bhedābhedasamanvitāḥ &",
    "GS24vakyp_au:1936": " kriyāsaṃsiddhaye 'rtheṣu % jātivat samavasthitāḥ // 3.7.35 //",
    "GS24vakyp_au:1937": " dravyākārādibhedena $ tāś cāparimitā iva &",
    "GS24vakyp_au:1938": " dṛśyante tattvam āsāṃ tu % ṣaṭ śaktīr nātivartate // 3.7.36 //",
    "GS24vakyp_au:1939": " nimittabhedād ekaiva $ bhinnā śaktiḥ pratīyate &",
    "GS24vakyp_au:1940": " ṣoḍhā kartṛtvam evāhus % tatpravṛtter nibandhanam // 3.7.37 //",
    "GS24vakyp_au:1941": " tattve vā vyatireke vā $ vyatiriktaṃ tad ucyate &",
    "GS24vakyp_au:1942": " śabdapramāṇako lokaḥ % sa śāstreṇānugamyate // 3.7.38 //",
    "GS24vakyp_au:1943": " paramārthe tu naikatvaṃ $ pṛthaktvād bhinnalakṣaṇam &",
    "GS24vakyp_au:1944": " pṛthaktvaikatvarūpeṇa % tattvam eva prakāśate // 3.7.39 //",
    "GS24vakyp_au:1945": " yat pṛthaktvam asaṃdigdhaṃ $ tad ekatvān na bhidyate &",
    "GS24vakyp_au:1946": " yad ekatvam asaṃdigdhaṃ % tat pṛthaktvān na bhidyate // 3.7.40 //",
    "GS24vakyp_au:1947": " dyauḥ kṣamā vāyur ādityaḥ $ sāgarāḥ sarito diśaḥ &",
    "GS24vakyp_au:1948": " antaḥkaraṇatattvasya % bhāgā bahir avasthitāḥ // 3.7.41 //",
    "GS24vakyp_au:1949": " kālavicchedarūpeṇa $ tad evaikam avasthitam &",
    "GS24vakyp_au:1950": " sa hy apūrvāparo bhāvaḥ % kramarūpeṇa lakṣyate // 3.7.42 //",
    "GS24vakyp_au:1951": " dṛṣṭo hy avyatireke 'pi $ vyatireko 'nvaye 'sati &",
    "GS24vakyp_au:1952": " vṛkṣādyarthānvayas tasmād % vibhaktyartho 'nya iṣyate // 3.7.43 //",
    "GS24vakyp_au:1953": " sāmānyaṃ kārakaṃ tasya $ saptādyā bhedayonayaḥ &",
    "GS24vakyp_au:1954": " ṣaṭ karmākhyādibhedena % śeṣabhedas tu saptamī // 3.7.44 //",
    "GS24vakyp_au:1955": " karmādhikāraḥ nirvartyaṃ ca vikāryaṃ ca $ prāpyaṃ ceti tridhā matam &",
    "GS24vakyp_au:1956": " tatrepsitatamaṃ karma % caturdhānyat tu kalpitam // 3.7.45 //",
    "GS24vakyp_au:1957": " audāsīnyena yat prāpyaṃ $ yac ca kartur anīpsitam &",
    "GS24vakyp_au:1958": " saṃjñāntarair anākhyātaṃ % yad yac cāpy anyapūrvakam // 3.7.46 //",
    "GS24vakyp_au:1959": " satī vāvidyamānā vā $ prakṛtiḥ pariṇāminī &",
    "GS24vakyp_au:1960": " yasya nāśriyate tasya % nirvartyatvaṃ pracakṣate // 3.7.47 //",
    "GS24vakyp_au:1961": " prakṛtes tu vivakṣāyāṃ $ vikāryaṃ kaiś cid anyathā &",
    "GS24vakyp_au:1962": " nirvartyaṃ ca vikāryaṃ ca % karma śāstre pradarśitam // 3.7.48 //",
    "GS24vakyp_au:1963": " yad asaj jāyate sad vā $ janmanā yat prakāśyate &",
    "GS24vakyp_au:1964": " tan nirvartyaṃ vikāryaṃ ca % karma dvedhā vyavasthitam // 3.7.49 //",
    "GS24vakyp_au:1965": " prakṛtyucchedasaṃbhūtaṃ $ kiṃ cit kāṣṭhādibhasmavat &",
    "GS24vakyp_au:1966": " kiṃ cid guṇāntarotpattyā % suvarṇādivikāravat // 3.7.50 //",
    "GS24vakyp_au:1967": " kriyākṛtā viśeṣāṇāṃ $ siddhir yatra na gamyate &",
    "GS24vakyp_au:1968": " darśanād anumānād vā % tat prāpyam iti kathyate // 3.7.51 //",
    "GS24vakyp_au:1969": " viśeṣalābhaḥ sarvatra $ vidyate darśanādibhiḥ &",
    "GS24vakyp_au:1970": " keṣāṃ cit tadabhivyakti- % siddhir dṛṣṭiviṣādiṣu // 3.7.52 //",
    "GS24vakyp_au:1971": " ābhāsopagamo vyaktiḥ $ soḍhatvam iti karmaṇaḥ &",
    "GS24vakyp_au:1972": " viśeṣāḥ prāpyamāṇasya % kriyāsiddhau vyavasthitāḥ // 3.7.53 //",
    "GS24vakyp_au:1973": " nirvartyādiṣu tat pūrvam $ anubhūya svatantratām &",
    "GS24vakyp_au:1974": " kartrantarāṇāṃ vyāpāre % karma saṃpadyate tataḥ // 3.7.54 //",
    "GS24vakyp_au:1975": " tadvyāpāraviveke 'pi $ svavyāpāre vyavasthitam &",
    "GS24vakyp_au:1976": " karmāpadiṣṭāāllabhate % kva cic chāstrāśrayān vidhīn // 3.7.55 //",
    "GS24vakyp_au:1977": " nivṛttapreṣaṇaṃ karma $ svakriyāvayave sthitam &",
    "GS24vakyp_au:1978": " nivartamāne karmatve % sve kartṛtve 'vatiṣṭhate // 3.7.56 //",
    "GS24vakyp_au:1979": " tāni dhātvantarāṇy eva $ pacisidhyativad viduḥ &",
    "GS24vakyp_au:1980": " bhede 'pi tulyarūpatvād % ekatvaparikalpanā // 3.7.57 //",
    "GS24vakyp_au:1981": " ekadeśe samūhe ca $ vyāpārāṇāṃ pacādayaḥ &",
    "GS24vakyp_au:1982": " svabhāvataḥ pravartante % tulyarūpasamanvitāḥ // 3.7.58 //",
    "GS24vakyp_au:1983": " nyagbhāvanā nyagbhavanaṃ $ ruhau śuddhe pratīyate &",
    "GS24vakyp_au:1984": " nyagbhāvanā nyagbhavanaṃ % ṇyante 'pi pratipadyate // 3.7.59 //",
    "GS24vakyp_au:1985": " avasthāṃ pañcamīm āhur $ ṇyante tāṃ karmakartari &",
    "GS24vakyp_au:1986": " nivṛttapreṣaṇād dhātoḥ % prākṛte 'rthe ṇij ucyate // 3.7.60 //",
    "GS24vakyp_au:1987": " bravīti pacater arthaṃ $ sidhyatir na vinā ṇicā &",
    "GS24vakyp_au:1988": " sa ṇyantaḥ pacater arthe % prākṛte vyavatiṣṭhate // 3.7.61 //",
    "GS24vakyp_au:1989": " keṣāṃ cid devadattāder $ vyāpāro yaḥ sakarmake &",
    "GS24vakyp_au:1990": " sa vinā devadattādeḥ % kaṭādiṣu vivakṣyate // 3.7.62 //",
    "GS24vakyp_au:1991": " nivṛttapreṣaṇaṃ karma $ svasya kartuḥ prayojakam &",
    "GS24vakyp_au:1992": " preṣaṇāntarasaṃbandhe % ṇyante lenābhidhīyate // 3.7.63 //",
    "GS24vakyp_au:1993": " sadṛśādiṣu yat karma- $ kartṛtvaṃ pratipadyate &",
    "GS24vakyp_au:1994": " āpattyāpādane tatra % viṣayatvaṃ prati kriye // 3.7.64 //",
    "GS24vakyp_au:1995": " kutaś cid āhṛtya padam $ evaṃ ca parikalpane &",
    "GS24vakyp_au:1996": " karmasthabhāvakatvaṃ syād % darśanādyabhidhāyinām // 3.7.65 //",
    "GS24vakyp_au:1997": " viśeṣadarśanaṃ yatra $ kriyā tatra vyavasthitā &",
    "GS24vakyp_au:1998": " kriyāvyavasthā tv anyeṣāṃ % śabdair eva prakāśyate // 3.7.66 //",
    "GS24vakyp_au:1999": " kālabhāvādhvadeśānām $ antarbhūtakriyāntaraiḥ &",
    "GS24vakyp_au:2000": " sarvair akarmakair yoge % karmatvam upajāyate // 3.7.67 //",
    "GS24vakyp_au:2001": " ādhāratvam iva prāptās $ te punar dravyakarmasu &",
    "GS24vakyp_au:2002": " kālādayo bhinnakakṣyaṃ % yānti karmatvam uttaram // 3.7.68 //",
    "GS24vakyp_au:2003": " atas taiḥ karmabhir dhātur $ yukto 'dravyair akarmakaḥ &",
    "GS24vakyp_au:2004": " lasya karmaṇi bhāve ca % nimittatvāya kalpate // 3.7.69 //",
    "GS24vakyp_au:2005": " sarvaṃ cākathitaṃ karma $ bhinnakakṣyaṃ pratīyate &",
    "GS24vakyp_au:2006": " dhātvarthoddeśabhedena % tan nepsitatamaṃ kila // 3.7.70 //",
    "GS24vakyp_au:2007": " pradhānakarma kathitaṃ $ yat kriyāyāḥ prayojakam &",
    "GS24vakyp_au:2008": " tatsiddhaye kriyāyuktam % anyat tv akathitaṃ smṛtam // 3.7.71 //",
    "GS24vakyp_au:2009": " duhyādivan nayatyādau $ karmatvam akathāśrayam &",
    "GS24vakyp_au:2010": " ākhyātānupayoge tu % niyamāc cheṣa iṣyate // 3.7.72 //",
    "GS24vakyp_au:2011": " antarbhūtaṇijarthānāṃ $ duhyādīnāṃ ṇijantavat &",
    "GS24vakyp_au:2012": " siddhaṃ pūrveṇa karmatvaṃ % ṇijantaniyamas tathā // 3.7.73 //",
    "GS24vakyp_au:2013": " karaṇasya svakakṣyāyāṃ $ na prakarṣāśrayo yathā &",
    "GS24vakyp_au:2014": " karmaṇo 'pi svakakṣyāyāṃ % na syād atiśayas tathā // 3.7.74 //",
    "GS24vakyp_au:2015": " karmaṇas tv āptum iṣṭatva $ āśrite 'tiśayo yataḥ &",
    "GS24vakyp_au:2016": " āśrīyate tato 'tyantaṃ % bhedaḥ pūrveṇa karmaṇā // 3.7.75 //",
    "GS24vakyp_au:2017": " ṇijante ca yathā kartā $ sakriyaḥ san prayujyate &",
    "GS24vakyp_au:2018": " na duhyādau tathā kartā % niṣkriyo 'pi prayujyate // 3.7.76 //",
    "GS24vakyp_au:2019": " bhedavākyaṃ tu yan ṇyante $ nīduhiprakṛtau ca yat &",
    "GS24vakyp_au:2020": " śabdāntaratvān naivāsti % saṃsparśas tasya dhātunā // 3.7.77 //",
    "GS24vakyp_au:2021": " yathaivaikam apādānaṃ $ śāstre bhedena darśitam &",
    "GS24vakyp_au:2022": " tathaikam eva karmāpi % bhedena pratipāditam // 3.7.78 //",
    "GS24vakyp_au:2023": " nirvartyo vā vikāryo vā $ prāpyo vā sādhanāśrayaḥ &",
    "GS24vakyp_au:2024": " kriyāṇām eva sādhyatvāt % siddharūpo 'bhidhīyate // 3.7.79 //",
    "GS24vakyp_au:2025": " ahiteṣu yathā laulyāt $ kartur icchopajāyate &",
    "GS24vakyp_au:2026": " viṣādiṣu bhayādibhyas % tathaivāsau pravartate // 3.7.80 //",
    "GS24vakyp_au:2027": " pradhānetarayor yatra $ dravyasya kriyayoḥ pṛthak &",
    "GS24vakyp_au:2028": " śaktir guṇāśrayā tatra % pradhānam anurudhyate // 3.7.81 //",
    "GS24vakyp_au:2029": " pradhānaviṣayā śaktiḥ $ pratyayenābhidhīyate &",
    "GS24vakyp_au:2030": " yadā guṇe tadā tadvad % anuktāpi prakāśate // 3.7.82 //",
    "GS24vakyp_au:2031": " pacāv anuktaṃ yat karma $ ktvānte bhāvābhidhāyini &",
    "GS24vakyp_au:2032": " bhujau śaktyantare 'py ukte % tat taddharma prakāśate // 3.7.83 //",
    "GS24vakyp_au:2033": " iṣeś ca gamisaṃsparśād $ grāme yo lo vidhīyate &",
    "GS24vakyp_au:2034": " tatreṣiṇaiva nirbhogaḥ % kriyate gamikarmaṇaḥ // 3.7.84 //",
    "GS24vakyp_au:2035": " paktvā bhujyata ity atra $ keṣāṃ cin na vyapekṣate &",
    "GS24vakyp_au:2036": " odanaṃ pacatiḥ so 'sāv % anumānāt pratīyate // 3.7.85 //",
    "GS24vakyp_au:2037": " tathābhiniviśau karma $ yat tiṅante 'bhidhīyate &",
    "GS24vakyp_au:2038": " ktvānte 'dhikaraṇatve 'pi % na tatrecchanti saptamīm // 3.7.86 //",
    "GS24vakyp_au:2039": " yan nirvṛttāśrayaṃ karma $ prāpter apracitaṃ punaḥ &",
    "GS24vakyp_au:2040": " bhakṣyādiviṣayāpattyā % bhidyamānaṃ tad īpsitam // 3.7.87 //",
    "GS24vakyp_au:2041": " dhātor arthāntare vṛtter $ dhātvarthenopasaṃgrahāt &",
    "GS24vakyp_au:2042": " prasiddher avivakṣātaḥ % karmaṇo 'karmikā kriyā // 3.7.88 //",
    "GS24vakyp_au:2043": " bhedā ya ete catvāraḥ $ sāmānyena pradarśitāḥ &",
    "GS24vakyp_au:2044": " te nimittādibhedena % bhidyante bahudhā punaḥ // 3.7.89 //",
    "GS24vakyp_au:2045": " // iti karmādhikāraḥ //",
    "GS24vakyp_au:2046": " karaṇādhikāraḥ kriyāyāḥ pariniṣpattir $ yadvyāpārād anantaram &",
    "GS24vakyp_au:2047": " vivakṣyate yadā tatra % karaṇatvaṃ tadā smṛtam // 3.7.90 //",
    "GS24vakyp_au:2048": " vastutas tad anirdeśyaṃ $ na hi vastu vyavasthitam &",
    "GS24vakyp_au:2049": " sthālyā pacyata ity eṣā % vivakṣā dṛśyate yataḥ // 3.7.91 //",
    "GS24vakyp_au:2050": " karaṇeṣu tu saṃskāram $ ārabhante punaḥ punaḥ &",
    "GS24vakyp_au:2051": " viniyogaviśeṣāṃś ca % pradhānasya prasiddhaye // 3.7.92 //",
    "GS24vakyp_au:2052": " svakakṣyāsu prakarṣaś ca $ karaṇānāṃ na vidyate &",
    "GS24vakyp_au:2053": " āśritātiśayatvaṃ tu % paratas tatra lakṣaṇam // 3.7.93 //",
    "GS24vakyp_au:2054": " svātantrye 'pi prayoktāra $ ārād evopakurvate &",
    "GS24vakyp_au:2055": " karaṇena hi sarveṣāṃ % vyāpāro vyavadhīyate // 3.7.94 //",
    "GS24vakyp_au:2056": " kriyāsiddhau prakarṣo 'yaṃ $ nyagbhāvas tv eva kartari &",
    "GS24vakyp_au:2057": " siddhau satyāṃ hi sāmānyaṃ % sādhakatvaṃ prakṛṣyate // 3.7.95 //",
    "GS24vakyp_au:2058": " asyādīnāṃ tu kartṛtve $ taikṣṇyādi karaṇaṃ viduḥ &",
    "GS24vakyp_au:2059": " taikṣṇyādīnāṃ svatantratve % dvedhātmā vyavatiṣṭhate // 3.7.96 //",
    "GS24vakyp_au:2060": " ātmabhede 'pi saty evam $ eko 'rthaḥ sa tathā sthitaḥ &",
    "GS24vakyp_au:2061": " tadāśrayatvād bhede 'pi % kartṛtvaṃ bādhakaṃ tataḥ // 3.7.97 //",
    "GS24vakyp_au:2062": " yathā ca saṃnidhānena $ karaṇatvaṃ pratīyate &",
    "GS24vakyp_au:2063": " tathaivāsaṃnidhāne 'pi % kriyāsiddheḥ pratīyate // 3.7.98 //",
    "GS24vakyp_au:2064": " stokasya vābhinirvṛtter $ anirvṛtteś ca tasya vā &",
    "GS24vakyp_au:2065": " prasiddhiṃ karaṇatvasya % stokādīnāṃ pracakṣate // 3.7.99 //",
    "GS24vakyp_au:2066": " dharmāṇāṃ tadvatā bhedād $ abhedāc ca viśiṣyate &",
    "GS24vakyp_au:2067": " kriyāvadher avaccheda- % viśeṣād bhidyate yathā // 3.7.100 //",
    "GS24vakyp_au:2068": " // iti karaṇādhikāraḥ //",
    "GS24vakyp_au:2069": " kartradhikāraḥ prāg anyataḥ śaktilābhān $ nyagbhāvāpādanād api &",
    "GS24vakyp_au:2070": " tadadhīnapravṛttitvāt % pravṛttānāṃ nivartanāt // 3.7.101 //",
    "GS24vakyp_au:2071": " adṛṣṭatvāt pratinidheḥ $ praviveke ca darśanāt &",
    "GS24vakyp_au:2072": " ārād apy upakāritve % svātantryaṃ kartur ucyate // 3.7.102 //",
    "GS24vakyp_au:2073": " dharmair abhyuditaiḥ śabde $ niyamo na tu vastuni &",
    "GS24vakyp_au:2074": " kartṛdharmavivakṣāyāṃ % śabdāt kartā pratīyate // 3.7.103 //",
    "GS24vakyp_au:2075": " ekasya buddhyavasthābhir $ bhede ca parikalpite &",
    "GS24vakyp_au:2076": " kartṛtvaṃ karaṇatvaṃ ca % karmatvaṃ copajāyate // 3.7.104 //",
    "GS24vakyp_au:2077": " utpatteḥ prāg asadbhāvo $ buddhyavasthānibandhanaḥ &",
    "GS24vakyp_au:2078": " aviśiṣṭaḥ satānyena % kartā bhavati janmanaḥ // 3.7.105 //",
    "GS24vakyp_au:2079": " kāraṇaṃ kāryabhāvena $ yadā vāvyavatiṣṭhate &",
    "GS24vakyp_au:2080": " kāryaśabdaṃ tadā labdhvā % kāryatvenopajāyate // 3.7.106 //",
    "GS24vakyp_au:2081": " yathāheḥ kuṇḍalībhāvo $ vyagrāṇāṃ vā samagratā &",
    "GS24vakyp_au:2082": " tathaiva janmarūpatvaṃ % satām eke pracakṣate // 3.7.107 //",
    "GS24vakyp_au:2083": " vibhaktayoni yat kāryaṃ $ kāraṇebhyaḥ pravartate &",
    "GS24vakyp_au:2084": " svā jātir vyaktirūpeṇa % tasyāpi vyavatiṣṭhate // 3.7.108 //",
    "GS24vakyp_au:2085": " bhāveṣv eva padanyāsaḥ $ prajñāyā vāca eva vā &",
    "GS24vakyp_au:2086": " nāstīty apy apade nāsti % na ca sad bhidyate tataḥ // 3.7.109 //",
    "GS24vakyp_au:2087": " buddhiśabdau pravartete $ yathābhūteṣu vastuṣu &",
    "GS24vakyp_au:2088": " teṣām anyena tattvena % vyavahāro na vidyate // 3.7.110 //",
    "GS24vakyp_au:2089": " ākāśasya yathā bhedaś $ chāyāyāś calanaṃ yathā &",
    "GS24vakyp_au:2090": " janmanāśāv abhede 'pi % tathā kaiś cit prakalpitau // 3.7.111 //",
    "GS24vakyp_au:2091": " yathaivākāśanāstitvam $ asan mūrtinirūpitam &",
    "GS24vakyp_au:2092": " tathaiva mūrtināstitvam % asadākāśaniśrayam // 3.7.112 //",
    "GS24vakyp_au:2093": " yathā tadarthair vyāpāraiḥ $ kriyātmā vyapadiśyate &",
    "GS24vakyp_au:2094": " abhedagrahaṇād eṣa % kāryakāraṇayoḥ kramaḥ // 3.7.113 //",
    "GS24vakyp_au:2095": " vikāro janmanaḥ kartā $ prakṛtir veti saṃśaye &",
    "GS24vakyp_au:2096": " bhidyate pratipattṭṇāṃ % darśanaṃ liṅgadarśanaiḥ // 3.7.114 //",
    "GS24vakyp_au:2097": " kḷpi saṃpadyamāne yā $ caturthī sā vikārataḥ &",
    "GS24vakyp_au:2098": " suvarṇapiṇḍe prakṛtau % vacanaṃ kuṇḍalāśrayam // 3.7.115 //",
    "GS24vakyp_au:2099": " vākye saṃpadyateḥ kartā $ saṅghaś cvyantasya kathyate &",
    "GS24vakyp_au:2100": " vṛttau saṅghībhavantīti % brāhmaṇānāṃ svatantratā // 3.7.116 //",
    "GS24vakyp_au:2101": " atvaṃ saṃpadyate yas tvaṃ $ na tasmin yuṣmadāśrayā &",
    "GS24vakyp_au:2102": " pravṛttiḥ puruṣasyāsti % prākṛtaḥ sa vidhīyate // 3.7.117 //",
    "GS24vakyp_au:2103": " pūrvāvasthām avijahat $ saṃspṛśan dharmam uttaram &",
    "GS24vakyp_au:2104": " saṃmūrchita ivārthātmā % jāyamāno 'bhidhīyate // 3.7.118 //",
    "GS24vakyp_au:2105": " savyāpārataraḥ kaś cit $ kva cid dharmaḥ pratīyate &",
    "GS24vakyp_au:2106": " saṃsṛjyante ca bhāvānāṃ % bhedavatyo 'pi śaktayaḥ // 3.7.119 //",
    "GS24vakyp_au:2107": " viparītārthavṛttitvaṃ $ puruṣasya viparyaye &",
    "GS24vakyp_au:2108": " gamyeta sādhanaṃ hy atra % savyāpāraṃ pratīyate // 3.7.120 //",
    "GS24vakyp_au:2109": " tvam anyo bhavasīty eṣā $ tatra syāt parikalpanā &",
    "GS24vakyp_au:2110": " rājñi bhṛtyatvamāpanne % yathā tadvad gatir bhavet // 3.7.121 //",
    "GS24vakyp_au:2111": " saṃbhāvanāt kriyāsiddhau $ kartṛtvena samāśritaḥ &",
    "GS24vakyp_au:2112": " kriyāyām ātmasādhyāyāṃ % sādhanānāṃ prayojakaḥ // 3.7.122 //",
    "GS24vakyp_au:2113": " prayogamātre nyagbhāvaṃ $ svātantryād eva niśritaḥ &",
    "GS24vakyp_au:2114": " aviśiṣṭo bhavaty anyaiḥ % svatantrair muktasaṃśayaiḥ // 3.7.123 //",
    "GS24vakyp_au:2115": " nimittebhyaḥ pravartante $ sarva eva svabhūtaye &",
    "GS24vakyp_au:2116": " abhiprāyānurodho 'pi % svārthasyaiva prasiddhaye // 3.7.124 //",
    "GS24vakyp_au:2117": " // iti kartradhikāraḥ //",
    "GS24vakyp_au:2118": " hetvadhikāraḥ preṣaṇādhyeṣaṇe kurvaṃs $ tatsamarthāni cācaran &",
    "GS24vakyp_au:2119": " kartaiva vihitāṃ śāstre % hetusaṃjñāṃ prapadyate // 3.7.125 //",
    "GS24vakyp_au:2120": " dravyamātrasya tu praiṣe $ pṛcchyāder loḍ vidhīyate &",
    "GS24vakyp_au:2121": " sakriyasya prayogas tu % yadā sa viṣayo ṇicaḥ // 3.7.126 //",
    "GS24vakyp_au:2122": " guṇakriyāyāṃ svātantryāt $ preṣaṇe karmatāṃ gataḥ &",
    "GS24vakyp_au:2123": " niyamāt karmasaṃjñāyāḥ % svadharmeṇābhidhīyate // 3.7.127 //",
    "GS24vakyp_au:2124": " kriyāyāḥ prerakaṃ karma $ hetuḥ kartuḥ prayojakaḥ &",
    "GS24vakyp_au:2125": " karmārthā ca kriyotpatti- % saṃskārapratipattibhiḥ // 3.7.128 //",
    "GS24vakyp_au:2126": " // iti hetvadhikāraḥ //",
    "GS24vakyp_au:2127": " saṃpradānādhikāraḥ anirākaraṇāt kartus $ tyāgāṅgaṃ karmaṇepsitam &",
    "GS24vakyp_au:2128": " preraṇānumatibhyāṃ ca % labhate saṃpradānatām // 3.7.129 //",
    "GS24vakyp_au:2129": " hetutve karmasaṃjñāyāṃ $ śeṣatve vāpi kārakam &",
    "GS24vakyp_au:2130": " rucyarthādiṣu śāstreṇa % saṃpradānākhyam ucyate // 3.7.130 //",
    "GS24vakyp_au:2131": " bhedasya ca vivakṣāyāṃ $ pūrvāṃ pūrvāṃ kriyāṃ prati &",
    "GS24vakyp_au:2132": " parasyāṅgasya karmatvān % na kriyāgrahaṇaṃ kṛtam // 3.7.131 //",
    "GS24vakyp_au:2133": " kriyāṇāṃ samudāye tu $ yadaikatvaṃ vivakṣitam &",
    "GS24vakyp_au:2134": " tadā karma kriyāyogāt % svākhyayaivopacaryate // 3.7.132 //",
    "GS24vakyp_au:2135": " bhedābhedavivakṣā ca $ svabhāvena vyavasthitā &",
    "GS24vakyp_au:2136": " tasmād gatyarthakarmatve % vyabhicāro na dṛśyate // 3.7.133 //",
    "GS24vakyp_au:2137": " vikalpenaiva sarvatra $ saṃjñe syātām ubhe yadi &",
    "GS24vakyp_au:2138": " ārambheṇa na yogasya % pratyākhyānaṃ samaṃ bhavet // 3.7.134 //",
    "GS24vakyp_au:2139": " tyāgarūpaṃ prahātavye $ prāpye saṃsargadarśanam &",
    "GS24vakyp_au:2140": " āsthitaṃ karma yat tatra % dvairūpyaṃ bhajate kriyā // 3.7.135 //",
    "GS24vakyp_au:2141": " // iti saṃpradānādhikāraḥ //",
    "GS24vakyp_au:2142": " apādānādhikāraḥ nirdiṣṭaviṣayaṃ kiṃ cid $ upāttaviṣayaṃ tathā &",
    "GS24vakyp_au:2143": " apekṣitakriyaṃ ceti % tridhāpādānam ucyate // 3.7.136 //",
    "GS24vakyp_au:2144": " saṃyogabhedād bhinnātmā $ gamir eva bhramir yathā &",
    "GS24vakyp_au:2145": " dhruvāvadhir apāyo 'pi % samavetas tathādhruve // 3.7.137 //",
    "GS24vakyp_au:2146": " dravyasvabhāvo na dhrauvyam $ iti sūtre pratīyate &",
    "GS24vakyp_au:2147": " apāyaviṣayaṃ dhrauvyaṃ % yat tu tāvad vivakṣitam // 3.7.138 //",
    "GS24vakyp_au:2148": " saraṇe devadattasya $ dhrauvyaṃ pāte tu vājinaḥ &",
    "GS24vakyp_au:2149": " āviṣṭaṃ yad apāyena % tasyādhrauvyaṃ pracakṣate // 3.7.139 //",
    "GS24vakyp_au:2150": " ubhāv apy adhruvau meṣau $ yady apy ubhayakarmaje &",
    "GS24vakyp_au:2151": " vibhāge pravibhakte tu % kriye tatra vivakṣite // 3.7.140 //",
    "GS24vakyp_au:2152": " meṣāntarakriyāpekṣam $ avadhitvaṃ pṛthak pṛthak &",
    "GS24vakyp_au:2153": " meṣayoḥ svakriyāpekṣaṃ % kartṛtvaṃ ca pṛthak pṛthak // 3.7.141 //",
    "GS24vakyp_au:2154": " abhedena kriyaikā tu $ dvisādhyā ced vivakṣitā &",
    "GS24vakyp_au:2155": " meṣāv apāye kartārau % yady anyo vidyate 'vadhiḥ // 3.7.142 //",
    "GS24vakyp_au:2156": " gatir vinā tv avadhinā $ nāpāya iti gamyate &",
    "GS24vakyp_au:2157": " vṛkṣasya parṇaṃ patatīty % evaṃ bhāṣye nidarśitam // 3.7.143 //",
    "GS24vakyp_au:2158": " bhedābhedau pṛthagbhāvaḥ $ sthitiś ceti virodhinaḥ &",
    "GS24vakyp_au:2159": " yugapan na vivakṣyante % sarve dharmā balāhake // 3.7.144 //",
    "GS24vakyp_au:2160": " dhanuṣā vidhyatīty atra $ vināpāyavivakṣayā &",
    "GS24vakyp_au:2161": " karaṇatvaṃ yato nāsti % tasmāt tad ubhayaṃ saha // 3.7.145 //",
    "GS24vakyp_au:2162": " ekaiva vā satī śaktir $ dvirūpā vyavatiṣṭhate &",
    "GS24vakyp_au:2163": " nimittaṃ saṃjñayos tatra % parayā bādhyate 'parā // 3.7.146 //",
    "GS24vakyp_au:2164": " nirdhāraṇe vibhakte yo $ bhītrādīnāṃ ca yo vidhiḥ &",
    "GS24vakyp_au:2165": " upāttāpekṣitāpāyaḥ % so 'budhapratipattaye // 3.7.147 //",
    "GS24vakyp_au:2166": " // ity apādānādhikāraḥ //",
    "GS24vakyp_au:2167": " adhikaraṇādhikāraḥ kartṛkarmavyavahitām $ asākṣād dhārayat kriyām &",
    "GS24vakyp_au:2168": " upakurvat kriyāsiddhau % śāstre 'dhikaraṇaṃ smṛtam // 3.7.148 //",
    "GS24vakyp_au:2169": " upaśleṣasya cābhedas $ tilākāśakaṭādiṣu &",
    "GS24vakyp_au:2170": " upakārās tu bhidyante % saṃyogisamavāyinām // 3.7.149 //",
    "GS24vakyp_au:2171": " avināśo gurutvasya $ pratibandhe svatantratā &",
    "GS24vakyp_au:2172": " digviśeṣād avaccheda % ityādyā bhedahetavaḥ // 3.7.150 //",
    "GS24vakyp_au:2173": " ākāśam eva keṣāṃ cid $ deśabhedaprakalpanāt &",
    "GS24vakyp_au:2174": " ādhāraśaktiḥ prathamā % sarvasaṃyogināṃ matā // 3.7.151 //",
    "GS24vakyp_au:2175": " idam atreti bhāvānām $ abhāvān na prakalpate &",
    "GS24vakyp_au:2176": " vyapadeśas tam ākāśa- % nimittaṃ saṃpracakṣate // 3.7.152 //",
    "GS24vakyp_au:2177": " kālāt kriyā vibhajyanta $ ākāśāt sarvamūrtayaḥ &",
    "GS24vakyp_au:2178": " etāvāṃś caiva bhedo 'yam % abhedopanibandhanaḥ // 3.7.153 //",
    "GS24vakyp_au:2179": " yady apy upavasir deśa- $ viśeṣam anurudhyate &",
    "GS24vakyp_au:2180": " śabdapravṛttidharmāt tu % kālam evāvalambate // 3.7.154 //",
    "GS24vakyp_au:2181": " vasatāv aprayukte 'pi $ deśo 'dhikaraṇaṃ tataḥ &",
    "GS24vakyp_au:2182": " aprayuktaṃ trirātrādi % karma copavasau smṛtam // 3.7.155 //",
    "GS24vakyp_au:2183": " // ity adhikaraṇādhikāraḥ //",
    "GS24vakyp_au:2184": " śeṣādhikāraḥ saṃbandhaḥ kārakebhyo 'nyaḥ $ kriyākārakapūrvakaḥ &",
    "GS24vakyp_au:2185": " śrutāyām aśrutāyāṃ vā % kriyāyāṃ so 'bhidhīyate // 3.7.156 //",
    "GS24vakyp_au:2186": " dviṣṭho 'py asau parārthatvād $ guṇeṣu vyatiricyate &",
    "GS24vakyp_au:2187": " tatrābhidhīyamānaḥ san % pradhāne 'py upayujyate // 3.7.157 //",
    "GS24vakyp_au:2188": " nimittaniyamaḥ śabdāt $ saṃbandhasya na gṛhyate &",
    "GS24vakyp_au:2189": " karmapravacanīyais tu % sa viśeṣo 'varudhyate // 3.7.158 //",
    "GS24vakyp_au:2190": " sādhanair vyapadiṣṭe ca $ śrūyamāṇakriye punaḥ &",
    "GS24vakyp_au:2191": " proktā pratipadaṃ ṣaṣṭhī % samāsasya nivṛttaye // 3.7.159 //",
    "GS24vakyp_au:2192": " niṣṭhāyāṃ karmaviṣayā $ ṣaṣthī ca pratiṣidhyate &",
    "GS24vakyp_au:2193": " śeṣalakṣaṇayā ṣaṣṭhyā % samāsastatra neṣyate // 3.7.160 //",
    "GS24vakyp_au:2194": " anyena vyapadiṣṭasya $ yasyānyatropajāyate &",
    "GS24vakyp_au:2195": " vyatirekaḥ sa dharmau dvau % labhate viṣayāntare // 3.7.161 //",
    "GS24vakyp_au:2196": " prādhānyaṃ svaguṇe labdhvā $ pradhāne yāti śeṣatām &",
    "GS24vakyp_au:2197": " sahayoge svayoge 'taḥ % pradhānatvaṃ na hīyate // 3.7.162 //",
    "GS24vakyp_au:2198": " // iti śeṣādhikāraḥ //",
    "GS24vakyp_au:2199": " siddhasyābhimukhībhāva- $ mātraṃ saṃbodhanaṃ viduḥ &",
    "GS24vakyp_au:2200": " prāptābhimukhyo hy arthātmā % kriyāsu viniyujyate // 3.7.163 //",
    "GS24vakyp_au:2201": " saṃbodhanaṃ na vākyārtha $ iti pūrvebhya āgamaḥ &",
    "GS24vakyp_au:2202": " uddeśena vibhaktyarthā % vākyārthāt samapoddhṛtāḥ // 3.7.164 //",
    "GS24vakyp_au:2203": " vibhaktyarthe 'vyayībhāva- $ vacanād avasīyatām &",
    "GS24vakyp_au:2204": " anyo dravyād vibhaktyarthaḥ % so 'vyayenābhidhīyate // 3.7.165 //",
    "GS24vakyp_au:2205": " dravyaṃ tu yad yathābhūtaṃ $ tad atyantaṃ tathā bhavet &",
    "GS24vakyp_au:2206": " kriyāyoge 'pi tasyāsau % dravyātmā nāpahīyate // 3.7.166 //",
    "GS24vakyp_au:2207": " tasmād yat karaṇaṃ dravyaṃ $ tat karma na punar bhavet &",
    "GS24vakyp_au:2208": " sarvasya vānyathābhāvas % tasya dravyātmano bhavet // 3.7.167 //",
    "GS24vakyp_au:2209": " // iti sādhanasamuddeśaḥ //"
}