{
    "XXahovcs_u:0": " Ahorātravratacaityasevānuśaṃsāvadāna oṃ namo ratnatrayāya /",
    "XXahovcs_u:1": " śrīmad ratnatrayaṃ natvā tridhātubhuvanādhipam /",
    "XXahovcs_u:2": " ahorātravratakathāṃ vakṣye gurūpadeśataḥ // Avc_1 //",
    "XXahovcs_u:3": " kukkuṭārāmam āsīnam upaguptaṃ yatīśvaram /",
    "XXahovcs_u:4": " kṛtāñjalipuṭo 'śokaḥ prārthayad evam ādarāt // Avc_2 //",
    "XXahovcs_u:5": " {A different verse in BCDE as follows:",
    "XXahovcs_u:6": " athāśoko mahīpāla upaguptaṃ yatiṃ ca tam /",
    "XXahovcs_u:7": " kṛtāñjalipuṭo natvā prārthayad evam ādarāt // Avc_2* //}",
    "XXahovcs_u:8": " bhadanta śrotum icchāmi caityavratavidhiṃ punaḥ /",
    "XXahovcs_u:9": " ahorātravratasyāpi vidhiṃ puṇyāni sadguro // Avc_3 //",
    "XXahovcs_u:10": " tad bhavān sadguruḥ śāstā lokapuṇyapravṛddhaye /",
    "XXahovcs_u:11": " ahorātravratasyātra vidhim ādeṣṭum arhati // Avc_4 //",
    "XXahovcs_u:12": " iti tena narendreṇa prārthitaṃ sa sudhīr yatiḥ /",
    "XXahovcs_u:13": " śrutvā taṃ nṛpam ālokya punar evam upādiśat // Avc_5 //",
    "XXahovcs_u:14": " śṛṇu sādhu mahārāja yathā me guruṇoditam /",
    "XXahovcs_u:15": " tathāhaṃ te pravakṣyāmi śrutvā caivaṃ samācara // Avc_6 //",
    "XXahovcs_u:16": " purā sa bhagavāñ chāstā śākyasiṃho jagadguruḥ /",
    "XXahovcs_u:17": " śrāvakair bhikṣubhiḥ sārdhaṃ cailakaiś cāpy upāsakaiḥ // Avc_7 //",
    "XXahovcs_u:18": " bhikṣuṇībhiḥ suśīlābhir bodhisattvagaṇair api /",
    "XXahovcs_u:19": " vihāre jetakāraṇye vyaharat saugatāśrame // Avc_8 //",
    "XXahovcs_u:20": " tadā sa bhagavān buddho lokānāṃ puṇyavṛddhaye /",
    "XXahovcs_u:21": " sabhāmadhye samāsīno dharmam ādeṣṭum ārabhat // Avc_9 //",
    "XXahovcs_u:22": " tadā sarve 'marendrādilokapālā maharddhikāḥ /",
    "XXahovcs_u:23": " tat saddharmāmṛtaṃ pātuṃ śraddhayā samupāgatāḥ // Avc_10 //",
    "XXahovcs_u:24": " brahmādibrāhmaṇāś cāpi maharṣayas tapasvinaḥ /",
    "XXahovcs_u:25": " catvāraś ca mahārājāḥ sasainyaparicārakāḥ // Avc_11 //",
    "XXahovcs_u:26": " daityendrā nāgarājāś ca yakṣagandharvakinnarāḥ /",
    "XXahovcs_u:27": " siddhā vidyādharāḥ sādhyā grahāś ca vasavas tathā // Avc_12 //",
    "XXahovcs_u:28": " rākṣasāś ca mahāvirā garuḍāś ca mahoragāḥ /",
    "XXahovcs_u:29": " yogino yatayaś cāpi rājānaḥ kṣātriyā api // Avc_13 //",
    "XXahovcs_u:30": " amātyā mantriṇaś cāpi vaiśyā rājakumārakāḥ /",
    "XXahovcs_u:31": " śreṣṭhino dhaninaḥ śūdrāḥ sārthavāhā māhājanāḥ // Avc_14 //",
    "XXahovcs_u:32": " vaṇijaḥ śilpinaś cāpi paurā janapadās tathā /",
    "XXahovcs_u:33": " grāmyāḥ kārvaṭikāś cāpi tathānyadeśavāsinaḥ // Avc_15 //",
    "XXahovcs_u:34": " sarve te samupāgatya buddhaṃ taṃ śṛīghanaṃ mudā /",
    "XXahovcs_u:35": " satkṛtya śraddhayābhyarcya kṛtvā pradakṣiṇāny api // Avc_16 //",
    "XXahovcs_u:36": " kṛtāñjalipuṭā natvā niṛīkṣya saṃpramoditāḥ /",
    "XXahovcs_u:37": " tat saddharmāmṛtaṃ pātum upatasthuḥ samāhitāḥ // Avc_17 //",
    "XXahovcs_u:38": " tadāsanāt samutthāya subhūtiḥ sthaviro yatiḥ /",
    "XXahovcs_u:39": " udvahann uttarāsaṅgaṃ jānubhyāṃ bhuvi saṃsthitaḥ // Avc_18 //",
    "XXahovcs_u:40": " kṛtāñjalipuṭo natvā bhagavantaṃ jagadgurum /",
    "XXahovcs_u:41": " śrīghanaṃ taṃ samālokya prārthayad evam ādarāt // Avc_19 //",
    "XXahovcs_u:42": " bhagavan nātha sarvajña vijānīyād bhavān guruḥ /",
    "XXahovcs_u:43": " sarvalokā ime śāstur dharmaṃ śrotuṃ samāsthitāḥ // Avc_20 //",
    "XXahovcs_u:44": " tad atra bhuvane khyātam ahorātravrataṃ kadā /",
    "XXahovcs_u:45": " pravartate tad ākhyāhi tadvidhiṃ ca kathaṃ prabho // Avc_21 //",
    "XXahovcs_u:46": " iti tenārhatā pṛṣṭe bhagavān sa munīśvaraḥ /",
    "XXahovcs_u:47": " tāṃ sabhāṃ taṃ subhūtiṃ ca samālokyaivam abravīt // Avc_22 //",
    "XXahovcs_u:48": " sādhu śṛṇu subhūte tvaṃ sarvasattvahitārthabhṛt /",
    "XXahovcs_u:49": " ahorātravrataṃ puṇyaṃ vidhiṃ ca kathyate mayā // Avc_23 //",
    "XXahovcs_u:50": " purā pūrvavidehe 'bhūt khyātā gandhavatī purī /",
    "XXahovcs_u:51": " tasyāṃ rājā mahāvijña indrapṣṭābhidhaḥ prabhuḥ // Avc_24 //",
    "XXahovcs_u:52": " so 'ntaḥpure samānīya vasubandhuṃ jinātmajam /",
    "XXahovcs_u:53": " sabhāyāṃ svāsane sthāpya satkṛtya śraddhayārcayat // Avc_25 //",
    "XXahovcs_u:54": " tataḥ sa bhūpatī rājā utthāya samupāśritaḥ /",
    "XXahovcs_u:55": " kṛtāñjaliḥ praṇatvainaṃ prārthayad evam ādarāt // Avc_26 //",
    "XXahovcs_u:56": " bhadanta yad ime lokā asaddharmābhimāninaḥ /",
    "XXahovcs_u:57": " tad eṣāṃ mānaghātāya saddharmaṃ samupādiśa // Avc_27 //",
    "XXahovcs_u:58": " yac chrutvaiva tv ime sarve saddharmapratibodhitāḥ /",
    "XXahovcs_u:59": " sarvapāpavinirmuktā bhaveyur bodhilābhinaḥ // Avc_28 //",
    "XXahovcs_u:60": " iti rājñārthitaṃ śrutvā vasubandhuḥ sa ātmavit /",
    "XXahovcs_u:61": " indrapṛṣṭaṃ mahīndraṃ taṃ samālokyaivam abravīt // Avc_29 //",
    "XXahovcs_u:62": " śṛṇu sādhu mahārājā tava puṇyapravṛddhaye /",
    "XXahovcs_u:63": " sarvasattvahitārthaṃ tad ahorātramahāvratam // Avc_30 //",
    "XXahovcs_u:64": " yathā mayā śrutaṃ pūrvaṃ vipaśyinā prabhāṣitam /",
    "XXahovcs_u:65": " mahatpuṇyānuśaṃsā ca tadvidhiś ca pracakṣyate // Avc_31 //",
    "XXahovcs_u:66": " saṃsāre 'tra mahat puṇyaṃ prāptum icchanti ye narāḥ /",
    "XXahovcs_u:67": " caritavyam ahorātravrataṃ taiḥ śraddhayā mudā // Avc_32 //",
    "XXahovcs_u:68": " bhaktyā caranti ye martyā ahorātravrataṃ mudā /",
    "XXahovcs_u:69": " te sarve vimalātmānaḥ pariśuddhatrimaṇḍalāḥ // Avc_33 //",
    "XXahovcs_u:70": " bodhicittaṃ samāsādya caritvā bodhicārikām /",
    "XXahovcs_u:71": " sarvasattvahitaṃ kṛtvā pūrya pāramitāḥ kramāt // Avc_34 //",
    "XXahovcs_u:72": " sarvakleśagaṇāñ jitvā sarvamāragaṇān api /",
    "XXahovcs_u:73": " samyagbodhiṃ samāsādya bhaveyuḥ sugatā dhruvam // Avc_35 //",
    "XXahovcs_u:74": " atītaiś ca jinaiḥ sarvaiḥ kṛtvaitad vratam uttamam /",
    "XXahovcs_u:75": " sarvamāragaṇāñ jitvā saṃbodhiḥ sādhitā khalu // Avc_36 //",
    "XXahovcs_u:76": " vartamānaiś ca saṃbuddhaiḥ sarvair etad vrataṃ kṛtam /",
    "XXahovcs_u:77": " etatpuṇyānubhāvair hi saṃbodhiḥ sādhitā drutam // Avc_37 //",
    "XXahovcs_u:78": " tathā cānāgataiḥ sarvaiḥ kṛtvā caitad vrataṃ varam /",
    "XXahovcs_u:79": " etatpuṇyavipākais tu prāpsyate bodhir uttamā // Avc_38 //",
    "XXahovcs_u:80": " tathānye bodhisattvāś ca saṃbodhivratacārakāḥ /",
    "XXahovcs_u:81": " etad vratavaraṃ dhṛtvā caranti bodhisaṃvaram // Avc_39 //",
    "XXahovcs_u:82": " tathā sarve 'marendrāś ca kṛtvā caitad vrataṃ mudā /",
    "XXahovcs_u:83": " devalokādhināthās te bhavanti bodhibhāginaḥ // Avc_40 //",
    "XXahovcs_u:84": " evaṃ sarve mahāsattvā ṛṣayo munayo 'pi ca /",
    "XXahovcs_u:85": " etad vratavaraṃ kṛtvā bhavanti brahmacāriṇaḥ // Avc_41 //",
    "XXahovcs_u:86": " evaṃ ye ye narāś cāpi caranty etad vrataṃ mudā /",
    "XXahovcs_u:87": " te te sarve 'pi tatpuṇyair bhavanti bodhibhāginaḥ // Avc_42 //",
    "XXahovcs_u:88": " ye cāpy etad vrataṃ dṛṣṭvā śrutvāpi cānumoditāḥ /",
    "XXahovcs_u:89": " prasīdanti tathā te 'pi tatpuṇyaṃ prāpnuvanti hi // Avc_43 //",
    "XXahovcs_u:90": " etatpuṇyānubhāvena naiva gacchanti durgatim /",
    "XXahovcs_u:91": " sarvadā saśubhaṃ saukhyaṃ bhuktvā yānti jinālayam // Avc_44 //",
    "XXahovcs_u:92": " tasmāt sarvaprayatnena saddharmasukhavāñchibhiḥ /",
    "XXahovcs_u:93": " ahorātravrataṃ bhaktyā caritavyaṃ naraiḥ sadā // Avc_45 /",
    "XXahovcs_u:94": " ahorātravratotpannapuṇyasaṃkhyā na vidyate /",
    "XXahovcs_u:95": " aprameyam asaṃkhyeyam iti buddhaiḥ prakathyate // Avc_46 //",
    "XXahovcs_u:96": " sarvair api munīndrais tat saṃkhyāṃ kartuṃ na śakyate /",
    "XXahovcs_u:97": " mayātra śakyam ekena tatpuṇyaṃ gaṇituṃ katham // Avc_47 //",
    "XXahovcs_u:98": " yasya puṇyānubhāvena mahānti pātakāny api /",
    "XXahovcs_u:99": " nirdahya pariśuddhātmā tatkṣaṇād yāti sadgatim // Avc_48 //",
    "XXahovcs_u:100": " yathābhilaṣitaṃ kāryaṃ sādhayitvā hy avighnataḥ /",
    "XXahovcs_u:101": " sarvadā satsukhaṃ bhuktvā saṃyānty ante jinālayam // Avc_49 //",
    "XXahovcs_u:102": " iti matvā mahatpuṇyam ahorātravrataṃ varam /",
    "XXahovcs_u:103": " dharmārthakāmamokṣāptyai caritavyaṃ sadā naraiḥ // Avc_50 //",
    "XXahovcs_u:104": " tathā cet te mahatpuṇyam ihāmutra śubhaṃ sadā /",
    "XXahovcs_u:105": " kramād bodhivrataṃ prāpya bodhisattvo bhaved dhruvam // Avc_51 //",
    "XXahovcs_u:106": " kramāt kleśān vinirjitya saṃsārasukhanandinaḥ /",
    "XXahovcs_u:107": " jitvā māragaṇān sarvān saṃbuddhapadam āpnuyāḥ // Avc_52 //",
    "XXahovcs_u:108": " iti tena samākhyātaṃ dhīmatā vasubandhunā /",
    "XXahovcs_u:109": " śrutvaivaṃ sumahat puṇyam indrapṛṣṭo mumoda saḥ // Avc_53 //",
    "XXahovcs_u:110": " tataḥ sa indrapṛṣṭākhyo mahārājo 'numoditaḥ /",
    "XXahovcs_u:111": " ahorātravrataṃ kartuṃ cārayituṃ samaicchata // Avc_54 //",
    "XXahovcs_u:112": " tataḥ sa nṛpa utthāya sāñjaliḥ samupācaran /",
    "XXahovcs_u:113": " vasubandhuṃ tam ānatvā prārthayad evam ādarāt // Avc_55 //",
    "XXahovcs_u:114": " bhadanta bhavatādiṣṭam ahorātravratodbhavam /",
    "XXahovcs_u:115": " mahat puṇyaṃ niśamyāhaṃ kartum icchāmi sāṃpratam // Avc_56 //",
    "XXahovcs_u:116": " tasmāt tadvidhim ādeṣṭum arhasi me jagaddhite /",
    "XXahovcs_u:117": " sarvathāhaṃ cariṣyāmi cariṣyanti prajā api // Avc_57 //",
    "XXahovcs_u:118": " tad atra sarvasattvānāṃ hitāya puṇyasiddhaye /",
    "XXahovcs_u:119": " ahorātravratasyaivaṃ vidhim ādeṣṭum arhasi // Avc_58 //",
    "XXahovcs_u:120": " iti tena narendreṇa prārthitaṃ sa mahāmatiḥ /",
    "XXahovcs_u:121": " vasubandhur niśamyaivaṃ indrapṛṣṭaṃ tam abravīt // Avc_59 //",
    "XXahovcs_u:122": " śṛṇu rājan yathākhyātaṃ munīndreṇa vipaśyinā /",
    "XXahovcs_u:123": " tathāhaṃ te pravakṣyāmi vratarājavidhiṃ kramāt // Avc_60 //",
    "XXahovcs_u:124": " svayaṃbhūcaityabhūkṣetre vihāre sugatāśrame /",
    "XXahovcs_u:125": " puṇyakṣetre nadītīre saṃgame saritāṃ tathā // Avc_61 //",
    "XXahovcs_u:126": " tīrthe samudratīre ca hradatīre sarastaṭe /",
    "XXahovcs_u:127": " udyāne parvate 'raṇye vivikte vana-āśrame // Avc_62 //",
    "XXahovcs_u:128": " caityālaye śubhe sthāne prāsāde mandire gṛhe /",
    "XXahovcs_u:129": " evam anyatra bhūdeśe śuddhasthāne manorame // Avc_63 //",
    "XXahovcs_u:130": " eteṣu pariśuddheṣu yatrepsite viśodhite /",
    "XXahovcs_u:131": " dharmaśālāṃ vidhāyādau mṛdgomayair vilepayet // Avc_64 //",
    "XXahovcs_u:132": " caturdhvajān pratiṣṭhāpya vitanuyād vitānakam /",
    "XXahovcs_u:133": " puṣpamālādibhiś citrair duṣyaiḥ paṭṭaiś ca maṇḍayet // Avc_65 //",
    "XXahovcs_u:134": " {E adds a verse in the margin as follows:",
    "XXahovcs_u:135": " gokśīraiḥ paṃcaratnaiś ca śilācūrṇair vilepayet /",
    "XXahovcs_u:136": " digmālā digpratāpaiś (sic) ca lambayec ca jinālayaṃ // Avc_65* //}",
    "XXahovcs_u:137": " tatra vajrī śubhācāraḥ pariśuddhatrimaṇḍalaḥ /",
    "XXahovcs_u:138": " maṇḍalaṃ vartayed ramyaṃ dharmadhātor yathāvidhi // Avc_66 //",
    "XXahovcs_u:139": " tatas tan maṇḍalaṃ vajrī pratiṣṭhāpya yathāvidhi /",
    "XXahovcs_u:140": " vratināṃ saṃgrahaṃ kṛtvā vratārambhaṃ prakārayet // Avc_67 //",
    "XXahovcs_u:141": " śuklapakṣe trayodaśyāṃ bhojanānte dinātyaye /",
    "XXahovcs_u:142": " dantādidhāvanaṃ kṛtvā mukhādiṃ pariśodhayet // Avc_68 //",
    "XXahovcs_u:143": " caturdaśyāṃ prabhāte ca tīrthe snātvā vratī sudhīḥ /",
    "XXahovcs_u:144": " śucivastrāvṛto bhadraśīlaḥ śraddhāsamanvitaḥ // Avc_69 //",
    "XXahovcs_u:145": " madhyāhne maṇḍalaṃ caityaṃ pañcabhir upahārakaiḥ /",
    "XXahovcs_u:146": " yathāvidhi samabhyarcya praṇāmaṃ saṃprakārayet // Avc_70 //",
    "XXahovcs_u:147": " tato yāme tṛīye 'hnaḥ kārayed vratapālaṇam /",
    "XXahovcs_u:148": " nirāmiṣair viśuddhānnaiḥ snānaṃ ca kārayet tataḥ // Avc_71 ///",
    "XXahovcs_u:149": " tato rātrimukhe caityaṃ maṇḍalaṃ ca samarcayet /",
    "XXahovcs_u:150": " dīpamālāḥ samujjvālya dharmaṃ ca śrāvayed vratīn // Avc_72 //",
    "XXahovcs_u:151": " pūrṇamāsyāṃ prabhāte tu snātvā śuddhāmbarāvṛtāḥ /",
    "XXahovcs_u:152": " śodhitapañcagavyena kuryuś cāṅgaviśodhanam // Avc_73 //",
    "XXahovcs_u:153": " tato dattvārgham ādau te sūryāya vratinas tathā /",
    "XXahovcs_u:154": " gurave ca pradāyārghaṃ sthitvā svasvāsane kramāt // Avc_74 //",
    "XXahovcs_u:155": " pūjāṅgāni ca sarvāṇi śodhayeyur yathāvidhi /",
    "XXahovcs_u:156": " tatrādau vratisaṃghaḥ sa vajrasattvaṃ samarcayet // Avc_75 //",
    "XXahovcs_u:157": " tato ratnatrayaṃ caiva saṃpūjayed yathāvidhi /",
    "XXahovcs_u:158": " teṣāṃ ca śaraṇaṃ gatvā praṇamed racitāñjaliḥ // Avc_76 //",
    "XXahovcs_u:159": " trisamādhiṃ tataḥ kṛtvā dhyātvātmani jineśvaram /",
    "XXahovcs_u:160": " āvāhayet puraḥ śrīmaddharmadhātuṃ maheśvaram // Avc_77 //",
    "XXahovcs_u:161": " tatpādārghaṃ tato dadyāt tataś cācamanārghakam /",
    "XXahovcs_u:162": " prokṣaṇārghaṃ tato dattvā maṇḍale saṃniveśayet // Avc_78 //",
    "XXahovcs_u:163": " tataḥ pūjopahārais taṃ maṇḍalaṃ sagaṇaṃ mudā /",
    "XXahovcs_u:164": " yathāvidhi samabhyarcya taddhṛnmantraṃ sudhīr japet // Avc_79 //",
    "XXahovcs_u:165": " {E adds here:",
    "XXahovcs_u:166": " tataḥ stotraṃ paṭhet /",
    "XXahovcs_u:167": " dharmadhātumayaṃ caityaṃ sarvākārasvarūpiṇam /",
    "XXahovcs_u:168": " ālayaṃ sarvabuddhānāṃ vāgīśvaraṃ namāmy aham //",
    "XXahovcs_u:169": " jinajasakaladhātuṃ puṇyakṣetre kṛtārtham /",
    "XXahovcs_u:170": " praviṇajanasukhārthaṃ sevitārthaṃ pradattam //",
    "XXahovcs_u:171": " praṇamataṃ munirājaṃ aṃjaliṣṭhaṃ pradhānam /",
    "XXahovcs_u:172": " jitasakalabhayārthaṃ lokanāthaṃ maheśam //}",
    "XXahovcs_u:173": " tataḥ stotraṃ paṭhitvā tu toṣayed racitāñjaliḥ /",
    "XXahovcs_u:174": " pāpānāṃ deśanāṃ kuryāt thatā puṇyānumodanām // Avc_80 //",
    "XXahovcs_u:175": " pradakṣiṇāny ataḥ kuryāt saṃgītaiś ca mahotsavam /",
    "XXahovcs_u:176": " aṣṭāṅgapraṇatiṃ kṛtvā prārthayed bodhisaṃvaram /",
    "XXahovcs_u:177": " tataḥ kṣamārthanāṃ kṛtvā tanmaṇḍalaṃ visarjayet // Avc_81 //",
    "XXahovcs_u:178": " yathā pūjā kṛtā tatra maṇḍale vidhivat tathā /",
    "XXahovcs_u:179": " caityabimbaṃ samabhyarcya prārthayed evam ādarāt // Avc_82 //",
    "XXahovcs_u:180": " tathā sarvatra caityeṣu kuryāt pūjādikaṃ mudā /",
    "XXahovcs_u:181": " saṃgītisahitaiḥ stotraiḥ kuryād evaṃ mahotsavam // Avc_83 //",
    "XXahovcs_u:182": " kṛtvā pradakṣiṇāny eva nidrālāsyaṃ vihāya ca /",
    "XXahovcs_u:183": " mudā jāgaraṇaṃ kurvann ahorātraṃ vrataṃ caret // Avc_84 //",
    "XXahovcs_u:184": " catuḥsaṃdhyaṃ tathā snātvā caityasevāṃ samācaret /",
    "XXahovcs_u:185": " duṣṭajātir na ca spṛśyā sparśite snānam ācaret // Avc_85 //",
    "XXahovcs_u:186": " viśrāmaṃ naiva kuryāc ca khedaṃ cittena vā vratī /",
    "XXahovcs_u:187": " caityadhyānasamādhāno japan stotraṃ paṭhaṃś caret // Avc_86 //",
    "XXahovcs_u:188": " nṛtyagītamahotsāhair nānāvādyaiḥ sanṛtyakaiḥ /",
    "XXahovcs_u:189": " hāhākāraiḥ samullāsaiḥ pracārayen mahotsavam // Avc_87 //",
    "XXahovcs_u:190": " evaṃ pūrṇam ahorātram aviśrāntaṃ vrataṃ caret /",
    "XXahovcs_u:191": " tataḥ prātas tathā snātvā maṇḍalaṃ caityam arcayet // Avc_88 //",
    "XXahovcs_u:192": " tataś chatraṃ patākāś ca sindūrapātrayā saha /",
    "XXahovcs_u:193": " salājākṣatapuṣpāṃś ca prārohayet mahotsavaiḥ // Avc_89 //",
    "XXahovcs_u:194": " yajñaṃ kuryāt tathā vajrī baliṃ dadyād yathāvidhi /",
    "XXahovcs_u:195": " abhiṣekaṃ tato dattvā pañcasūtraghaṭaṃ kramāt // Avc_90 //",
    "XXahovcs_u:196": " sāśīrvādaṃ vratibhyo 'pi dadyād vajrī samāhitaḥ /",
    "XXahovcs_u:197": " tataḥ kṣamārthanāṃ kṛtvā maṇḍalaṃ tad visarjayet // Avc_91 //",
    "XXahovcs_u:198": " tatas te vratinaḥ sarve vajrācāryaṃ guruṃ yatīn /",
    "XXahovcs_u:199": " abhyarcya dakṣiṇāṃ dattvā toṣayeyuḥ praṇamya ca // Avc_92 //",
    "XXahovcs_u:200": " tatas tadraja ādāya tīrthe nāgān samarcya ca /",
    "XXahovcs_u:201": " pravāhayet tato gehaṃ prāyāyān maṅgalotsavaiḥ // Avc_93 //",
    "XXahovcs_u:202": " tatra tanmaṇḍalasthānaṃ tīrthāmbunābhiṣiñcayet /",
    "XXahovcs_u:203": " tatas te vratinaḥ sarve kuryus tadvratapālaṇam // Avc_94 //",
    "XXahovcs_u:204": " tatas tanmaṇḍalasthāne vajrācāryo yathāvidhi /",
    "XXahovcs_u:205": " kumārīṃ pūjayitvā tāṃ devīṃ bhojyaiḥ pratoṣayet // Avc_95 //",
    "XXahovcs_u:206": " gaṇacakraṃ tato 'bhyarcya bhojanaiḥ saṃpratoṣayet /",
    "XXahovcs_u:207": " vratinaḥ sādhakāṃś cāpi janān sarvāṃś ca toṣayet // Avc_96 //",
    "XXahovcs_u:208": " evaṃ caranti ye martyā ahorātravrataṃ mudā /",
    "XXahovcs_u:209": " te bhavanti mahāsattvā bodhisattvāḥ śubhāśayāḥ // Avc_97 //",
    "XXahovcs_u:210": " durgatiṃ te na gacchanti sadā gacchanti sadgatim /",
    "XXahovcs_u:211": " bhuktvā dharmasukhotsāhaṃ saṃprayānti jinālayam // Avc_98 //",
    "XXahovcs_u:212": " evaṃ vipaśyinā śāstrā samākhyātaṃ śrutaṃ mayā /",
    "XXahovcs_u:213": " bhūyaḥ śṛṇu mahārāja tatphalāni viśeṣataḥ // Avc_99 //",
    "XXahovcs_u:214": " pañcāmṛtaiḥ pañcasugandhitoyair ye snāpayantīha jinendracaityam /",
    "XXahovcs_u:215": " mandākinīdivyasugandhitoye snātvāmarais te satataṃ ramante // Avc_100 //",
    "XXahovcs_u:216": " {B has the following additional verse here,",
    "XXahovcs_u:217": " pañcāmṛtaiḥ pañcasugandhiratnair durvākṣataiḥ kūsumalājatoyaiḥ /",
    "XXahovcs_u:218": " ye cārghadānaṃ vitaranti caitye te prāpnuvantīha mahānidhānam // Avc_100*",
    "XXahovcs_u:219": " kurvanti caitye jalamaṇḍalaṃ ye supiṣṭavāsena tathā manuṣyāḥ /",
    "XXahovcs_u:220": " te hemavarṇā nṛpavaṃśajātāḥ samṛddhimantaḥ subhagā bhavanti // Avc_101 //",
    "XXahovcs_u:221": " sugandhadhūpaṃ jinacaityabimbe ye dhūpayanti pratimodayantaḥ /",
    "XXahovcs_u:222": " sugandhadehāḥ surasaṃghavandyās te śuddhacittā manujā bhavanti // Avc_102",
    "XXahovcs_u:223": " ye pañcagandhair anulepayanti saṃbuddhacaityaṃ manujāḥ prasannāḥ /",
    "XXahovcs_u:224": " saugandhitāṅgā baladīptimantas te saṃbhavante paramārthalokāḥ // Avc_103",
    "XXahovcs_u:225": " yajñopavītaṃ vararaṅgitaṃ ca sucīvarāṇi pradadanti caitye /",
    "XXahovcs_u:226": " te divyavastrāvṛtasaumyadehāḥ sarvārthasaṃpadbharitā bhavanti // Avc_104",
    "XXahovcs_u:227": " ye sarvapuṣpair varagandhavadbhir abhyarcayanti pratinamya caityam /",
    "XXahovcs_u:228": " nairogiṇas te sucirāyuṣaḥ syuḥ saubhāgyavantaḥ suviśālavaṃśāḥ // Avc_105",
    "XXahovcs_u:229": " ye cāpi caityaṃ parimaṇḍayanti sragbhiḥ supuṣpai racitābhir evam /",
    "XXahovcs_u:230": " te bhāgyavantaḥ paribhūṣitāṅgā devā bhavanti prathitā nṛpāś ca // Avc_106",
    "XXahovcs_u:231": " ye dīpamālā racayanti caitye te ratnasaṃpatparipūrṇakoṣāḥ /",
    "XXahovcs_u:232": " netrābhirāmāḥ sudṛśo bhavanti te jñānadīpāhatamohajālāḥ // Avc_107 //",
    "XXahovcs_u:233": " {A has two additional verses here maitryā yaḥ saha kiṃkaraiḥ smararipuṃ nirjitya vajrāsane kleśārīn api yo durantaviṣayān antaścarān durjanān /",
    "XXahovcs_u:234": " skandhārātim api prasahya sugato mṛtyuṃ ca niḥsvo 'vaśaḥ",
    "XXahovcs_u:235": " prāptaḥ sarvarasāgrabhogavaśitāṃ kṣīrodanāḍhaukanāt // Avc_107* //",
    "XXahovcs_u:236": " sauvarṇaraupyavidhadhātujamṛnmayaṃ vā śālyodanaiḥ suparipūrṇasupiṇḍapātram /",
    "XXahovcs_u:237": " bhaktyā dadāti sugatālayacaityabimbe syāt tasya puṇyam asamaṃ phalam aprameyam // Avc_107**",
    "XXahovcs_u:238": " ye caityabimbe surasaṃ praṇītaṃ naivedyam agraṃ pradadanti bhogyam /",
    "XXahovcs_u:239": " te lokaśreṣṭhā balakīrtiyuktā nṛpā bhavanti prathitānubhāvāḥ // Avc_108 //",
    "XXahovcs_u:240": " ye cāpi caitye phalapattramūlaskandhādikaṃ vā pradadanti bhaktyā /",
    "XXahovcs_u:241": " nīrogiṇas te susamṛddhimanto yatheṣṭabhogyāḥ sukhino bhavanti // Avc_109",
    "XXahovcs_u:242": " bhaiṣajyam evaṃ pradadanti ye ca saṃbuddhacaitye manujāḥ prasannāḥ /",
    "XXahovcs_u:243": " snigdhānanās te nṛpatīśvarāś ca sauvaṃavarṇā nirujo bhavanti // Avc_110 //",
    "XXahovcs_u:244": " {B, which had vs. ii noted above here, adds another verse,",
    "XXahovcs_u:245": " māhiṣyagorasavaraṃ ghṛtayā sametam",
    "XXahovcs_u:246": " ....................................................... ye /",
    "XXahovcs_u:247": " tasmai dadanti satataṃ jinapuṃgavāya te prāpnuvanty ............. sarājalakṣmīm // Avc_110*",
    "XXahovcs_u:248": " tāmbūlapūgādirasāyanāni ye caityabimbe pariḍhaukayanti /",
    "XXahovcs_u:249": " te bhūmipālāḥ subhagā bhavanti divyāṅganānetramanoharāsyāḥ // Avc_111 //",
    "XXahovcs_u:250": " {A and B have the following additional verse here.",
    "XXahovcs_u:251": " kāntāpāṇisarojapattravidhṛtāṃ sadvarṇagandhojjvalāṃ svādusparśasukhāṃ surāsurapure yad devavṛndārakaiḥ",
    "XXahovcs_u:252": " bhāsvatkāñcanabhājaneṣu nihitām aśnanti divyāṃ sudhāṃ tad buddhapramukhāryasaṃghaviṣaye nyastānnadānāt phalam // Avc_111* //}",
    "XXahovcs_u:253": " ye caityabimbe pariśuddharaṅgān dhvajān vicitrān adhiropayanti /",
    "XXahovcs_u:254": " mahīśvarās te jitaduṣṭasaṃghā dhanyā bhavanti prathitapratāpāḥ // Avc_112",
    "XXahovcs_u:255": " uccair vitanvanti vitānam ārād ye caityabimbe manujāḥ prasannāḥ /",
    "XXahovcs_u:256": " devādhipās te manujādhipāś ca dhanyā bhavanti prathitarddhimantaḥ //",
    "XXahovcs_u:257": " ye cāpi caitye manujā vicitrāḥ śuddhāḥ patākā avalambayanti /",
    "XXahovcs_u:258": " te śrīsametā divi bhūtale ca nāthā bhavanti tridaśābhimānyāḥ // Avc_114 //",
    "XXahovcs_u:259": " chattraṃ suvarṇaṃ maṇibhir vicitraṃ paṭṭaiś ca siktaiḥ kusumaiḥ kṛtaṃ ca /",
    "XXahovcs_u:260": " ye caityabimbe manujāḥ prasannā māṅgalyavādyair adhirohayanti // Avc_115",
    "XXahovcs_u:261": " te dharmapālāḥ śubhakīrtiyuktā lakṣmyālayāḥ śrīguṇasaukhyavantaḥ /",
    "XXahovcs_u:262": " devādhirājā manujādhipāś ca saṃbodhicaryābhiratā bhavanti // Avc_116 //",
    "XXahovcs_u:263": " saṃgītavādyaiḥ sumanojñaśabdaiḥ śaṅkhādimāṅgalyamahānurāvaiḥ /",
    "XXahovcs_u:264": " vīṇādibhir vaṃśamanojñaghoṣair mahotsavaṃ ye vitaranti caitye // Avc_117",
    "XXahovcs_u:265": " te divyakarṇāḥ sumanojñavākyāḥ saundaryarūpāḥ pariśuddhacittāḥ /",
    "XXahovcs_u:266": " maharddhimantaḥ sugatābhibhaktā martyāmarendrāḥ satataṃ bhavanti //",
    "XXahovcs_u:267": " nṛtyaiḥ sulāsyaiḥ sumanojñabhāvair ye caityabimbaṃ sarasā bhajanti /",
    "XXahovcs_u:268": " te pāpaduṣṭagraharogamuktāḥ puṇyā guṇārthānugatā bhavanti // Avc_119 //",
    "XXahovcs_u:269": " ye cāpi duṣṭān abhikheṭayanto rakṣanti caityaṃ satataṃ manuṣyāḥ /",
    "XXahovcs_u:270": " te bhāgyavanto nirujāḥ suvaṃśāḥ saukhyaṃ prabhuktvā prasaranti svargam //",
    "XXahovcs_u:271": " sadūrvakundākṣatalājakādi prākṣipya caityaṃ praṇamanti ye ca /",
    "XXahovcs_u:272": " vidyādhipās te susamṛddhimanto gacchanti cānte sugatālaye 'pi // Avc_121",
    "XXahovcs_u:273": " ye vajramuktādiviśuddharatnaṃ hemādisaddravyavarāṣṭadhātūn /",
    "XXahovcs_u:274": " ye caityabimbe sarasā manuṣyāḥ śraddhānuraktā upaḍhaukayanti // Avc_122 //",
    "XXahovcs_u:275": " pūrṇendriyāḥ pūrṇamanorathās te nirnaṣṭaśokāḥ subhagāḥ suvaṃśaḥ /",
    "XXahovcs_u:276": " dharmārthakāmāḥ suguṇābhirāmāḥ saṃbuddhamārgābhigatā bhavanti // Avc_123",
    "XXahovcs_u:277": " ye śuddhacittāḥ stutibhiḥ sugītair bhajanti caityaṃ manujāḥ prasannāḥ /",
    "XXahovcs_u:278": " dharmārthakāmābhimatarddhimanto bhavanti nāthā divi bhūtale te // Avc_124",
    "XXahovcs_u:279": " ye 'ṣṭābhir aṅgaiḥ praṇamanti caityaṃ śraddhāprasannāḥ śaraṇaṃ prayātāḥ /",
    "XXahovcs_u:280": " bhūpādhipās te varasaptaratnair yuktāḥ sudhīrāḥ kṛtino bhavanti // Avc_125",
    "XXahovcs_u:281": " pradakṣiṇīkṛtya mudā prasannā ye caityabimbaṃ praṇatā bhramanti /",
    "XXahovcs_u:282": " suvarṇavarṇāḥ suviśālavaṃśāḥ pūjyā nṛpāṇām api te bhavanti // Avc_126 //",
    "XXahovcs_u:283": " śuddhāśmasaṃkṣārasugandhitoyaiś caityaṃ mudā ye 'bhyanulepayanti /",
    "XXahovcs_u:284": " nīrogaśokāḥ susamṛddhimanto dīrghāyuṣas te subhagā bhavanti // Avc_127 //",
    "XXahovcs_u:285": " caityāṅganaṃ ye pariśodhayanti nirmālyam uddhṛtya ca mārjayanti /",
    "XXahovcs_u:286": " te hemavarṇāḥ pariśuddhacittā dharmābhiraktāḥ sudṛśo bhavanti // Avc_128",
    "XXahovcs_u:287": " ālasyenāpi ca stūpe karoti yaḥ pradakṣiṇām /",
    "XXahovcs_u:288": " pade pade suvarṇaikakarṣadānaphalaṃ labhet // Avc_129 //",
    "XXahovcs_u:289": " gandhapuṣpādibhir viprair arcanīyaṃ jinālayam /",
    "XXahovcs_u:290": " chattrāvarohaṇaṃ caitye kartavyaṃ kṣatriyair api // Avc_130 //",
    "XXahovcs_u:291": " dhvajāvaropaṇaṃ vaiśyaiḥ kṛtyaṃ patākayā saha /",
    "XXahovcs_u:292": " naivedyam eva śūdrais tu dātavyaṃ caityapuṃgave // Avc_131 //",
    "XXahovcs_u:293": " anyair vihīnajātībhir nārcanīyo jinālayaḥ /",
    "XXahovcs_u:294": " dhūpadīpādibhir naiva pūjanīyo na cānyathā // Avc_132 //",
    "XXahovcs_u:295": " mūlaskandhapattraphalastambaśasyādibhis tathā /",
    "XXahovcs_u:296": " dhānyādivrīhibhiś caivam auṣadhībhī rasāyanaiḥ // Avc_133 //",
    "XXahovcs_u:297": " tathā vādyaiḥ sugītaiś ca nṛtyaiś cāpi mahotsavaiḥ /",
    "XXahovcs_u:298": " hāhākāraiḥ samullāsair arcanīyo jinālayaḥ // Avc_134 //",
    "XXahovcs_u:299": " carmakāraplavamlecchaniyogilubdhakādibhiḥ /",
    "XXahovcs_u:300": " dūrāt pradakṣiṇīkṛtya vandya eva jinālayaḥ // Avc_135 //",
    "XXahovcs_u:301": " evaṃ sarvais tathā lokair dvijādisarvajātibhiḥ /",
    "XXahovcs_u:302": " svasvajātyarhapūjābhiḥ pūjanīyo jinālayaḥ // Avc_136 //",
    "XXahovcs_u:303": " evaṃ caranti ye lokā ahorātravrataṃ mudā /",
    "XXahovcs_u:304": " te sarvapāpanirmuktāḥ saṃprayāyur jinālayam // Avc_137 //",
    "XXahovcs_u:305": " evaṃ matvā mahārāja māse māse sadāpi ca /",
    "XXahovcs_u:306": " pūrṇamāsyām ahorātravrataṃ caritum arhasi // Avc_138 //",
    "XXahovcs_u:307": " viśeṣād aśvinīmāse saṃpūrṇe candramaṇḍale /",
    "XXahovcs_u:308": " aśvinībhe tathā puṣyayogayukte raver dine // Avc_139 //",
    "XXahovcs_u:309": " etadyogasamāyukte mahāparvadine śubhe /",
    "XXahovcs_u:310": " ahorātravrataṃ kuryād yathāvidhi samāhitaḥ // Avc_140 //",
    "XXahovcs_u:311": " yaḥ karoti dine tasminn ahorātravrataṃ tathā /",
    "XXahovcs_u:312": " tatsahasraguṇaṃ puṇyam āpnuyāt sa pumān dhruvam // Avc_141 //",
    "XXahovcs_u:313": " evaṃ rājann ahorātravratapuṇyaṃ mahattaram /",
    "XXahovcs_u:314": " aprameyam asaṃkhyeyam iti buddhair nigadyate // Avc_142 //",
    "XXahovcs_u:315": " na hi sa vidyate rājan sarvatra bhuvaneṣv api /",
    "XXahovcs_u:316": " ahorātravratotpannaṃ puṇyaṃ yaḥ kurute 'nyathā // Avc_143 //",
    "XXahovcs_u:317": " yasya śravaṇamātreṇa vimuktaḥ sarvapātakāt /",
    "XXahovcs_u:318": " darśanāt puṇyam āpnoti tathānumodanād api // Avc_144 //",
    "XXahovcs_u:319": " ye caranti mahārāja vratarājam idaṃ tathā /",
    "XXahovcs_u:320": " teṣāṃ puṇyapramāṇāni saṃkhyātuṃ ko hi śaknuyāt // Avc_145 //",
    "XXahovcs_u:321": " tatpuṇyasaptabhāgaikaṃ bhāgaṃ rājā samāpnuyāt /",
    "XXahovcs_u:322": " tathaikaṃ sarvasattvāś ca tathaikaṃ sādhakā janāḥ // Avc_146 //",
    "XXahovcs_u:323": " vratinas taccaturbhāgān sarvān te prāpnuvanti hi /",
    "XXahovcs_u:324": " etatpuṇyānubhāvais tu sarvatra maṅgalaṃ sadā // Avc_147 //",
    "XXahovcs_u:325": " sarve sattvāḥ sukhāḍhyāś ca bhavanti bodhicāriṇaḥ /",
    "XXahovcs_u:326": " evaṃ vijñāya rājendra lokānāṃ hitasādhanam /",
    "XXahovcs_u:327": " ahorātravrataṃ yūyaṃ kartum arhatha sarvathā // Avc_148 //",
    "XXahovcs_u:328": " iti tena samākhyātaṃ dhīmatā vasubandhunā /",
    "XXahovcs_u:329": " śrutvā sa indrapṛṣṭas tad vrataṃ kartuṃ samaicchata // Avc_149 //",
    "XXahovcs_u:330": " atha sa bhūpatiḥ śrīmān indrapṛṣṭo narādhipaḥ /",
    "XXahovcs_u:331": " sāñjalis taṃ punar natvā vasubandhuṃ tathārthayat // Avc_150 //",
    "XXahovcs_u:332": " bhadanta sarvavic chāstar bhavadājñāṃ śirovahan /",
    "XXahovcs_u:333": " ahorātravrataṃ kartum icchāmi sāṃprataṃ khalu // Avc_151 //",
    "XXahovcs_u:334": " bhavāñ chāstā mahāvijñaḥ sarvasattvahitāśayaḥ /",
    "XXahovcs_u:335": " sarvahitārthasiddhyai tad anujñāṃ pradadātu me // Avc_152 //",
    "XXahovcs_u:336": " iti tena nṛpendreṇa prārthitaṃ sa mahāmatiḥ /",
    "XXahovcs_u:337": " vasubandhuḥ samākarṇya taṃ bhūpam evam abravīt // Avc_153 //",
    "XXahovcs_u:338": " sādhu sādhu mahārāja yady evaṃ tvaṃ samicchasi /",
    "XXahovcs_u:339": " tat kuruṣva mahatpuṇyam ahorātravrataṃ mudā // Avc_154 //",
    "XXahovcs_u:340": " tatkṛte te mahat puṇyaṃ sarvatrāpi bhavec chubham /",
    "XXahovcs_u:341": " etatpuṇyavipākena saṃbodhiṃ prāpnuyā api // Avc_155 //",
    "XXahovcs_u:342": " iti śāstrā samādiṣṭam indrapṛṣṭaḥ sa bhūpatiḥ /",
    "XXahovcs_u:343": " śrutvā taṃ sāñjalir natvā punar evaṃ samabravīt // Avc_156 //",
    "XXahovcs_u:344": " bhadanta kartum icchāmi puṇyakṣetre jinālayam /",
    "XXahovcs_u:345": " kutra puṇyatamaṃ kṣetraṃ tat samādeṣṭum arhati /1151 //",
    "XXahovcs_u:346": " iti tena narendreṇa pṛṣṭe sa sarvavit sudhīḥ /",
    "XXahovcs_u:347": " vasubandhur narendraṃ taṃ punar evam upādiśat // Avc_158 //",
    "XXahovcs_u:348": " śṛṇu sādho mahārāja yathā khyātaṃ munīśvaraiḥ /",
    "XXahovcs_u:349": " tathāhaṃ te pravakṣyāmi śrutvaivaṃ kartum arhasi // Avc_159 //",
    "XXahovcs_u:350": " vārāṇasīti vikhyātā sarvabhūmī mahattarī /",
    "XXahovcs_u:351": " puṇyakṣetraṃ mahāpīṭhaṃ sarvabuddhaiḥ praśaṃsitam // Avc_160 //",
    "XXahovcs_u:352": " tatra yat praṇidhānena prakṛtaṃ karma kāritam /",
    "XXahovcs_u:353": " tat tatheha paratrāpi sidhyate nānyathā khalu // Avc_161 //",
    "XXahovcs_u:354": " iti vijñāya rājendra tatra gatvā yathāvidhi /",
    "XXahovcs_u:355": " pratiṣṭhāpya tathā caityam ahorātravrataṃ careḥ // Avc_162 //",
    "XXahovcs_u:356": " tathā cet te sadā bhadram ihāmutra bhaved dhruvam /",
    "XXahovcs_u:357": " kramād bodhicarīḥ pūrya saṃbuddhapadam āpsyasi // Avc_163 //",
    "XXahovcs_u:358": " iti tena samādiṣṭaṃ guruṇā vasubandhunā /",
    "XXahovcs_u:359": " śrutvā sa bhūpatiḥ śrīmāṃs tatheti cānvamodata // Avc_164 //",
    "XXahovcs_u:360": " tataḥ sa indrapṛṣṭas taṃ vasubandhuṃ guruṃ puraḥ /",
    "XXahovcs_u:361": " kṛtvā tataḥ samāgatya vārāṇasīm upācarat // Avc_165 //",
    "XXahovcs_u:362": " tatra prāpya sa bhūmīndro nirīkṣya śubhabhūtale /",
    "XXahovcs_u:363": " ādau bhūśodhanaṃ kṛtvā vāstunāgaṃ parīkṣya ca // Avc_166 //",
    "XXahovcs_u:364": " vihāraṃ vidhivat kṛtvā tathā caityaṃ jinālayam /",
    "XXahovcs_u:365": " triratnaṃ ca pratiṣṭhāpya yathāvidhi sadābhajat // Avc_167 //",
    "XXahovcs_u:366": " tatra tena yathādiṣṭaṃ guruṇā vasubandhunā /",
    "XXahovcs_u:367": " tathā sa nararājendras tad vrataṃ kartum ārabhat // Avc_168 //",
    "XXahovcs_u:368": " tataś ca vidhivad dhṛtvā sabhāryaḥ sa nṛpādhipaḥ /",
    "XXahovcs_u:369": " ahorātravrataṃ kṛtvā tac caityaṃ vidhinārcayat // Avc_169 //",
    "XXahovcs_u:370": " tat samāpya punas tatra dīpaṃkaraṃ sasāṃghikam /",
    "XXahovcs_u:371": " saṃnimantrya yathārhena bhojanena samārcayat // Avc_170 //",
    "XXahovcs_u:372": " tataḥ sa pṛthivīpālaś ciraṃ tac caityam ādarāt /",
    "XXahovcs_u:373": " sevitvā satsukhaṃ bhuktvā yayau cānte jinālayam // Avc_171 //",
    "XXahovcs_u:374": " ity evaṃ tan mahat puṇyam ahorātravratodbhavam /",
    "XXahovcs_u:375": " aprameyam asaṃkhyeyaṃ sarvabuddhaiḥ pracakṣyate // Avc_172 //",
    "XXahovcs_u:376": " tathā yuṣmābhir apy atra tad ahorātrasaṃvaram /",
    "XXahovcs_u:377": " dhṛtvā caityaṃ samabhyarcya sevitavyaṃ sadādarāt // Avc_173 //",
    "XXahovcs_u:378": " tathā vo maṅgalaṃ nityam ihāmutra bhaved dhruvam /",
    "XXahovcs_u:379": " kramād bodhiṃ samāsādya nirvṛtīpadam āpsyatha // Avc_174 //",
    "XXahovcs_u:380": " ity ādiṣṭaṃ munīndreṇa śrutvā te bhikṣavo mudā /",
    "XXahovcs_u:381": " tathety abhyanumoditvā tad vrataṃ kartum īṣire // Avc_175 //",
    "XXahovcs_u:382": " tatas te bhikṣavo bhūyaḥ śāstāraṃ taṃ munīśvaram /",
    "XXahovcs_u:383": " kṛtāñjalipuṭā natvā papracchur evam ādarāt // Avc_176 //",
    "XXahovcs_u:384": " bhagavan bhavatādiṣṭam indrapṛṣṭena yat kṛtam /",
    "XXahovcs_u:385": " tat sarvaṃ śrutam asmābhiḥ punaḥ śrotuṃ samiṣyate // Avc_177 //",
    "XXahovcs_u:386": " kena kena tathā pūrvaṃ kṛtam etad vratottamam /",
    "XXahovcs_u:387": " ahorātraṃ mahatpuṇyaṃ tat samādeṣṭum arhati // Avc_178 //",
    "XXahovcs_u:388": " iti tair bhikṣubhiḥ pṛṣṭe bhagavān sa munīśvaraḥ /",
    "XXahovcs_u:389": " tān bhikṣūn sāṃghikān sarvān samālokyaivam abravīt // Avc_179 //",
    "XXahovcs_u:390": " śṛṇudhvaṃ bhikṣavaḥ sarve tathānyaiś ca kṛtaṃ purā /",
    "XXahovcs_u:391": " tat sarvaṃ kathayiṣyāmi yuṣmākaṃ paribodhane // Avc_180 //",
    "XXahovcs_u:392": " purā svarge tathendreṇa pratiṣṭhāpya jinālayam /",
    "XXahovcs_u:393": " ahorātravrataṃ kṛtvā vidhivac caityam ārcayat // Avc_181 //",
    "XXahovcs_u:394": " etatpuṇyānubhāvaiḥ sa sarvapāramitāḥ kramāt /",
    "XXahovcs_u:395": " pūrayitvā mahāsattvo bodhisattvo 'bhavat sudhīḥ // Avc_182 //",
    "XXahovcs_u:396": " {E adds:",
    "XXahovcs_u:397": " tato 'nyaḥ devarājo 'bhut kālena samayena sa /",
    "XXahovcs_u:398": " devarājasukhaṃ bhuktvā caraty asmin yathecchayā // Avc_182* //}",
    "XXahovcs_u:399": " pātāle ca mahāvīro daityendro 'bhūn maharddhimān /",
    "XXahovcs_u:400": " nirghoṣadamano nāma devalokabhayaṃkaraḥ // Avc_183 //",
    "XXahovcs_u:401": " tena jitvā balenāpi trailokyaṃ svavaśīkṛtam /",
    "XXahovcs_u:402": " sarve 'pi lokapālāś ca parājitya vaśīkṛtāḥ // Avc_184 //",
    "XXahovcs_u:403": " tadā sa pṛthivīṃ gatvā vārāṇasīm upācarat /",
    "XXahovcs_u:404": " indrapṛṣṭavihārasthaṃ caityaṃ dṛṣṭvānvamodata // Avc_185 //",
    "XXahovcs_u:405": " tataḥ pradakṣiṇīkṛtya taṃ caityaṃ vidhinārcayat /",
    "XXahovcs_u:406": " kṛtāñjalipuṭo bhutvā prārthayad evam ānataḥ // Avc_186 //",
    "XXahovcs_u:407": " yāvajjīvaṃ sukhaṃ bhuktvā saṃsthāpya svavaśe jagat /",
    "XXahovcs_u:408": " saṃbuddhaśaraṇaṃ gatvā prānte yāyāṃ jinālayam // Avc_187 //",
    "XXahovcs_u:409": " ity evaṃ praṇidhiṃ dhṛtvā natvā taṃ ca jinālayam /",
    "XXahovcs_u:410": " tata eva yayau svargaṃ daityendraḥ sa maharddhikaḥ // Avc_188 //",
    "XXahovcs_u:411": " tatrāpi caityam ālokya śakreṇa sthāpitaṃ purā /",
    "XXahovcs_u:412": " natvā pradakṣiṇīkṛtya vidhinā ca samārcayat // Avc_189 //",
    "XXahovcs_u:413": " tathaiva praṇidhiṃ kṛtvā natvā ca sāñjalir mudā /",
    "XXahovcs_u:414": " tataś ca sa samāgatya pātāle svaṃ gṛhaṃ yayau // Avc_190 //",
    "XXahovcs_u:415": " {E has the following addition after 190 b on folio 13.",
    "XXahovcs_u:416": " etatpuṇyānubhāvena daityendro 'sau maharddhikaḥ /",
    "XXahovcs_u:417": " śakrāsanaṃ tadā tatra labdhavān vigrahair balaiḥ // Avc_190* //",
    "XXahovcs_u:418": " tadāsa devarājendraḥ saṃjñātvāho tam āgatam /",
    "XXahovcs_u:419": " idānīṃ kiṃprakāreṇa vijayiṣyāmi dānavaṃ /",
    "XXahovcs_u:420": " mamāśrameṣu nirghoṣadamano nāmāsau sthitaḥ // Avc_190** //",
    "XXahovcs_u:421": " iti dhyātvā sa śakraḥ bhuvane trāyastriṃśake /",
    "XXahovcs_u:422": " prāktanair devarājendraiḥ pūjārthaṃ caityaṃ sthāpitaḥ // Avc_190*** //",
    "XXahovcs_u:423": " tasmin caitye ahorātravrataṃ kuryāṃ yathāvidhiḥ /",
    "XXahovcs_u:424": " tadupāyena dharmeṇa vijayiṣye suradviṣaṃ // Avc_190**** //",
    "XXahovcs_u:425": " śrutaṃ mayāsti saddharmaṃ tad eṣo 'pi ca tadvrataiḥ /",
    "XXahovcs_u:426": " svarge surasahāyena gato 'sau maghavaṃuiīṃ // Avc_190***** //",
    "XXahovcs_u:427": " tadanantare ca devendraḥ mahārheṇa vratārcanaṃ /",
    "XXahovcs_u:428": " atīva susamudāyena kṛtavāñ ca jinālaye // Avc_190****** //",
    "XXahovcs_u:429": " tadanantare 'pi nirghoṣadamano 'suranirjitaḥ /",
    "XXahovcs_u:430": " vinā yuddhena nirjityāsuraṃ bhūmyavatāritaḥ // Avc_190******* //}",
    "XXahovcs_u:431": " tatra sa daityarājendro yathāvidhi jinālayam /",
    "XXahovcs_u:432": " mahac caityaṃ pratiṣṭhāpya satkṛtya vidhinārcayat // Avc_191 //",
    "XXahovcs_u:433": " tataś cāpi sa daityendro yathāvidhi samārabhan /",
    "XXahovcs_u:434": " ahorātravrataṃ dhṛtvā tac caityaṃ samapūjayat // Avc_192 //",
    "XXahovcs_u:435": " tatraivaṃ praṇidhiṃ kṛtvā so 'surendro mahāmatiḥ /",
    "XXahovcs_u:436": " sarvadā vidhinābhyarcya bheje nityaṃ mahotsavaiḥ // Avc_193 //",
    "XXahovcs_u:437": " tathā sa suciraṃ bhuktvā yāvajjīvaṃ mahāsukham /",
    "XXahovcs_u:438": " tac caityaṃ śaraṇaṃ kṛtvā yayau tathā jinālayam // Avc_194 //",
    "XXahovcs_u:439": " tathānye nāgarājāś ca tac caityaṃ samupāśritāḥ /",
    "XXahovcs_u:440": " ahorātravrataṃ dhṛtvā satkṛtya vidhinārcayan // Avc_195 //",
    "XXahovcs_u:441": " tathā sarve 'pi te nāgā yāvajjīvaṃ mahat sukham /",
    "XXahovcs_u:442": " bhuktvā puṇyānubhāvaiś ca prānte yayur jinālayam // Avc_196 //",
    "XXahovcs_u:443": " tathābhūn magadhe deśe caityagarbhaṃ mahat saraḥ /",
    "XXahovcs_u:444": " śuddhāmbupūritaṃ padmakumudādipraśobhitam // Avc_197 //",
    "XXahovcs_u:445": " tatrarṣayaḥ saromadhye pratiṣṭhite jinālaye /",
    "XXahovcs_u:446": " ahorātravrataṃ dhṛtvā satkṛtya vidhinārcayan // Avc_198 /",
    "XXahovcs_u:447": " tathā tair ṛṣibhiś caityaṃ pūjitaṃ tatsaraḥsthitāḥ /",
    "XXahovcs_u:448": " nāgakanyāḥ samīkṣyāṣṭau tadantikam upāśrayan // Avc_199 //",
    "XXahovcs_u:449": " tatra ta ṛsayas tāsāṃ saviṣaśvāsavāyubhiḥ /",
    "XXahovcs_u:450": " prahatā viṣasaṃdigdhāḥ kṣaṇamātraṃ mumūrchire // Avc_200 //",
    "XXahovcs_u:451": " tatas ta ṛṣayaḥ sarve kṣaṇāt prāptasucetanāḥ /",
    "XXahovcs_u:452": " dṛṣṭvā tāḥ samupāsīnā nāgakanyā ruṣāśapan // Avc_201 //",
    "XXahovcs_u:453": " are duṣṭāḥ supāpinyo yad yuṣmākaṃ viṣānalaiḥ /",
    "XXahovcs_u:454": " tāpitāḥ smas tadapuṇyair yūyaṃ bhavata śambukāḥ // Avc_202 //",
    "XXahovcs_u:455": " iti tair ṛṣibhiḥ sarvaiḥ śāpitās ta bhayānvitāḥ /",
    "XXahovcs_u:456": " sarvān ṛṣivarān natvā prārthayann evam ādarāt // Avc_203 //",
    "XXahovcs_u:457": " namo vo 'stu mahāvijñāḥ kṣamadhvaṃ no 'parādhatām /",
    "XXahovcs_u:458": " tacchāpamocanopāyaṃ samupadeṣṭum arhatha // Avc_204 //",
    "XXahovcs_u:459": " iti saṃprārthitaṃ tābhir niśamya te maharṣayaḥ /",
    "XXahovcs_u:460": " karuṇākrāntacittās tāḥ samālokyaivam abruvan // Avc_205 //",
    "XXahovcs_u:461": " śṛṇudhvaṃ śambukā yūyam upāyaṃ śāpamuktaye /",
    "XXahovcs_u:462": " asmābhir deśitaṃ śrutvā tathā carata sādaram // Avc_206 //",
    "XXahovcs_u:463": " caityabimbaṃ samālambya tad anusmṛtya cetasā /",
    "XXahovcs_u:464": " sadā pradakṣiṇāṃ kṛtvā bhramitvā bhajatādṛtāḥ // Avc_207 //",
    "XXahovcs_u:465": " tadā tatpuṇyabhāvena sarvapāpavimocitāḥ /",
    "XXahovcs_u:466": " pariśuddhāśayā bhadrā bhaviṣyatha nṛpātmajāḥ // Avc_208 //",
    "XXahovcs_u:467": " tadāpi hi tathā yūyaṃ caityasevāsamāhitāḥ /",
    "XXahovcs_u:468": " saddharmasādhanaṃ kṛtvā prayāsyatha jinālayam // Avc_209 //",
    "XXahovcs_u:469": " iti tair ṛṣibhiḥ satyaṃ samādiṣṭaṃ niśamya tāḥ /",
    "XXahovcs_u:470": " śambukās tān ṛṣīn natvā tato 'gacchan nijālayam // Avc_210 //",
    "XXahovcs_u:471": " tatas tāḥ śambukāḥ sarvāḥ śālikṣetram upāsṛtāḥ /",
    "XXahovcs_u:472": " caityabimbam anusmṛtya praviceruḥ samantataḥ // Avc_211 //",
    "XXahovcs_u:473": " tatra vicchinnaśeṣāṃśaṃ śālistambaṃ vilokya tāḥ /",
    "XXahovcs_u:474": " caityākāraṃ samālambya saṃsmṛtvā sugatālayam // Avc_212 //",
    "XXahovcs_u:475": " sadā pradakṣiṇīkṛtya praṇatvā ca muhur muhuḥ /",
    "XXahovcs_u:476": " caityānusmṛtim ādhāya bhramitvā saṃprabhejire // Avc_213 //",
    "XXahovcs_u:477": " tatra tāḥ śambukāḥ sarvās tatpuṇyapariśodhitāḥ /",
    "XXahovcs_u:478": " tacchāpaparimuktyarthaṃ caityaṃ smṛtvā pracerire // Avc_214 //",
    "XXahovcs_u:479": " kadā cit tatra matsyārthī dhīvaraḥ krūramānasaḥ /",
    "XXahovcs_u:480": " tatsarasi sthitān mīnān samāhartum upācarat // Avc_215 //",
    "XXahovcs_u:481": " tatra sa dhīvaro dṛṣṭvā mīnāharaṇalālasaḥ /",
    "XXahovcs_u:482": " tīrastho jālam utkṣipya mīnān āhartum udyayau // Avc_216 //",
    "XXahovcs_u:483": " tatra jāle pratikṣipte śambukā daivayogataḥ /",
    "XXahovcs_u:484": " sarvā api praviṣṭās tā na tu matsyo hi kaś cana // Avc_217 //",
    "XXahovcs_u:485": " tataḥ sa jālam ākṛṣya pravisārya vilokayan /",
    "XXahovcs_u:486": " dadarśa śambukā eva tatra matsyaṃ na kaṃ cana // Avc_218 //",
    "XXahovcs_u:487": " atha so 'prāptamatsyas tāḥ śambukā eva lubdhakaḥ /",
    "XXahovcs_u:488": " ādāya parikhinnātmā svagṛhaṃ śanakair yayau // Avc_219 //",
    "XXahovcs_u:489": " tatra sa svagṛhaprāpto viṣannāsyo nirāśitaḥ /",
    "XXahovcs_u:490": " patnyāḥ sundarikāyās tāḥ śambukāḥ purato 'rpayat // Avc_220 //",
    "XXahovcs_u:491": " tataḥ sa dhīvaro 'nyatra mīnān āhartum udyataḥ /",
    "XXahovcs_u:492": " bhuktvāhāraṃ yathāprāptaṃ jālam ādāya niryayau // Avc_221 //",
    "XXahovcs_u:493": " tataḥ sā dhīvarī dṛṣṭvā śambukās tāḥ puro 'rpitāḥ /",
    "XXahovcs_u:494": " bubhukṣitānupaśyantī niḥśvasanty evam ālapat // Avc_222 //",
    "XXahovcs_u:495": " hā kaṣṭaṃ kiṃ karomy adya bhojyaṃ kiṃ cin na me gṛhe /",
    "XXahovcs_u:496": " kaḥ krīṇīyād imāḥ śuktīr jīveyaṃ katham atra hi // Avc_223 //",
    "XXahovcs_u:497": " tad imāḥ śambukāḥ sarvāḥ paktvā bhuñjyām ihādhunā /",
    "XXahovcs_u:498": " etadāhāramātreṇa yāpayeyaṃ na cānyathā // Avc_224 //",
    "XXahovcs_u:499": " iti niścitya sā nārī sarvās tāḥ śambukā api /",
    "XXahovcs_u:500": " rasair yutāḥ svayaṃ paktvā bubhuje jīvitārthinī // Avc_225 //",
    "XXahovcs_u:501": " tatas tāḥ śambukāḥ sarvā daivayogānucāriṇaḥ /",
    "XXahovcs_u:502": " tasyā evodare yātā babhūvur ekapiṇḍitāḥ // Avc_226 //",
    "XXahovcs_u:503": " tataḥ sāpannasattvābhūt pravṛddhagarbhabhāriṇī /",
    "XXahovcs_u:504": " dine dine 'bhiruṣṭāṅgī svalpāhāraratā kṛśā // Avc_227 //",
    "XXahovcs_u:505": " tataḥ sā samaye 'sūta kanyakā hy aṣṭa sundarīḥ /",
    "XXahovcs_u:506": " ekanāḍīsamudbhūtāḥ samākārāḥ śubhāṃśikāḥ // Avc_228 //",
    "XXahovcs_u:507": " tatra sā jananī dṛṣṭvā hy aṣṭa tāḥ sundarīḥ śiśūḥ /",
    "XXahovcs_u:508": " samākārāḥ subhadrāṅgīḥ paśyantī vismayaṃ yayau // Avc_229 //",
    "XXahovcs_u:509": " tataḥ sa janakaḥ śrutvā jātā hy aṣṭa sutā iti /",
    "XXahovcs_u:510": " vismitaḥ sahasopetya paśyaṃs tasthau suniścalaḥ // Avc_230 //",
    "XXahovcs_u:511": " tatas tā dārikāḥ sarvās tayā mātrābhipālitāḥ /",
    "XXahovcs_u:512": " pravardhitāḥ prapuṣṭāṅgā rurucuḥ paṅkajā iva // Avc_231 //",
    "XXahovcs_u:513": " tatas tāḥ kanyakāḥ sarvāḥ pūrvapuṇyānubhāvikāḥ /",
    "XXahovcs_u:514": " prītiviśrambhasaṃbuddhā dharmārthābhiratāśayāḥ // Avc_232 //",
    "XXahovcs_u:515": " svakulavṛttisaṃtrastā dayārdrāḥ karuṇānvitāḥ /",
    "XXahovcs_u:516": " triratnadarśanotsāhasamanvitāḥ pracerire // Avc_233 //",
    "XXahovcs_u:517": " atha mātā samāhūya tāḥ sarvāḥ kanyakā api /",
    "XXahovcs_u:518": " matsyānāṃ vikrayārthena prairayat paṇyavīthikām // Avc_234 //",
    "XXahovcs_u:519": " tatas tāḥ kanyakāḥ sarvā ādāya matsyabhājanam /",
    "XXahovcs_u:520": " vikretuṃ saṃcarantyas tatpuramārgam upācaran // Avc_235 //",
    "XXahovcs_u:521": " tatra tāḥ kramato gatvā mārgādūrasarittaṭe /",
    "XXahovcs_u:522": " kṣaṇaṃ viśramya sarvās tad ālokyaiva samāśrayan // Avc_236 //",
    "XXahovcs_u:523": " tatra tāsāṃ pradhāna yā jyeṣṭhā sā bhaginī sudhīḥ /",
    "XXahovcs_u:524": " tāḥ sarvā bhaginīr dṛṣṭvā samāmantryaitad abravīt // Avc_237 //",
    "XXahovcs_u:525": " bhaginyo yat purāsmābhiḥ pātakaṃ dāruṇaṃ kṛtam /",
    "XXahovcs_u:526": " tenātra sāmprataṃ jātāś caṇḍālasya kule vayam // Avc_238 //",
    "XXahovcs_u:527": " iti satyaṃ parijñāya viramya pāpakarmataḥ /",
    "XXahovcs_u:528": " dharmārthasādhane rantum arhāmahe vayaṃ sadā // Avc_239 //",
    "XXahovcs_u:529": " ihāpi cet tathāsmābhiḥ kriyate pāpasādhanam /",
    "XXahovcs_u:530": " bhūyo 'pi narake lagnā duḥkhaṃ bhuktvā caremahi // Avc_240 //",
    "XXahovcs_u:531": " kadā vayaṃ tato muktāḥ sukhaṃ lapsyāmahe katham /",
    "XXahovcs_u:532": " sadaivaṃ durgatau jātāḥ pāpeṣv eva caremahi // Avc_241 //",
    "XXahovcs_u:533": " puṇyair vinā na mānuṣye janma saṃprapsyate kva cit /",
    "XXahovcs_u:534": " mānuṣye 'labhyamāne tu kutra dharme matiś caret // Avc_242 //",
    "XXahovcs_u:535": " vinā dharmamatiṃ bhadre caritum utsahet katham /",
    "XXahovcs_u:536": " vinā bhadracariṃ loke sadgatiṃ katham āpnuyāt // Avc_243 //",
    "XXahovcs_u:537": " sugatau ca sadā saukhyaṃ vinā dharmair na lapsyate /",
    "XXahovcs_u:538": " tasmād dharme matiṃ dhṛtvā caritavyaṃ śubhe sadā // Avc_244 //",
    "XXahovcs_u:539": " śubhena sadgatiṃ yātāḥ pāpena durgatiṃ gatāḥ /",
    "XXahovcs_u:540": " sukhaduḥkhāni saṃbhuktva bhramanti jantavo bhave /",
    "XXahovcs_u:541": " tad itaḥ sadgatiṃ prāptuṃ caremahi śubhe sadā // Avc_245 //",
    "XXahovcs_u:542": " kiṃ cāpy etā vayaṃ sarvāś caṇḍālakulasaṃbhavāḥ /",
    "XXahovcs_u:543": " tat kathaṃ kulavṛttiṃ nu tyaktvā caremahi śubhe // Avc_246 //",
    "XXahovcs_u:544": " yad vayaṃ preritā mātrā matsyān vikrayituṃ khalu /",
    "XXahovcs_u:545": " tasmān mātur vaco 'śrutvā caremahy anyathā katham // Avc_247 //",
    "XXahovcs_u:546": " yady atraitān avikrīya prakṣiptvā ca jalāśaye /",
    "XXahovcs_u:547": " riktahastāḥ kathaṃ gehe mātuḥ puro vrajemahi // Avc_248 //",
    "XXahovcs_u:548": " yad bhogyaṃ no gṛhe nāsty etad eva hi jīvanam /",
    "XXahovcs_u:549": " tat kiṃ sā jananī bhuñjyād vināhāraṃ na jīvati // Avc_249 //",
    "XXahovcs_u:550": " tad atra kiṃ kariṣyāmo dhig janma mānuṣe 'pi naḥ /",
    "XXahovcs_u:551": " varaṃ prāṇaparityāgaṃ na tu pāpārthasādhanam // Avc_250 //",
    "XXahovcs_u:552": " sarveṣām api jantūnām avaśyaṃ maraṇaṃ bhave /",
    "XXahovcs_u:553": " iti matvātra samsāre vartayema śubhe sadā // Avc_251 //",
    "XXahovcs_u:554": " tad atra jīvino matsyān prakṣipyaitāñ jalāśraye /",
    "XXahovcs_u:555": " nirjīvān eva vikrīya mūlyaṃ mātur dadīmahi // Avc_252 //",
    "XXahovcs_u:556": " yady evaṃ kriyate 'smābhiḥ papaṃ no vidyate na hi /",
    "XXahovcs_u:557": " kiṃ cit puṇyaṃ tu vidyeta tasmāt kuryāmahe tathā // Avc_253 //",
    "XXahovcs_u:558": " ity atra me vacaḥ śrutvā tat kartum anumodata /",
    "XXahovcs_u:559": " mātra śarikāviṣādatvaṃ kartum arhāmahe khalu // Avc_254 //",
    "XXahovcs_u:560": " etat tayā samākhyātaṃ śrutvā tāḥ paribodhitāḥ /",
    "XXahovcs_u:561": " tathety abhyanumoditvā tad anukartum īṣire // Avc_255 //",
    "XXahovcs_u:562": " tatas tāḥ kanyakaḥ sarvās teṣāṃ ye jīvino jhaṣāḥ /",
    "XXahovcs_u:563": " tān sarvān sahasādāya prākṣipaṃs tatsarijjale // Avc_256 //",
    "XXahovcs_u:564": " yāvanto nirgataprāṇās tān eva sakalān api /",
    "XXahovcs_u:565": " ādāya tāḥ pure gatvā vyakrīṇanta yathocitam // Avc_257 //",
    "XXahovcs_u:566": " tatas tat paṇam ādāya sarvās tāḥ kanyakā mudā /",
    "XXahovcs_u:567": " gṛham āgatya tan mūlyaṃ sarvaṃ mātuḥ samarpayan // Avc_258 //",
    "XXahovcs_u:568": " evaṃ tayā jananyā tāḥ kanyakāḥ preritās tathā /",
    "XXahovcs_u:569": " sajīvāṃs tāñ jale kṣiptvā nirjīvaiḥ paṇam ādaduḥ // Avc_259 //",
    "XXahovcs_u:570": " evaṃ tāḥ sarvadā nityaṃ kṛtvā bhuktvā vinoditāḥ /",
    "XXahovcs_u:571": " tadvṛttisaṃparitrastāḥ pāpaśaṅkā viṣedire // Avc_260 //",
    "XXahovcs_u:572": " kasmiṃś cid divase sarvā mātrā tāḥ preritās tathā /",
    "XXahovcs_u:573": " mīnān vikretum ādāya nigame samupācaran // Avc_261 //",
    "XXahovcs_u:574": " tatrāsan daivayogāt te mīnāḥ sarve sajīvitāḥ /",
    "XXahovcs_u:575": " tān sarvāñ jīvitān dṛṣṭvā sarvās tā vismayaṃ yayuḥ // Avc_262 //",
    "XXahovcs_u:576": " tatra tāḥ kanyakāḥ sarvāḥ samālokya parasparam /",
    "XXahovcs_u:577": " katham adyātra kuryāma ity uktvaivāvatasthire // Avc_263 //",
    "XXahovcs_u:578": " tatra tāsāṃ pradhānā sā kanyā śuddhāśayā sudhīḥ /",
    "XXahovcs_u:579": " tāḥ sarvā bhaginīr dṛṣṭvā samāśvāsyaivam abravīt // Avc_264 //",
    "XXahovcs_u:580": " bhaginyo yad ime mīnāḥ sarve 'pi jīvinaḥ khalu /",
    "XXahovcs_u:581": " tat kathaṃ jīvino 'py atra vikrīṇīmahi sāṃpratam // Avc_265 //",
    "XXahovcs_u:582": " tasmāt sarvān imān matsyān prakṣiptvātra sarijjale /",
    "XXahovcs_u:583": " triratnasmaraṇaṃ kṛtvā tiṣṭhemātraikavāsaram // Avc_266 //",
    "XXahovcs_u:584": " yadi gṛhe gamiṣyāmo riktahastā vinā paṇam /",
    "XXahovcs_u:585": " mātā ruṣṭā parikruśya sarvā nas tāḍayet khalu // Avc_267 //",
    "XXahovcs_u:586": " yac cāpy adya gṛhe kiṃ cid bhojyaṃ na vidyate kva cit /",
    "XXahovcs_u:587": " tat kiṃ mātānnam aśnīyād bubhukṣitā caret krudhā // Avc_268 //",
    "XXahovcs_u:588": " asmabhyaṃ cāpi kiṃ dadyād annaṃ pānaṃ ca kopitā /",
    "XXahovcs_u:589": " paribhāṣya muhur bālā api niṣkāsayed gṛhāt // Avc_269 //",
    "XXahovcs_u:590": " tad adya kiṃ gṛhe gatvā sarvā apīha saṃgatāḥ /",
    "XXahovcs_u:591": " triratnasmaraṇaṃ kṛtva tiṣṭhemahi dināntataḥ // Avc_270 //",
    "XXahovcs_u:592": " etat tayoditaṃ śrutvā sarvās tā dārikā api /",
    "XXahovcs_u:593": " tatheti saṃmataṃ kṛtvā sarvān mīnāñ jale 'kṣipan // Avc_271 //",
    "XXahovcs_u:594": " tatra tāḥ kanyakāḥ sarvaḥ sarittaṭasamāśritāḥ /",
    "XXahovcs_u:595": " triratnasmaraṇaṃ kṛtvā dhyātvā tasthuḥ samāhitāḥ // Avc_272 //",
    "XXahovcs_u:596": " kena cit kathitaṃ tāsām etadvṛttiṃ niśamya sā /",
    "XXahovcs_u:597": " mātā krodhāgnisaṃtaptā vegāt tatra ruṣācarat // Avc_273 //",
    "XXahovcs_u:598": " tatra tā dārikāḥ sarvās tathā sthitā nirīkṣya sā /",
    "XXahovcs_u:599": " jananī sahasopetya paribhāṣyaivam abravīt // Avc_274 //",
    "XXahovcs_u:600": " are re durbhagā bālāḥ kim evam iha saṃsthitāḥ /",
    "XXahovcs_u:601": " pradoṣe 'pi gṛhe kena hetunā na samāgatāḥ // Avc_275 //",
    "XXahovcs_u:602": " kim etān sakalān mīnān avikrīya vimuñcatha /",
    "XXahovcs_u:603": " kiṃ cid annaṃ gṛhe nāsti tat kiṃ bhokṣyāmahe 'dhunā // Avc_276 //",
    "XXahovcs_u:604": " kasyopadeśam ākarṇya kuladharmanirādarāḥ /",
    "XXahovcs_u:605": " pitror api vaco 'śrutvā krīḍathaivaṃ tad ucyatām // Avc_277 //",
    "XXahovcs_u:606": " evam ukte tayā mātrā sarvās tāḥ kanyakā api /",
    "XXahovcs_u:607": " adhomukhasthitāḥ kiṃ cid api nocur viṣāditāḥ // Avc_278 //",
    "XXahovcs_u:608": " tathā sthitāḥ svaputrīs tā dṛṣṭvā sā jananī ruṣā /",
    "XXahovcs_u:609": " sahasā samupākramya laguḍenābhyatāḍayat // Avc_279 //",
    "XXahovcs_u:610": " tataḥ sā jananī dṛṣṭvā sarvās tās trasitānanāḥ /",
    "XXahovcs_u:611": " bodhayitvā prayatnena nināya svagṛhe niśi // Avc_280 //",
    "XXahovcs_u:612": " tatra tāḥ kanyakāḥ sarvāḥ svagṛhe saṃsthitāḥ niśi /",
    "XXahovcs_u:613": " abhuktvaikāntam āśritya tasthuḥ smṛtvā munīśvaram // Avc_281 //",
    "XXahovcs_u:614": " tat paredyuś ca sā mātā hatvāpi jīvino jhaṣān /",
    "XXahovcs_u:615": " dattvā tān dārikās tāś ca vikrayāyairayat pure // Avc_282 //",
    "XXahovcs_u:616": " mātrā tathā kṛtaṃ matvā sarvās tāḥ kanyakā api /",
    "XXahovcs_u:617": " tat kukarma iti dhyātvā tasthuḥ pāpaviṣāditāḥ // Avc_283 //",
    "XXahovcs_u:618": " tathā sthitāś ca tāḥ sarvā dṛṣṭvā sā jananī ruṣā /",
    "XXahovcs_u:619": " bahuśaḥ paribhāṣitvā pratāḍya prairayat pure // Avc_284 //",
    "XXahovcs_u:620": " tatas tā dārikāḥ sarvās tattāḍanarujānvitāḥ /",
    "XXahovcs_u:621": " viṣaṇṇās tāñ jhaṣān dhṛtvā vikretuṃ niryayuḥ śanaiḥ // Avc_285 //",
    "XXahovcs_u:622": " tatas tā nirgatāḥ sarvās tanmārgasarasītaṭe /",
    "XXahovcs_u:623": " mātṛtāḍanaduḥkhārtā viśramya kṣaṇam āśrayan // Avc_286 //",
    "XXahovcs_u:624": " tatra tāḥ kanyakāḥ sarvās tatpāpapariśodhane /",
    "XXahovcs_u:625": " triratnasmaraṇaṃ kṛtvā tasthur dhyānasamāhitāḥ // Avc_287 //",
    "XXahovcs_u:626": " tatpuṇyapariśuddhās tā vālukābhiḥ pṛthak pṛthak /",
    "XXahovcs_u:627": " caityaṃ nirmāya satkṛtya pratiṣṭhāpya pramoditāḥ // Avc_288 //",
    "XXahovcs_u:628": " tatrotpannāni puṣpāṇi phalāni ca samantataḥ /",
    "XXahovcs_u:629": " ādāya taiḥ phalaiḥ puṣpaiḥ svasvacaityaṃ samarcayan // Avc_289 //",
    "XXahovcs_u:630": " tatas tāḥ prāñjaliṃ dhṛtvā kṛtvā pradakṣiṇāni ca /",
    "XXahovcs_u:631": " aṣṭāṅgapraṇatiṃ kṛtvā tasthur dhyānasamāhitāḥ // Avc_290 //",
    "XXahovcs_u:632": " taddinānte 'pi tāḥ sarvā gṛhe naivāgatā iti /",
    "XXahovcs_u:633": " mātā vicintya bhartāraṃ sahasā caivam abravīt // Avc_291 //",
    "XXahovcs_u:634": " svāmiṃs tā dārikāḥ sarvā adyāpi nāgatā gṛhe /",
    "XXahovcs_u:635": " kutra gatā iti draṣṭuṃ gaccha tvaṃ sahasānaya // Avc_292 //",
    "XXahovcs_u:636": " etat patnyoditaṃ śrutvā sa caṇḍālaḥ prakopitaḥ /",
    "XXahovcs_u:637": " sahasā tatsarastīre gacchan sarvā dadarśa tāḥ // Avc_293 //",
    "XXahovcs_u:638": " tatra tāś caityam abhyarcya sthitāḥ sarvā vilokya saḥ /",
    "XXahovcs_u:639": " pitātikopasaṃtaptaḥ sahasā saṃmukho 'carat // Avc_294 //",
    "XXahovcs_u:640": " tatra tāḥ kanyakāḥ sarvā dṛṣṭvā taṃ saṃmukhāgatam /",
    "XXahovcs_u:641": " krodhasaṃtaptaraktākṣaṃ tasthur dhyānasamāhitāḥ // Avc_295 //",
    "XXahovcs_u:642": " tathā sthitāḥ sa ālokya sarvās tāḥ svātmajā api /",
    "XXahovcs_u:643": " nirdayo bahudhā bhartsya laguḍenāpy atāḍayat // Avc_296 //",
    "XXahovcs_u:644": " tathātitāḍitāḥ sarvā api tā na vicerire /",
    "XXahovcs_u:645": " tatpāpatrasitā eva tasthur dhyānasamāhitāḥ // Avc_297 //",
    "XXahovcs_u:646": " tataḥ sa janakaḥ krūraḥ saṃtāḍya paribhāṣya ca /",
    "XXahovcs_u:647": " sarvā ādāya tān mīnān sahasā tatpure 'carat // Avc_298 //",
    "XXahovcs_u:648": " tatra vikrīya tān mīnān annam ādāya satvaraḥ /",
    "XXahovcs_u:649": " gṛhe patnyāḥ puro gatvā tac caritraṃ nyavedayat // Avc_299 //",
    "XXahovcs_u:650": " tatra tattāḍanodbhūtaduḥsahavedanāturāḥ /",
    "XXahovcs_u:651": " bhuvy āvartya rudantyas tāḥ sarvās tasthur vimūrchitāḥ // Avc_300 //",
    "XXahovcs_u:652": " tadantikagireḥ sānau niṣaṇṇaḥ karuṇānidhiḥ /",
    "XXahovcs_u:653": " pratyekabuddha ātmajñaḥ śuśrāva tadvilāpitam // Avc_301 //",
    "XXahovcs_u:654": " tatra sa kṛpayā dṛṣṭyā vilokayan samantataḥ /",
    "XXahovcs_u:655": " tāḥ sarvā vedanākrāntāḥ samaikṣata vimūrchitāḥ // Avc_302 //",
    "XXahovcs_u:656": " tataḥ pratyekabuddhaḥ sa kāruṇyacoditaḥ kṛtī /",
    "XXahovcs_u:657": " taddeśaṃ sahasopetya tasthau sudhākarotsṛjan // Avc_303 //",
    "XXahovcs_u:658": " sarvās tās tatsudhāraśmiparispṛṣṭāḥ sukhānvitāḥ /",
    "XXahovcs_u:659": " saṃprāptacetanāḥ sarvāḥ prādrākṣus taṃ yatīśvaram // Avc_304 //",
    "XXahovcs_u:660": " tatas tās taṃ muniṃ dṛṣṭvā vismayākrāntamānasāḥ /",
    "XXahovcs_u:661": " ko 'yaṃ munir iti dhyātvā sarvās tasthuḥ pramoditāḥ // Avc_305 //",
    "XXahovcs_u:662": " tatas tāsāṃ pradhānā yā bhaginī sā vicakṣaṇā /",
    "XXahovcs_u:663": " tāḥ sarvā bhaginīr dṛṣṭvā samāmantryaivam abravīt // Avc_306 //",
    "XXahovcs_u:664": " dhanyā vayaṃ tad adya smo yad ayaṃ saugato muniḥ /",
    "XXahovcs_u:665": " kṛpayāsmān samuddhartuṃ svayam eva samāgataḥ // Avc_307 //",
    "XXahovcs_u:666": " yady ayaṃ nāgato buddhaḥ sudhāraśmir dayānidhiḥ /",
    "XXahovcs_u:667": " nistrāṇā vayam atraiva sarvā mṛtyuṃ vrajemahi // Avc_308 //",
    "XXahovcs_u:668": " dhanyo 'yaṃ sugato nāthaḥ sarvasattvānukampakaḥ /",
    "XXahovcs_u:669": " ko hy asti trijagalloke buddhād anyo hitaṃkaraḥ // Avc_309 //",
    "XXahovcs_u:670": " buddha eva jagacchāstā sarvabhadrārthasādhakaḥ /",
    "XXahovcs_u:671": " durgatitrāyako nāthaḥ sadgater mārgadarśakaḥ // Avc_310 //",
    "XXahovcs_u:672": " tad etasya vayaṃ sarvāḥ sarvadā śaraṇaṃ gatāḥ /",
    "XXahovcs_u:673": " satkṛtya śraddhayā bhaktya yathāśakti bhajemahi // Avc_311 //",
    "XXahovcs_u:674": " tato nūnaṃ vayaṃ sarvāḥ sarvapāpavimocitāḥ /",
    "XXahovcs_u:675": " pariśuddhatrikāyā hi sadgatiṃ ca vrajemahi // Avc_312 //",
    "XXahovcs_u:676": " etat tayā samākhyātaṃ śrutvā tāḥ paribodhitāḥ /",
    "XXahovcs_u:677": " sarvā api munes tasya tathā bhaktuṃ samīṣire // Avc_313 //",
    "XXahovcs_u:678": " tatas tāḥ kanyakāḥ sarvāḥ śraddhābhaktisamanvitāḥ /",
    "XXahovcs_u:679": " yathāśakti munes tasya satkāraiḥ prābhajan mudā // Avc_314 //",
    "XXahovcs_u:680": " tatas tāḥ śaraṇaṃ gatvā kṛtāñjalipuṭā mudā /",
    "XXahovcs_u:681": " tridhā pradakṣiṇīkṛtya natvaivaṃ prārthayaṃs tathā // Avc_315 //",
    "XXahovcs_u:682": " bhagavan nātha sarvajña bhavatāṃ sarvadā vayam /",
    "XXahovcs_u:683": " śaraṇasthā yathādeśam icchāmaś carituṃ tathā // Avc_316 //",
    "XXahovcs_u:684": " tad bhavān kṛpayā dṛṣṭyā paśyann asmān suduḥkhitāḥ /",
    "XXahovcs_u:685": " sarvadāpi tathā sarvāḥ paritrātuṃ samarhati // Avc_317 //",
    "XXahovcs_u:686": " nānyo no vidyate trātā nātho mitraṃ suhṛd guruḥ /",
    "XXahovcs_u:687": " bhavān eva guruḥ śāstā saddharmadeśakaḥ prabhuḥ // Avc_318 //",
    "XXahovcs_u:688": " tad asmān duḥkhinīḥ sarvāḥ saṃpaśyan karuṇādṛśā /",
    "XXahovcs_u:689": " bodhimārge pratiṣṭhāpya sadaivaṃ trātum arhati // Avc_319 //",
    "XXahovcs_u:690": " etat saṃprārthitaṃ tābhiḥ śrutvā so 'rhan mahāmatiḥ /",
    "XXahovcs_u:691": " pratyekasugato jñātvā tāsāṃ karmavipākatām // Avc_320 //",
    "XXahovcs_u:692": " tata ākāśa utplutya sthitvā vahnir ivojjvalan /",
    "XXahovcs_u:693": " taccittasaṃvinodārthaṃ prātihāryam adarśayat // Avc_321 //",
    "XXahovcs_u:694": " tasyaitat prātihāryaṃ tāḥ sarvā dṛṣṭvā savismayāḥ /",
    "XXahovcs_u:695": " suprasannamukhāmbhojāḥ sulabdhabodhimānasāḥ // Avc_322 //",
    "XXahovcs_u:696": " tatra pradakṣiṇīkṛtya kṛtāñjalipuṭā mudā /",
    "XXahovcs_u:697": " aṣṭāṅgapraṇatiṃ kṛtvā bodhipraṇidhim ādadhuḥ // Avc_323 //",
    "XXahovcs_u:698": " yad asmābhir muner asya satkṛtiḥ prakṛtā mudā /",
    "XXahovcs_u:699": " etatpuṇyavipākena labdhvā ca janma sadgatau // Avc_324 //",
    "XXahovcs_u:700": " svaparātmahitaṃ kṛtvā sarvatrāpi śubhāni ca /",
    "XXahovcs_u:701": " īdṛkpratyekasaṃbodhiṃ labdhvā vrajema nirvṛtim // Avc_325 //",
    "XXahovcs_u:702": " evaṃ tāḥ kanyakāḥ sarvāḥ praṇidhāya prasāditāḥ /",
    "XXahovcs_u:703": " tam eva sugataṃ natvā tasthur dhyānasamāhitāḥ // Avc_326 //",
    "XXahovcs_u:704": " evaṃ hṛdbhāvitaṃ tāsāṃ matvā sa sugatas tataḥ /",
    "XXahovcs_u:705": " ākāśāt sahasopetya tā evaṃ samupādiśat // Avc_327 //",
    "XXahovcs_u:706": " bhaginyaḥ saṃprasīdadhvaṃ yad itaḥ saptame 'hani /",
    "XXahovcs_u:707": " sarvā yūyaṃ subhāvinyaḥ samaṃ kālaṃ gamiṣyatha // Avc_328 //",
    "XXahovcs_u:708": " tato rājakule janma vārāṇasyāṃ śubhāṃśikāḥ /",
    "XXahovcs_u:709": " labdhvā yūyaṃ samācārāḥ sarvāḥ śubhe cariṣyatha // Avc_329 //",
    "XXahovcs_u:710": " tatra yūyaṃ samālokya saṃsāraṃ kleśasaṃkulam /",
    "XXahovcs_u:711": " sarvān parigrahāṃs tyaktvā tapovane ramiṣyatha // Avc_330 //",
    "XXahovcs_u:712": " tatrāpi ca triratnāni smṛtvā sadā samāhitāḥ /",
    "XXahovcs_u:713": " pratyekāṃ bodhim āsādya nirvṛtipadam āpsyatha // Avc_331 //",
    "XXahovcs_u:714": " etan matvā bhaginyo 'tra sarvā yūyaṃ samāhitāḥ /",
    "XXahovcs_u:715": " triratnabhajanaṃ kṛtvā carata sarvadā śubhe // Avc_332 //",
    "XXahovcs_u:716": " etad evam upādiśya sa pratyekajinas tataḥ /",
    "XXahovcs_u:717": " bhāsayan khaṃ samutplutya svāśramaṃ sahasā yayau // Avc_333 //",
    "XXahovcs_u:718": " tam ākāśagataṃ dṛṣṭvā sarvās tāḥ kanyakā mudā /",
    "XXahovcs_u:719": " praṇatvā suprasādinyaś cireṇa svālaye 'caran // Avc_334 //",
    "XXahovcs_u:720": " tatra tāś caityam abhyarcya sthitāḥ saptadine mṛtāḥ /",
    "XXahovcs_u:721": " vārāṇasyāṃ kṛke rajñaḥ sutā āsan samānikāḥ // Avc_335 //",
    "XXahovcs_u:722": " tāsaṃ yā bhaginī jyeṣṭhā vratīti pratiśrutā /",
    "XXahovcs_u:723": " dvitīyā dharmavatī khyātā tṛtīyā śubhamañjarī // Avc_336 //",
    "XXahovcs_u:724": " caturthī dhīmatī nāmnā pañcamī netramañjarī /",
    "XXahovcs_u:725": " ṣaṣṭhī ca śrimatī khyātā saptamī ca madaṃjahā // Avc_337 //",
    "XXahovcs_u:726": " aṣṭamī ratnamālākhyā ity etā aṣṭakanyakāḥ /",
    "XXahovcs_u:727": " sujātā nṛpateḥ putryaḥ samācārāḥ samāśayāḥ // Avc_338 //",
    "XXahovcs_u:728": " {E adds the following after vs. 338 and continues from 339",
    "XXahovcs_u:729": " tatra tāḥ dharmavatyādi saptakanyā śubhecarāḥ /",
    "XXahovcs_u:730": " kleśavyākulasaṃsāram ity ālokya parigrahān /",
    "XXahovcs_u:731": " svān svān sarvān parityaktvā sarvāḥ tapovanaṃ yayuḥ // Avc_338* //",
    "XXahovcs_u:732": " tatrāpi ca triratnāni sadā smṛtvā samāhitāḥ /",
    "XXahovcs_u:733": " pratyekāṃ bodhim āsādya nirvṛtiṃ tāḥ samāyayuḥ // Avc_338** //",
    "XXahovcs_u:734": " tāsaṃ jyeṣṭhā svasā yā tat vrataṃ pratijanma pracārikā /",
    "XXahovcs_u:735": " etatpuṇyānubhāvena sā kanyā ratisaṃnibhā // Avc_338*** //",
    "XXahovcs_u:736": " dharmaśīlā vratī nāmnī dharmapattane pure vare /}",
    "XXahovcs_u:737": " tāsāṃ jyeṣṭhā pradhānā yā sā kanyā ratisaṃnibhā /",
    "XXahovcs_u:738": " dharmadakṣasya bhūpasya bhāryābhūd dharmacāriṇī // Avc_339 //",
    "XXahovcs_u:739": " tadāpi sā vratī kanyā caityasevānurāgiṇī /",
    "XXahovcs_u:740": " saṃbodhicaraṇārāgā saṃbuddhaguṇabhāvinī // Avc_340 //",
    "XXahovcs_u:741": " tatra sā kanyakā sādhvī kartuṃ caityārcanaṃ mudā /",
    "XXahovcs_u:742": " dharmadakṣaṃ patiṃ natvā prārthayad evam ādarāt // Avc_341 //",
    "XXahovcs_u:743": " svāminn icchāmy ahaṃ kartuṃ caityabimbārcanaṃ sadā /",
    "XXahovcs_u:744": " ahorātravrataṃ cāpi tad anujñāṃ pradehi me // Avc_342 //",
    "XXahovcs_u:745": " iti tayā subhāvinyā bhāryayā prārthitaṃ mudā /",
    "XXahovcs_u:746": " śrutvā sa nṛpatir dṛṣṭvā tāṃ bhāryām evam abravīt // Avc_343 //",
    "XXahovcs_u:747": " bhadre sādhuḥ samicchā te yat tvayāhaṃ prabodhitaḥ /",
    "XXahovcs_u:748": " ahaṃ cāpi cariṣyāmi tathāhorātrasadvratam // Avc_344 //",
    "XXahovcs_u:749": " ity uktvā sa mahīpālo dharmadakṣaḥ pramoditaḥ /",
    "XXahovcs_u:750": " bhāryayā sahasaicchat tad ahorātravrataṃ varam // Avc_345 //",
    "XXahovcs_u:751": " tataḥ sa nṛpatiś caityaṃ pratiṣṭhāpya yathāvidhi /",
    "XXahovcs_u:752": " ahorātravrataṃ kṛtvā sabhāryas taṃ samārcayat // Avc_346 //",
    "XXahovcs_u:753": " evaṃ tayā subhāvinyā bhāryayā saha sarvadā /",
    "XXahovcs_u:754": " dharmadakṣo narendro 'sau caityasevārato 'bhavat // Avc_347 //",
    "XXahovcs_u:755": " tatas tau dampatī cāpi yāvajjīvaṃ jinārcanam /",
    "XXahovcs_u:756": " kṛtvā saukhyaṃ prabhuktvānte saṃjagmāte jinālayam // Avc_348 //",
    "XXahovcs_u:757": " evaṃ matvātra yūyaṃ ca śraddhayā sadvrataṃ mudā /",
    "XXahovcs_u:758": " ahorātravrataṃ dhṛtvā bhajata caityam ādarāt // Avc_349 //",
    "XXahovcs_u:759": " evaṃ kṛte hi vo bhadram ihāmutra sadā bhavet /",
    "XXahovcs_u:760": " kramād bodhipadaṃ prāpya gamiṣyatha jinālayam // Avc_350 //",
    "XXahovcs_u:761": " iti śāstrā munīndreṇa samādiṣṭaṃ niśamya te /",
    "XXahovcs_u:762": " bhikṣavo 'pi tathā caityaṃ vrataṃ dhṛtvā prabhejire // Avc_351 //",
    "XXahovcs_u:763": " evaṃ me guruṇākhyātaṃ śrutaṃ mayā narādhipa /",
    "XXahovcs_u:764": " sarvalokahitārthāya tavāpi ca pracakṣyate // Avc_352 //",
    "XXahovcs_u:765": " tathā tvaṃ ca mahārāja saṃbodhipadalabdhaye /",
    "XXahovcs_u:766": " ahorātravrataṃ dhṛtvā caityasevārato bhava // Avc_353 //",
    "XXahovcs_u:767": " etatpuṇyānubhāvais te sarvatra mangalaṃ bhavet /",
    "XXahovcs_u:768": " sarvadā satsukhaṃ bhuktvā yāyāś cānte jinālayam // Avc_354 //",
    "XXahovcs_u:769": " {E adds the following between vss. 354 and 355.",
    "XXahovcs_u:770": " punas ca maharaja dharmaṃ vinā na mokṣaṃ ca dānaṃ vinā na bhuktavān /",
    "XXahovcs_u:771": " śrotuṃ vinā na satjñānaṃ tasmād dharmādikaṃ cara //",
    "XXahovcs_u:772": " saptajanmakṛtaṃ pāpaṃ tenaiva naśyate khalu /",
    "XXahovcs_u:773": " kukṣetre ca kugotre ca jananaṃ na bhaviṣyati // Avc_354* //}",
    "XXahovcs_u:774": " iti tenopaguptena śāstrākhyātaṃ niśamya saḥ /",
    "XXahovcs_u:775": " aśokaḥ saprajālokas tatheti prābhyanandata // Avc_355 //",
    "XXahovcs_u:776": " ye cedaṃ śuddhacittā jinavarakathitaṃ caityasevānubhāvam /",
    "XXahovcs_u:777": " śṛṇvanti śrāvayanti pramuditahṛdayāḥ śraddhayābhiprasannāḥ /",
    "XXahovcs_u:778": " te sarvakleśamuktā jinaguṇaniratāḥ prāptasaṃbodhicittāḥ /",
    "XXahovcs_u:779": " śuddhātmānaḥ sudhīrāḥ sakalaśubhakarā buddhaloke prayānti // Avc_356 //",
    "XXahovcs_u:780": " ity ahorātravratacaityasevānuśaṃsāvadānam //",
    "XXahovcs_u:781": " {Śvadānaṃ aśokapṛcchitaṃ samāptaṃ. śubhan astu jagatāṃ.",
    "XXahovcs_u:782": " Saṃvat 32 āśvine māse ?kṛṣṇapakṣe likha etat pam. mudā E}"
}