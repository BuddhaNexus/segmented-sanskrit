{
    "XXklpdrapu:0": " Kalpadrumāvadānamālāyāṃ",
    "XXklpdrapu:1": " 10 subhūtyavadānam* ||",
    "XXklpdrapu:2": " athāśoko mahārājaḥ sarvaśokavinoditaḥ /",
    "XXklpdrapu:3": " upaguptaṃ guruṃ natvā kṛtāñjalipuṭo 'vadat* // KDA_1 //",
    "XXklpdrapu:4": " bhadanta śrotum icchāmi punar anyat subhāṣitam* /",
    "XXklpdrapu:5": " yad uktaṃ śākyasiṃhena tan me gaditum arhasi // KDA_2 //",
    "XXklpdrapu:6": " iti pṛṣṭo nṛpeṇāsāv upagupto yatīśvaraḥ /",
    "XXklpdrapu:7": " parṣadaṃ ca samālokya saṃbabhāṣa subhāṣitam* // KDA_3 //",
    "XXklpdrapu:8": " śṛṇu rājan mahābāho sarvalokahitārthataḥ /",
    "XXklpdrapu:9": " subhūter avadānaṃ yat tat pravakṣye yathāśrutam* // KDA_4 //",
    "XXklpdrapu:10": " purā śrībhagavān buddho dharmarājas tathāgataḥ /",
    "XXklpdrapu:11": " vidyācaraṇasaṃpannaḥ sugato lokavijjinaḥ // KDA_5 //",
    "XXklpdrapu:12": " śāstā devamanuṣyāṇāṃ samyaksaṃbodhideśakaḥ /",
    "XXklpdrapu:13": " satkṛto mānitaḥ satvair gurukṛtaś ca pūjitaḥ // KDA_6 //",
    "XXklpdrapu:14": " rājabhī rājamātraiś ca dhanibhiḥ puravāsibhiḥ /",
    "XXklpdrapu:15": " śreṣṭhibhiḥ sārthavāhaiś ca nānādeśasamāgataiḥ // KDA_7 //",
    "XXklpdrapu:16": " devāsuramahānāgair yakṣagandharvakinnaraiḥ /",
    "XXklpdrapu:17": " guruḍaiś ca mahāsarpais tathānyasatvajātikaiḥ // KDA_8 //",
    "XXklpdrapu:18": " susaṃjñāto mahāpuṇyo lābhī cīvaravāsasām* /",
    "XXklpdrapu:19": " piṇḍapātāsanādīnāṃ śayyādīnāṃ tathaiva ca // KDA_9 //",
    "XXklpdrapu:20": " auṣadhādipariṣkāra- vastūnāṃ sarvataḥ sadā /",
    "XXklpdrapu:21": " sārdhaṃ saśrāvakaiḥ saṃghair bhikṣubhiś ca jitendriyaiḥ // KDA_10 //",
    "XXklpdrapu:22": " bhikṣuṇyupāsikābhiś ca celakopāsakais tathā /",
    "XXklpdrapu:23": " bodhisatvamahāsatvaiḥ satvārthabodhivāñchibhiḥ // KDA_11 //",
    "XXklpdrapu:24": " śrāvastyāṃ rājadhānyāṃ vai jetavane manorame /",
    "XXklpdrapu:25": " vihāre vyaharad dharmaṃ deśayañ chubhayas sadā // KDA_12 //",
    "XXklpdrapu:26": " tadā bhagavatā satva- vinayānugrahārthinā /",
    "XXklpdrapu:27": " āmantrya bhikṣavaḥ sarve samyagājñāpitā iti // KDA_13 //",
    "XXklpdrapu:28": " gacchata bhikṣavo yūyaṃ satvānāṃ vinayārthataḥ /",
    "XXklpdrapu:29": " deśān pratyabhigacchantaḥ prakāśayata saṃvṛtim* // KDA_14 //",
    "XXklpdrapu:30": " -------------------- Vaidya, p. 266 --------------------",
    "XXklpdrapu:31": " tathety eva pratiśrutya śāstuḥ pādau praṇamya ca /",
    "XXklpdrapu:32": " śrāvakā bhikṣavaś caiva pratasthus te niyoginaḥ // KDA_15 //",
    "XXklpdrapu:33": " guro ājñāṃ vahantas te kecit prācīṃ diśaṃ gatāḥ /",
    "XXklpdrapu:34": " deśayanti sma saddharmaṃ pratideśānupāsthitāḥ // KDA_16 //",
    "XXklpdrapu:35": " dakṣiṇasyāṃ tathā kecit kecic ca paścimāṃ diśam* /",
    "XXklpdrapu:36": " tathottarāṃ diśaṃ gatvā vidikṣu cāpi sarvataḥ // KDA_17 //",
    "XXklpdrapu:37": " teṣāṃ dhyānaratā ye vai te viviktasukhaiṣiṇaḥ /",
    "XXklpdrapu:38": " meror upariṣaṇḍāyām adhyūṣur dhyānatatparāḥ // KDA_18 //",
    "XXklpdrapu:39": " tadābdher garuḍenaiko nāgapotaḥ samuddhṛtaḥ /",
    "XXklpdrapu:40": " tam āśramam upānīya bhakṣitum upacakrame // KDA_19 //",
    "XXklpdrapu:41": " tatrasthās tena nāgena bhikṣavo dhyānasaṃratāḥ /",
    "XXklpdrapu:42": " dṛṣṭvaiva suprasannena manasā praṇidhir dadhe // KDA_20 //",
    "XXklpdrapu:43": " dhanyās te bhikṣavo hy ete saddharmasukhacāriṇaḥ /",
    "XXklpdrapu:44": " aham api ca bhūyāsaṃ tādṛgdharmasamāhitaḥ // KDA_21 //",
    "XXklpdrapu:45": " iti praṇidhiṃ kurvāṇo jīvitād vyavaropitaḥ /",
    "XXklpdrapu:46": " tatraiva garuḍenaivaṃ bhakṣito 'bhūt sa nāgakaḥ // KDA_22 //",
    "XXklpdrapu:47": " tataḥ kālagatas tatra śrāvastyāṃ puri + + + /",
    "XXklpdrapu:48": " bhūtināmnā dvijasyāsau bhāryāyā garbham āviśat* // KDA_23 //",
    "XXklpdrapu:49": " tataś ca kramatas tasyā garbhaḥ samanuvardhitaḥ /",
    "XXklpdrapu:50": " tatas tatsamaye prāpte dārakaḥ samajāyata // KDA_24 //",
    "XXklpdrapu:51": " tataḥ pitā ca taṃ dṛṣṭā dārakaṃ saṃprasādikam* /",
    "XXklpdrapu:52": " darśanīyaṃ subhadrāṅgaṃ muhuḥ paśyann ananda saḥ // KDA_25 //",
    "XXklpdrapu:53": " tato jātimahaṃ kṛtvā jñānīnāhūya cādarāt* /",
    "XXklpdrapu:54": " bhavanto 'sya nu kiṃ nāma kriyatām iti so 'bravīt* // KDA_26 //",
    "XXklpdrapu:55": " jñātayo 'pi tathā śrutvā dṛṣṭvā cainaṃ ca bālakam* /",
    "XXklpdrapu:56": " sarve harṣasamāpannā bhūtiṃ tam abruvaṃs tathā // KDA_27 //",
    "XXklpdrapu:57": " yasmād bhūter ayaṃ putraṃ sujāto lakṣaṇānvitaḥ /",
    "XXklpdrapu:58": " tasmāt subhūtir ity eva nāmnā bhavatu viśrutaḥ // KDA_28 //",
    "XXklpdrapu:59": " tathā kramād vivṛddho 'sau subhūtir bālasundaraḥ /",
    "XXklpdrapu:60": " kumāratvaṃ kramāt prāpto rarāma sa vayonvitaḥ // KDA_29 //",
    "XXklpdrapu:61": " -------------------- Vaidya, p. 267 --------------------",
    "XXklpdrapu:62": " pūrvakarmabalādhānāt krodhanaḥ krūrabhāṣaṇaḥ /",
    "XXklpdrapu:63": " kiṃcin nimittasaṃruṣṭo vigrahe nirato 'bhavat // KDA_30 //",
    "XXklpdrapu:64": " paruṣībhūtacittatvān na tasya ko 'py abhūt suhṛt* /",
    "XXklpdrapu:65": " sarvajñātiviruddhatvāt pitṛbhyām apy upekṣitaḥ // KDA_31 //",
    "XXklpdrapu:66": " bandhubhiś ca parityakto naiva kasyāpy abhūt priyaḥ /",
    "XXklpdrapu:67": " viśrambhapraṇayaṃ tasmin naiva kaścid abhāṣata // KDA_32 //",
    "XXklpdrapu:68": " sthātuṃ gantuṃ tathā bhoktuṃ śayituṃ vābhilāpitum* /",
    "XXklpdrapu:69": " tenaiva krodhinā sārdhaṃ samutsehur na kecana // KDA_33 //",
    "XXklpdrapu:70": " tadā pitrā niyukto 'sau lipiśālām upāgamat* /",
    "XXklpdrapu:71": " subhūtiś ca guruṃ natvā lipim anvagrahīt kramāt* // KDA_34 //",
    "XXklpdrapu:72": " tato vyākaraṇādīni sarvaśāstrāṇy anukramāt* /",
    "XXklpdrapu:73": " so 'dhītyaiṣāṃ suśīghreṇa pāraṃ prāpa subuddhimān* // KDA_35 //",
    "XXklpdrapu:74": " tathā vedān adhītyaivaṃ sāṅgopāṅgān yathākramam* /",
    "XXklpdrapu:75": " atharvam apy adhītuṃ sa prārabhat tīkṣṇamānasaḥ // KDA_36 //",
    "XXklpdrapu:76": " tatra pitā dvijo bhūtir atharvādhītasaṃratam* /",
    "XXklpdrapu:77": " subhūtiṃ svātmajaṃ putraṃ dṛṣṭvaivaṃ samacintayat* // KDA_37 //",
    "XXklpdrapu:78": " subhūtir mama putro 'yam agnikalpaḥ sutīkṣṇadhīḥ /",
    "XXklpdrapu:79": " kadācit kupito roṣāl loke 'narthaṃ kariṣyati // KDA_38 //",
    "XXklpdrapu:80": " tad anvāharitavyo 'yam ātharvaṇāt prayatnataḥ /",
    "XXklpdrapu:81": " ṛṣiṣu preṣayitvainaṃ yojayiṣye ca saṃyame // KDA_39 //",
    "XXklpdrapu:82": " iti matvā pitā bhūtiḥ subhūtiṃ svātmajaṃ tathā /",
    "XXklpdrapu:83": " ātharvaṇād vinirhṛtya prabodhayaṃs tam abravīt* // KDA_40 //",
    "XXklpdrapu:84": " śṛṇu putra mayā proktaṃ hitārthaṃ tava saṃmatam* /",
    "XXklpdrapu:85": " tvaṃ hi vidvān mahāvijñaḥ sarvaśāstrāṅgapāragaḥ // KDA_41 //",
    "XXklpdrapu:86": " kiṃ tavātharvavedena māyākleśārthasādhinā /",
    "XXklpdrapu:87": " viramya tadadhiṣṭhānād ṛṣicaryāṃ samācara // KDA_42 //",
    "XXklpdrapu:88": " munīnām upadeśāni pratilabhya jitendriyaḥ /",
    "XXklpdrapu:89": " śāntātmā sukham āsthāya carasva vratam uttamam* // KDA_43 //",
    "XXklpdrapu:90": " dhanyās te vītarāgā ye gurubhaktāś ca nirmadāḥ /",
    "XXklpdrapu:91": " viviktāraṇyavāseṣu vasanti dhyāyinaḥ sadā // KDA_44 //",
    "XXklpdrapu:92": " -------------------- Vaidya, p. 268 --------------------",
    "XXklpdrapu:93": " ye 'pi parigrahāṃs tyaktvā bhavanti brahmacāriṇaḥ /",
    "XXklpdrapu:94": " devānām api te mānyā vandanīyāḥ sadā khalu // KDA_45 //",
    "XXklpdrapu:95": " ye pravrajyāṃ samāgṛhya śāntātmāno jitendriyāḥ /",
    "XXklpdrapu:96": " avasanti puṇyatīrtheṣu te 'pi hi paramarṣayaḥ // KDA_46 //",
    "XXklpdrapu:97": " kāmabhogyāni ye hitvā sādhayante tapovane /",
    "XXklpdrapu:98": " phalamūlodakais tuṣṭās te 'pi dhanyā dvijottamāḥ // KDA_47 //",
    "XXklpdrapu:99": " ye 'pi kleśān vinirjitya caturbrahmavihāriṇaḥ /",
    "XXklpdrapu:100": " bhikṣāśinaḥ samādhisthās te hi brahmavidāṃ varāḥ // KDA_48 //",
    "XXklpdrapu:101": " ye cāparigrahītāro nirlobhāḥ satyavādinaḥ /",
    "XXklpdrapu:102": " nirmadā nirahaṃkārās ta eva brāhmaṇottamāḥ // KDA_49 //",
    "XXklpdrapu:103": " yasya dātuṃ mano nāsti matsarākrāntacetasaḥ /",
    "XXklpdrapu:104": " vedaśāstrāgamais tasya kim eva svātmapoṣiṇaḥ // KDA_50 //",
    "XXklpdrapu:105": " yasya cittaṃ hy aviśuddhaṃ śīlasaṃvaravarjitam* /",
    "XXklpdrapu:106": " kiṃ bhāti muniveṣeṇa sa naṭarṣir ivonmadaḥ // KDA_51 //",
    "XXklpdrapu:107": " yasya loke dayā nāsti bālavṛddhādiduḥkhite /",
    "XXklpdrapu:108": " kiṃ tasya brahmavṛttena citte{na} parimohite // KDA_52 //",
    "XXklpdrapu:109": " yasya na kuśalotsāhaṃ citte lokārthaṃ sādhitum* /",
    "XXklpdrapu:110": " tasya kiṃ tapasā siddhe kevalaṃ pāpahetubhiḥ // KDA_53 //",
    "XXklpdrapu:111": " yasya cittaṃ pravikṣiptaṃ kleśād yair asamāhitam* /",
    "XXklpdrapu:112": " sa kiṃ guhāniviṣṭo 'pi na sādhur duṣṭajantuvat* // KDA_54 //",
    "XXklpdrapu:113": " yasya prajñā viśuddhā na saddharmaguṇasādhane /",
    "XXklpdrapu:114": " tasya kiṃ brahmacaryeṇa kevalaṃ duḥkhahetunā // KDA_55 //",
    "XXklpdrapu:115": " yaś ca dātā viśuddhātmā sarvasatvān upālakaḥ /",
    "XXklpdrapu:116": " nīco 'pi sa dvijakalpo yato dātā prajāpatiḥ // KDA_56 //",
    "XXklpdrapu:117": " yena saṃrakṣitaṃ nityaṃ śīlaṃ saṃyamasaṃvṛttam* /",
    "XXklpdrapu:118": " sa eva brāhmaṇaḥ śuddhaḥ śrotriyo vedanān yatiḥ // KDA_57 //",
    "XXklpdrapu:119": " yasya cittaṃ dayāśūlaṃ sarvasatvahiteṣitam* /",
    "XXklpdrapu:120": " caṇḍālo 'pi sa vipraḥ syāl lokeśo hi kṣamākaraḥ // KDA_58 //",
    "XXklpdrapu:121": " yenaiva duṣkaraṃ karma sādhitaṃ satvahetunā /",
    "XXklpdrapu:122": " sa eva brāhmaṇo dhīro viśvakarmā yato vidhiḥ // KDA_59 //",
    "XXklpdrapu:123": " -------------------- Vaidya, p. 269 --------------------",
    "XXklpdrapu:124": " yasya cittaṃ sadā satva- hitārtheṣu samādhitam* /",
    "XXklpdrapu:125": " sa hi vipro mahābhijño brahmā jñānarato yataḥ (Speyer: dhyānarato) //",
    "XXklpdrapu:126": " yasya prajñā jagalloka- hitānuśāsanojjvalā /",
    "XXklpdrapu:127": " saiva dvijavaro vijño vedadharmāsthito dvijaḥ // KDA_61 //",
    "XXklpdrapu:128": " yenaiva nirjitāḥ kleśāś caturbrahmavihāriṇā /",
    "XXklpdrapu:129": " svacitte bhāvitaṃ brahma sa eva brāhmaṇottamaḥ // KDA_62 //",
    "XXklpdrapu:130": " tasmāt putra mayā proktaṃ śrutvā lokahitotsukaḥ /",
    "XXklpdrapu:131": " sarvakleśān vinirjitya saddharmābhirato bhava // KDA_63 //",
    "XXklpdrapu:132": " iti pitur vacaḥ śrutvā subhūtiḥ so 'numoditaḥ /",
    "XXklpdrapu:133": " kṛtāñjalis tathā natvā pitaram ity abhāṣata // KDA_64 //",
    "XXklpdrapu:134": " tathā satyaṃ manas tāta rocate tapase mama /",
    "XXklpdrapu:135": " tad ājñāṃ dehi me tāta cariṣye brahmasadvratam* // KDA_65 //",
    "XXklpdrapu:136": " tenaivaṃ prārthyamāno 'sau subhūtinā pitā tataḥ /",
    "XXklpdrapu:137": " pariṣvajyātmajaṃ putraṃ punar apy abravīn mudā // KDA_66 //",
    "XXklpdrapu:138": " evaṃ cet tava vāñchāsti putra brahmasusādhanaiḥ /",
    "XXklpdrapu:139": " cara brahmavrataṃ samyag- dhīracittasamāhitaḥ // KDA_67 //",
    "XXklpdrapu:140": " ādau krodharipuṃ jitvā duṣṭabhārān vinirjaya (Speyer: duṣṭamārān) /",
    "XXklpdrapu:141": " yāvat krodham anirjitya duṣṭāñjetuṃ na śaknuyāḥ // KDA_68 //",
    "XXklpdrapu:142": " yāvad duṣṭān anirjitya dharme sthātuṃ na śaknuyāḥ /",
    "XXklpdrapu:143": " asusaṃsthitadharmāṇaṃ hanyur mārā hi sarvathā // KDA_69 //",
    "XXklpdrapu:144": " tasmād vāñchati yo brahma tenādau cittakoṭarāt* /",
    "XXklpdrapu:145": " viniḥkṛṣya prayatnena hantavyaḥ krodhapannagaḥ // KDA_70 //",
    "XXklpdrapu:146": " krodho hi vasate yasya citte mānamadākule /",
    "XXklpdrapu:147": " tāvat sadguṇayukto 'pi sevyate naiva sajjanaiḥ // KDA_71 //",
    "XXklpdrapu:148": " tasmāt sarvaprayatnena krodhajiṣṇuḥ samāhitaḥ /",
    "XXklpdrapu:149": " pravrajyāṃ samupāsiśritya cara brāhmaṇyam ādarāt* // KDA_72 //",
    "XXklpdrapu:150": " tathety asau pratiśrutya subhūtiḥ saṃpramoditaḥ /",
    "XXklpdrapu:151": " sahasā pitarau natvā munīnām āśramaṃ yayau // KDA_73 //",
    "XXklpdrapu:152": " tatra prāpto munīn natvā kṛtāñjalipuṭo mudā /",
    "XXklpdrapu:153": " brāhmaṇyasaṃvaraṃ prāptuṃ pravrajyāṃ samayācata // KDA_74 //",
    "XXklpdrapu:154": " -------------------- Vaidya, p. 270 --------------------",
    "XXklpdrapu:155": " guro brahmavidāṃ śreṣṭha kalyāṇavartmadeśaka /",
    "XXklpdrapu:156": " pravrajyāṃ dehi me satyaṃ careyaṃ bhavamuktaye // KDA_75 //",
    "XXklpdrapu:157": " iti tasya vacaḥ śrutvā gurur brahmavidāṃ varaḥ /",
    "XXklpdrapu:158": " ehi vatsa cara brahma- caryaṃ jitvā ṣaḍ indriyam* // KDA_76 //",
    "XXklpdrapu:159": " ity ukto guruṇā so 'bhūt subhūtir muniveṣabhṛt* /",
    "XXklpdrapu:160": " brahmavihārasaṃpanno vinītaḥ śraddhayānvitaḥ // KDA_77 //",
    "XXklpdrapu:161": " tathāpi daivasāmarthyāt krodhasaṃraktamānasaḥ /",
    "XXklpdrapu:162": " kiṃcin nimittamātre 'pi vigrahavān asaṃyataḥ // KDA_78 //",
    "XXklpdrapu:163": " vedasiddhāntaśāstreṣu vivādī krodhabāhulaḥ /",
    "XXklpdrapu:164": " atīva roṣasaṃkruṣṭo vicikṣepa yatīn api // KDA_79 //",
    "XXklpdrapu:165": " dharmārthakāmamokṣeṣu nirapekṣaḥ sutīkṣṇavāk* /",
    "XXklpdrapu:166": " sarvatra munibhiś cāpi vijagrāhāsamāhitaḥ // KDA_80 //",
    "XXklpdrapu:167": " ity enaṃ krodhasaṃraktaṃ vedasiddhāntamāninam* /",
    "XXklpdrapu:168": " subhūtiṃ brāhmaṇaṃ dṛṣṭvā guruś caivam acintayat* // KDA_81 //",
    "XXklpdrapu:169": " aho daivabalādhānāt subhūtir brāhmaṇo 'py ayam* /",
    "XXklpdrapu:170": " svasiddhāntasamāno 'dya krūravāgvigrahotsukaḥ // KDA_82 //",
    "XXklpdrapu:171": " agnikalpo mahātīkṣṇaḥ sarvaśāstrārthakovidaḥ /",
    "XXklpdrapu:172": " viśārado mahābhijño dharmasaṃyamatatparaḥ // KDA_83 //",
    "XXklpdrapu:173": " tapaś caraṇasaṃraktas tīkṣṇabuddhiḥ kṛtodyamaḥ /",
    "XXklpdrapu:174": " mahotsāho mahāvīraḥ siddhavidyo mahotkaṭaḥ // KDA_84 //",
    "XXklpdrapu:175": " sarvaśāstrakalābhijño mantrasiddhiprayogavit* /",
    "XXklpdrapu:176": " vedasiddhāntayogānāṃ pāragaś ca mahāsudhīḥ // KDA_85 //",
    "XXklpdrapu:177": " kiṃ tu krodhāviśuddhātmā vigrahī vādasaṃrataḥ /",
    "XXklpdrapu:178": " kiṃcin nimittamātre 'pi vikruṣṭo 'tha ruṣāśayaḥ // KDA_86 //",
    "XXklpdrapu:179": " kadācit kupito ruṣṭeḥ saṃkleśādhīracetanaḥ /",
    "XXklpdrapu:180": " śāpāśaniprahāreṇa loke 'narthaṃ kariṣyati // KDA_87 //",
    "XXklpdrapu:181": " tad ahaṃ saṃprabodhyainaṃ subhūtiṃ dvijasattamam* /",
    "XXklpdrapu:182": " samādhidhyānavaryāsu yojayeyaṃ sa sarvathā // KDA_88 //",
    "XXklpdrapu:183": " iti matvā guruś cainaṃ subhūtiṃ samabodhayat* /",
    "XXklpdrapu:184": " śṛṇu vatsa hitaṃ vakṣye tatra bhava samāhitaḥ // KDA_89 //",
    "XXklpdrapu:185": " -------------------- Vaidya, p. 271 --------------------",
    "XXklpdrapu:186": " sarvavarṇāgrajo vipraḥ sarvajātivarottamaḥ /",
    "XXklpdrapu:187": " brāhmaṇo 'smīty ahaṃkāro na kartavyaḥ kadācana // KDA_90 //",
    "XXklpdrapu:188": " na jīvo brāhmaṇas tāvad yasmāt saṃskārato dvijaḥ /",
    "XXklpdrapu:189": " jīvaś ced brāhmaṇas tāvad vṛthā syād dharmasaṃskṛtaiḥ // KDA_91 //",
    "XXklpdrapu:190": " ādyante paśavo devā iti vede 'pi kathyate /",
    "XXklpdrapu:191": " tato dharmābhisaṃskāraiḥ sarve syur mānavā dvijāḥ // KDA_92 //",
    "XXklpdrapu:192": " śvapacā api dharmasthāḥ saṃskṛtāḥ syur dvijādhamāḥ /",
    "XXklpdrapu:193": " guṇadharmānusāraiś ca devā daityāś ca mānuṣāḥ // KDA_93 //",
    "XXklpdrapu:194": " satvadharmadharā devā rajodharmadharā narāḥ /",
    "XXklpdrapu:195": " tamodharmadharā daityā iti siddhāntasaṃmatam* // KDA_94 //",
    "XXklpdrapu:196": " iti dharmaguṇādhānāt traidhātukabhavālaye /",
    "XXklpdrapu:197": " caturyonisamudbhūtāḥ ṣaḍgatiṣu bhramanti te // KDA_95 //",
    "XXklpdrapu:198": " tatrāpi karmabhedena jātibhedā hy anekaśaḥ /",
    "XXklpdrapu:199": " jātiṣv api ca sarvāsu svakarmapariṇāmataḥ // KDA_96 //",
    "XXklpdrapu:200": " satvā naikavidhā jātā adhamottamam adhyamāḥ /",
    "XXklpdrapu:201": " ye satvās tāmasā raudrā hiṃsākarmānusaṃratāḥ /",
    "XXklpdrapu:202": " te 'dhobhuvanasaṃjātā vasanti kleśabhāginaḥ // KDA_97 //",
    "XXklpdrapu:203": " rajodharmaratā ye hi rāgacaryānusāriṇaḥ /",
    "XXklpdrapu:204": " te satvā bhūmisaṃjātā vasanti mānuṣādayaḥ // KDA_98 //",
    "XXklpdrapu:205": " satvadharmaratā ye tu sātvikāḥ śāntacāriṇaḥ /",
    "XXklpdrapu:206": " te devā nirmalānandā vasanti svargatiṃ gatāḥ // KDA_99 //",
    "XXklpdrapu:207": " tathaite sarvasatvāś ca guṇadharmānusārataḥ /",
    "XXklpdrapu:208": " svakṛtaṃ karma bhuñjanto bhrāmyanti tribhavālaye // KDA_100 //",
    "XXklpdrapu:209": " vṛddhiṃ prāpya guṇāś cettham ekaikaṃ guṇavṛddhitaḥ /",
    "XXklpdrapu:210": " ākāśasya guṇaś caikaḥ śabda eva na cāparaḥ /",
    "XXklpdrapu:211": " śabdasparśau ca vāyor vai dvau guṇau parikīrtitau // KDA_102 //",
    "XXklpdrapu:212": " agneḥ śabdaś ca sparśaś ca rūpam eva trayo guṇāḥ /",
    "XXklpdrapu:213": " śabdasparśarūparasāś catvāry eva samīraṇe // KDA_103 //",
    "XXklpdrapu:214": " sparśaḥ śabdo raso rūpaṃ gandhaś ca pṛthivīguṇāḥ /",
    "XXklpdrapu:215": " evaṃ militayogaiś ca brahmāṇotpattir ucyate // KDA_104 //",
    "XXklpdrapu:216": " -------------------- Vaidya, p. 272 --------------------",
    "XXklpdrapu:217": " sarve jīvā militvaiva brahmāṇāṃś ca samudbhavāḥ",
    "XXklpdrapu:218": " (Speyer:brahmāṇāṃśasamudbhavāḥ) /",
    "XXklpdrapu:219": " caturaśīti lakṣāś ca proktā vai jīvajātayaḥ // KDA_105 //",
    "XXklpdrapu:220": " dharmataḥ sukhino bhūtāḥ pāpato duḥkhabhāginaḥ /",
    "XXklpdrapu:221": " miśrato miśrabhuktāra ity uktam avadānikaiḥ // KDA_106 //",
    "XXklpdrapu:222": " bhārate 'pi tathā proktam ṛṣibhiḥ karmavādibhiḥ /",
    "XXklpdrapu:223": " sapta vyādhā daśāraṇye mṛgāḥ kāliñjare girau // KDA_107 //",
    "XXklpdrapu:224": " cakravākau śaradvīpe haṃsāḥ sarasi mānase /",
    "XXklpdrapu:225": " te 'pi jātāḥ kurukṣetre brāhmaṇā vedapāragāḥ // KDA_108 //",
    "XXklpdrapu:226": " uktaṃ ca mānave dharme muninā muninā + + /",
    "XXklpdrapu:227": " mithyājīvena jīvan yaḥ patito brāhmaṇo hy asau // KDA_109 //",
    "XXklpdrapu:228": " vṛṣalīphenapītasya niḥśvāsopahatasya ca /",
    "XXklpdrapu:229": " tayaiva sahasuptasya niṣkṛtir nopalabhyate // KDA_110 //",
    "XXklpdrapu:230": " śūdrīhastena yo bhuñkte māsam ekaṃ nirantaram* /",
    "XXklpdrapu:231": " jīvamāno bhavec chūdro mṛtaś ca sa prajāyate // KDA_111 //",
    "XXklpdrapu:232": " adhītya caturo vedān sāṅgopāṅgāṃś ca tatvataḥ /",
    "XXklpdrapu:233": " śūdrāt pratigrahagrāhī brāhmaṇo jāyate kharaḥ // KDA_112 //",
    "XXklpdrapu:234": " kharo dvādaśa janmāni ṣaṣṭi janmāni sūkaraḥ /",
    "XXklpdrapu:235": " śvānaḥ saptati janmāni ity evaṃ manur abravīt* // KDA_113 //",
    "XXklpdrapu:236": " tathoktam avadāne 'pi buddhenādvayavādinā /",
    "XXklpdrapu:237": " brāhmaṇo 'dattam ādāya babhūva vānarādhipaḥ // KDA_114 //",
    "XXklpdrapu:238": " tatra sa buddhanāthāya dadau ca paṇasaṃ mudā /",
    "XXklpdrapu:239": " tataś ca mānavo bhūtvā pāṃśudātā hy abhūc chiśuḥ // KDA_115 //",
    "XXklpdrapu:240": " tatkarmaphalato rājā sarvānando babhūva saḥ /",
    "XXklpdrapu:241": " tatrāpi buddhanāthāya piṇḍapātaṃ dadau mudā // KDA_116 //",
    "XXklpdrapu:242": " taddīpaṃkaraprasādena bodhisatvo 'bhavan nṛpaḥ (Speyer: bhaven) /",
    "XXklpdrapu:243": " sarvapāramitāḥ pūrya buddho 'pi sa bhaviṣyati // KDA_117 //",
    "XXklpdrapu:244": " ity uktam avadāne 'pi jinenādvayavādinā /",
    "XXklpdrapu:245": " tasmāc caivaṃ vijānīyā na jīvo brāhmaṇaḥ khalu // KDA_118 //",
    "XXklpdrapu:246": " jātyāpi brāhmaṇo naiva saṃskṛtas tu dvijo bhavet* /",
    "XXklpdrapu:247": " jātyā ced brāhmaṇo bhūto vṛthā syāt saṃskṛter vidhiḥ // KDA_119 //",
    "XXklpdrapu:248": " -------------------- Vaidya, p. 273 --------------------",
    "XXklpdrapu:249": " smṛtau hi tat tathā proktaṃ nā jātyā dharmato dvijaḥ /",
    "XXklpdrapu:250": " dharmasaṃskṛtivṛttisthaḥ śvapaco 'pi dvijo bhavet* /",
    "XXklpdrapu:251": " tathā hi mānave dharme manunābhihitaṃ khalu // KDA_121 //",
    "XXklpdrapu:252": " araṇīgarbhasaṃbhūtaḥ kaṭhinākhyo mahāmuniḥ /",
    "XXklpdrapu:253": " tapasā brāhmaṇo jātas tasmāj jātir akāraṇam* // KDA_122 //",
    "XXklpdrapu:254": " kaivartigarbhasaṃbhūto vyāso nāma mahāmuniḥ /",
    "XXklpdrapu:255": " tapasā brāhmaṇo jātas tasmāj jātir akāraṇam* // KDA_123 //",
    "XXklpdrapu:256": " urvaśīgarbhasaṃbhūto vasiṣṭhākhyo mahāmuniḥ /",
    "XXklpdrapu:257": " tapasā brāhmaṇo jātas tasmāj jātir akāraṇam* // KDA_124 //",
    "XXklpdrapu:258": " hariṇīgarbhasaṃbhūto ṛṣyaśṛṅgo mahāmuniḥ /",
    "XXklpdrapu:259": " tapasā brāhmaṇo jātas tasmāj jātir akāraṇam* // KDA_125 //",
    "XXklpdrapu:260": " caṇḍālīgarbhasaṃbhūto viśvāmitro mahāmuniḥ /",
    "XXklpdrapu:261": " tapasā brāhmaṇo jātas tasmāj jātir akāraṇam* // KDA_126 //",
    "XXklpdrapu:262": " taṇḍulīgarbhasaṃbhūto nāradākhyo mahāmuniḥ /",
    "XXklpdrapu:263": " tapasā brāhmaṇo jātas tasmāj jātir akāraṇam* // KDA_127 //",
    "XXklpdrapu:264": " evam anye 'pi sarve ca ṛṣayo brahmacāriṇaḥ /",
    "XXklpdrapu:265": " tapasā brāhmaṇā bhūtā brāhmaṇīgarbhasaṃbhavāḥ // KDA_128 //",
    "XXklpdrapu:266": " dharmasaṃskārataḥ sarve mānavā brāhmaṇāḥ khalu /",
    "XXklpdrapu:267": " dharmavṛttipramāṇena sarve syur brāhmaṇā narāḥ // KDA_129 //",
    "XXklpdrapu:268": " ekavarṇam idaṃ sarvaṃ brahmasṛṣṭisamudbhavam* /",
    "XXklpdrapu:269": " dharmakalpavikalpena cāturvarṇyaṃ prakalpitam* // KDA_130 //",
    "XXklpdrapu:270": " sarve vai yonijā martyāḥ sarve mūtrapurīṣiṇaḥ /",
    "XXklpdrapu:271": " ekendriyakriyārthāś ca tasmāc chīlaguṇair dvijāḥ // KDA_131 //",
    "XXklpdrapu:272": " śūdro 'pi śīlasaṃpanno guṇavān brāhmaṇo bhavet* /",
    "XXklpdrapu:273": " brāhmaṇo 'pi kriyāhīnaḥ śūdrāt pratyavaro bhavet* // KDA_132 //",
    "XXklpdrapu:274": " guṇair dharmais tathā śīlair varṇā hy anekajātayaḥ /",
    "XXklpdrapu:275": " brahmajeṣu hi sarveṣu nareṣu kiṃ viśeṣatā // KDA_133 //",
    "XXklpdrapu:276": " yathā bhasmani sauvarṇe viśeṣa upalabhyate /",
    "XXklpdrapu:277": " brāhmaṇe cānyajātau vā na viśeṣo 'sti vai tathā // KDA_134 //",
    "XXklpdrapu:278": " yathā prakāśatamasor viśeṣa upalabhyate /",
    "XXklpdrapu:279": " brāhmaṇe cānyajātau vā viśeṣo naiṣa vidyate // KDA_134 //",
    "XXklpdrapu:280": " -------------------- Vaidya, p. 274 --------------------",
    "XXklpdrapu:281": " na hi brāhmaṇa ākāśān maruto vā samudbhavaḥ /",
    "XXklpdrapu:282": " bhitvā vā pṛthivīṃ jāto jātavedā yathāraṇeḥ // KDA_136 //",
    "XXklpdrapu:283": " brāhmaṇā yonito jātāś caṇḍālā api yonitaḥ /",
    "XXklpdrapu:284": " śreṣṭhatve vṛṣalatve ca kiṃ vāsti bhedakāraṇam* // KDA_137 //",
    "XXklpdrapu:285": " brāhmaṇo 'pi mṛtotsṛṣṭo jugupsyo 'śucir ucyate /",
    "XXklpdrapu:286": " varṇās sathava cāpy anye kā nu tatra viśeṣatā // KDA_138 //",
    "XXklpdrapu:287": " yathā siṃhādijantūnāṃ padādibhedalakṣaṇam* /",
    "XXklpdrapu:288": " dehasaṃsthānaliṅgaiś ca narāṇāṃ kiṃ viśeṣatā // KDA_139 //",
    "XXklpdrapu:289": " yathā haṃsamayūrādi- pakṣiṇāṃ ca viśeṣatā /",
    "XXklpdrapu:290": " mukhādivarṇaśabdaiś ca narāṇāṃ nāsti bhedatā // KDA_140 //",
    "XXklpdrapu:291": " yathā ca kṛmikīṭānāṃ kāyasaṃsthānabhedatā /",
    "XXklpdrapu:292": " tathaiva narajātīnāṃ naivāsti bhedalakṣaṇam* // KDA_141 //",
    "XXklpdrapu:293": " yathā bhūruhavṛkṣāṇāṃ patrādyākārabhedatā /",
    "XXklpdrapu:294": " tathā nāsti manuṣyāṇām ākṛter bhedalakṣaṇam* // KDA_142 //",
    "XXklpdrapu:295": " tṛṇauṣadhādiśasyānāṃ yathākṛtiviśeṣatā /",
    "XXklpdrapu:296": " mānavānāṃ tathā nāsti saṃsthānaṃ bhinnalakṣaṇam* (Speyer:saṃsthānabhinnaŚ)",
    "XXklpdrapu:297": " dhānyādivrīhijātīnāṃ varṇākārādilakṣaṇam* /",
    "XXklpdrapu:298": " tathā nāsti manuṣyāṇāṃ varṇākāraviśeṣatā // KDA_144 //",
    "XXklpdrapu:299": " jātikundādipuṣpāṇāṃ yathā varṇādibhedatā /",
    "XXklpdrapu:300": " mānavānāṃ tathā nāsti varṇagandhādibhedatā // KDA_145 //",
    "XXklpdrapu:301": " jalajānāṃ ca puṣpāṇāṃ padmādīnāṃ viśeṣatā /",
    "XXklpdrapu:302": " varṇasaṃsthānagandhāś ca narāṇāṃ tu tathā na hi // KDA_146 //",
    "XXklpdrapu:303": " yathāmrādiphalānāṃ ca svādādiguṇabhedatā /",
    "XXklpdrapu:304": " manujānāṃ tathā nāsti māṃsāsthiguṇabhedatā // KDA_147 //",
    "XXklpdrapu:305": " yathā ṣaḍrasajātīnāṃ guṇāsvādādibhedatā /",
    "XXklpdrapu:306": " tathā nāsti manuṣyāṇāṃ ṣaḍindriyaviśeṣatā // KDA_148 //",
    "XXklpdrapu:307": " yathā hemādidhātūnāṃ dravyavarṇādibhedatā /",
    "XXklpdrapu:308": " tathā nāsti manuṣyāṇāṃ saṃsthānavarṇabhedatā // KDA_149 //",
    "XXklpdrapu:309": " yathā vajrādiratnānāṃ saṃsthānavarṇabhedatā /",
    "XXklpdrapu:310": " tathā nāsti manuṣyāṇāṃ śarīrākārabhedatā // KDA_150 //",
    "XXklpdrapu:311": " samamāṃsādibhedāś ca ṣaḍindriyasamās tathā /",
    "XXklpdrapu:312": " ekāṃśato viśeṣo na kuto deheṣu bhedatā // KDA_151 //",
    "XXklpdrapu:313": " -------------------- Vaidya, p. 275 --------------------",
    "XXklpdrapu:314": " yathā hi bālakā bālā krīḍamānā mahāpathe /",
    "XXklpdrapu:315": " pāṃśupuñjāni saṃpiṇḍya svayaṃ nāmāni kurvate // KDA_152 //",
    "XXklpdrapu:316": " idaṃ kṣīram idaṃ māṃsam idaṃ ghṛtam idaṃ dadhi /",
    "XXklpdrapu:317": " na ca bālasya vacanāt pāṃśavo 'nnā bhavanti hi // KDA_153 //",
    "XXklpdrapu:318": " varṇās tathaiva catvāraḥ subhūta iti kalpitāḥ /",
    "XXklpdrapu:319": " pāṃśupuñjābhidhānena yogo 'py eṣa na vidyate // KDA_158 //",
    "XXklpdrapu:320": " na keśena na kaṛṇena na śīrṣeṇa na cakṣuṣā /",
    "XXklpdrapu:321": " na mukhena na nāsāyā na grīvayā na bāhunā // KDA_155 //",
    "XXklpdrapu:322": " norasā na ca pārśvena na pṛṣṭhenodareṇa vā /",
    "XXklpdrapu:323": " norubhyām atha jaṅgābhyāṃ pāṇipādanakhair na ca // KDA_156 //",
    "XXklpdrapu:324": " na svareṇa na varnena na sarvāṃśair na maithunaiḥ /",
    "XXklpdrapu:325": " naikā viśeṣatā vāpi manuṣyeṣu na vidyate // KDA_157 //",
    "XXklpdrapu:326": " tathā nāsti yathānyāsu jāter liṅgaṃ pṛthak pṛthak* /",
    "XXklpdrapu:327": " sāmāny akāraṇaṃ manye kiṃcin na bhedalakṣaṇam* // KDA_158 //",
    "XXklpdrapu:328": " saṃjñāmātreṇa kalpyante brāhmaṇāḥ kṣatriyās tathā /",
    "XXklpdrapu:329": " vaiśyāḥ śūdrās tathānye 'pi saṃjñāmātre hi kīrtitāḥ // KDA_169 //",
    "XXklpdrapu:330": " yathaikavṛkṣajātānāṃ phalānāṃ nāsti bhedatā /",
    "XXklpdrapu:331": " tathaikam anujātānāṃ kiṃ viśeṣatvalakṣaṇam* // KDA_160 //",
    "XXklpdrapu:332": " guṇadharmānucāreṇa jātibhedā bhavanti hi /",
    "XXklpdrapu:333": " cāturvarṇyam idaṃ loke sarvaṃ hi manusaṃbhavam* // KDA_161 //",
    "XXklpdrapu:334": " guṇadharmapramāṇena jāter naiva pramāṇatā /",
    "XXklpdrapu:335": " tathā ca procyate bauddhair avadānārthakovidaiḥ // KDA_162 //",
    "XXklpdrapu:336": " mānavā ye praśāntāsthā satyadharmavratānvitāḥ /",
    "XXklpdrapu:337": " brāhmaṇās te mahāśuddhāś caturbrahmavihāriṇaḥ // KDA_163 //",
    "XXklpdrapu:338": " parigrahān parityajya vanaprasthanivāsinaḥ /",
    "XXklpdrapu:339": " ye bhajanti sadā brahma vānaprasthā hi te dvijāḥ // KDA_164 //",
    "XXklpdrapu:340": " ṣaṭkarmaniratā ye tu śrotriyā gṛhavāsinaḥ /",
    "XXklpdrapu:341": " mahāyajñasamācārā upādhyāyā hi te dvijāḥ // KDA_165 //",
    "XXklpdrapu:342": " nirapekṣāḥ svadehe 'pi tyaktamārābhigocarāḥ /",
    "XXklpdrapu:343": " bhikṣāśino vratasthās te bhikṣavo brahmavādinaḥ // KDA_166 //",
    "XXklpdrapu:344": " ye ca mārān vinirjitya niḥsaṅgā dhīramānasāḥ /",
    "XXklpdrapu:345": " tapanti puṇyakṣetreṣu mānavās te tapasvinaḥ // KDA_167 //",
    "XXklpdrapu:346": " -------------------- Vaidya, p. 276 --------------------",
    "XXklpdrapu:347": " daśākuśalanirbhuktā daśākuśalasaṃratāḥ /",
    "XXklpdrapu:348": " satyavāco vratasthā ye ṛṣayas te dvijottamāḥ // KDA_168 //",
    "XXklpdrapu:349": " ye ca lokapracāreṣu viratā dharmamānasāḥ /",
    "XXklpdrapu:350": " vācaṃyamāś ca te bhadrā munayaḥ satyavādinaḥ // KDA_169 //",
    "XXklpdrapu:351": " ye ca jitendriyagrāmā nirmuktabhavacārakāḥ /",
    "XXklpdrapu:352": " nirmamā nirahaṃkārā yatayo yogino 'pi te // KDA_170 //",
    "XXklpdrapu:353": " ye ca sthaṇḍilam āśritya caranti vratam ādarāt* /",
    "XXklpdrapu:354": " te 'pi ca mānavā dhīrāḥ sthaṇḍilā jaṭilās tathā (Speyer: sthāṇḍilā) //",
    "XXklpdrapu:355": " ye ca bhasmaviliptāṅgā hārābharaṇabhūṣitāḥ /",
    "XXklpdrapu:356": " kāpālikāś ca te vīrāḥ śmaśānavratacāriṇaḥ // KDA_172 //",
    "XXklpdrapu:357": " ye samiddhavyadravyāṇi juhvatyagnau samāhitāḥ /",
    "XXklpdrapu:358": " te hotāraś ca yajvāno vedadharmārthasādhakāḥ // KDA_173 //",
    "XXklpdrapu:359": " ye ca kṣatrāṇi rakṣantaḥ pālayanti sadā prajāḥ /",
    "XXklpdrapu:360": " satvarakṣāvratācārāḥ kṣatriyās te nṛpā narāḥ // KDA_174 //",
    "XXklpdrapu:361": " ye rañjayanti dharmārthe lokān nītiprayojakāḥ /",
    "XXklpdrapu:362": " rājānas te mahāvīrāḥ sarvadharmābhipālakāḥ // KDA_175 //",
    "XXklpdrapu:363": " ye ca satvahitādhāne vividhārthānukāriṇaḥ /",
    "XXklpdrapu:364": " veśayanti prajā dharme vaiśyās te hi narottamāḥ // KDA_176 //",
    "XXklpdrapu:365": " vratācāravihīnā ye satvarakṣārthacāriṇaḥ /",
    "XXklpdrapu:366": " manyante sevayā śuddhiṃ śūdrās te śreṣṭhinas tathā // KDA_177 //",
    "XXklpdrapu:367": " ye ca kṣetrāṇi karṣanti dhānyādivrīhisādhakāḥ /",
    "XXklpdrapu:368": " kṛṣikās te narā dhānyaiḥ satvajīvānupoṣakāḥ // KDA_178 //",
    "XXklpdrapu:369": " sādhayanti mahatkāryaṃ dhanādivastusaṃgrahaiḥ /",
    "XXklpdrapu:370": " vaṇikkarmābhisaṃyuktā vaṇijas te mahodyamāḥ // KDA_179 //",
    "XXklpdrapu:371": " ye ca sārthān samāhṛtya ratnākarasamāgatāḥ /",
    "XXklpdrapu:372": " sādhayanti ca ratnāni sārthavāhāś ca te narāḥ // KDA_180 //",
    "XXklpdrapu:373": " tathānye śilpavidyādīn ye ca kurvanti mānavāḥ /",
    "XXklpdrapu:374": " śilpinas te tathānye 'pi svarṇakārādayo narāḥ // KDA_181 //",
    "XXklpdrapu:375": " jyotir vidyāvido ye ca gaṇayanti divāniśam* /",
    "XXklpdrapu:376": " yugāntakālavijñātā gaṇakās te 'pi mānavāḥ // KDA_182 //",
    "XXklpdrapu:377": " dhātudoṣāny abhijñāya lokānāṃ paricārakāḥ /",
    "XXklpdrapu:378": " bhaiṣajyaṃ ye dadanty eva bhiṣajas te hi vaidyakāḥ // KDA_183 //",
    "XXklpdrapu:379": " -------------------- Vaidya, p. 277 --------------------",
    "XXklpdrapu:380": " bhūtadoṣāṇy abhijñāya balipūjāvidhānataḥ /",
    "XXklpdrapu:381": " śamayanti ca ye bhūtān bhautikās te 'pi mānavāḥ // KDA_184 //",
    "XXklpdrapu:382": " evaṃ cānye 'pi ye satvā yad yat karmānucāriṇaḥ /",
    "XXklpdrapu:383": " tat tat karmānuśīlena jātidharmapravṛttikāḥ // KDA_185 //",
    "XXklpdrapu:384": " tato ye mānavāḥ krūrā nirdayāḥ satvahiṃsakāḥ /",
    "XXklpdrapu:385": " caṇḍavṛttipracārāś ca caṇḍālā iti te smṛtāḥ // KDA_186 //",
    "XXklpdrapu:386": " ye bhajanti śivaṃ nityaṃ śivabhaktiparāyaṇāḥ /",
    "XXklpdrapu:387": " te śaivā manujā jñeyāḥ śivadharmānucārataḥ // KDA_187 //",
    "XXklpdrapu:388": " ye bhajanti viṣṇuṃ nityaṃ viṣṇubhaktiparāyaṇāḥ /",
    "XXklpdrapu:389": " viṣṇudharmasamācārād vaiṣṇavās te 'pi mānavāḥ // KDA_188 //",
    "XXklpdrapu:390": " brahmāṇaṃ ye bhajayanty eva brahmabhaktiparāyaṇāḥ /",
    "XXklpdrapu:391": " brahmadharmasamācārād brāhmaṇās te 'pi mānavāḥ // KDA_189 //",
    "XXklpdrapu:392": " ye bhajanti mahāraudraṃ bhairavabhaktimānasāḥ /",
    "XXklpdrapu:393": " mahāraudrāś ca te khyātā bhairavikāś ca mānavāḥ // KDA_190 //",
    "XXklpdrapu:394": " ye ca māheśvarīṃ devīṃ bhajanti kuladharmiṇaḥ /",
    "XXklpdrapu:395": " māheśvarīvratādhārāḥ kālikās te 'pi mānavāḥ // KDA_191 //",
    "XXklpdrapu:396": " yee bhajanti sadā buddhaṃ bauddhadharmaparāyaṇāḥ /",
    "XXklpdrapu:397": " te 'pi ca mānavā bauddhāḥ saṃbodhipadasādhinaḥ // KDA_192 //",
    "XXklpdrapu:398": " ye bhajanti jinaṃ caiva jainadharmaparāyaṇāḥ /",
    "XXklpdrapu:399": " te 'pi ca manujā jainā jainadharmānucāraṇāt* // KDA_193 //",
    "XXklpdrapu:400": " evaṃ cānye 'pi ye satvā vratacaryānuliṅginaḥ /",
    "XXklpdrapu:401": " te 'pi ca mānavāḥ sarve dharmacaryānuvarṇinaḥ // KDA_194 //",
    "XXklpdrapu:402": " yādṛśaṃ sādhyate karma tādṛśī jātitā bhavet* /",
    "XXklpdrapu:403": " prajāpatir hi caikatve nirviśeṣo 'bhavad yataḥ // KDA_195 //",
    "XXklpdrapu:404": " na cendriyeṣu nānātvaṃ kriyāvādena dṛśyate /",
    "XXklpdrapu:405": " brāhmaṇe cānyajātau vā naiṣāṃ kiṃcid viśiṣyate // KDA_196 //",
    "XXklpdrapu:406": " na hy ātmanaḥ samutkarṣāc chreṣṭhatvam iha yujyate /",
    "XXklpdrapu:407": " śukraśoṇitasaṃbhūtaṃ yonijaṃ sarvam eva hi // KDA_197 //",
    "XXklpdrapu:408": " cāturvarṇyam idaṃ lokam iti tīrthyair vikalpitam* /",
    "XXklpdrapu:409": " brahmajā brāhmaṇā naivaṃ dharmasaṃskārajāḥ khalu // KDA_198 //",
    "XXklpdrapu:410": " yadi vā brahmajā viprā brāhmaṇī kutra saṃbhavā /",
    "XXklpdrapu:411": " brāhmaṇy api tathā caiva brahmajā yadi sāṃpratam* // KDA_199 //",
    "XXklpdrapu:412": " -------------------- Vaidya, p. 278 --------------------",
    "XXklpdrapu:413": " brāhmaṇasya ca sā bhāryā syāc caivedaṃ na yuktitaḥ /",
    "XXklpdrapu:414": " na bhāryā bhaginī yuktā brahmaṇāṃ brahmajā yadi // KDA_200 //",
    "XXklpdrapu:415": " na satvā brahmaṇo jātāḥ karmasaṃskārajās tvamī /",
    "XXklpdrapu:416": " nihīnotkṛṣṭamadhyāś ca satvā nānāśrayāḥ pṛthak* // KDA_201 //",
    "XXklpdrapu:417": " teṣāṃ hi jātisāmānyād brāhmaṇe kṣatriye tathā /",
    "XXklpdrapu:418": " vaiśyaśūdre tathānyeṣu samaṃ jñānaṃ pravartate // KDA_202 //",
    "XXklpdrapu:419": " śīlaṃ pradhānaṃ na kulaṃ pradhānaṃ kulena kiṃ śīlavivarjitena /",
    "XXklpdrapu:420": " bahavo narā nīcakulaprasūtāḥ svargaṃ gatāḥ śīlam upetya dhīrāḥ // KDA_203",
    "XXklpdrapu:421": " na jātir dṛśyate devaiḥ śīlaḥ kalyāṇakārakaḥ /",
    "XXklpdrapu:422": " caṇḍālo 'pi hi śīlasthas taṃ devā brāhmaṇaṃ viduḥ // KDA_204 //",
    "XXklpdrapu:423": " satyaṃ brahma tapo brahma śīlaś cendriyasaṃyamaḥ /",
    "XXklpdrapu:424": " sarvabhūtadayā brahma etad brāhmaṇalakṣaṇam* // KDA_205 //",
    "XXklpdrapu:425": " satyaṃ nāsti tapo nāsti nāsti cendriyasaṃyamaḥ /",
    "XXklpdrapu:426": " sarvabhūtadayā nāsti etac caṇḍālalakṣaṇam* // KDA_206 //",
    "XXklpdrapu:427": " devamanuṣyanārīṇāṃ tiryagyonigateṣv api /",
    "XXklpdrapu:428": " maithunaṃ nādhigacchanti te narā brāhmaṇāḥ khalu // KDA_207 //",
    "XXklpdrapu:429": " śūdrīhastena yo bhuṅkte māsam ekaṃ nirantaram* /",
    "XXklpdrapu:430": " jīvamāno bhavec chūdro mṛtaḥ sa śvā prajāyate // KDA_207 //",
    "XXklpdrapu:431": " śūdrīparivṛto vipraḥ śūdrī ca gṛhamedhinī /",
    "XXklpdrapu:432": " varjitaḥ pitṛdevaiś ca rauravaṃ so 'dhigacchati // KDA_208 //",
    "XXklpdrapu:433": " tasmād dharmatapaḥśīla- saṃyamajñānato dvijaḥ /",
    "XXklpdrapu:434": " na tv etair hi vinā vipraḥ kiṃ syāt saṃskāramātrataḥ // KDA_210 //",
    "XXklpdrapu:435": " tan na śarīrasaṃskāra- mātreṇa brāhmaṇo bhavet* /",
    "XXklpdrapu:436": " saṃskṛtena dvijo vā cec chūdro 'pi saṃskṛto dvijaḥ // KDA_211 //",
    "XXklpdrapu:437": " yadi vipraḥ śarīraḥ syāt pāvako brahmahā bhavet* /",
    "XXklpdrapu:438": " brahmahatyā ca bandhūnāṃ śarīradahanād bhavet* // KDA_212 //",
    "XXklpdrapu:439": " brāhmaṇabījasaṃbhūtaḥ śūdro 'pi na kathaṃ dvijaḥ /",
    "XXklpdrapu:440": " tasmād dhi brāhmaṇo naiva dehasaṃskāramātrataḥ // KDA_123 //",
    "XXklpdrapu:441": " sadyaḥ patati māṃsena dhātvannakṣiravikrayī /",
    "XXklpdrapu:442": " brāhmaṇo 'pi bhavec chūdraḥ surayā lavaṇena ca // KDA_214 //",
    "XXklpdrapu:443": " ākāśagāmino priyāḥ patitā māṃsabhakṣaṇāt* /",
    "XXklpdrapu:444": " viprāṇāṃ patanaṃ dṛṣṭvā tato māṃsāni varjayet // KDA_215 //",
    "XXklpdrapu:445": " -------------------- Vaidya, p. 279 --------------------",
    "XXklpdrapu:446": " bhakṣyante yena māṃsāni bhakṣyate tena kiṃ na hi /",
    "XXklpdrapu:447": " abhakṣyabhakṣaṇāc caiva brāhmaṇaḥ patito bhavet* // KDA_216 //",
    "XXklpdrapu:448": " patito brāhmaṇaś caivaṃ saṃskāraṃ nārhati punaḥ /",
    "XXklpdrapu:449": " tasmāj jñānaṃ vinā naiva śarīro brāhmaṇo bhavet* // KDA_217 //",
    "XXklpdrapu:450": " jñānavān hi bhavet pūjyo brāhmaṇā api mānavāḥ /",
    "XXklpdrapu:451": " samāneṣu ca deheṣu kutrāpy asti viśeṣatā // KDA_218 //",
    "XXklpdrapu:452": " tasmāj jñānapramāṇena na śarīrapramāṇatā /",
    "XXklpdrapu:453": " yathā karoti bhāṇdāni mṛttikayaiva bhārgavaḥ // KDA_219 //",
    "XXklpdrapu:454": " mṛttikāyā na bhedo 'sti tatkṛtabhājaneṣv api /",
    "XXklpdrapu:455": " kiṃ tu prakṣiptavastūnāṃ saṃjñayākhyāyate khalu // KDA_220 //",
    "XXklpdrapu:456": " prakṣiptaṃ yatra yad dravyaṃ tad bhāṇḍaṃ tena lakṣyate /",
    "XXklpdrapu:457": " jñānadharmaguṇācārair lakṣyate mānavas tathā // KDA_221 //",
    "XXklpdrapu:458": " jñānadharmaguṇācārair vihīno mānavaḥ paśuḥ /",
    "XXklpdrapu:459": " jñānavijñānabhedena vartate guṇabhedatā // KDA_222 //",
    "XXklpdrapu:460": " guṇabhedād bhaved dharma- bhedā ca saṃprajāyate /",
    "XXklpdrapu:461": " dharmabhedāt tataḥ karma- bhedatā saṃpravartate // KDA_223 //",
    "XXklpdrapu:462": " karmabhedāt tathācāra- bhedatā ca pravartate /",
    "XXklpdrapu:463": " tathācāraviśeṣeṇa jātibhedāḥ pravartitāḥ // KDA_224 //",
    "XXklpdrapu:464": " mahābhūtasamudbhūta- skandheṣv āyataneṣu ca /",
    "XXklpdrapu:465": " sarvajantuśarīreṣu sameṣu kā viśeṣatā // KDA_225 //",
    "XXklpdrapu:466": " jñānavijñānamātreṇa bhidyante khalu mānavāḥ /",
    "XXklpdrapu:467": " jñānavijñānapātratvāt pūjyante nīcajā api // KDA_226 //",
    "XXklpdrapu:468": " jñānavijñānahīnatvān mānavo 'pi na pūjyate /",
    "XXklpdrapu:469": " paśuvatsa narākāraḥ tataḥ pūjā na cākṛteḥ // KDA_227 //",
    "XXklpdrapu:470": " jñānenāpi dvijo naiva karmācārapramāṇataḥ /",
    "XXklpdrapu:471": " jñānena yadi vā vipraḥ śūdro 'pi brāhmaṇo bhavet* // KDA_228 //",
    "XXklpdrapu:472": " anye 'pi bahavaḥ santi sakaivartādinīcajāḥ /",
    "XXklpdrapu:473": " jñānavantaś ca ye dhīrās te 'pi syur brāhmaṇāḥ khalu // KDA_229 //",
    "XXklpdrapu:474": " tamāc ca jñānamātreṇa brāhmaṇo na bhavet khalu /",
    "XXklpdrapu:475": " karmācārapramāṇena na jñānasya pramāṇatā // KDA_230 //",
    "XXklpdrapu:476": " karmaṇāpi dvijo naiva śuddhācārapramāṇataḥ /",
    "XXklpdrapu:477": " karmaṇā vai dvijāś caivaṃ sarve syur brāhmaṇāḥ khalu // KDA_231 //",
    "XXklpdrapu:478": " -------------------- Vaidya, p. 280 --------------------",
    "XXklpdrapu:479": " santi hi bahavo loke mahāyajñādikarmiṇaḥ /",
    "XXklpdrapu:480": " kṣatriyavaiśyaśūdrāś ca kathaṃ na brāhmaṇā nu te // KDA_232 //",
    "XXklpdrapu:481": " tasmān na karmamātreṇa brāhmaṇāḥ syur narāḥ khalu /",
    "XXklpdrapu:482": " nāpi svācāramātreṇa brāhmaṇāḥ syus tathā narāḥ // KDA_233 //",
    "XXklpdrapu:483": " yadi svācārato vipraḥ sarve syur brāhmaṇāḥ khalu /",
    "XXklpdrapu:484": " ye ye svācāravantaś ca te te syur brāhmaṇāḥ kila // KDA_234 //",
    "XXklpdrapu:485": " santi ca bahavaḥ śūdrāḥ śuddhācārasamanvitāḥ /",
    "XXklpdrapu:486": " vratopavāsadharmiṣṭā nīcajā api santi ca // KDA_235 //",
    "XXklpdrapu:487": " te 'pi syur brāhmaṇāś caivaṃ yady ācārapramāṇatā /",
    "XXklpdrapu:488": " tasmād ācāramātreṇa brāhmaṇā naiva mānuṣāḥ // KDA_236 //",
    "XXklpdrapu:489": " vedenāpi tathā naiva brāhmaṇāḥ syur narottamāḥ /",
    "XXklpdrapu:490": " yadi vedair bhaved vipro rākṣaso 'pi dvijaḥ khalu // KDA_237 //",
    "XXklpdrapu:491": " tathābhūd rāvaṇo nāma rākṣaso vedapāragaḥ /",
    "XXklpdrapu:492": " sarve 'pi rākṣasāś caivaṃ vedakarmānucārakāḥ // KDA_238 //",
    "XXklpdrapu:493": " kathaṃ te brāhmaṇā naiva yadi vedād dvijo bhavet* /",
    "XXklpdrapu:494": " tasmāc ca vedamātreṇa naiva syur brāhmaṇāḥ khalu // KDA_230 //",
    "XXklpdrapu:495": " satyadharmapramāṇena sarvam ekaṃ jagad dhruvam* /",
    "XXklpdrapu:496": " cāturvarṇyam idaṃ lokaṃ tīrthikair iti kalpitam* // KDA_240 //",
    "XXklpdrapu:497": " tathā ca kalpyate loka- bodhārtham iti tīrthikaiḥ /",
    "XXklpdrapu:498": " svayaṃbhūdehasaṃbhūtaṃ cāturvarṇyam idaṃ khalu // KDA_241 //",
    "XXklpdrapu:499": " mukhato brāhmaṇo jāto bāhubhyāṃ kṣatriyaḥ smṛtaḥ /",
    "XXklpdrapu:500": " ūrubhyāṃ saṃbhavo vaiśyaḥ padbhyāṃ śūdraḥ samudbhavaḥ // KDA_242 //",
    "XXklpdrapu:501": " tathā ced dhi bhaved doṣo dharmeṣu varṇavādinām* /",
    "XXklpdrapu:502": " agamyagamanāc caivaṃ kathaṃ dharmaviśuddhitā // KDA_243 //",
    "XXklpdrapu:503": " yadi vipro mukhāj jāto brāhmaṇī kutra saṃbhavā /",
    "XXklpdrapu:504": " brāhmaṇy api mukhāj jātā svasā bhāryā kathaṃ nanu // KDA_244 //",
    "XXklpdrapu:505": " tathā ca kṣatriyā jātā bāhubhyām eva cet tathā /",
    "XXklpdrapu:506": " kṣatriyasya bhaved bhāryā kṣatriyā bhaginī khalu // KDA_245 //",
    "XXklpdrapu:507": " vaiśyāpi hi tathā caivam ūrubhyām eva saṃbhavā /",
    "XXklpdrapu:508": " vaiśyasyāpi bhaved bhāryā vaiśyā tu bhaginī viśaḥ // KDA_246 //",
    "XXklpdrapu:509": " padbhyāṃ jāto yathā śūdraḥ śūdrī cāpi tathodbhavā /",
    "XXklpdrapu:510": " śūdrasyāpi bhaved bhāryā śūdrī hi bhaginī khalu // KDA_247 //",
    "XXklpdrapu:511": " -------------------- Vaidya, p. 281 --------------------",
    "XXklpdrapu:512": " na yuktā bhaginī bhāryā tathā dharmaḥ kathaṃ bhavet* /",
    "XXklpdrapu:513": " agamyagamanāc caivam adharma eva saṃbhavet* // KDA_248 //",
    "XXklpdrapu:514": " tato 'tyantaviruddhaṃ syād brahmajā brāhmaṇā yadi /",
    "XXklpdrapu:515": " dharmakriyāviśeṣāt tu varṇāvasthāḥ pratiṣṭhitāḥ // KDA_249 //",
    "XXklpdrapu:516": " bhārate 'pi tathā caivaṃ dharmarājo yudhiṣṭhiraḥ /",
    "XXklpdrapu:517": " vaiśampāyanam āgamya prāñjaliḥ paryapṛcchata // KDA_250 //",
    "XXklpdrapu:518": " ke te ye brāhmaṇāḥ proktāḥ kiṃ vā brāhmaṇalakṣaṇam* /",
    "XXklpdrapu:519": " etad icchāmi bho jñātuṃ tadbhavān vyākarotu me // KDA_251 //",
    "XXklpdrapu:520": " iti śrutvā mahāvijño vaiśampāyana ādarāt* /",
    "XXklpdrapu:521": " pratyuvāceti kaunteya śṛṇu tat kathyate mayā // KDA_252 //",
    "XXklpdrapu:522": " kṣāntyādibhir guṇair yuktas tyaktadaṇḍo nirāmiṣaḥ /",
    "XXklpdrapu:523": " na hanti sarvabhūtāni prathamaṃ brāhmalakṣaṇam* // KDA_253 //",
    "XXklpdrapu:524": " yadā sarvaparadravyaṃ pathi vā yadi vā gṛhe /",
    "XXklpdrapu:525": " adattaṃ naiva gṛhṇāti dvitīyaṃ brāhmalakṣaṇam* // KDA_254 //",
    "XXklpdrapu:526": " tyaktakrūrasvabhāvas tu nirmamo niḥparigrahaḥ /",
    "XXklpdrapu:527": " muktaś carati yo nityaṃ tṛtīyaṃ brāhmalakṣaṇam* // KDA_255 //",
    "XXklpdrapu:528": " devamanuṣyanārīṇāṃ tiryagyonigateṣv api /",
    "XXklpdrapu:529": " maithunaṃ hi sadā tyaktaṃ caturthaṃ brāhmalakṣaṇam* // KDA_256 //",
    "XXklpdrapu:530": " satyaṃ śaucaṃ dayā śaucaṃ śaucam indriyanigrahaḥ /",
    "XXklpdrapu:531": " sarvabhūtadayā śaucaṃ tapaḥ śaucaṃ ca pañcamam* // KDA_257 //",
    "XXklpdrapu:532": " pañcalakṣaṇasaṃpanna īdṛśo yo bhaved dvijaḥ /",
    "XXklpdrapu:533": " tam ahaṃ brāhmaṇaṃ brūyāṃ śeṣāḥ śudrā yudhiṣṭhira // KDA_258 //",
    "XXklpdrapu:534": " na kulena na jātyā ca kriyābhir brāhmaṇo na ca /",
    "XXklpdrapu:535": " cāṇḍālo 'pi hi vṛttastho brāhmaṇaḥ sa yudhiṣṭhira // KDA_259 //",
    "XXklpdrapu:536": " ahiṃsā brahmacaryaṃ ca viśuddhātmāparigrahaḥ /",
    "XXklpdrapu:537": " phaleṣv anabhilipsātha brāhmaṇaḥ syād yudhiṣṭhira // KDA_260 //",
    "XXklpdrapu:538": " ekavarṇam idaṃ viśvaṃ pūrvam āsīd yudhiṣṭhira /",
    "XXklpdrapu:539": " karmakriyāviśeṣeṇa cāturvarṇyaṃ pratiṣṭhitam* // KDA_261 //",
    "XXklpdrapu:540": " sarve vai yonijā martyāḥ sarve mūtrapurīṣiṇaḥ /",
    "XXklpdrapu:541": " ekendriyakriyārthāś ca tasmāc chīlaguṇair dvijāḥ // KDA_262 //",
    "XXklpdrapu:542": " śūdro 'pi śīlasaṃpanno guṇavān brāhmaṇo bhavet* /",
    "XXklpdrapu:543": " brāhmaṇo 'pi kriyāhīnaḥ śūdrāt pratyavaro bhavet* // KDA_263 //",
    "XXklpdrapu:544": " -------------------- Vaidya, p. 282 --------------------",
    "XXklpdrapu:545": " pañcendriyārṇavaṃ ghoraṃ yadi śūdro 'pi tīrṇavān* /",
    "XXklpdrapu:546": " tasmai dānaṃ pradātavyam aprameyaṃ yudhiṣṭhira // KDA_264 //",
    "XXklpdrapu:547": " na jātir dṛśyate rājan guṇāḥ kalyāṇakārakāḥ /",
    "XXklpdrapu:548": " guṇavidyānidhir vidvān brāhmaṇo brahmacārāṇāt* // KDA_265 //",
    "XXklpdrapu:549": " jīvitaṃ yasya lokārthe dharmārthe yasya jīvitam* /",
    "XXklpdrapu:550": " ahorātraṃ caren muktas taṃ devā brāhmaṇaṃ viduḥ // KDA_266 //",
    "XXklpdrapu:551": " parityajya gṛhāvāsaṃ ye sthitā mokṣakāṅkṣiṇaḥ /",
    "XXklpdrapu:552": " kāmeṣv asaktāḥ kaunteya brāhmaṇās te yudhiṣṭhira // KDA_267 //",
    "XXklpdrapu:553": " ahiṃsā nirmamatvaṃ vā satkṛtyasya vivarjanam* /",
    "XXklpdrapu:554": " rāgadveṣanivṛttiś ca etad brāhmaṇalakṣaṇam* // KDA_268 //",
    "XXklpdrapu:555": " kṣamā dayā damo dānaṃ satyaṃ śaucaṃ smṛtir ghṛṇā /",
    "XXklpdrapu:556": " vidyā vidyānamādhītyam etad brāhmaṇalakṣaṇam* // KDA_269 //",
    "XXklpdrapu:557": " gāyatrīmātrasāro 'pi varaṃ vipraḥ suyantritaḥ /",
    "XXklpdrapu:558": " nādhitya caturo vedān sarvāśī sarvavikrayī // KDA_270 //",
    "XXklpdrapu:559": " ekarātroṣitasyāpi yā gatir brahmacāriṇaḥ /",
    "XXklpdrapu:560": " na tāṃ kratusahasreṇa prāpnuvanti yudhiṣṭhira // KDA_271 //",
    "XXklpdrapu:561": " pāragaḥ sarvavedānāṃ sarvatīrthābhiṣiñcanaiḥ /",
    "XXklpdrapu:562": " yuktaś carati dharmaṃ yo taṃ devā brāhmaṇaṃ viduḥ // KDA_272 //",
    "XXklpdrapu:563": " yadā na kurute pāpaṃ sarvabhūteṣu dāruṇam* /",
    "XXklpdrapu:564": " kāyena manasā vācā brahma saṃpadyate tadā // KDA_273 //",
    "XXklpdrapu:565": " yasya lokahite cittaṃ maitrīyuktam ivātmaje /",
    "XXklpdrapu:566": " tena saṃpadyate brahma tasmān maitrīṃ vibhāvaya // KDA_274 //",
    "XXklpdrapu:567": " yasya lokeṣu kāruṇyaṃ svātmaje iva duḥkhite /",
    "XXklpdrapu:568": " tena saṃpadyate brahma tasmāt kāruṇiko bhava // KDA_275 //",
    "XXklpdrapu:569": " yac cittaṃ muditaṃ loke sukhībhūte ivātmaje /",
    "XXklpdrapu:570": " tasya saṃjāyate brahma tal loke modavāṃś cara // KDA_276 //",
    "XXklpdrapu:571": " yasyopekṣāyutaṃ cittaṃ sarvalokeṣv ivātmaje /",
    "XXklpdrapu:572": " tasya saṃjāyate brahma tad upekṣāyutaś cara // KDA_277 //",
    "XXklpdrapu:573": " etad dhi paramaṃ brahma- vihāraṃ brahmasādhanam* /",
    "XXklpdrapu:574": " jñātvā lokahitārthena cara brahmavihāriṇam* (Speyer: brahmavihāraṇam*) //",
    "XXklpdrapu:575": " tataḥ kleśān vinirjitvā svātmacittasamāhitaḥ /",
    "XXklpdrapu:576": " brahmapraṇidhim ālambya sthirībhava samādhiṣu // KDA_279 //",
    "XXklpdrapu:577": " -------------------- Vaidya, p. 283 --------------------",
    "XXklpdrapu:578": " tathā brahmaguṇādhānād brahmarṣis tvaṃ bhaveḥ kila /",
    "XXklpdrapu:579": " pañcābhijñapadaprāpto brahmalokam avāpnuyāḥ // KDA_280 //",
    "XXklpdrapu:580": " iti śrutvā guror vākya sa subhūtir guṇotsukaḥ /",
    "XXklpdrapu:581": " tatheti pratisaṃśrutya dhyānacaryām upāśrayat* // KDA_281 //",
    "XXklpdrapu:582": " tato 'nyad vanam āśritya guror ājñāsamādhṛtaḥ /",
    "XXklpdrapu:583": " sarvendriyavinirgatyā vyaharaddhyānatatparaḥ // KDA_282 //",
    "XXklpdrapu:584": " tatrādhivasato 'syāpi krodhāgniḥ samudīritaḥ /",
    "XXklpdrapu:585": " karmādhānabalābhyāsān naiva śāntim upāyayau // KDA_283 //",
    "XXklpdrapu:586": " tatra ca vanaṣaṇḍe yā vasantī vanadevatā /",
    "XXklpdrapu:587": " sā subhūtiṃ mahākrodhaṃ dṛṣṭvaivaṃ samacintayat* // KDA_284 //",
    "XXklpdrapu:588": " subhūtir brāhmaṇo hy eṣa sarvavedārthapāragaḥ /",
    "XXklpdrapu:589": " sarvamantravidhānajñaḥ sutīkṣṇakrodhabāhulaḥ // KDA_285 //",
    "XXklpdrapu:590": " kadācit kupitaś cāyaṃ krodhataḥ śāpavahninā /",
    "XXklpdrapu:591": " dhakṣyati parvatāṃś cāpi sapakṣijantumānavān* // KDA_286 //",
    "XXklpdrapu:592": " samādhidhyānayukto 'pi naiva cittasamāhitaḥ /",
    "XXklpdrapu:593": " jñānavijñānadharmeṣu viśeṣaṃ nādhigacchati // KDA_287 //",
    "XXklpdrapu:594": " yadi bauddheṣu dharmeṣu niyukto 'yaṃ dvijottamaḥ /",
    "XXklpdrapu:595": " kṣipraṃ kleśān vinirjitya bodhicittaṃ ca lapsyati // KDA_288 //",
    "XXklpdrapu:596": " bodhicitte pralabdhe tu tadā lokahite caret* /",
    "XXklpdrapu:597": " bodhisatvo mahāvijño bhaviṣyati na saṃśayaḥ // KDA_289 //",
    "XXklpdrapu:598": " iti niścitya sā devī kāruṇyahitamānasā /",
    "XXklpdrapu:599": " taṃ subhūtiṃ samāgamya jagādaivaṃ puraḥ sthitā // KDA_290 //",
    "XXklpdrapu:600": " śṛṇu vatsa mahābhāga yan mayā hitam ucyate /",
    "XXklpdrapu:601": " dhanyo 'si tvaṃ mahādhīra maharṣir dvijasattama // KDA_291 //",
    "XXklpdrapu:602": " kimarthaṃ vasase caivam ekākī nirjane vane /",
    "XXklpdrapu:603": " niścittaḥ pratisaṃlīnaḥ kāṣṭhapāṣāṇavadvṛthā // KDA_292 //",
    "XXklpdrapu:604": " dharmārthakāmamokṣeṣu yadi vāñchāsti te yate /",
    "XXklpdrapu:605": " buddhasya vacanaṃ śrutvā cara saṃbodhisatpathe // KDA_293 //",
    "XXklpdrapu:606": " buddho hi bhagavān nāthaḥ sarvajño lokanāyakaḥ /",
    "XXklpdrapu:607": " munīndraḥ śrīdhanaḥ śāstā sarvadharmānupālakaḥ // KDA_294 //",
    "XXklpdrapu:608": " tasyaiva dharmatā śuddhā daśakuśalasaṃmatā /",
    "XXklpdrapu:609": " ṣaṭ ca pāramitāḥ khyātāḥ paratreha śivaṃkarāḥ // KDA_295 //",
    "XXklpdrapu:610": " -------------------- Vaidya, p. 284 --------------------",
    "XXklpdrapu:611": " dhanyās te bhikṣavaś caiva buddhasyopāsakāś ca ye /",
    "XXklpdrapu:612": " sarvasatvahitārthena saṃbodhiguṇasādhakāḥ // KDA_296 //",
    "XXklpdrapu:613": " tvaṃ cāpi hi tathā matvā svaparātmahitārthataḥ /",
    "XXklpdrapu:614": " triratnaśaraṇaṃ gatvā cara brahman vratottamam* // KDA_297 //",
    "XXklpdrapu:615": " tataḥ kleśagaṇān hitvā brahmacāriñ jinendravat* /",
    "XXklpdrapu:616": " sākṣād arhatpadaṃ prāpya nirvṛtisukham āpnuyāḥ // KDA_298 //",
    "XXklpdrapu:617": " iti śrutvā subhūtiḥ sa triratnaguṇavarṇanām* /",
    "XXklpdrapu:618": " tathānumoditaḥ prāha tāṃ devatāṃ puraḥ sthitām* // KDA_299 //",
    "XXklpdrapu:619": " tathāhaṃ devate yāmi saṃbuddhadarśanaṃ prati /",
    "XXklpdrapu:620": " triratnasamayaṃ prāptum iccāmi tvatprasādataḥ // KDA_300 //",
    "XXklpdrapu:621": " yadi te 'sti kṛpā devi mayi mokṣārthasādhini /",
    "XXklpdrapu:622": " saṃbuddhaṃ darśaya kṣipraṃ taddharmeṣu niveśaya // KDA_301 //",
    "XXklpdrapu:623": " triratnaśaraṇaṃ gatvā cariṣye tad vratottamam* /",
    "XXklpdrapu:624": " tathāśu kṛpayā nītvā māṃ vihāre praveśaya // KDA_302 //",
    "XXklpdrapu:625": " iti śrutvā vacas tasya subhūter vanadevatā /",
    "XXklpdrapu:626": " vijñāya bodhimārgeṣu cittaṃ tathānumoditam* // KDA_303 //",
    "XXklpdrapu:627": " tata eva samāgṛhya subhūtiṃ brahmacāriṇam* /",
    "XXklpdrapu:628": " ṛddhyā sākāśamārgeṇa nināya jinamandiram* // KDA_304 //",
    "XXklpdrapu:629": " subhūtis tatra saṃprāpto dadarśa jinabhāskaram* /",
    "XXklpdrapu:630": " bhagavantaṃ mahāsaumyaṃ lakṣaṇaiḥ samalaṃkṛtam* // KDA_305 //",
    "XXklpdrapu:631": " vyañjanaiś ca virājantaṃ vyāmaprabhāmahojjvalam* /",
    "XXklpdrapu:632": " sahasrakiraṇādhikyaṃ ratnāṅgam iva jaṅgamam* // KDA_306 //",
    "XXklpdrapu:633": " samantato mahābhadraṃ jagannāthaṃ munīśvaram* /",
    "XXklpdrapu:634": " sarvadevādhipaṃ samyak- saṃbodhiguṇasāgaram* // KDA_307 //",
    "XXklpdrapu:635": " dṛṣṭvaiva sahasā cātha subhūtes tasya sarvathā /",
    "XXklpdrapu:636": " ādhāto yaś ca satveṣu sa prativigato 'py abhūt* // KDA_308 //",
    "XXklpdrapu:637": " tataḥ prasādajāto 'sau subhūtir dvijasattamaḥ /",
    "XXklpdrapu:638": " natvā pādau muner dharmaṃ śrotuṃ tasthau mudāḥ puraḥ // KDA_309 //",
    "XXklpdrapu:639": " tato 'sau bhagavāṃs tasya subhūteś cittaśuddhatām* /",
    "XXklpdrapu:640": " jñātvāryasatyadharmāṇi dideśaivaṃ savistaram // KDA_310 //",
    "XXklpdrapu:641": " śṛṇu vipra mahābhāga sarvasatvahitārthataḥ /",
    "XXklpdrapu:642": " yadi te dharmavāñchāsti saṃbodhipadasādhane // KDA_311 //",
    "XXklpdrapu:643": " -------------------- Vaidya, p. 285 --------------------",
    "XXklpdrapu:644": " bhāvanīyā sadā maitrī satveṣ evaṃ yathātmaje /",
    "XXklpdrapu:645": " dharmamātā yato maitrī tan na tyājyā kadācana // KDA_312 //",
    "XXklpdrapu:646": " karuṇā ca tathā kāryā satveṣ api yathātmaje /",
    "XXklpdrapu:647": " kāruṇyād vardhate dharmas ta kāruṇyaṃ sadā kuru // KDA_313 //",
    "XXklpdrapu:648": " muditāpi sadā sādhyā satveṣu ca yathātmaje /",
    "XXklpdrapu:649": " muditāṃ hi samālambya bodhipadam avāpnuyāḥ // KDA_314 //",
    "XXklpdrapu:650": " upekṣāpi sadā dhāryā satveṣv api yathātmaje /",
    "XXklpdrapu:651": " upekṣāto labhet saukhyaṃ tadupekṣāṃ sadā bhaja // KDA_315 //",
    "XXklpdrapu:652": " ime dharmā hi catvāraś caturvargaphalāptaye /",
    "XXklpdrapu:653": " tatprāptyai sādhyatāṃ yatnāc caturbrahmavihāratā // KDA_316 //",
    "XXklpdrapu:654": " iti śrutvāryadharmāṇi sa subhūtiḥ pramoditaḥ /",
    "XXklpdrapu:655": " kleśasaṃghān vinirjitya buddhadharmaṃ samaikṣata // KDA_317 //",
    "XXklpdrapu:656": " satkāyadṛṣṭiśailaṃ ca viṃśatiśikharodgatam* /",
    "XXklpdrapu:657": " vidārya jñānavajreṇa saṃsāraratiniḥspṛhaḥ // KDA_318 //",
    "XXklpdrapu:658": " srotāpattiphalaṃ sākṣāt kṛtvā śiṣyo 'bhavan muneḥ (Speyer: śikṣo) /",
    "XXklpdrapu:659": " dṛṣṭasatyo 'tha saṃbuddhaṃ natvā caiva kṛtāñjaliḥ // KDA_319 //",
    "XXklpdrapu:660": " pravrajyāprārthanāṃ cakre svākhyātadharmasādhane /",
    "XXklpdrapu:661": " namas te bhagavan nātha sarvasatvānupālaka // KDA_320 //",
    "XXklpdrapu:662": " adyāgreṇa jagadbandho yāmi te śaraṇaṃ sadā /",
    "XXklpdrapu:663": " tathā dharme ca saṃgheṣu saṃbodhiguṇaprāptaye // KDA_321 //",
    "XXklpdrapu:664": " pravrajyāṃ dehi me nātha saddharmeṣu niveśaya /",
    "XXklpdrapu:665": " brahmacaryaṃ cariṣye 'haṃ tvadājñāṃ śirasā vahan* // KDA_322 //",
    "XXklpdrapu:666": " ity ukte bhagavān dṛṣṭvā hastena tacchiraḥ spṛśan* /",
    "XXklpdrapu:667": " ehi bhikṣo carasveti pravadaṃs taṃ samagrahīt* // KDA_323 //",
    "XXklpdrapu:668": " ehīti proktaḥ sa jinena muṇḍo pātrī susaṃghāṭiparītadehaḥ /",
    "XXklpdrapu:669": " sadyaḥ praśāntendriya eva tasthau bhikṣuḥ subhūtiḥ sugataprabhāvāt* //",
    "XXklpdrapu:670": " saccittalabdhaḥ sa muneḥ prasādāt prayujyamāno vyaharat samādhau /",
    "XXklpdrapu:671": " vyāyacchamānaḥ khalu bodhimārge saṃbuddhadharme ghaṭamāna eva // KDA_325",
    "XXklpdrapu:672": " sarvaṃ ca saṃsāram anityatāhataṃ matvā ca saṃsāragatiṃ vibhaṅginīm* /",
    "XXklpdrapu:673": " kleśāṃś ca sarvān pravihāya saṃyataḥ sākṣāc ca so 'rhann abhavan maharddhikaḥ // KDA_326 //",
    "XXklpdrapu:674": " suvītarāgaḥ samaloṣṭahemā ākāśacitto dhanasāravāsī /",
    "XXklpdrapu:675": " bhindann avidyādrim ivāṇḍakośaṃ prāpadabhijñāḥ pratisaṃvidaś ca // KDA_327",
    "XXklpdrapu:676": " -------------------- Vaidya, p. 286 --------------------",
    "XXklpdrapu:677": " satkāralābheṣu parāṅmukatvāt saśakradevāsuramānuṣāṇām* /",
    "XXklpdrapu:678": " pūjyaś ca mānyo abhivādanīyo babhūva sa brahmavihāracārī // KDA_328 //",
    "XXklpdrapu:679": " atha subhūtir āyuṣmān samanvāharad ātmavān* /",
    "XXklpdrapu:680": " kutaś cyuto 'ham āyātaḥ kutra kena ca karmaṇā // KDA_329 //",
    "XXklpdrapu:681": " apaśyat sa tataś ceti pañcajanmaśatāni ca /",
    "XXklpdrapu:682": " nāgayonisamutpannas tataś cyutvāham āgataḥ // KDA_330 //",
    "XXklpdrapu:683": " yad dveṣābhyāsataś cāsaṃ krūro lokopaghātakaḥ /",
    "XXklpdrapu:684": " tenaiva hetunā cāhaṃ mahadvyasanam āptavān+ // KDA_331 //",
    "XXklpdrapu:685": " idānīṃ tu tathā caitaṃ krodhaṃ prahātum ācare /",
    "XXklpdrapu:686": " yasyaiva hetunā lokā bhramanti narakeṣu te // KDA_332 //",
    "XXklpdrapu:687": " tasmād ahaṃ cariṣyāmi niḥsaṅgo nirahaṃkṛtiḥ /",
    "XXklpdrapu:688": " saṅgād dhi jāyate māyā māyāyāṃ jāyate ratiḥ // KDA_333 //",
    "XXklpdrapu:689": " ratau rāgo 'bhijāyeta rāge mohaḥ pravardhate /",
    "XXklpdrapu:690": " mūḍhasya drūyate cittaṃ sveṣṭakāryopaghātataḥ // KDA_334 //",
    "XXklpdrapu:691": " upaghātāhate citte krodhāgniḥ paridīpyate /",
    "XXklpdrapu:692": " krodhānalasamuddīpto dahate sa parān api (Speyer: svaparān api) // KDA_335",
    "XXklpdrapu:693": " yāvat krodhānaloddīptaṃ svacittaṃ kleśavāyubhiḥ /",
    "XXklpdrapu:694": " tāvat kiṃ tapasāpy etan nirarthaṃ duḥkhahetave // KDA_336 //",
    "XXklpdrapu:695": " dharmaṃ sucaritaṃ puṇyaṃ dānaśīlādisādhanam* (Speyer: dharmasucaritaṃ) /",
    "XXklpdrapu:696": " kṛtaṃ kalpasahasrair yad dahet krodhānalaḥ kṣaṇāt* // KDA_337 //",
    "XXklpdrapu:697": " tasmāt krodhāgniśāntyarthaṃ kṛtvendriyavinigraham* /",
    "XXklpdrapu:698": " ekānte hi vaseyaṃ ca viviktāraṇyagocare // KDA_338 //",
    "XXklpdrapu:699": " yadā ca garuḍenāhaṃ balād ākṛṣya bhakṣitaḥ /",
    "XXklpdrapu:700": " yatīn dṛṣṭvānumodaṃ ca kurvan mṛtyum avāptavān* // KDA_339 //",
    "XXklpdrapu:701": " tenaiva hetunā cādya dvijātikulasaṃbhavaḥ /",
    "XXklpdrapu:702": " sarvakleśān vinirjitya brahmacārī bhavāmy aham* // KDA_340 //",
    "XXklpdrapu:703": " adyāpi cet tathā cātra vaseyaṃ janapadāśrame(?) /",
    "XXklpdrapu:704": " kenacit kleśitaś cāhaṃ bhraṣṭim evam avāpnuyām* // KDA_341 //",
    "XXklpdrapu:705": " iti niścitya cittena subhūtir nirahaṃkṛtiḥ /",
    "XXklpdrapu:706": " vivikte 'raṇyavāse sa niḥsaṅgo nyavasat sudhīḥ // KDA_342 //",
    "XXklpdrapu:707": " tathaikākī vasaṃs tatra caturthadhyānasaṃyutaḥ /",
    "XXklpdrapu:708": " phalamūlāmbusaṃtuṣṭo brahmacārī mumoda saḥ // KDA_343 //",
    "XXklpdrapu:709": " -------------------- Vaidya, p. 287 --------------------",
    "XXklpdrapu:710": " atha saṅge 'pi grāmeṣu deśe janapadeṣu ca /",
    "XXklpdrapu:711": " bhikṣāhetor vihartuṃ vā sa sakāmo 'bhavad yadā // KDA_344 //",
    "XXklpdrapu:712": " tadā pūrvam asau dṛṣṭvā gocaram abhyalakṣayat* /",
    "XXklpdrapu:713": " aho deśeṣu sarvatra bhavanti nirguṇā janāḥ // KDA_345 //",
    "XXklpdrapu:714": " mānino madamohāndhā duṣṭā matsariṇaḥ śaṭhāḥ /",
    "XXklpdrapu:715": " tat kathaṃ saṃcariṣye 'tra bhikṣāhetoḥ kule kule // KDA_346 //",
    "XXklpdrapu:716": " dūṣayiṣyanti cittāni kecid dṛṣṭvaiva māṃ yatim* /",
    "XXklpdrapu:717": " yad dhetor janāś caivaṃ(?) bhramanti durgatiṣv api // KDA_347 //",
    "XXklpdrapu:718": " kalpakoṭisahasrāṇi naiva muktāś ca durgateḥ /",
    "XXklpdrapu:719": " tad ahaṃ sarvasatveṣu kuntapipīlikādiṣu // KDA_348 //",
    "XXklpdrapu:720": " dayācittaṃ samālambya vaseyaṃ dhyānasaṃrataḥ /",
    "XXklpdrapu:721": " yenaivaṃ sarvasatānāṃ bhavec cittaṃ prasāditam* /",
    "XXklpdrapu:722": " tam eva dharmam ādhyāya yatir mokṣam avāpnuyāt* // KDA_349 //",
    "XXklpdrapu:723": " iti saṃnahya cittena sa subhūtiḥ subuddhimān* /",
    "XXklpdrapu:724": " vivikte 'raṇyadeśe 'pi nyavasad dhyānasaṃrataḥ // KDA_350 //",
    "XXklpdrapu:725": " atha so 'rhaṃs trimāsānām atyayād bodhimānasaḥ /",
    "XXklpdrapu:726": " ity evaṃ cintayāmāsa lokānugrahakāraṇāt* // KDA_351 //",
    "XXklpdrapu:727": " kim atra dhyānasaṃlīnaḥ karomi lokabodhanam* /",
    "XXklpdrapu:728": " kiyat kālaṃ ca jīveyaṃ kāṣṭhapāṣāṇavat sthitaḥ // KDA_352 //",
    "XXklpdrapu:729": " kevalaṃ svamanas tuṣṭyai dhyānaṃ saukhyārthasādhanam* /",
    "XXklpdrapu:730": " sukhaṃ labdhvāpi kiṃ sāraṃ satvānugrahaṇaṃ vinā // KDA_353 //",
    "XXklpdrapu:731": " tasmād dhyānāt samutthāya satvānugrahakāraṇāt* /",
    "XXklpdrapu:732": " ṛddhiṃ pradarśya saṃbodhau sthāpayiṣye mahajjanān* // KDA_354 //",
    "XXklpdrapu:733": " iti niścitya cittena sa subhūtiḥ samṛddhimān* /",
    "XXklpdrapu:734": " satvānāṃ vinayārthena prātihāryam adarśayat* // KDA_355 //",
    "XXklpdrapu:735": " tadṛddhinirmitāny eva garuḍānāṃ mahaujasām* /",
    "XXklpdrapu:736": " pañca kulaśatāny atra prasasrire samantataḥ // KDA_356 //",
    "XXklpdrapu:737": " etāṃś ca garudān dṛṣṭvā nāgāḥ saṃtrasitās tataḥ /",
    "XXklpdrapu:738": " itas tataḥ samudbhrāntāḥ subhūteḥ śaraṇaṃ yayuḥ // KDA_357 //",
    "XXklpdrapu:739": " atha svarddhibalenaiva samāśvāsya subhūtinā /",
    "XXklpdrapu:740": " sarve nāgāḥ suparṇebhyaḥ paritrātāś ca sarvataḥ // KDA_358 //",
    "XXklpdrapu:741": " -------------------- Vaidya, p. 288 --------------------",
    "XXklpdrapu:742": " punas tena suparṇānāṃ vinayārthaṃ subhūtinā /",
    "XXklpdrapu:743": " svarddhivalaprabhāveṇa mahān nāgo vinirmitaḥ // KDA_359 //",
    "XXklpdrapu:744": " tenāpy evaṃ suparṇānāṃ pañca kulaśatāni ca /",
    "XXklpdrapu:745": " abhidrutāni nāgena samantata itas tataḥ // KDA_360 //",
    "XXklpdrapu:746": " tenaivābhidrutāḥ sarve garuḍās trāsam āgatāḥ /",
    "XXklpdrapu:747": " itas tataḥ samudbhrāntāḥ subhūteḥ śaraṇaṃ yayuḥ // KDA_361 //",
    "XXklpdrapu:748": " subhūtinā tathā caivaṃ sarve te garuḍā api /",
    "XXklpdrapu:749": " svarddhibalaprabhāveṇa samāśvāsya surakṣitāḥ // KDA_362 //",
    "XXklpdrapu:750": " evam ṛddhiprabhāvāṇi subhūtes tasya sadyateḥ /",
    "XXklpdrapu:751": " dṛṣṭvā sarve janaughās te saharṣādbhutam āyayuḥ // KDA_363 //",
    "XXklpdrapu:752": " dhanyo 'yam ṛddhimān bhikṣur arhan saṃbuddhasevakaḥ /",
    "XXklpdrapu:753": " yenaite rakṣitāḥ sarve nāgāś ca garuḍā api // KDA_364 //",
    "XXklpdrapu:754": " iti so 'rhan subhūtis tān sarvān dṛṣṭvā prasannitān* /",
    "XXklpdrapu:755": " saddharme vinayārthena maitrīdharmam upādiśat* // KDA_365 //",
    "XXklpdrapu:756": " śṛṇudhvaṃ madvacaḥ sarve nāgāś ca garuḍās tathā /",
    "XXklpdrapu:757": " yadi me śaraṇaṃ yātha ramadhvaṃ maitramānasāḥ // KDA_366 //",
    "XXklpdrapu:758": " ye ete sukhino loke sarve te maitracāriṇaḥ /",
    "XXklpdrapu:759": " ye ete duḥkhino loke sarve te krodhino narāḥ // KDA_367 //",
    "XXklpdrapu:760": " tasmāt krodhaprahāṇāya kriyatāṃ yatnam ādarāt* /",
    "XXklpdrapu:761": " yāvac citte sthitaṃ krodhaṃ tāvan maitrī na bhāvyate // KDA_368 //",
    "XXklpdrapu:762": " na ca dveṣasamaṃ pāpaṃ na ca maitrīsamaṃ tapaḥ /",
    "XXklpdrapu:763": " tasmān maitrī prayatnena bhāvanīyā sadādarāt* // KDA_369 //",
    "XXklpdrapu:764": " manaḥ śamaṃ na gṛhṇāti na prītisukham aśnute /",
    "XXklpdrapu:765": " na nidrāṃ na dhṛtiṃ yāti dveṣaśalye hṛdi sthite // KDA_370 //",
    "XXklpdrapu:766": " na dviṣantaḥ kṣayaṃ yānti yāvajjīvam api ghnataḥ /",
    "XXklpdrapu:767": " krodham ekaṃ tu yo hanyāt tena sarve dviṣo hatāḥ // KDA_371 //",
    "XXklpdrapu:768": " vikalpen dhanadīptena jantuḥ krodhahavir bhujā /",
    "XXklpdrapu:769": " dahaty ātmānam evādau parān dhakṣyati vā na vā // KDA_372 //",
    "XXklpdrapu:770": " jarā rūpavatāṃ krodhas tamaś cakṣuṣmatām api /",
    "XXklpdrapu:771": " bandho dharmārthakāmānāṃ tasmāt krodho nivāryatām* // KDA_373 //",
    "XXklpdrapu:772": " divyabhogānubhoktā ca prāsāde maṇimaṇḍite /",
    "XXklpdrapu:773": " supto 'pi na labhen nidrāṃ krodhaparyākulo naraḥ // KDA_374 //",
    "XXklpdrapu:774": " -------------------- Vaidya, p. 289 --------------------",
    "XXklpdrapu:775": " ṛṣibhir yogibhiś cāmbu- phalamūlāditoṣitaiḥ /",
    "XXklpdrapu:776": " dagdhā janapadāś cāpi krodhāc chāpahutāśanaiḥ // KDA_375 //",
    "XXklpdrapu:777": " yac chāṃkaro mahāraudro nirghṛṇo dṛkprabhānalaiḥ /",
    "XXklpdrapu:778": " dadāha brahmajaṃ kāmaṃ tac ca krodhaprabhāvataḥ // KDA_376 //",
    "XXklpdrapu:779": " yad rājāno viruddhāś ca yuddhaṃ kṛtvā parasparam* /",
    "XXklpdrapu:780": " mṛtyuṃ yānti janaiḥ sārdhaṃ tac cāpi krodhabhāvataḥ // KDA_377 //",
    "XXklpdrapu:781": " suhṛdo yat sahāyāṃś ca snehaviśrambhacāriṇaḥ /",
    "XXklpdrapu:782": " satyadharmāv anādṛtya ghnanti krodhād anāryakāḥ // KDA_378 //",
    "XXklpdrapu:783": " sādhavo ye mahātmānaḥ saṃvṛttidharmacāriṇaḥ /",
    "XXklpdrapu:784": " tān api saṃmukhaṃ ghnanti durvāgbāṇai ruṣā khalāḥ // KDA_379 //",
    "XXklpdrapu:785": " mātaraṃ janmadātrīṃ ca dhātrīr vā snehapālinīḥ /",
    "XXklpdrapu:786": " svātmajān nirdayā ghnanti tac ca krodhaprabhāvataḥ // KDA_380 //",
    "XXklpdrapu:787": " svātmajāḥ pitaraṃ yac ca snehasatkārapālakam* /",
    "XXklpdrapu:788": " avigaṇayya pāpāni ghnanti krodhaprabhāvataḥ // KDA_381 //",
    "XXklpdrapu:789": " gurūn saddharmaśāstṝṃś ca kalyāṇādhvāvatārakān* /",
    "XXklpdrapu:790": " anādṛtya bhayaṃ pāpā ghnanti krodhoddhatā narāḥ // KDA_382 //",
    "XXklpdrapu:791": " yat pitā svātmajaṃ putraṃ putrīṃ vā bālakām api /",
    "XXklpdrapu:792": " nirdayas tāḍayan hanti tasmāt krodho mahāripuḥ // KDA_383 //",
    "XXklpdrapu:793": " bhrātaraḥ sahajāś cāpi roṣitā bheditāśayāḥ /",
    "XXklpdrapu:794": " vigṛhṇanti mahākruddhās tasmāt krodho mahāripuḥ // KDA_384 //",
    "XXklpdrapu:795": " yat svayaṃ pariṇītāpi bhāryā dharmānucāriṇī /",
    "XXklpdrapu:796": " tāḍitā tyajyate bhartrā krodhāt tato mahad bhayaṃ* // KDA_385 //",
    "XXklpdrapu:797": " pramadāpi ca bhartāraṃ svāminaṃ snehakāriṇam* /",
    "XXklpdrapu:798": " kuladharmam anādṛtya jahāti krodhatas tathā // KDA_386 //",
    "XXklpdrapu:799": " ye śāntā yatayo dhīrāś caturbrahmavihāriṇaḥ /",
    "XXklpdrapu:800": " tān api saṃmukhaṃ duṣṭās tāḍayanti ruṣānvitāḥ // KDA_387 //",
    "XXklpdrapu:801": " śāntātmā hitakṛdyogī kṣāntivādī vane vasan* /",
    "XXklpdrapu:802": " so 'pi śakalito rājñā svayam evāsinā ruṣā // KDA_388 //",
    "XXklpdrapu:803": " dānavā ghnanti devāṃś ca devāś ca ghnanti dānavān* /",
    "XXklpdrapu:804": " anyonyaṃ vigrahaṃ kṛtvā pramathnanti ruṣākulāḥ // KDA_389 //",
    "XXklpdrapu:805": " -------------------- Vaidya, p. 290 --------------------",
    "XXklpdrapu:806": " ātmānam ātmanā hatvā viṣaśastrānalādibhiḥ /",
    "XXklpdrapu:807": " vasanti narake ghore te 'pi sarve ruṣānvitāḥ // KDA_390 //",
    "XXklpdrapu:808": " ye ye duṣṭāśayāḥ krūrāḥ svaparārthābhighātakāḥ /",
    "XXklpdrapu:809": " patanti narake ghore te 'pi sarve ruṣāśrayāt* // KDA_391 //",
    "XXklpdrapu:810": " krodhena bhidyate lokaḥ krodhena paribhāṣyate /",
    "XXklpdrapu:811": " krodhena hiṃsyate jantus tasmāt krodho mahāripuḥ // KDA_392 //",
    "XXklpdrapu:812": " krodhenaiva mahārudraś cic cheda brahmaṇaḥ śiraḥ /",
    "XXklpdrapu:813": " tenaiva pātakenaiva bhrāntacitto 'bhavac chivaḥ // KDA_393 //",
    "XXklpdrapu:814": " krodhenaiva tathā rudraḥ surajyeṣṭhātmajasya ca /",
    "XXklpdrapu:815": " śvaśurasyāpi dakṣasya cchedayāmāsa mastakam* /",
    "XXklpdrapu:816": " tatpāpakarmaṇā hy eva śivo 'py abhūd digambaraḥ // KDA_394 //",
    "XXklpdrapu:817": " krodhena dhvaṃsyate dharmaḥ krodhena vilayaṃ gataḥ /",
    "XXklpdrapu:818": " krodhena tyajyate satyaṃ tasmāt krodho mahāripuḥ // KDA_395 //",
    "XXklpdrapu:819": " yāni mahānti pāpāni mahāduḥkhabhayāni ca /",
    "XXklpdrapu:820": " tāni sarvāṇi duṣṭāni krodhacittodbhavāni ca // KDA_396 //",
    "XXklpdrapu:821": " tatkrodhād aparo vairaḥ pātako 'nyo na vidyate /",
    "XXklpdrapu:822": " tasmāt krodhavināśāya prayatadhvaṃ samāhitāḥ // KDA_397 //",
    "XXklpdrapu:823": " yena krodho jito vairo jñānavajreṇa sādhunā /",
    "XXklpdrapu:824": " tena sarve jitā duṣṭā śatravo duḥkhadāyakāḥ // KDA_398 //",
    "XXklpdrapu:825": " yasya citte dayā nāsti krodhānalavidāhini /",
    "XXklpdrapu:826": " sa sādhupuruṣaś cāpi naiva viśvasyate janaiḥ // KDA_399 //",
    "XXklpdrapu:827": " krodhakalaṅkito yo hi sadguṇālaṃkṛto yadi /",
    "XXklpdrapu:828": " sa vidvān api nāsevyo yathā vṛkṣo 'hiveṣṭitaḥ // KDA_400 //",
    "XXklpdrapu:829": " dānaśīlādisaddharma- vṛttaiś ca yadi bhūṣitaḥ /",
    "XXklpdrapu:830": " krodhavān na vibhāty eva ahipūrṇo yathā hradaḥ // KDA_401 //",
    "XXklpdrapu:831": " sarvavidyākalājño 'pi samṛddhaḥ śilpavān api /",
    "XXklpdrapu:832": " astramantrādyabhijño 'pi krodhavān naiva sevyatām* // KDA_402 //",
    "XXklpdrapu:833": " krodhavān hasyate lokaiḥ krodhavān vadhyate janaiḥ /",
    "XXklpdrapu:834": " krodhavān hīyate mitraiḥ krodhavān paribhūyate // KDA_403 //",
    "XXklpdrapu:835": " krodho dharmaviruddhatvāc caturvargavināśakṛt* /",
    "XXklpdrapu:836": " tasmāt krodhavināśāya prayatadhvaṃ samāhitāḥ // KDA_404 //",
    "XXklpdrapu:837": " -------------------- Vaidya, p. 291 --------------------",
    "XXklpdrapu:838": " krodhena bhidyate cittaṃ bhinnacitto vikīryate /",
    "XXklpdrapu:839": " vikīrṇaḥ kliśyate māraiḥ kleśito 'dhairyatāṃ vrajet // KDA_405 //",
    "XXklpdrapu:840": " adhairyatvād bhaven mūḍho mūḍho duṣṭavaśaṃ vrajet* /",
    "XXklpdrapu:841": " duṣṭamitropadeśena kupathe carate kudhīḥ // KDA_406 //",
    "XXklpdrapu:842": " asan mārgo samārūḍho viparītaṃ samācaret* /",
    "XXklpdrapu:843": " viparītānubodhena bhaved āryāpavādakaḥ // KDA_407 //",
    "XXklpdrapu:844": " saddharmādīn pratikṣipya pratimādīn vighātayet* /",
    "XXklpdrapu:845": " ityādipātakaṃ kṛtvā pañcānantaryam āpnuyāt* // KDA_408 //",
    "XXklpdrapu:846": " tataś ca narakān yāyād rauravādīn samantataḥ /",
    "XXklpdrapu:847": " narakān narakaṃ gatvā mahāduḥkham avāpnuyāt* // KDA_409 //",
    "XXklpdrapu:848": " itthaṃ duḥkhānuvedī sa narakeṣu sadā vaset* /",
    "XXklpdrapu:849": " narakebhyas tam uddhartuṃ jino 'pi naiva śaknuyāt* // KDA_410 //",
    "XXklpdrapu:850": " yāvanti pāpaduḥkhāni durvṛttiprabhavāni hi /",
    "XXklpdrapu:851": " tāni sarvāṇi jānīdhvaṃ krodhacittodbhavāni hi // KDA_411 //",
    "XXklpdrapu:852": " sarveṣāṃ pātakānāṃ tat krodhaṃ mūlaṃ jagur jināḥ /",
    "XXklpdrapu:853": " dharmāṇāṃ tu kṣamā mūlaṃ yataḥ saukhyaṃ pravartate // KDA_412 //",
    "XXklpdrapu:854": " iti krodhaṃ vinirjitya kṣamaiva sādhyatāṃ sadā /",
    "XXklpdrapu:855": " maitrīcittaṃ samālambya viharadhvaṃ yathāsukhaṃ // KDA_413 //",
    "XXklpdrapu:856": " ātmanīva dayā syāc cet svajane vā yathā jane /",
    "XXklpdrapu:857": " kasya nāma bhavec cittam adharmapraṇayāśivam* // KDA_414 //",
    "XXklpdrapu:858": " dayāviyogato lokaḥ paramāmeti vikriyām* /",
    "XXklpdrapu:859": " manovākkāyavispandaiḥ svajane 'pi yathā jane // KDA_415 //",
    "XXklpdrapu:860": " dharmārthī na tyajed asmād dayām iṣṭaphalodayām* /",
    "XXklpdrapu:861": " suvṛṣṭir iva śasyāni guṇān sā hi prasūyate // KDA_416 //",
    "XXklpdrapu:862": " dayākrāntaṃ cittaṃ na bhavati paradroharabhasaṃ śucau tasmin vāṇī vrajati vikṛtaṃ naiva ca tanuḥ /",
    "XXklpdrapu:863": " vivṛddhā tasyaivaṃ parahitarucir maitryanugatā pradānakṣāntyādīñ janayati guṇān kīrtyanusṛtān* dayālur nodvegaṃ janayati pareṣām upaśamād dayālur viśvāsyo bhavati jagatāṃ bāndhava iva /",
    "XXklpdrapu:864": " na saṃrambhakṣobhaḥ prabhavati dayādhīr ahṛdaye na kopāgniś citte jvalayati hi dayātoyaśiśire -------------------- Vaidya, p. 292 --------------------",
    "XXklpdrapu:865": " saṃkṣepeṇa dayāmataḥ sthiratayā paśyanti dharmaṃ budhāḥ ko nāmāsti guṇaḥ sa sādhudayito yo nānuyāto dayām* /",
    "XXklpdrapu:866": " tasmāt putra ivātmanīva ca dayāṃ nītvā prakarṣaṃ jane sanmaitryā viharanta eva muditāṃ prodbhāvayadhvaṃ sadā // KDA_419 //",
    "XXklpdrapu:867": " dayālor hṛdaye jātā maitrī saddharmasādhanī /",
    "XXklpdrapu:868": " tasmād dayāṃ hṛdi sthāpya maitrī loke prasāryatām* // KDA_420 //",
    "XXklpdrapu:869": " maitrīmān puruṣaḥ sādhur devair api praśasyate /",
    "XXklpdrapu:870": " viśvasyate sadā sadbhir bāndhavaiḥ svajanair janaiḥ // KDA_421 //",
    "XXklpdrapu:871": " maitrīmān sajjano loke nirguṇo 'pi praśobhate /",
    "XXklpdrapu:872": " maitrīmān sanmatir bandhur lokānāṃ jagatām api // KDA_422 //",
    "XXklpdrapu:873": " maitrīmāñ jagatām iṣṭo maitrīmāñ jagatāṃ suhṛt* /",
    "XXklpdrapu:874": " maitrīmāñ jagatāṃ mitro maitrīmāñ jagatāṃ sakhā // KDA_423 //",
    "XXklpdrapu:875": " maitrīmān puruṣaḥ śrīmān yatra yatra pragacchati /",
    "XXklpdrapu:876": " tatra tatraiva sarvatra pūjyate svajanair yathā // KDA_424 //",
    "XXklpdrapu:877": " buddho hi jagatāṃ bandhus trailokyādhipanāyakaḥ /",
    "XXklpdrapu:878": " so 'pi śāstā vibhāty evaṃ maitryā saṃskārayañ jagat* // KDA_425 //",
    "XXklpdrapu:879": " ye ye satvā mahābhijñāḥ sarvalokānukampakāḥ /",
    "XXklpdrapu:880": " pūjyante satvalokaiś ca te 'pi maitryāḥ prabhāvataḥ // KDA_426 //",
    "XXklpdrapu:881": " bodhisatvā mahāsatvā bodhisaṃbhārasādhakāḥ /",
    "XXklpdrapu:882": " sarvasatvahitārthasthās te 'pi maitrīpracāriṇaḥ // KDA_427 //",
    "XXklpdrapu:883": " yan mātā duḥkhitāpy evam ā garbhād bālakaṃ sutam* /",
    "XXklpdrapu:884": " pāti snehopacāreṇa tac ca maitrīprabhāvataḥ // KDA_428 //",
    "XXklpdrapu:885": " yat pitā bālakaṃ putram abhuñjānaḥ svayaṃ sukham* /",
    "XXklpdrapu:886": " pāti snehopacāreṇa tac ca maitrīprabhāvataḥ // KDA_429 //",
    "XXklpdrapu:887": " yac ca rājā prajāḥ pāti svayaṃ vīravrataṃ dadhat* /",
    "XXklpdrapu:888": " durjanān mardayan sarvān tac ca maitrīprabhāvataḥ // KDA_430 //",
    "XXklpdrapu:889": " yac ca vidvān guruḥ śiṣyān saddharmārthopadarśayan* /",
    "XXklpdrapu:890": " prabodhya bālakāñ chāsti tac ca maitrīprabhāvataḥ // KDA_431 //",
    "XXklpdrapu:891": " yac ca vīrā raṇe sthitvā sahantyarīn prahāriṇaḥ /",
    "XXklpdrapu:892": " prarakṣanti svapakṣāṃś ca tac ca maitrīprabhāvataḥ // KDA_432 //",
    "XXklpdrapu:893": " -------------------- Vaidya, p. 293 --------------------",
    "XXklpdrapu:894": " sārthavāho 'mbudhiṃ gatvā yatnai ratnāni sādhayan* /",
    "XXklpdrapu:895": " satvān pāti dadad dānaṃ tac ca maitrīprabhāvataḥ // KDA_433 //",
    "XXklpdrapu:896": " yac ca bhāryānuyāty eva mṛtena svāminā saha /",
    "XXklpdrapu:897": " anapekṣya svajīve 'pi tac ca maitrīprabhāvataḥ // KDA_434 //",
    "XXklpdrapu:898": " pitṛbhyo mṛtakebhyo 'pi dadāti piṇḍam ādarāt* /",
    "XXklpdrapu:899": " anuśocan muhuś cāpi tac ca maitrīprabhāvataḥ // KDA_435 //",
    "XXklpdrapu:900": " tiryagyonyudbhavāś cāpi paśavaḥ krūramānasāḥ /",
    "XXklpdrapu:901": " svasutān snehataḥ pānti tac ca maitrīprabhāvataḥ // KDA_436 //",
    "XXklpdrapu:902": " kṛmyādhikīṭayaś cāpi krūrā gṛdhrādipakṣiṇaḥ /",
    "XXklpdrapu:903": " svabandhūn snehataḥ pānti tad dhi maitrīprabhāvataḥ // KDA_437 //",
    "XXklpdrapu:904": " caṇḍālā nirghṛṇā raudrāḥ satvahiṃsāratāḥ khalāḥ /",
    "XXklpdrapu:905": " bāndhavāṃs te 'pi rakṣanti tad dhi maitrīprabhāvataḥ // KDA_438 //",
    "XXklpdrapu:906": " yad dadanti mahāsatvāḥ svadehe 'py anapekṣitāḥ /",
    "XXklpdrapu:907": " arthibhyaḥ prārthitaṃ vastu tad dhi maitrīprabhāvataḥ // KDA_439 //",
    "XXklpdrapu:908": " evam anye 'pi ye lokā bhojayantaḥ parasparam* /",
    "XXklpdrapu:909": " pālayanti mahāsnehāt tac ca maitrīprabhāvataḥ // KDA_440 //",
    "XXklpdrapu:910": " maitrī hi jagatāṃ mātā pitā śāstā guruḥ prabhuḥ /",
    "XXklpdrapu:911": " patir mitraḥ suhṛd bandhus tasmān maitrī prasādhyatām+ // KDA_441 //",
    "XXklpdrapu:912": " maitrīṃ vinā na jāyeta karuṇā svātmaje 'pi ca /",
    "XXklpdrapu:913": " na muditā na copekṣā tasmān maitrī pradhīyatām* // KDA_442 //",
    "XXklpdrapu:914": " etā brahmavihārākhyāḥ saṃbodhipadasādhakāḥ /",
    "XXklpdrapu:915": " trailokyabhartṛkā nāthāḥ sarvasatvānupālakāḥ // KDA_443 //",
    "XXklpdrapu:916": " etā vinā na śobhanti mahābhijñās tapasvinaḥ /",
    "XXklpdrapu:917": " kalpakoṭisahasrāṇi taptvāpi duṣkaraṃ tapaḥ // KDA_444 //",
    "XXklpdrapu:918": " etā hi paramācāryāḥ saddharmaguṇadāyakāḥ /",
    "XXklpdrapu:919": " etā vinā na sidhyanti sarvapāramitāratāḥ // KDA_445 //",
    "XXklpdrapu:920": " yāvanti sukhabhogyāni puṇyasiddhāni sarvathā /",
    "XXklpdrapu:921": " tāni sarvāṇi jānīta maitrīmūlodbhavāni hi // KDA_446 //",
    "XXklpdrapu:922": " tasmāt sarvaprayatnena krodhaṃ jitvāṃvarair api /",
    "XXklpdrapu:923": " maitrīṃ citte samādhāya kurudhvaṃ prāṇiṣu kṣamām* // KDA_447 //",
    "XXklpdrapu:924": " -------------------- Vaidya, p. 294 --------------------",
    "XXklpdrapu:925": " tato dharmaprabhāveṇa yūyaṃ sarve 'numoditāḥ /",
    "XXklpdrapu:926": " yāvajjīvaṃ sukhaṃ bhuktvā saukhāvatīṃ gamiṣyatha // KDA_448 //",
    "XXklpdrapu:927": " iti śrutvā vacas tasya nāgāś ca garuḍā yateḥ /",
    "XXklpdrapu:928": " vairānuśayatāṃ tyaktvā babhūvur maitricāriṇaḥ // KDA_449 //",
    "XXklpdrapu:929": " iti dṛṣṭvā ca te satvā vismayaharṣasaṃyutāḥ /",
    "XXklpdrapu:930": " dharmānumodanaṃ kṛtvā babhūvur maitricāriṇaḥ // KDA_450 //",
    "XXklpdrapu:931": " evaṃ subhūtinā tena nāgāś ca garuḍāś ca te /",
    "XXklpdrapu:932": " maitrīdharmopadeśena vinītā dharmasatpathe // KDA_451 //",
    "XXklpdrapu:933": " atha śrībhagavān buddhaḥ sarvadarśī vināyakaḥ /",
    "XXklpdrapu:934": " bhikṣūn āmantrayāmāsa saṃvṛticārakān api // KDA_452 //",
    "XXklpdrapu:935": " paśyadhvaṃ bhikṣavo yūyaṃ subhūtiṃ brahmacāriṇam* /",
    "XXklpdrapu:936": " yenaite garuḍā nāgā vinītā dharmasatpathe // KDA_453 //",
    "XXklpdrapu:937": " eṣa me śrāvakāṇāṃ ca bhikṣūṇāṃ brahmacāriṇām* /",
    "XXklpdrapu:938": " subhūtiḥ kulaputro 'yam agro 'raṇāvihāriṇām* // KDA_454 //",
    "XXklpdrapu:939": " iti tena munīndreṇa subhūtir eva sadyatiḥ /",
    "XXklpdrapu:940": " nirdiṣṭaḥ sarvabhikṣūṇām agro 'raṇāvihāriṇām* // KDA_455 //",
    "XXklpdrapu:941": " atha te bhikṣavaḥ sarve saṃśayoddhatamānasāḥ /",
    "XXklpdrapu:942": " cchetāraṃ saṃśayānāṃ taṃ papracchur evam īśvaram* // KDA_456 //",
    "XXklpdrapu:943": " kāni bhadanta karmāṇi kṛtāny api subhūtinā /",
    "XXklpdrapu:944": " nirdiṣṭo bhavatā yena jyeṣṭho 'raṇāvihāriṇām* // KDA_457 //",
    "XXklpdrapu:945": " iti tair bhikṣubhiḥ pṛṣṭo bhagavān ity udāharat* /",
    "XXklpdrapu:946": " śṛṇudhvaṃ bhikṣavaḥ sarve tat kṛtaṃ yat subhūtinā // KDA_458 //",
    "XXklpdrapu:947": " subhūtinā kṛtaṃ karma tat ko 'nyaḥ paribhokṣyate /",
    "XXklpdrapu:948": " yenaiva yat kṛtaṃ karma tenaiva tat prabhujyate // KDA_459 //",
    "XXklpdrapu:949": " bhūtapūrvam atīte 'dhvany asmin* kalpe ca bhadrake /",
    "XXklpdrapu:950": " varṣasahasram āyuṣ ca viṃśatiguṇitaṃ yadā // KDA_460 //",
    "XXklpdrapu:951": " tasmiṃś ca samaye buddhaḥ kāśyapo nāma nāyakaḥ /",
    "XXklpdrapu:952": " vidyācaraṇasaṃpannaḥ sugato lokavij jinaḥ // KDA_461 //",
    "XXklpdrapu:953": " śāstā devamanuṣyāṇāṃ puruṣadamyasārathiḥ /",
    "XXklpdrapu:954": " sarvajño bhagavān nāthaḥ ṣaḍabhijño munīśvaraḥ // KDA_462 //",
    "XXklpdrapu:955": " -------------------- Vaidya, p. 295 --------------------",
    "XXklpdrapu:956": " vārāṇasīm upāśritya mṛgadāve jināśrame /",
    "XXklpdrapu:957": " vyaharat sarvasatvānām saddharmaṃ samupādiśan* // KDA_463 //",
    "XXklpdrapu:958": " tasyaiva śāsane śuddhe svākhyāte dharmavainaye /",
    "XXklpdrapu:959": " ayaṃ pravrajito bhūtvā mahādātāpy abhūt tadā // KDA_464 //",
    "XXklpdrapu:960": " daśa varṣasahasrāṇi brahmacaryam apālayat* /",
    "XXklpdrapu:961": " praṇidhānaṃ tathā cāyam akarod brahmavittamaḥ // KDA_465 //",
    "XXklpdrapu:962": " anena kuśalenāhaṃ bhaveyaṃ bauddhasadyatiḥ /",
    "XXklpdrapu:963": " yo 'sau bhagavatānena kāśyapena sutāyinā // KDA_466 //",
    "XXklpdrapu:964": " māṇava uttaro nāma vyākṛta iti bodhaye /",
    "XXklpdrapu:965": " māṇava tvaṃ prajānāṃ tu yadā varṣaśatāyuṣi // KDA_467 //",
    "XXklpdrapu:966": " śākyamunir mahābuddhaḥ sarvajño lokanāyakaḥ /",
    "XXklpdrapu:967": " saṃbuddho bhagāvan nāthas tathāgato bhaviṣyasi // KDA_468 //",
    "XXklpdrapu:968": " asyaiva śasane cāhaṃ bhaveyaṃ śrāvakottamaḥ /",
    "XXklpdrapu:969": " arhatām agrasaṃprāpto bhūtvāraṇāvihāriṇām* // KDA_469 //",
    "XXklpdrapu:970": " tenaiva karmaṇā cādya praviṣṭo mama śāsane /",
    "XXklpdrapu:971": " arhatāṃ jyeṣṭhatāṃ prāptas tathāraṇāvihāriṇām* // KDA_470 //",
    "XXklpdrapu:972": " kāni punar anenaiva karmāṇi prakṛtāny api /",
    "XXklpdrapu:973": " yenaiva nāgayonau ca samutpanno babhūva saḥ // KDA_471 //",
    "XXklpdrapu:974": " yat taḥ kleśāprahīṇatvād udbhrāntendriyacetasā (Speyer: yataḥ kleśāŚ) /",
    "XXklpdrapu:975": " śaikṣāśaikṣagāṇānāṃ ca bhikṣūṇāṃ brahmacāriṇām* // KDA_472 //",
    "XXklpdrapu:976": " anena ruṣṭacittena paruṣābaddhacetasā /",
    "XXklpdrapu:977": " cittāni saṃpradūṣyaiva vikalāni kṛtāny api // KDA_473 //",
    "XXklpdrapu:978": " sadāśīviṣavādena vikruśyābhāṇi sāṃghike /",
    "XXklpdrapu:979": " tenaiva pātakenaivaṃ pañca janmaśatāny api // KDA_474 //",
    "XXklpdrapu:980": " nāgayonisamutpanno babhūvāyaṃ mahāviṣaḥ /",
    "XXklpdrapu:981": " yac cānena punas tatra pravrajya buddhaśāsane // KDA_475 //",
    "XXklpdrapu:982": " sadā dānāni saṃdatvā brahmacaryaṃ ca pālitam* /",
    "XXklpdrapu:983": " tenedānīṃ tathārhatvaṃ prāpya sākṣātkṛtaṃ mudā // KDA_476 //",
    "XXklpdrapu:984": " araṇāvihāriṇāṃ cāgro nirdiṣṭo 'yaṃ mayā khalu /",
    "XXklpdrapu:985": " iti hi bhikṣavo yūyaṃ jānīdhvaṃ karmatāphalam* // KDA_477 //",
    "XXklpdrapu:986": " -------------------- Vaidya, p. 296 --------------------",
    "XXklpdrapu:987": " yenaiva yat kṛtaṃ karma tasyaiva tat phalaṃ dhruvam* /",
    "XXklpdrapu:988": " na naśyanti hi karmāṇi kalpakoṭiśatair api /",
    "XXklpdrapu:989": " sāmagrīṃ prāpya kālaṃ ca phalanti khalu dehināṃ // KDA_478 //",
    "XXklpdrapu:990": " abhuktaṃ kṣīyate naiva karma kvāpi kathaṃcana /",
    "XXklpdrapu:991": " nāgnibhir dahyate karma vāyubhir nāpi śuṣyati /",
    "XXklpdrapu:992": " udakaiḥ klidyate naiva bhūmiṣv api na naśyati // KDA_479 //",
    "XXklpdrapu:993": " anyathāpi ca no bhūtā sarvathā karmaṇāṃ gatiḥ /",
    "XXklpdrapu:994": " śuklānāṃ śuklatā nityaṃ kṛṣṇānāṃ kṛṣṇatā khalu /",
    "XXklpdrapu:995": " miśrataiva tu miśrāṇāṃ ṣaḍgatau bhujyate dhruvam* // KDA_480 //",
    "XXklpdrapu:996": " tasmād apāsya kṛṣṇāni karmāṇi miśritāni ca /",
    "XXklpdrapu:997": " yatitavyaṃ śubheṣv eva karmasu sukhavāñchibhiḥ // KDA_481 //",
    "XXklpdrapu:998": " tatheti bhikṣavaḥ śrutvā te ca lokāḥ prabhāṣitāḥ /",
    "XXklpdrapu:999": " buddhavacomṛtaṃ pītvā nanandur anumoditāḥ // KDA_482 //",
    "XXklpdrapu:1000": " evam etan mahārāja śrutaṃ me gurubhāṣitam* /",
    "XXklpdrapu:1001": " iti matvā tvayā rājan parātmaśubhavāñchinā // KDA_483 //",
    "XXklpdrapu:1002": " krodhāriṃ yatnato jitvā kṣamādharmapuraskṛtaḥ /",
    "XXklpdrapu:1003": " maitrīṃ bhāvaya satveṣu svātmajeṣu yathā sadā // KDA_484 //",
    "XXklpdrapu:1004": " iti subhāṣitaṃ śrutvā upaguptasya sadguroḥ /",
    "XXklpdrapu:1005": " tatheti nṛparājaḥ sa nananda sasabhājanaḥ // KDA_485 //",
    "XXklpdrapu:1006": " ye maitrībhāvadharmaṃ kalimatiharaṇaṃ tat subhūteś caritraṃ śṛṇvanti śrāvayanti tribhuvanasukhadaṃ saṃnipātya janaughān* /",
    "XXklpdrapu:1007": " te lokā maitracittās tribhuvanasukhadāḥ kṣāntisaurabhyayuktāḥ yātāḥ saukhāvatīṃ te 'py amitarucimuner dharmam ārādhayanti // KDA_486 //"
}