{
  "SA10nagmmk_u:0": "na svato nāpi parato na dvābhyāṃ nāpy ahetutaḥ /",
  "SA10nagmmk_u:1": "utpannā jātu vidyante bhāvāḥ kva cana ke cana // MMK_1.1 //",
  "SA10nagmmk_u:2": "catvāraḥ pratyayā hetur ārambaṇam anantaram /",
  "SA10nagmmk_u:3": "tathaivādhipateyaṃ ca pratyayo nāsti pañcamaḥ // MMK_1.2 //",
  "SA10nagmmk_u:4": "na hi svabhāvo bhāvānāṃ pratyayādiṣu vidyate /",
  "SA10nagmmk_u:5": "avidyamāne svabhāve parabhāvo na vidyate // MMK_1.3 //",
  "SA10nagmmk_u:6": "kriyā na pratyayavatī nāpratyayavatī kriyā /",
  "SA10nagmmk_u:7": "pratyayā nākriyāvantaḥ kriyāvantaś ca santy uta // MMK_1.4 //",
  "SA10nagmmk_u:8": "utpadyate pratītyemān itīme pratyayāḥ kila /",
  "SA10nagmmk_u:9": "yāvan notpadyata ime tāvan nāpratyayāḥ katham // MMK_1.5 //",
  "SA10nagmmk_u:10": "naivāsato naiva sataḥ pratyayo 'rthasya yujyate /",
  "SA10nagmmk_u:11": "asataḥ pratyayaḥ kasya sataś ca pratyayena kim // MMK_1.6 //",
  "SA10nagmmk_u:12": "na san nāsan na sad asan dharmo nirvartate yadā /",
  "SA10nagmmk_u:13": "kathaṃ nirvartako hetur evaṃ sati hi yujyate // MMK_1.7 //",
  "SA10nagmmk_u:14": "anārambaṇa evāyaṃ san dharma upadiśyate /",
  "SA10nagmmk_u:15": "athānārambaṇe dharme kuta ārambaṇaṃ punaḥ // MMK_1.8 //",
  "SA10nagmmk_u:16": "anutpanneṣu dharmeṣu nirodho nopapadyate /",
  "SA10nagmmk_u:17": "nānantaram ato yuktaṃ niruddhe pratyayaś ca kaḥ // MMK_1.9 //",
  "SA10nagmmk_u:18": "bhāvānāṃ niḥsvabhāvānāṃ na sattā vidyate yataḥ /",
  "SA10nagmmk_u:19": "satīdam asmin bhavatīty etan naivopapadyate // MMK_1.10 //",
  "SA10nagmmk_u:20": "na ca vyastasamasteṣu pratyayeṣvasti tat phalam /",
  "SA10nagmmk_u:21": "pratyayebhyaḥ kathaṃ tac ca bhaven na pratyayeṣu yat // MMK_1.11 //",
  "SA10nagmmk_u:22": "athāsad api tat tebhyaḥ pratyayebhyaḥ pravartate /",
  "SA10nagmmk_u:23": "apratyayebhyo 'pi kasmān nābhipravartate phalam // MMK_1.12 //",
  "SA10nagmmk_u:24": "phalaṃ ca pratyayamayaṃ pratyayāścāsvayaṃmayāḥ /",
  "SA10nagmmk_u:25": "phalamasvamayebhyo yattatpratyayamayaṃ katham // MMK_1.13 //",
  "SA10nagmmk_u:26": "tasmān na pratyayamayaṃ nāpratyayamayaṃ phalam /",
  "SA10nagmmk_u:27": "saṃvidyate phalābhāvāt pratyayāpratyayāḥ kutaḥ // MMK_1.14 // ***********************************************************",
  "SA10nagmmk_u:29": "gataṃ na gamyate tāvad agataṃ naiva gamyate /",
  "SA10nagmmk_u:30": "gatāgatavinirmuktaṃ gamyamānaṃ na gamyate // MMK_2.1 //",
  "SA10nagmmk_u:31": "ceṣṭā yatra gatis tatra gamyamāne ca sā yataḥ /",
  "SA10nagmmk_u:32": "na gate nāgate ceṣṭā gamyamāne gatis tataḥ // MMK_2.2 //",
  "SA10nagmmk_u:33": "gamyamānasya gamanaṃ kathaṃ nāmopapatsyate /",
  "SA10nagmmk_u:34": "gamyamānaṃ vigamanaṃ yadā naivopapadyate // MMK_2.3 //",
  "SA10nagmmk_u:35": "gamyamānasya gamanaṃ yasya tasya prasajyate /",
  "SA10nagmmk_u:36": "ṛte gater gamyamānaṃ gamyamānaṃ hi gamyate // MMK_2.4 //",
  "SA10nagmmk_u:37": "gamyamānasya gamane prasaktaṃ gamanadvayam /",
  "SA10nagmmk_u:38": "yena tad gamyamānaṃ ca yac cātra gamanaṃ punaḥ // MMK_2.5 //",
  "SA10nagmmk_u:39": "dvau gantārau prasajyete prasakte gamanadvaye /",
  "SA10nagmmk_u:40": "gantāraṃ hi tiraskṛtya gamanaṃ nopapadyate // MMK_2.6 //",
  "SA10nagmmk_u:41": "gantāraṃ cet tiraskṛtya gamanaṃ nopapadyate /",
  "SA10nagmmk_u:42": "gamane 'sati gantātha kuta eva bhaviṣyati // MMK_2.7 //",
  "SA10nagmmk_u:43": "gantā na gacchati tāvad agantā naiva gacchati /",
  "SA10nagmmk_u:44": "anyo gantur agantuś ca kas tṛtīyo 'tha gacchati // MMK_2.8 //",
  "SA10nagmmk_u:45": "gantā tāvad gacchatīti katham evopapatsyate /",
  "SA10nagmmk_u:46": "gamanena vinā gantā yadā naivopapadyate // MMK_2.9 //",
  "SA10nagmmk_u:47": "pakṣo gantā gacchatīti yasya tasya prasajyate /",
  "SA10nagmmk_u:48": "gamanena vinā gantā gantur gamanam icchataḥ // MMK_2.10 //",
  "SA10nagmmk_u:49": "gamane dve prasajyete gantā yadyuta gacchati /",
  "SA10nagmmk_u:50": "ganteti cājyate yena gantā san yac ca gacchati // MMK_2.11 //",
  "SA10nagmmk_u:51": "gate nārabhyate gantuṃ gantuṃ nārabhyate 'gate /",
  "SA10nagmmk_u:52": "nārabhyate gamyamāne gantum ārabhyate kuha // MMK_2.12 //",
  "SA10nagmmk_u:53": "na pūrvaṃ gamanārambhād gamyamānaṃ na vā gatam /",
  "SA10nagmmk_u:54": "yatrārabhyeta gamanam agate gamanaṃ kutaḥ // MMK_2.13 //",
  "SA10nagmmk_u:55": "gataṃ kiṃ gamyamānaṃ kim agataṃ kiṃ vikalpyate /",
  "SA10nagmmk_u:56": "adṛśyamāna ārambhe gamanasyaiva sarvathā // MMK_2.14 //",
  "SA10nagmmk_u:57": "gantā na tiṣṭhati tāvad agantā naiva tiṣṭhati /",
  "SA10nagmmk_u:58": "anyo gantur agantuś ca kas tṛtīyo 'tha tiṣṭhati // MMK_2.15 //",
  "SA10nagmmk_u:59": "gantā tāvat tiṣṭhatīti katham evopapatsyate /",
  "SA10nagmmk_u:60": "gamanena vinā gantā yadā naivopapadyate // MMK_2.16 //",
  "SA10nagmmk_u:61": "na tiṣṭhati gamyamānān na gatān nāgatād api /",
  "SA10nagmmk_u:62": "gamanaṃ saṃpravṛttiś ca nivṛttiś ca gateḥ samā // MMK_2.17 //",
  "SA10nagmmk_u:63": "yad eva gamanaṃ gantā sa eveti na yujyate /",
  "SA10nagmmk_u:64": "anya eva punar gantā gater iti na yujyate // MMK_2.18 //",
  "SA10nagmmk_u:65": "yad eva gamanaṃ gantā sa eva hi bhaved yadi /",
  "SA10nagmmk_u:66": "ekībhāvaḥ prasajyeta kartuḥ karmaṇa eva ca // MMK_2.19 //",
  "SA10nagmmk_u:67": "anya eva punar gantā gater yadi vikalpyate /",
  "SA10nagmmk_u:68": "gamanaṃ syād ṛte gantur gantā syād gamanād ṛte // MMK_2.20 //",
  "SA10nagmmk_u:69": "ekībhāvena vā siddhir nānābhāvena vā yayoḥ /",
  "SA10nagmmk_u:70": "na vidyate tayoḥ siddhiḥ kathaṃ nu khalu vidyate // MMK_2.21 //",
  "SA10nagmmk_u:71": "gatyā yayājyate gantā gatiṃ tāṃ sa na gacchati /",
  "SA10nagmmk_u:72": "yasmān na gatipūrvo 'sti kaścid kiṃcid dhi gacchati // MMK_2.22 //",
  "SA10nagmmk_u:73": "gatyā yayājyate gantā tato 'nyāṃ sa na gacchati /",
  "SA10nagmmk_u:74": "gatī dve nopapadyete yasmād eke tu gantari // MMK_2.23 //",
  "SA10nagmmk_u:75": "sadbhūto gamanaṃ gantā triprakāraṃ na gacchati /",
  "SA10nagmmk_u:76": "nāsadbhūto 'pi gamanaṃ triprakāraṃ sa gacchati // MMK_2.24 //",
  "SA10nagmmk_u:77": "gamanaṃ sadasadbhūtaḥ triprakāraṃ na gacchati /",
  "SA10nagmmk_u:78": "tasmād gatiś ca gantā ca gantavyaṃ ca na vidyate // MMK_2.25 // ***********************************************************",
  "SA10nagmmk_u:80": "darśanaṃ śravaṇaṃ ghrāṇaṃ rasanaṃ sparśanaṃ manaḥ /",
  "SA10nagmmk_u:81": "indriyāṇi ṣaḍ eteṣāṃ draṣṭavyādīni gocaraḥ // MMK_3.1 //",
  "SA10nagmmk_u:82": "svam ātmānaṃ darśanaṃ hi tat tam eva na paśyati /",
  "SA10nagmmk_u:83": "na paśyati yad ātmānaṃ kathaṃ drakṣyati tat parān // MMK_3.2 //",
  "SA10nagmmk_u:84": "na paryāpto 'gnidṛṣṭānto darśanasya prasiddhaye /",
  "SA10nagmmk_u:85": "sadarśanaḥ sa pratyukto gamyamānagatāgataiḥ // MMK_3.3 //",
  "SA10nagmmk_u:86": "nāpaśyamānaṃ bhavati yadā kiṃ cana darśanam /",
  "SA10nagmmk_u:87": "darśanaṃ paśyatīty evaṃ katham etat tu yujyate // MMK_3.4 //",
  "SA10nagmmk_u:88": "paśyati darśanaṃ naiva naiva paśyaty adarśanam /",
  "SA10nagmmk_u:89": "vyākhyāto darśanenaiva draṣṭā cāpy avagamyatām // MMK_3.5 //",
  "SA10nagmmk_u:90": "draṣṭā nāsty atiraskṛtya tiraskṛtya ca darśanam /",
  "SA10nagmmk_u:91": "draṣṭavyaṃ darśanaṃ caiva draṣṭary asati te kutaḥ // MMK_3.6 //",
  "SA10nagmmk_u:92": "pratītya mātāpitarau yathoktaḥ putrasaṃbhavaḥ /",
  "SA10nagmmk_u:93": "cakṣūrūpe pratītyaivamukto vijñānasaṃbhavaḥ // MMK_3.7 //",
  "SA10nagmmk_u:94": "draṣṭavyadarśanābhāvād vijñānādicatuṣṭayam /",
  "SA10nagmmk_u:95": "nāstīty upādānādīni bhaviṣyanti punaḥ katham // MMK_3.8 //",
  "SA10nagmmk_u:96": "vyākhyātaṃ śravaṇaṃ ghrāṇaṃ rasanaṃ sparśanaṃ manaḥ /",
  "SA10nagmmk_u:97": "darśanenaiva jānīyāc chrotṛśrotavyakādi ca // MMK_3.9 // ***********************************************************",
  "SA10nagmmk_u:99": "rūpakāraṇanirmuktaṃ na rūpam upalabhyate /",
  "SA10nagmmk_u:100": "rūpeṇāpi na nirmuktaṃ dṛśyate rūpakāraṇam // MMK_4.1 //",
  "SA10nagmmk_u:101": "rūpakāraṇanirmukte rūpe rūpaṃ prasajyate /",
  "SA10nagmmk_u:102": "āhetukaṃ na cāsty arthaḥ kaścid āhetukaḥ kva cit // MMK_4.2 //",
  "SA10nagmmk_u:103": "rūpeṇa tu vinirmuktaṃ yadi syād rūpakāraṇam /",
  "SA10nagmmk_u:104": "akāryakaṃ kāraṇaṃ syād nāsty akāryaṃ ca kāraṇam // MMK_4.3 //",
  "SA10nagmmk_u:105": "rūpe saty eva rūpasya kāraṇaṃ nopapadyate /",
  "SA10nagmmk_u:106": "rūpe 'saty eva rūpasya kāraṇaṃ nopapadyate // MMK_4.4 //",
  "SA10nagmmk_u:107": "niṣkāraṇaṃ punā rūpaṃ naiva naivopapadyate /",
  "SA10nagmmk_u:108": "tasmād rūpagatān kāṃścin na vikalpān vikalpayet // MMK_4.5 //",
  "SA10nagmmk_u:109": "na kāraṇasya sadṛśaṃ kāryam ity upapadyate /",
  "SA10nagmmk_u:110": "na kāraṇasyāsadṛśaṃ kāryam ity upapadyate // MMK_4.6 //",
  "SA10nagmmk_u:111": "vedanācittasaṃjñānāṃ saṃskārāṇāṃ ca sarvaśaḥ /",
  "SA10nagmmk_u:112": "sarveṣām eva bhāvānāṃ rūpeṇaiva samaḥ kramaḥ // MMK_4.7 //",
  "SA10nagmmk_u:113": "vigrahe yaḥ parīhāraṃ kṛte śūnyatayā vadet /",
  "SA10nagmmk_u:114": "sarvaṃ tasyāparihṛtaṃ samaṃ sādhyena jāyate // MMK_4.8 //",
  "SA10nagmmk_u:115": "vyākhyāne ya upālambhaṃ kṛte śūnyatayā vadet /",
  "SA10nagmmk_u:116": "sarvaṃ tasyānupālabdhaṃ samaṃ sādhyena jāyate // MMK_4.9 // ***********************************************************",
  "SA10nagmmk_u:118": "nākāśaṃ vidyate kiṃcit pūrvam ākāśalakṣaṇāt /",
  "SA10nagmmk_u:119": "alakṣaṇaṃ prasajyeta syāt pūrvaṃ yadi lakṣaṇāt // MMK_5.1 //",
  "SA10nagmmk_u:120": "alakṣaṇo na kaścic ca bhāvaḥ saṃvidyate kva cit /",
  "SA10nagmmk_u:121": "asaty alakṣaṇe bhāve kramatāṃ kuha lakṣaṇam // MMK_5.2 //",
  "SA10nagmmk_u:122": "nālakṣaṇe lakṣaṇasya pravṛttir na salakṣaṇe /",
  "SA10nagmmk_u:123": "salakṣaṇālakṣaṇābhyāṃ nāpy anyatra pravartate // MMK_5.3 //",
  "SA10nagmmk_u:124": "lakṣaṇāsaṃpravṛttau ca na lakṣyam upapadyate /",
  "SA10nagmmk_u:125": "lakṣyasyānupapattau ca lakṣaṇasyāpy asaṃbhavaḥ // MMK_5.4 //",
  "SA10nagmmk_u:126": "tasmān na vidyate lakṣyaṃ lakṣaṇaṃ naiva vidyate /",
  "SA10nagmmk_u:127": "lakṣyalakṣaṇanirmukto naiva bhāvo 'pi vidyate // MMK_5.5 //",
  "SA10nagmmk_u:128": "avidyamāne bhāve ca kasyābhāvo bhaviṣyati /",
  "SA10nagmmk_u:129": "bhāvābhāvavidharmā ca bhāvābhāvāv avaiti kaḥ // MMK_5.6 //",
  "SA10nagmmk_u:130": "tasmānna bhāvo nābhāvo na lakṣyaṃ nāpi lakṣaṇam /",
  "SA10nagmmk_u:131": "ākāśam ākāśasamā dhātavaḥ pañca ye 'pare // MMK_5.7 //",
  "SA10nagmmk_u:132": "astitvaṃ ye tu paśyanti nāstitvaṃ cālpabuddhayaḥ /",
  "SA10nagmmk_u:133": "bhāvānāṃ te na paśyanti draṣṭavyopaśamaṃ śivam // MMK_5.8 // ***********************************************************",
  "SA10nagmmk_u:135": "rāgād yadi bhavet pūrvaṃ rakto rāgatiraskṛtaḥ /",
  "SA10nagmmk_u:136": "taṃ pratītya bhaved rāgo rakte rāgo bhavet sati // MMK_6.1 //",
  "SA10nagmmk_u:137": "rakte 'sati punā rāgaḥ kuta eva bhaviṣyati /",
  "SA10nagmmk_u:138": "sati vāsati vā rāge rakte 'py eṣa samaḥ kramaḥ // MMK_6.2 //",
  "SA10nagmmk_u:139": "sahaiva punar udbhūtir na yuktā rāgaraktayoḥ /",
  "SA10nagmmk_u:140": "bhavetāṃ rāgaraktau hi nirapekṣau parasparam // MMK_6.3 //",
  "SA10nagmmk_u:141": "naikatve sahabhāvo 'sti na tenaiva hi tat saha /",
  "SA10nagmmk_u:142": "pṛthaktve sahabhāvo 'tha kuta eva bhaviṣyati // MMK_6.4 //",
  "SA10nagmmk_u:143": "ekatve sahabhāvaś cet syāt sahāyaṃ vināpi saḥ /",
  "SA10nagmmk_u:144": "pṛthaktve sahabhāvaś cet syāt sahāyaṃ vināpi saḥ // MMK_6.5 //",
  "SA10nagmmk_u:145": "pṛthaktve sahabhāvaś ca yadi kiṃ rāgaraktayoḥ /",
  "SA10nagmmk_u:146": "siddhaḥ pṛthakpṛthagbhāvaḥ sahabhāvo yatas tayoḥ // MMK_6.6 //",
  "SA10nagmmk_u:147": "siddhaḥ pṛthakpṛthagbhāvo yadi vā rāgaraktayoḥ /",
  "SA10nagmmk_u:148": "sahabhāvaṃ kimartham tu parikalpayase tayoḥ // MMK_6.7 //",
  "SA10nagmmk_u:149": "pṛthag na sidhyatīty evaṃ sahabhāvaṃ vikāṅkṣasi /",
  "SA10nagmmk_u:150": "sahabhāvaprasiddhyarthaṃ pṛthaktvaṃ bhūya icchasi // MMK_6.8 //",
  "SA10nagmmk_u:151": "pṛthagbhāvāprasiddheś ca sahabhāvo na sidhyati /",
  "SA10nagmmk_u:152": "katamasmin pṛthagbhāve sahabhāvaṃ satīcchasi // MMK_6.9 //",
  "SA10nagmmk_u:153": "evaṃ raktena rāgasya siddhir na saha nāsaha /",
  "SA10nagmmk_u:154": "rāgavat sarvadharmāṇāṃ siddhir na saha nāsaha // MMK_6.10 // ***********************************************************",
  "SA10nagmmk_u:156": "yadi saṃskṛta utpādas tatra yuktā trilakṣaṇī /",
  "SA10nagmmk_u:157": "athāsaṃskṛta utpādaḥ kathaṃ saṃskṛtalakṣaṇam // MMK_7.1 //",
  "SA10nagmmk_u:158": "utpādādyās trayo vyastā nālaṃ lakṣaṇakarmaṇi /",
  "SA10nagmmk_u:159": "saṃskṛtasya samastāḥ syur ekatra katham ekadā // MMK_7.2 //",
  "SA10nagmmk_u:160": "utpādasthitibhaṅgānām anyat saṃskṛtalakṣaṇam /",
  "SA10nagmmk_u:161": "asti ced anavasthaivaṃ nāsti cet te na saṃskṛtāḥ // MMK_7.3 //",
  "SA10nagmmk_u:162": "utpādotpāda utpādo mūlotpādasya kevalam /",
  "SA10nagmmk_u:163": "utpādotpādam utpādo maulo janayate punaḥ // MMK_7.4 //",
  "SA10nagmmk_u:164": "utpādotpāda utpādo mūlotpādasya te yadi /",
  "SA10nagmmk_u:165": "maulenājanitas taṃ te sa kathaṃ janayiṣyati // MMK_7.5 //",
  "SA10nagmmk_u:166": "sa te maulena janito maulaṃ janayate yadi /",
  "SA10nagmmk_u:167": "maulaḥ sa tenājanitas tam utpādayate katham // MMK_7.6 //",
  "SA10nagmmk_u:168": "ayam utpādyamānas te kāmam utpādayed imam /",
  "SA10nagmmk_u:169": "yadīmam utpādayitum ajātaḥ śaknuyād ayam // MMK_7.7 //",
  "SA10nagmmk_u:170": "pradīpaḥ svaparātmānau saṃprakāśayate yathā /",
  "SA10nagmmk_u:171": "utpādaḥ svaparātmānāv ubhāv utpādayet tathā // MMK_7.8 //",
  "SA10nagmmk_u:172": "pradīpe nāndhakāro 'sti yatra cāsau pratiṣṭhitaḥ /",
  "SA10nagmmk_u:173": "kiṃ prakāśayate dīpaḥ prakāśo hi tamovadhaḥ // MMK_7.9 //",
  "SA10nagmmk_u:174": "katham utpadyamānena pradīpena tamo hatam /",
  "SA10nagmmk_u:175": "notpadyamāno hi tamaḥ pradīpaḥ prāpnute yadā // MMK_7.10 //",
  "SA10nagmmk_u:176": "aprāpyaiva pradīpena yadi vā nihataṃ tamaḥ /",
  "SA10nagmmk_u:177": "ihasthaḥ sarvalokasthaṃ sa tamo nihaniṣyati // MMK_7.11 //",
  "SA10nagmmk_u:178": "pradīpaḥ svaparātmānau saṃprakāśayate yadi /",
  "SA10nagmmk_u:179": "tamo 'pi svaparātmānau chādayiṣyaty asaṃśayam // MMK_7.12 //",
  "SA10nagmmk_u:180": "anutpanno 'yam utpādaḥ svātmānaṃ janayet katham /",
  "SA10nagmmk_u:181": "athotpanno janayate jāte kiṃ janyate punaḥ // MMK_7.13 //",
  "SA10nagmmk_u:182": "notpadyamānaṃ notpannaṃ nānutpannaṃ kathaṃ cana /",
  "SA10nagmmk_u:183": "utpadyate tad ākhyātaṃ gamyamānagatāgataiḥ // MMK_7.14 //",
  "SA10nagmmk_u:184": "utpadyamānam utpattāv idaṃ na kramate yadā /",
  "SA10nagmmk_u:185": "katham utpadyamānaṃ tu pratītyotpattim ucyate // MMK_7.15 //",
  "SA10nagmmk_u:186": "pratītya yad yad bhavati tat tac chāntaṃ svabhāvataḥ /",
  "SA10nagmmk_u:187": "tasmād utpadyamānaṃ ca śāntam utpattir eva ca // MMK_7.16 //",
  "SA10nagmmk_u:188": "yadi kaścid anutpanno bhāvaḥ saṃvidyate kva cit /",
  "SA10nagmmk_u:189": "utpadyeta sa kiṃ tasmin bhāva utpadyate 'sati // MMK_7.17 //",
  "SA10nagmmk_u:190": "utpadyamānam utpādo yadi cotpādayaty ayam /",
  "SA10nagmmk_u:191": "utpādayet tam utpādam utpādaḥ katamaḥ punaḥ // MMK_7.18 //",
  "SA10nagmmk_u:192": "anya utpādayaty enaṃ yady utpādo 'navasthitiḥ /",
  "SA10nagmmk_u:193": "athānutpāda utpannaḥ sarvam utpadyatāṃ tathā // MMK_7.19 //",
  "SA10nagmmk_u:194": "sataś ca tāvad utpattir asataś ca na yujyate /",
  "SA10nagmmk_u:195": "na sataś cāsataś ceti pūrvam evopapāditam // MMK_7.20 //",
  "SA10nagmmk_u:196": "nirudhyamānasyotpattir na bhāvasyopapadyate /",
  "SA10nagmmk_u:197": "yaś cānirudhyamānas tu sa bhāvo nopapadyate // MMK_7.21 //",
  "SA10nagmmk_u:198": "nāsthitas tiṣṭhate bhāvaḥ sthito bhāvo na tiṣṭhati /",
  "SA10nagmmk_u:199": "na tiṣṭhate tiṣṭhamānaḥ ko 'nutpannaś ca tiṣṭhati // MMK_7.22 //",
  "SA10nagmmk_u:200": "sthitir nirudhyamānasya na bhāvasyopapadyate /",
  "SA10nagmmk_u:201": "yaś cānirudhyamānas tu sa bhāvo nopapadyate // MMK_7.23 //",
  "SA10nagmmk_u:202": "jarāmaraṇadharmeṣu sarvabhāveṣu sarvadā /",
  "SA10nagmmk_u:203": "tiṣṭhanti katame bhāvā ye jarāmaraṇaṃ vinā // MMK_7.24 //",
  "SA10nagmmk_u:204": "sthityānyayā sthiteḥ sthānaṃ tayaiva ca na yujyate /",
  "SA10nagmmk_u:205": "utpādasya yathotpādo nātmanā na parātmanā // MMK_7.25 //",
  "SA10nagmmk_u:206": "nirudhyate nāniruddhaṃ na niruddhaṃ nirudhyate /",
  "SA10nagmmk_u:207": "tathā nirudhyamānaṃ ca kim ajātaṃ nirudhyate // MMK_7.26 //",
  "SA10nagmmk_u:208": "sthitasya tāvad bhāvasya nirodho nopapadyate /",
  "SA10nagmmk_u:209": "nāsthitasyāpi bhāvasya nirodha upapadyate // MMK_7.27 //",
  "SA10nagmmk_u:210": "tayaivāvasthayāvasthā na hi saiva nirudhyate /",
  "SA10nagmmk_u:211": "anyayāvasthayāvasthā na cānyaiva nirudhyate // MMK_7.28 //",
  "SA10nagmmk_u:212": "yadaiva sarvadharmāṇām utpādo nopapadyate /",
  "SA10nagmmk_u:213": "tadaivaṃ sarvadharmāṇāṃ nirodho nopapadyate // MMK_7.29 //",
  "SA10nagmmk_u:214": "sataś ca tāvad bhāvasya nirodho nopapadyate /",
  "SA10nagmmk_u:215": "ekatve na hi bhāvaś ca nābhāvaś copapadyate // MMK_7.30 //",
  "SA10nagmmk_u:216": "asato 'pi na bhāvasya nirodha upapadyate /",
  "SA10nagmmk_u:217": "na dvitīyasya śirasaś chedanaṃ vidyate yathā // MMK_7.31 //",
  "SA10nagmmk_u:218": "na svātmanā nirodho 'sti nirodho na parātmanā /",
  "SA10nagmmk_u:219": "utpādasya yathotpādo nātmanā na parātmanā // MMK_7.32 //",
  "SA10nagmmk_u:220": "utpādasthitibhaṅgānām asiddher nāsti saṃskṛtam /",
  "SA10nagmmk_u:221": "saṃskṛtasyāprasiddhau ca kathaṃ setsyaty asaṃskṛtam // MMK_7.33 //",
  "SA10nagmmk_u:222": "yathā māyā yathā svapno gandharvanagaraṃ yathā /",
  "SA10nagmmk_u:223": "tathotpādas tathā sthānaṃ tathā bhaṅga udāhṛtam // MMK_7.34 // ***********************************************************",
  "SA10nagmmk_u:225": "sadbhūtaḥ kārakaḥ karma sadbhūtaṃ na karotyayam /",
  "SA10nagmmk_u:226": "kārako nāpy asadbhūtaḥ karmāsadbhūtam īhate // MMK_8.1 //",
  "SA10nagmmk_u:227": "sadbhūtasya kriyā nāsti karma ca syād akartṛkam /",
  "SA10nagmmk_u:228": "sadbhūtasya kriyā nāsti kartā ca syād akarmakaḥ // MMK_8.2 //",
  "SA10nagmmk_u:229": "karoti yady asadbhūto 'sadbhūtaṃ karma kārakaḥ /",
  "SA10nagmmk_u:230": "ahetukaṃ bhavet karma kartā cāhetuko bhavet // MMK_8.3 //",
  "SA10nagmmk_u:231": "hetāv asati kāryaṃ ca kāraṇaṃ ca na vidyate /",
  "SA10nagmmk_u:232": "tadabhāve kriyā kartā kāraṇaṃ ca na vidyate // MMK_8.4 //",
  "SA10nagmmk_u:233": "dharmādharmau na vidyete kriyādīnām asaṃbhave /",
  "SA10nagmmk_u:234": "dharme cāsaty adharme ca phalaṃ tajjaṃ na vidyate // MMK_8.5 //",
  "SA10nagmmk_u:235": "phale 'sati na mokṣāya na svargāyopapadyate /",
  "SA10nagmmk_u:236": "mārgaḥ sarvakriyāṇāṃ ca nairarthakyaṃ prasajyate // MMK_8.6 //",
  "SA10nagmmk_u:237": "kārakaḥ sadasadbhūtaḥ sadasat kurute na tat /",
  "SA10nagmmk_u:238": "parasparaviruddhaṃ hi sac cāsac caikataḥ kutaḥ // MMK_8.7 //",
  "SA10nagmmk_u:239": "satā ca kriyate nāsan nāsatā kriyate ca sat /",
  "SA10nagmmk_u:240": "kartrā sarve prasajyante doṣās tatra ta eva hi // MMK_8.8 //",
  "SA10nagmmk_u:241": "nāsadbhūtaṃ na sadbhūtaḥ sadasadbhūtam eva vā /",
  "SA10nagmmk_u:242": "karoti kārakaḥ karma pūrvoktair eva hetubhiḥ // MMK_8.9 //",
  "SA10nagmmk_u:243": "nāsadbhūto 'pi sadbhūtaṃ sadasadbhūtam eva vā /",
  "SA10nagmmk_u:244": "karoti kārakaḥ karma pūrvoktair eva hetubhiḥ // MMK_8.10 //",
  "SA10nagmmk_u:245": "karoti sadasadbhūto na san nāsac ca kārakaḥ /",
  "SA10nagmmk_u:246": "karma tat tu vijānīyāt pūrvoktair eva hetubhiḥ // MMK_8.11 //",
  "SA10nagmmk_u:247": "pratītya kārakaḥ karma taṃ pratītya ca kārakam /",
  "SA10nagmmk_u:248": "karma pravartate nānyat paśyāmaḥ siddhikāraṇam // MMK_8.12 //",
  "SA10nagmmk_u:249": "evaṃ vidyād upādānaṃ vyutsargād iti karmaṇaḥ /",
  "SA10nagmmk_u:250": "kartuś ca karmakartṛbhyāṃ śeṣān bhāvān vibhāvayet // MMK_8.13 // ***********************************************************",
  "SA10nagmmk_u:252": "darśanaśravaṇādīni vedanādīni cāpy atha /",
  "SA10nagmmk_u:253": "bhavanti yasya prāg ebhyaḥ so 'stīty eke vadantyuta // MMK_9.1 //",
  "SA10nagmmk_u:254": "kathaṃ hy avidyamānasya darśanādi bhaviṣyati /",
  "SA10nagmmk_u:255": "bhāvasya tasmāt prāg ebhyaḥ so 'sti bhāvo vyavasthitaḥ // MMK_9.2 //",
  "SA10nagmmk_u:256": "darśanaśravaṇādibhyo vedanādibhya eva ca /",
  "SA10nagmmk_u:257": "yaḥ prāg vyavasthito bhāvaḥ kena prajñapyate 'tha saḥ // MMK_9.3 //",
  "SA10nagmmk_u:258": "vināpi darśanādīni yadi cāsau vyavasthitaḥ /",
  "SA10nagmmk_u:259": "amūny api bhaviṣyanti vinā tena na saṃśayaḥ // MMK_9.4 //",
  "SA10nagmmk_u:260": "ajyate kenacit kaścit kiṃcit kena cid ajyate /",
  "SA10nagmmk_u:261": "kutaḥ kiṃcid vinā kaścit kiṃcit kiṃcid vinā kutaḥ // MMK_9.5 //",
  "SA10nagmmk_u:262": "sarvebhyo darśanādibhyaḥ kaścit pūrvo na vidyate /",
  "SA10nagmmk_u:263": "ajyate darśanādinām anyena punar anyadā // MMK_9.6 //",
  "SA10nagmmk_u:264": "sarvebhyo darśanādibhyo yadi pūrvo na vidyate /",
  "SA10nagmmk_u:265": "ekaikasmāt kathaṃ pūrvo darśanādeḥ sa vidyate // MMK_9.7 //",
  "SA10nagmmk_u:266": "draṣṭā sa eva sa śrotā sa eva yadi vedakaḥ /",
  "SA10nagmmk_u:267": "ekaikasmād bhavet pūrvam evaṃ caitan na yujyate // MMK_9.8 //",
  "SA10nagmmk_u:268": "draṣṭānya eva śrotānyo vedako 'nyaḥ punar yadi /",
  "SA10nagmmk_u:269": "sati syād draṣṭari śrotā bahutvaṃ cātmanāṃ bhavet // MMK_9.9 //",
  "SA10nagmmk_u:270": "darśanaśravaṇādīni vedanādīni cāpy atha /",
  "SA10nagmmk_u:271": "bhavanti yebhyas teṣv eṣa bhūteṣv api na vidyate // MMK_9.10 //",
  "SA10nagmmk_u:272": "darśanaśravaṇādīni vedanādīni cāpy atha /",
  "SA10nagmmk_u:273": "na vidyate ced yasya sa na vidyanta imāny api // MMK_9.11 //",
  "SA10nagmmk_u:274": "prāk ca yo darśanādibhyaḥ sāṃprataṃ cordhvam eva ca /",
  "SA10nagmmk_u:275": "na vidyate 'sti nāstīti nivṛttās tatra kalpanāḥ // MMK_9.12 // ***********************************************************",
  "SA10nagmmk_u:277": "yad indhanaṃ sa ced agnir ekatvaṃ kartṛkarmaṇoḥ /",
  "SA10nagmmk_u:278": "anyaś ced indhanād agnir indhanād apy ṛte bhavet // MMK_10.1 //",
  "SA10nagmmk_u:279": "nityapradīpta eva syād apradīpanahetukaḥ /",
  "SA10nagmmk_u:280": "punarārambhavaiyarthyam evaṃ cākarmakaḥ sati // MMK_10.2 //",
  "SA10nagmmk_u:281": "paratra nirapekṣatvād apradīpanahetukaḥ /",
  "SA10nagmmk_u:282": "punarārambhavaiyarthyaṃ nityadīptaḥ prasajyate // MMK_10.3 //",
  "SA10nagmmk_u:283": "tatraitat syād idhyamānam indhanaṃ bhavatīti cet /",
  "SA10nagmmk_u:284": "kenedhyatām indhanaṃ tat tāvanmātram idaṃ yadā // MMK_10.4 //",
  "SA10nagmmk_u:285": "anyo na prāpsyate 'prapto na dhakṣyaty adahan punaḥ /",
  "SA10nagmmk_u:286": "na nirvāsyaty anirvāṇaḥ sthāsyate vā svaliṅgavān // MMK_10.5 //",
  "SA10nagmmk_u:287": "anya evandhanād agnir indhanaṃ prāpnuyād yadi /",
  "SA10nagmmk_u:288": "strī saṃprāpnoti puruṣaṃ puruṣaś ca striyaṃ yathā // MMK_10.6 //",
  "SA10nagmmk_u:289": "anya evendhanād agnir indhanaṃ kāmam āpnuyāt /",
  "SA10nagmmk_u:290": "agnīndhane yadi syātām anyonyena tiraskṛte // MMK_10.7 //",
  "SA10nagmmk_u:291": "yadīndhanam apekṣyāgnir apekṣyāgniṃ yadīndhanam /",
  "SA10nagmmk_u:292": "katarat pūrvaniṣpannaṃ yad apekṣyāgnir indhanam // MMK_10.8 //",
  "SA10nagmmk_u:293": "yadīndhanam apekṣyāgnir agneḥ siddhasya sādhanam /",
  "SA10nagmmk_u:294": "evaṃ satīndhanaṃ cāpi bhaviṣyati niragnikam // MMK_10.9 //",
  "SA10nagmmk_u:295": "yo 'pekṣya sidhyate bhāvas tam evāpekṣya sidhyati /",
  "SA10nagmmk_u:296": "yadi yo 'pekṣitavyaḥ sa sidhyatāṃ kam apekṣya kaḥ // MMK_10.10 //",
  "SA10nagmmk_u:297": "yo 'pekṣya sidhyate bhāvaḥ so 'siddho 'pekṣate katham /",
  "SA10nagmmk_u:298": "athāpy apekṣate siddhas tv apekṣāsya na yujyate // MMK_10.11 //",
  "SA10nagmmk_u:299": "apekṣyendhanam agnir na nānapekṣyāgnir indhanam /",
  "SA10nagmmk_u:300": "apekṣyendhanam agniṃ na nānapekṣyāgnim indhanam // MMK_10.12 //",
  "SA10nagmmk_u:301": "āgacchaty anyato nāgnir indhane 'gnir na vidyate /",
  "SA10nagmmk_u:302": "atrendhane śeṣam uktaṃ gamyamānagatāgataiḥ // MMK_10.13 //",
  "SA10nagmmk_u:303": "indhanaṃ punar agnir na nāgnir anyatra cendhanāt /",
  "SA10nagmmk_u:304": "nāgnir indhanavān nāgnāv indhanāni na teṣu saḥ // MMK_10.14 //",
  "SA10nagmmk_u:305": "agnīndhanābhyāṃ vyākhyāta ātmopādānayoḥ kramaḥ /",
  "SA10nagmmk_u:306": "sarvo niravaśeṣeṇa sārdhaṃ ghaṭapaṭādibhiḥ // MMK_10.15 //",
  "SA10nagmmk_u:307": "ātmanaś ca satattvaṃ ye bhāvānāṃ ca pṛthak pṛthak /",
  "SA10nagmmk_u:308": "nirdiśanti na tān manye śāsanasyārthakovidān // MMK_10.16 // ***********************************************************",
  "SA10nagmmk_u:310": "pūrvā prajñāyate koṭir nety uvāca mahāmuniḥ /",
  "SA10nagmmk_u:311": "saṃsāro 'navarāgro hi nāsyādir nāpi paścimam // MMK_11.1 //",
  "SA10nagmmk_u:312": "naivāgraṃ nāvaraṃ yasya tasya madhyaṃ kuto bhavet /",
  "SA10nagmmk_u:313": "tasmān nātropapadyante pūrvāparasahakramāḥ // MMK_11.2 //",
  "SA10nagmmk_u:314": "pūrvaṃ jātir yadi bhavej jarāmaraṇam uttaram /",
  "SA10nagmmk_u:315": "nirjarā maraṇā jātir bhavej jāyeta cāmṛtaḥ // MMK_11.3 //",
  "SA10nagmmk_u:316": "paścāj jātir yadi bhavej jarāmaraṇam āditaḥ /",
  "SA10nagmmk_u:317": "ahetukam ajātasya syāj jarāmaraṇaṃ katham // MMK_11.4 //",
  "SA10nagmmk_u:318": "na jarāmaraṇaṃ caiva jātiś ca saha yujyate /",
  "SA10nagmmk_u:319": "mriyeta jāyamānaś ca syāc cāhetukatobhayoḥ // MMK_11.5 //",
  "SA10nagmmk_u:320": "yatra na prabhavanty ete pūrvāparasahakramāḥ /",
  "SA10nagmmk_u:321": "prapañcayanti tāṃ jātiṃ taj jarāmaraṇaṃ ca kim // MMK_11.6 //",
  "SA10nagmmk_u:322": "kāryaṃ ca kāraṇaṃ caiva lakṣyaṃ lakṣaṇam eva ca /",
  "SA10nagmmk_u:323": "vedanā vedakaś caiva santy arthā ye ca ke cana // MMK_11.7 //",
  "SA10nagmmk_u:324": "pūrvā na vidyate koṭiḥ saṃsārasya na kevalam /",
  "SA10nagmmk_u:325": "sarveṣām api bhāvānāṃ pūrvā koṭī na vidyate // MMK_11.8 // ***********************************************************",
  "SA10nagmmk_u:327": "svayaṃ kṛtaṃ parakṛtaṃ dvābhyāṃ kṛtam ahetukam /",
  "SA10nagmmk_u:328": "duḥkham ity eka icchanti tac ca kāryaṃ na yujyate // MMK_12.1 //",
  "SA10nagmmk_u:329": "svayaṃ kṛtaṃ yadi bhavet pratītya na tato bhavet /",
  "SA10nagmmk_u:330": "skandhān imān amī skandhāḥ saṃbhavanti pratītya hi // MMK_12.2 //",
  "SA10nagmmk_u:331": "yady amībhya ime 'nye syur ebhyo vāmī pare yadi /",
  "SA10nagmmk_u:332": "bhavet parakṛtaṃ duḥkhaṃ parair ebhir amī kṛtāḥ // MMK_12.3 //",
  "SA10nagmmk_u:333": "svapudgalakṛtaṃ duḥkhaṃ yadi duḥkhaṃ punar vinā /",
  "SA10nagmmk_u:334": "svapudgalaḥ sa katamo yena duḥkhaṃ svayaṃ kṛtam // MMK_12.4 //",
  "SA10nagmmk_u:335": "parapudgalajaṃ duḥkhaṃ yadi yasmai pradīyate /",
  "SA10nagmmk_u:336": "pareṇa kṛtvā tad duḥkhaṃ sa duḥkhena vinā kutaḥ // MMK_12.5 //",
  "SA10nagmmk_u:337": "parapudgalajaṃ duḥkhaṃ yadi kaḥ parapudgalaḥ /",
  "SA10nagmmk_u:338": "vinā duḥkhena yaḥ kṛtvā parasmai prahiṇoti tat // MMK_12.6 //",
  "SA10nagmmk_u:339": "svayaṃ kṛtasyāprasiddher duḥkhaṃ parakṛtaṃ kutaḥ /",
  "SA10nagmmk_u:340": "paro hi duḥkhaṃ yat kuryāt tat tasya syāt svayaṃ kṛtam // MMK_12.7 //",
  "SA10nagmmk_u:341": "na tāvat svakṛtaṃ duḥkhaṃ na hi tenaiva tat kṛtam /",
  "SA10nagmmk_u:342": "paro nātmakṛtaś cet syād duḥkhaṃ parakṛtaṃ katham // MMK_12.8 //",
  "SA10nagmmk_u:343": "syād ubhābhyāṃ kṛtaṃ duḥkhaṃ syād ekaikakṛtaṃ yadi /",
  "SA10nagmmk_u:344": "parākārāsvayaṃkāraṃ duḥkham ahetukaṃ kutaḥ // MMK_12.9 //",
  "SA10nagmmk_u:345": "na kevalaṃ hi duḥkhasya cāturvidhyaṃ na vidyate /",
  "SA10nagmmk_u:346": "bāhyānām api bhāvānāṃ cāturvidhyaṃ na vidyate // MMK_12.10 // ***********************************************************",
  "SA10nagmmk_u:348": "tan mṛṣā moṣadharma yad bhagavān ity abhāṣata /",
  "SA10nagmmk_u:349": "sarve ca moṣadharmāṇaḥ saṃskārās tena te mṛṣā // MMK_13.1 //",
  "SA10nagmmk_u:350": "tan mṛṣā moṣadharma yad yadi kiṃ tatra muṣyate /",
  "SA10nagmmk_u:351": "etat tūktaṃ bhagavatā śūnyatāparidīpakam // MMK_13.2 //",
  "SA10nagmmk_u:352": "bhāvānāṃ niḥsvabhāvatvam anyathābhāvadarśanāt /",
  "SA10nagmmk_u:353": "nāsvabhāvaś ca bhāvo 'sti bhāvānāṃ śūnyatā yataḥ // MMK_13.3 //",
  "SA10nagmmk_u:354": "kasya syād anyathābhāvaḥ svabhāvaś cen na vidyate /",
  "SA10nagmmk_u:355": "kasya syād anyathābhāvaḥ svabhāvo yadi vidyate // MMK_13.4 //",
  "SA10nagmmk_u:356": "tasyaiva nānyathābhāvo nāpy anyasyaiva yujyate /",
  "SA10nagmmk_u:357": "yuvā na jīryate yasmād yasmāj jīrṇo na jīryate // MMK_13.5 //",
  "SA10nagmmk_u:358": "tasya ced anyathābhāvaḥ kṣīram eva bhaved dadhi /",
  "SA10nagmmk_u:359": "kṣīrād anyasya kasyacid dadhibhāvo bhaviṣyati // MMK_13.6 //",
  "SA10nagmmk_u:360": "yady aśūnyaṃ bhavet kiṃcit syāc chūnyam iti kiṃ cana /",
  "SA10nagmmk_u:361": "na kiṃcid asty aśūnyaṃ ca kutaḥ śūnyaṃ bhaviṣyati // MMK_13.7 //",
  "SA10nagmmk_u:362": "śūnyatā sarvadṛṣṭīnāṃ proktā niḥsaraṇaṃ jinaiḥ /",
  "SA10nagmmk_u:363": "yeṣāṃ tu śūnyatādṛṣṭis tān asādhyān babhāṣire // MMK_13.8 //",
  "SA10nagmmk_u:364": "draṣṭavyaṃ darśanaṃ draṣṭā trīṇy etāni dviśo dviśaḥ /",
  "SA10nagmmk_u:365": "sarvaśaś ca na saṃsargam anyonyena vrajanty uta // MMK_14.1 //",
  "SA10nagmmk_u:366": "evaṃ rāgaś ca raktaś ca rañjanīyaṃ ca dṛśyatām /",
  "SA10nagmmk_u:367": "traidhena śeṣāḥ kleśāś ca śeṣāṇy āyatanāni ca // MMK_14.2 //",
  "SA10nagmmk_u:368": "anyenānyasya saṃsargas tac cānyatvaṃ na vidyate /",
  "SA10nagmmk_u:369": "draṣṭavyaprabhṛtīnāṃ yan na saṃsargaṃ vrajanty ataḥ // MMK_14.3 //",
  "SA10nagmmk_u:370": "na ca kevalam anyatvaṃ draṣṭavyāder na vidyate /",
  "SA10nagmmk_u:371": "kasyacit kenacit sārdhaṃ nānyatvam upapadyate // MMK_14.4 //",
  "SA10nagmmk_u:372": "anyad anyat pratītyānyan nānyad anyad ṛte 'nyataḥ /",
  "SA10nagmmk_u:373": "yat pratītya ca yat tasmāt tad anyan nopapadyate // MMK_14.5 //",
  "SA10nagmmk_u:374": "yady anyad anyad anyasmād anyasmād apy ṛte bhavet /",
  "SA10nagmmk_u:375": "tad anyad anyad anyasmād ṛte nāsti ca nāsty ataḥ // MMK_14.6 //",
  "SA10nagmmk_u:376": "nānyasmin vidyate 'nyatvam ananyasmin na vidyate /",
  "SA10nagmmk_u:377": "avidyamāne cānyatve nāsty anyad vā tad eva vā // MMK_14.7 //",
  "SA10nagmmk_u:378": "na tena tasya saṃsargo nānyenānyasya yujyate /",
  "SA10nagmmk_u:379": "saṃsṛjyamānaṃ saṃsṛṣṭaṃ saṃsraṣṭā ca na vidyate // MMK_14.8 // ***********************************************************",
  "SA10nagmmk_u:381": "na saṃbhavaḥ svabhāvasya yuktaḥ pratyayahetubhiḥ /",
  "SA10nagmmk_u:382": "hetupratyayasaṃbhūtaḥ svabhāvaḥ kṛtako bhavet // MMK_15.1 //",
  "SA10nagmmk_u:383": "svabhāvaḥ kṛtako nāma bhaviṣyati punaḥ katham /",
  "SA10nagmmk_u:384": "akṛtrimaḥ svabhāvo hi nirapekṣaḥ paratra ca // MMK_15.2 //",
  "SA10nagmmk_u:385": "kutaḥ svabhāvasyābhāve parabhāvo bhaviṣyati /",
  "SA10nagmmk_u:386": "svabhāvaḥ parabhāvasya parabhāvo hi kathyate // MMK_15.3 //",
  "SA10nagmmk_u:387": "svabhāvaparabhāvābhyām ṛte bhāvaḥ kutaḥ punaḥ /",
  "SA10nagmmk_u:388": "svabhāve parabhāve ca sati bhāvo hi sidhyati // MMK_15.4 //",
  "SA10nagmmk_u:389": "bhāvasya ced aprasiddhir abhāvo naiva sidhyati /",
  "SA10nagmmk_u:390": "bhāvasya hy anyathābhāvam abhāvaṃ bruvate janāḥ // MMK_15.5 //",
  "SA10nagmmk_u:391": "svabhāvaṃ parabhāvaṃ ca bhāvaṃ cābhāvam eva ca /",
  "SA10nagmmk_u:392": "ye paśyanti na paśyanti te tattvaṃ buddhaśāsane // MMK_15.6 //",
  "SA10nagmmk_u:393": "kātyāyanāvavāde cāstīti nāstīti cobhayam /",
  "SA10nagmmk_u:394": "pratiṣiddhaṃ bhagavatā bhāvābhāvavibhāvinā // MMK_15.7 //",
  "SA10nagmmk_u:395": "yady astitvaṃ prakṛtyā syān na bhaved asya nāstitā /",
  "SA10nagmmk_u:396": "prakṛter anyathābhāvo na hi jātūpapadyate // MMK_15.8 //",
  "SA10nagmmk_u:397": "prakṛtau kasya vāsatyām anyathātvaṃ bhaviṣyati /",
  "SA10nagmmk_u:398": "prakṛtau kasya vā satyām anyathātvaṃ bhaviṣyati // MMK_15.9 //",
  "SA10nagmmk_u:399": "astīti śāśvatagrāho nāstīty ucchedadarśanam /",
  "SA10nagmmk_u:400": "tasmād astitvanāstitve nāśrīyeta vicakṣaṇaḥ // MMK_15.10 //",
  "SA10nagmmk_u:401": "asti yad dhi svabhāvena na tan nāstīti śāśvatam /",
  "SA10nagmmk_u:402": "nāstīdānīm abhūt pūrvam ity ucchedaḥ prasajyate // MMK_15.11 // ***********************************************************",
  "SA10nagmmk_u:404": "saṃskārāḥ saṃsaranti cen na nityāḥ saṃsaranti te /",
  "SA10nagmmk_u:405": "saṃsaranti ca nānityāḥ sattve 'py eṣa samaḥ kramaḥ // MMK_16.1 //",
  "SA10nagmmk_u:406": "pudgalaḥ saṃsarati cet skandhāyatanadhātuṣu /",
  "SA10nagmmk_u:407": "pañcadhā mṛgyamāṇo 'sau nāsti kaḥ saṃsariṣyati // MMK_16.2 //",
  "SA10nagmmk_u:408": "upādānād upādānaṃ saṃsaran vibhavo bhavet /",
  "SA10nagmmk_u:409": "vibhavaś cānupādānaḥ kaḥ sa kiṃ saṃsariṣyati // MMK_16.3 //",
  "SA10nagmmk_u:410": "saṃskārāṇāṃ na nirvāṇaṃ kathaṃ cid upapadyate /",
  "SA10nagmmk_u:411": "sattvasyāpi na nirvāṇaṃ kathaṃ cid upapadyate // MMK_16.4 //",
  "SA10nagmmk_u:412": "na badhyante na mucyanta udayavyayadharmiṇaḥ /",
  "SA10nagmmk_u:413": "saṃskārāḥ pūrvavat sattvo badhyate na na mucyate // MMK_16.5 //",
  "SA10nagmmk_u:414": "bandhanaṃ ced upādānaṃ sopādāno na badhyate /",
  "SA10nagmmk_u:415": "badhyate nānupādānaḥ kimavastho 'tha badhyate // MMK_16.6 //",
  "SA10nagmmk_u:416": "badhnīyād bandhanaṃ kāmaṃ bandhyāt pūrvaṃ bhaved yadi /",
  "SA10nagmmk_u:417": "na cāsti tac cheṣam uktaṃ gamyamānagatāgataiḥ // MMK_16.7 //",
  "SA10nagmmk_u:418": "baddho na mucyate tāvad abaddho naiva mucyate /",
  "SA10nagmmk_u:419": "syātāṃ baddhe mucyamāne yugapad bandhamokṣaṇe // MMK_16.8 //",
  "SA10nagmmk_u:420": "nirvāsyāmy anupādāno nirvāṇaṃ me bhaviṣyati /",
  "SA10nagmmk_u:421": "iti yeṣāṃ grahas teṣām upādānamahāgrahaḥ // MMK_16.9 //",
  "SA10nagmmk_u:422": "na nirvāṇasamāropo na saṃsārāpakarṣaṇam /",
  "SA10nagmmk_u:423": "yatra kas tatra saṃsāro nirvāṇaṃ kiṃ vikalpyate // MMK_16.10 //",
  "SA10nagmmk_u:424": "ātmasaṃyamakaṃ cetaḥ parānugrāhakaṃ ca yat /",
  "SA10nagmmk_u:425": "maitraṃ sa dharamas tad bījaṃ phalasya pretya ceha ca // MMK_17.1 //",
  "SA10nagmmk_u:426": "cetanā cetayitvā ca karmoktaṃ paramarṣiṇā /",
  "SA10nagmmk_u:427": "tasyānekavidho bhedaḥ karmaṇaḥ parikīrtitaḥ // MMK_17.2 //",
  "SA10nagmmk_u:428": "tatra yac cetanety uktaṃ karma tan mānasaṃ smṛtam /",
  "SA10nagmmk_u:429": "cetayitvā ca yat tūktaṃ tat tu kāyikavācikam // MMK_17.3 //",
  "SA10nagmmk_u:430": "vāgviṣpando 'viratayo yāś cāvijñaptisaṃjñitāḥ /",
  "SA10nagmmk_u:431": "avijñaptaya evānyāḥ smṛtā viratayas tathā // MMK_17.4 //",
  "SA10nagmmk_u:432": "paribhogānvayaṃ puṇyam apuṇyaṃ ca tathāvidham /",
  "SA10nagmmk_u:433": "cetanā ceti saptaite dharmāḥ karmāñjanāḥ smṛtāḥ // MMK_17.5 //",
  "SA10nagmmk_u:434": "tiṣṭhaty ā pākakālāc cet karma tan nityatām iyāt /",
  "SA10nagmmk_u:435": "niruddhaṃ cen niruddhaṃ sat kiṃ phalaṃ janayiṣyati // MMK_17.6 //",
  "SA10nagmmk_u:436": "yo 'ṅkuraprabhṛtir bījāt saṃtāno 'bhipravartate /",
  "SA10nagmmk_u:437": "tataḥ phalam ṛte bījāt sa ca nābhipravartate // MMK_17.7 //",
  "SA10nagmmk_u:438": "bījāc ca yasmāt saṃtānaḥ saṃtānāc ca phalodbhavaḥ /",
  "SA10nagmmk_u:439": "bījapūrvaṃ phalaṃ tasmān nocchinnaṃ nāpi śāśvatam // MMK_17.8 //",
  "SA10nagmmk_u:440": "yas tasmāc cittasaṃtānaś cetaso 'bhipravartate /",
  "SA10nagmmk_u:441": "tataḥ phalam ṛte cittāt sa ca nābhipravartate // MMK_17.9 //",
  "SA10nagmmk_u:442": "cittāc ca yasmāt saṃtānaḥ saṃtānāc ca phalodbhavaḥ /",
  "SA10nagmmk_u:443": "karmapūrvaṃ phalaṃ tasmān nocchinnaṃ nāpi śāśvatam // MMK_17.10 //",
  "SA10nagmmk_u:444": "dharmasya sādhanopāyāḥ śuklāḥ karmapathā daśa /",
  "SA10nagmmk_u:445": "phalaṃ kāmaguṇāḥ pañca dharmasya pretya ceha ca // MMK_17.11 //",
  "SA10nagmmk_u:446": "bahavaś ca mahāntaś ca doṣāḥ syur yadi kalpanā /",
  "SA10nagmmk_u:447": "syād eṣā tena naivaiṣā kalpanātropapadyate // MMK_17.12 //",
  "SA10nagmmk_u:448": "imāṃ punaḥ pravakṣyāmi kalpanāṃ yātra yojyate /",
  "SA10nagmmk_u:449": "buddhaiḥ pratyekabuddhaiś ca śrāvakaiś cānuvarṇitām // MMK_17.13 //",
  "SA10nagmmk_u:450": "pattraṃ yathā 'vipraṇāśastatharṇam iva karma ca /",
  "SA10nagmmk_u:451": "caturvidho dhātutaḥ sa prakṛtyāvyākṛtaś ca saḥ // MMK_17.14 //",
  "SA10nagmmk_u:452": "prahāṇato na praheyo bhāvanāheya eva vā /",
  "SA10nagmmk_u:453": "tasmād avipraṇāśena jāyate karmaṇāṃ phalam // MMK_17.15 //",
  "SA10nagmmk_u:454": "prahāṇataḥ praheyaḥ syāt karmaṇaḥ saṃkrameṇa vā /",
  "SA10nagmmk_u:455": "yadi doṣāḥ prasajyeraṃs tatra karmavadhādayaḥ // MMK_17.16 //",
  "SA10nagmmk_u:456": "sarveṣāṃ visabhāgānāṃ sabhāgānāṃ ca karmaṇām /",
  "SA10nagmmk_u:457": "pratisaṃdhau sadhātūnām eka utpadyate tu saḥ // MMK_17.17 //",
  "SA10nagmmk_u:458": "karmaṇaḥ karmaṇo dṛṣṭe dharma utpadyate tu saḥ /",
  "SA10nagmmk_u:459": "dviprakārasya sarvasya vipakve 'pi ca tiṣṭhati // MMK_17.18 //",
  "SA10nagmmk_u:460": "phalavyatikramād vā sa maraṇād vā nirudhyate /",
  "SA10nagmmk_u:461": "anāsravaṃ sāsravaṃ ca vibhāgaṃ tatra lakṣayet // MMK_17.19 //",
  "SA10nagmmk_u:462": "śūnyatā ca na cocchedaḥ saṃsāraś ca na śāśvatam /",
  "SA10nagmmk_u:463": "karmaṇo 'vipraṇāśaś ca dharmo buddhena deśitaḥ // MMK_17.20 //",
  "SA10nagmmk_u:464": "karma notpadyate kasmān niḥsvabhāvaṃ yatas tataḥ /",
  "SA10nagmmk_u:465": "yasmāc ca tad anutpannaṃ na tasmād vipraṇaśyati // MMK_17.21 //",
  "SA10nagmmk_u:466": "karma svabhāvataś cet syāc chāśvataṃ syād asaṃśayam /",
  "SA10nagmmk_u:467": "akṛtaṃ ca bhavet karma kriyate na hi śāśvatam // MMK_17.22 //",
  "SA10nagmmk_u:468": "akṛtābhyāgamabhayaṃ syāt karmākṛtakaṃ yadi /",
  "SA10nagmmk_u:469": "abrahmacaryavāsaś ca doṣastatra prasajyate // MMK_17.23 //",
  "SA10nagmmk_u:470": "vyavahārā virudhyante sarva eva na saṃśayaḥ /",
  "SA10nagmmk_u:471": "puṇyapāpakṛtor naiva pravibhāgaś ca yujyate // MMK_17.24 //",
  "SA10nagmmk_u:472": "tad vipakvavipākaṃ ca punar eva vipakṣyati /",
  "SA10nagmmk_u:473": "karma vyavasthitaṃ yasmāt tasmāt svābhāvikaṃ yadi // MMK_17.25 //",
  "SA10nagmmk_u:474": "karma kleśātmakaṃ cedaṃ te ca kleśā na tattvataḥ /",
  "SA10nagmmk_u:475": "na cet te tattvataḥ kleśāḥ karma syāt tattvataḥ katham // MMK_17.26 //",
  "SA10nagmmk_u:476": "karma kleśāś ca dehānāṃ pratyayāḥ samudāhṛtāḥ /",
  "SA10nagmmk_u:477": "karma kleśāś ca te śūnyā yadi deheṣu kā kathā // MMK_17.27 //",
  "SA10nagmmk_u:478": "avidyānivṛto jantus tṛṣṇāsaṃyojanaś ca saḥ /",
  "SA10nagmmk_u:479": "sa bhoktā sa ca na kartur anyo na ca sa eva saḥ // MMK_17.28 //",
  "SA10nagmmk_u:480": "na pratyayasamutpannaṃ nāpratyayasamutthitam /",
  "SA10nagmmk_u:481": "asti yasmād idaṃ karma tasmāt kartāpi nāsty ataḥ // MMK_17.29 //",
  "SA10nagmmk_u:482": "karma cen nāsti kartā ca kutaḥ syāt karmajaṃ phalam /",
  "SA10nagmmk_u:483": "asaty atha phale bhoktā kuta eva bhaviṣyati // MMK_17.30 //",
  "SA10nagmmk_u:484": "yathā nirmitakaṃ śāstā nirmimīta rddhisaṃpadā /",
  "SA10nagmmk_u:485": "nirmito nirmimītānyaṃ sa ca nirmitakaḥ punaḥ // MMK_17.31 //",
  "SA10nagmmk_u:486": "tathā nirmitakākāraḥ kartā yat karma tat kṛtam /",
  "SA10nagmmk_u:487": "tadyathā nirmitenānyo nirmito nirmitas tathā // MMK_17.32 //",
  "SA10nagmmk_u:488": "kleśāḥ karmāṇi dehāś ca kartāraś ca phalāni ca /",
  "SA10nagmmk_u:489": "gandharvanagarākārā marīcisvapnasaṃnibhāḥ // MMK_17.33 // ***********************************************************",
  "SA10nagmmk_u:491": "ātmā skandhā yadi bhaved udayavyayabhāg bhavet /",
  "SA10nagmmk_u:492": "skandhebhyo 'nyo yadi bhaved bhaved askandhalakṣaṇaḥ // MMK_18.1 //",
  "SA10nagmmk_u:493": "ātmany asati cātmīyaṃ kuta eva bhaviṣyati /",
  "SA10nagmmk_u:494": "nirmamo nirahaṃkāraḥ śamād ātmātmanīnayoḥ // MMK_18.2 //",
  "SA10nagmmk_u:495": "nirmamo nirahaṃkāro yaś ca so 'pi na vidyate /",
  "SA10nagmmk_u:496": "nirmamaṃ nirahaṃkāraṃ yaḥ paśyati na paśyati // MMK_18.3 //",
  "SA10nagmmk_u:497": "mamety aham iti kṣīṇe bahirdhādhyātmam eva ca /",
  "SA10nagmmk_u:498": "nirudhyata upādānaṃ tatkṣayāj janmanaḥ kṣayaḥ // MMK_18.4 //",
  "SA10nagmmk_u:499": "karmakleśakṣayān mokṣaḥ karmakleśā vikalpataḥ /",
  "SA10nagmmk_u:500": "te prapañcāt prapañcas tu śūnyatāyāṃ nirudhyate // MMK_18.5 //",
  "SA10nagmmk_u:501": "ātmety api prajñapitam anātmety api deśitam /",
  "SA10nagmmk_u:502": "buddhair nātmā na cānātmā kaścid ity api deśitam // MMK_18.6 //",
  "SA10nagmmk_u:503": "nivṛttam abhidhātavyaṃ nivṛttaś cittagocaraḥ /",
  "SA10nagmmk_u:504": "anutpannāniruddhā hi nirvāṇam iva dharmatā // MMK_18.7 //",
  "SA10nagmmk_u:505": "sarvaṃ tathyaṃ na vā tathyaṃ tathyaṃ cātathyam eva ca /",
  "SA10nagmmk_u:506": "naivātathyaṃ naiva tathyam etad buddhānuśāsanam // MMK_18.8 //",
  "SA10nagmmk_u:507": "aparapratyayaṃ śāntaṃ prapañcair aprapañcitam /",
  "SA10nagmmk_u:508": "nirvikalpam anānārtham etat tattvasya lakṣaṇam // MMK_18.9 //",
  "SA10nagmmk_u:509": "pratītya yad yad bhavati na hi tāvat tad eva tat /",
  "SA10nagmmk_u:510": "na cānyadapi tattasmānnocchinnaṃ nāpi śāśvatam // MMK_18.10 //",
  "SA10nagmmk_u:511": "anekārtham anānārtham anucchedam aśāśvatam /",
  "SA10nagmmk_u:512": "etat tal lokanāthānāṃ buddhānāṃ śāsanāmṛtam // MMK_18.11 //",
  "SA10nagmmk_u:513": "saṃbuddhānām anutpāde śrāvakāṇāṃ punaḥ kṣaye /",
  "SA10nagmmk_u:514": "jñānaṃ pratyekabuddhānām asaṃsargāt pravartate // MMK_18.12 // ***********************************************************",
  "SA10nagmmk_u:516": "pratyutpanno 'nāgataś ca yady atītam apekṣya hi /",
  "SA10nagmmk_u:517": "pratyutpanno 'nāgataś ca kāle 'tīte bhaviṣyataḥ // MMK_19.1 //",
  "SA10nagmmk_u:518": "pratyutpanno 'nāgataś ca na stas tatra punar yadi /",
  "SA10nagmmk_u:519": "pratyutpanno 'nāgataś ca syātāṃ katham apekṣya tam // MMK_19.2 //",
  "SA10nagmmk_u:520": "anapekṣya punaḥ siddhir nātītaṃ vidyate tayoḥ /",
  "SA10nagmmk_u:521": "pratyutpanno 'nāgataś ca tasmāt kālo na vidyate // MMK_19.3 //",
  "SA10nagmmk_u:522": "etenaivāvaśiṣṭau dvau krameṇa parivartakau /",
  "SA10nagmmk_u:523": "uttamādhamamadhyādīn ekatvādīṃś ca lakṣayet // MMK_19.4 //",
  "SA10nagmmk_u:524": "nāsthito gṛhyate kālaḥ sthitaḥ kālo na vidyate /",
  "SA10nagmmk_u:525": "yo gṛhyetāgṛhītaś ca kālaḥ prajñapyate katham // MMK_19.5 //",
  "SA10nagmmk_u:526": "bhāvaṃ pratītya kālaś cet kālo bhāvād ṛte kutaḥ /",
  "SA10nagmmk_u:527": "na ca kaś cana bhāvo 'sti kutaḥ kālo bhaviṣyati // MMK_19.6 // ***********************************************************",
  "SA10nagmmk_u:529": "hetoś ca pratyayānāṃ ca sāmagryā jāyate yadi /",
  "SA10nagmmk_u:530": "phalamasti ca sāmagryāṃ sāmagryā jāyate katham // MMK_20.1 //",
  "SA10nagmmk_u:531": "hetoś ca pratyayānāṃ ca sāmagryā jāyate yadi /",
  "SA10nagmmk_u:532": "phalaṃ nāsti ca sāmagryāṃ sāmagryā jāyate katham // MMK_20.2 //",
  "SA10nagmmk_u:533": "hetoś ca pratyayānāṃ ca sāmagryām asti cet phalam /",
  "SA10nagmmk_u:534": "gṛhyeta nanu sāmagryāṃ sāmagryāṃ ca na gṛhyate // MMK_20.3 //",
  "SA10nagmmk_u:535": "hetoś ca pratyayānāṃ ca sāmagryāṃ nāsti cet phalam /",
  "SA10nagmmk_u:536": "hetavaḥ pratyayāś ca syur ahetupratyayaiḥ samāḥ // MMK_20.4 //",
  "SA10nagmmk_u:537": "hetuṃ phalasya dattvā ca yadi hetur nirudhyate /",
  "SA10nagmmk_u:538": "yad dattaṃ yan nirudhaṃ ca hetor ātmadvayaṃ bhavet // MMK_20.5 //",
  "SA10nagmmk_u:539": "hetuṃ phalasyādattvā ca yadi hetur nirudhyate /",
  "SA10nagmmk_u:540": "hetau niruddhe jātaṃ tat phalam āhetukaṃ bhavet // MMK_20.6 //",
  "SA10nagmmk_u:541": "phalaṃ sahaiva sāmagryā yadi prādurbhavet punaḥ /",
  "SA10nagmmk_u:542": "ekakālau prasajyete janako yaś ca janyate // MMK_20.7 //",
  "SA10nagmmk_u:543": "pūrvam eva ca sāmagryāḥ phalaṃ prādurbhaved yadi /",
  "SA10nagmmk_u:544": "hetupratyayanirmuktaṃ phalam āhetukaṃ bhavet // MMK_20.8 //",
  "SA10nagmmk_u:545": "niruddhe cet phalaṃ hetau hetoḥ saṃkramaṇaṃ bhavet /",
  "SA10nagmmk_u:546": "pūrvajātasya hetoś ca punarjanma prasajyate // MMK_20.9 //",
  "SA10nagmmk_u:547": "janayet phalam utpannaṃ niruddho 'staṃgataḥ katham /",
  "SA10nagmmk_u:548": "hetus tiṣṭhann api kathaṃ phalena janayed vṛtaḥ // MMK_20.10 //",
  "SA10nagmmk_u:549": "athāvṛtaḥ phalenāsau katamaj janayet phalam /",
  "SA10nagmmk_u:550": "na hy adṛṣṭvā na dṛṣṭvāpi hetur janayate phalam // MMK_20.11 //",
  "SA10nagmmk_u:551": "nātītasya hy atītena phalasya saha hetunā /",
  "SA10nagmmk_u:552": "nājātena na jātena saṃgatir jātu vidyate // MMK_20.12 //",
  "SA10nagmmk_u:553": "na jātasya hy ajātena phalasya saha hetunā /",
  "SA10nagmmk_u:554": "nātītena na jātena saṃgatir jātu vidyate // MMK_20.13 //",
  "SA10nagmmk_u:555": "nājātasya hi jātena phalasya saha hetunā /",
  "SA10nagmmk_u:556": "nājātena na naṣṭena saṃgatir jātu vidyate // MMK_20.14 //",
  "SA10nagmmk_u:557": "asatyāṃ saṃgatau hetuḥ kathaṃ janayate phalam /",
  "SA10nagmmk_u:558": "satyāṃ vā saṃgatau hetuḥ kathaṃ janayate phalam // MMK_20.15 //",
  "SA10nagmmk_u:559": "hetuḥ phalena śūnyaś cet kathaṃ janayate phalam /",
  "SA10nagmmk_u:560": "hetuḥ phalenāśūnyaś cet kathaṃ janayate phalam // MMK_20.16 //",
  "SA10nagmmk_u:561": "phalaṃ notpatsyate 'śūnyam aśūnyaṃ na nirotsyate /",
  "SA10nagmmk_u:562": "aniruddham anutpannam aśūnyaṃ tad bhaviṣyati // MMK_20.17 //",
  "SA10nagmmk_u:563": "katham utpatsyate śūnyaṃ kathaṃ śūnyaṃ nirotsyate /",
  "SA10nagmmk_u:564": "śūnyam apy aniruddhaṃ tad anutpannaṃ prasajyate // MMK_20.18 //",
  "SA10nagmmk_u:565": "hetoḥ phalasya caikatvaṃ na hi jātūpapadyate /",
  "SA10nagmmk_u:566": "hetoḥ phalasya cānyatvaṃ na hi jātūpapadyate // MMK_20.19 //",
  "SA10nagmmk_u:567": "ekatve phalahetvoḥ syād aikyaṃ janakajanyayoḥ /",
  "SA10nagmmk_u:568": "pṛthaktve phalahetvoḥ syāt tulyo hetur ahetunā // MMK_20.20 //",
  "SA10nagmmk_u:569": "phalaṃ svabhāvasadbhūtaṃ kiṃ hetur janayiṣyati /",
  "SA10nagmmk_u:570": "phalaṃ svabhāvāsadbhūtaṃ kiṃ hetur janayiṣyati // MMK_20.21 //",
  "SA10nagmmk_u:571": "na cājanayamānasya hetutvam upapadyate /",
  "SA10nagmmk_u:572": "hetutvānupapattau ca phalaṃ kasya bhaviṣyati // MMK_20.22 //",
  "SA10nagmmk_u:573": "na ca pratyayahetūnām iyam ātmānam ātmanā /",
  "SA10nagmmk_u:574": "yā sāmagrī janayate sā kathaṃ janayet phalam // MMK_20.23 //",
  "SA10nagmmk_u:575": "na sāmagrīkṛtaṃ phalaṃ nāsāmagrīkṛtaṃ phalam /",
  "SA10nagmmk_u:576": "asti pratyayasāmagrī kuta eva phalaṃ vinā // MMK_20.24 // ***********************************************************",
  "SA10nagmmk_u:578": "vinā vā saha vā nāsti vibhavaḥ saṃbhavena vai /",
  "SA10nagmmk_u:579": "vinā vā saha vā nāsti saṃbhavo vibhavena vai // MMK_21.1 //",
  "SA10nagmmk_u:580": "bhaviṣyati kathaṃ nāma vibhavaḥ saṃbhavaṃ vinā /",
  "SA10nagmmk_u:581": "vinaiva janma maraṇaṃ vibhavo nodbhavaṃ vinā // MMK_21.2 //",
  "SA10nagmmk_u:582": "saṃbhavenaiva vibhavaḥ kathaṃ saha bhaviṣyati /",
  "SA10nagmmk_u:583": "na janma maraṇaṃ caivaṃ tulyakālaṃ hi vidyate // MMK_21.3 //",
  "SA10nagmmk_u:584": "bhaviṣyati kathaṃ nāma saṃbhavo vibhavaṃ vinā /",
  "SA10nagmmk_u:585": "anityatā hi bhāveṣu na kadācin na vidyate // MMK_21.4 //",
  "SA10nagmmk_u:586": "saṃbhavo vibhavenaiva kathaṃ saha bhaviṣyati /",
  "SA10nagmmk_u:587": "na janma maraṇaṃ caiva tulyakālaṃ hi vidyate // MMK_21.5 //",
  "SA10nagmmk_u:588": "sahānyonyena vā siddhir vinānyonyena vā yayoḥ /",
  "SA10nagmmk_u:589": "na vidyate tayoḥ siddhiḥ kathaṃ nu khalu vidyate // MMK_21.6 //",
  "SA10nagmmk_u:590": "kṣayasya saṃbhavo nāsti nākṣayasyāsti saṃbhavaḥ /",
  "SA10nagmmk_u:591": "kṣayasya vibhavo nāsti vibhavo nākṣayasya ca // MMK_21.7 //",
  "SA10nagmmk_u:592": "saṃbhavo vibhavaś caiva vinā bhāvaṃ na vidyate /",
  "SA10nagmmk_u:593": "saṃbhavaṃ vibhavaṃ caiva vinā bhāvo na vidyate // MMK_21.8 //",
  "SA10nagmmk_u:594": "saṃbhavo vibhavaś caiva na śūnyasyopapadyate /",
  "SA10nagmmk_u:595": "saṃbhavo vibhavaś caiva nāśūnyasyopapadyate // MMK_21.9 //",
  "SA10nagmmk_u:596": "saṃbhavo vibhavaś caiva naika ity upapadyate /",
  "SA10nagmmk_u:597": "saṃbhavo vibhavaś caiva na nānety upapadyate // MMK_21.10 //",
  "SA10nagmmk_u:598": "dṛśyate saṃbhavaścaiva vibhavaś caiva te bhavet /",
  "SA10nagmmk_u:599": "dṛśyate saṃbhavaścaiva mohād vibhava eva ca // MMK_21.11 //",
  "SA10nagmmk_u:600": "na bhāvāj jāyate bhāvo bhāvo 'bhāvān na jāyate /",
  "SA10nagmmk_u:601": "nābhāvāj jāyate 'bhāvo 'bhāvo bhāvān na jāyate // MMK_21.12 //",
  "SA10nagmmk_u:602": "na svato jāyate bhāvaḥ parato naiva jāyate /",
  "SA10nagmmk_u:603": "na svataḥ parataś caiva jāyate jāyate kutaḥ // MMK_21.13 //",
  "SA10nagmmk_u:604": "bhāvam abhyupapannasya śāśvatocchedadarśanam /",
  "SA10nagmmk_u:605": "prasajyate sa bhāvo hi nityo 'nityo 'tha vā bhavet // MMK_21.14 //",
  "SA10nagmmk_u:606": "bhāvam abhyupapannasya naivocchedo na śāśvatam /",
  "SA10nagmmk_u:607": "udayavyayasaṃtānaḥ phalahetvor bhavaḥ sa hi // MMK_21.15 //",
  "SA10nagmmk_u:608": "udayavyayasaṃtānaḥ phalahetvor bhavaḥ sa cet /",
  "SA10nagmmk_u:609": "vyayasyāpunarutpatter hetūcchedaḥ prasajyate // MMK_21.16 //",
  "SA10nagmmk_u:610": "sadbhāvasya svabhāvena nāsadbhāvaś ca yujyate /",
  "SA10nagmmk_u:611": "nirvāṇakāle cocchedaḥ praśamād bhavasaṃtateḥ // MMK_21.17 //",
  "SA10nagmmk_u:612": "carame na niruddhe ca prathamo yujyate bhavaḥ /",
  "SA10nagmmk_u:613": "carame nāniruddhe ca prathamo yujyate bhavaḥ // MMK_21.18 //",
  "SA10nagmmk_u:614": "nirudhyamāne carame prathamo yadi jāyate /",
  "SA10nagmmk_u:615": "nirudhyamāna ekaḥ syāj jāyamāno 'paro bhavet // MMK_21.19 //",
  "SA10nagmmk_u:616": "na cen nirudhyamānaś ca jāyamānaś ca yujyate /",
  "SA10nagmmk_u:617": "sārdhaṃ ca mriyate yeṣu teṣu skandheṣu jāyate // MMK_21.20 //",
  "SA10nagmmk_u:618": "evaṃ triṣv api kāleṣu na yuktā bhavasaṃtatiḥ /",
  "SA10nagmmk_u:619": "triṣu kāleṣu yā nāsti sā kathaṃ bhavasaṃtatiḥ // MMK_21.21 // ***********************************************************",
  "SA10nagmmk_u:621": "skandhā na nānyaḥ skandhebhyo nāsmin skandhā na teṣu saḥ /",
  "SA10nagmmk_u:622": "tathāgataḥ skandhavān na katamo 'tra tathāgataḥ // MMK_22.1 //",
  "SA10nagmmk_u:623": "buddhaḥ skandhān upādāya yadi nāsti svabhāvataḥ /",
  "SA10nagmmk_u:624": "svabhāvataś ca yo nāsti kutaḥ sa parabhāvataḥ // MMK_22.2 //",
  "SA10nagmmk_u:625": "pratītya parabhāvaṃ yaḥ so 'nātmety upapadyate /",
  "SA10nagmmk_u:626": "yaś cānātmā sa ca kathaṃ bhaviṣyati tathāgataḥ // MMK_22.3 //",
  "SA10nagmmk_u:627": "yadi nāsti svabhāvaś ca parabhāvaḥ kathaṃ bhavet /",
  "SA10nagmmk_u:628": "svabhāvaparabhāvābhyām ṛte kaḥ sa tathāgataḥ // MMK_22.4 //",
  "SA10nagmmk_u:629": "skandhān yady anupādāya bhavet kaścit tathāgataḥ /",
  "SA10nagmmk_u:630": "sa idānīm upādadyād upādāya tato bhavet // MMK_22.5 //",
  "SA10nagmmk_u:631": "skandhāṃś cāpy anupādāya nāsti kaścit tathāgataḥ /",
  "SA10nagmmk_u:632": "yaś ca nāsty anupādāya sa upādāsyate katham // MMK_22.6 //",
  "SA10nagmmk_u:633": "na bhavaty anupādattam upādānaṃ ca kiṃ cana /",
  "SA10nagmmk_u:634": "na cāsti nirupādānaḥ kathaṃ cana tathāgataḥ // MMK_22.7 //",
  "SA10nagmmk_u:635": "tattvānyatvena yo nāsti mṛgyamāṇaś ca pañcadhā /",
  "SA10nagmmk_u:636": "upādānena sa kathaṃ prajñapyate tathāgataḥ // MMK_22.8 //",
  "SA10nagmmk_u:637": "yad apīdam upādānaṃ tat svabhāvān na vidyate /",
  "SA10nagmmk_u:638": "svabhāvataś ca yan nāsti kutas tat parabhāvataḥ // MMK_22.9 //",
  "SA10nagmmk_u:639": "evaṃ śūnyam upādānam upādātā ca sarvaśaḥ /",
  "SA10nagmmk_u:640": "prajñapyate ca śūnyena kathaṃ śūnyas tathāgataḥ // MMK_22.10 //",
  "SA10nagmmk_u:641": "śūnyam iti na vaktavyam aśūnyam iti vā bhavet /",
  "SA10nagmmk_u:642": "ubhayaṃ nobhayaṃ ceti prajñaptyarthaṃ tu kathyate // MMK_22.11 //",
  "SA10nagmmk_u:643": "śāśvatāśāśvatādy atra kutaḥ śānte catuṣṭayam /",
  "SA10nagmmk_u:644": "antānantādi cāpy atra kutaḥ śānte catuṣṭayam // MMK_22.12 //",
  "SA10nagmmk_u:645": "ghanagrāho gṛhītas tu yenāstīti tathāgataḥ /",
  "SA10nagmmk_u:646": "nāstīti sa vikalpayan nirvṛtasyāpi kalpayet // MMK_22.13 //",
  "SA10nagmmk_u:647": "svabhāvataś ca śūnye 'smiṃś cintā naivopapadyate /",
  "SA10nagmmk_u:648": "paraṃ nirodhād bhavati buddho na bhavatīti vā // MMK_22.14 //",
  "SA10nagmmk_u:649": "prapañcayanti ye buddhaṃ prapañcātītam avyayam /",
  "SA10nagmmk_u:650": "te prapañcahatāḥ sarve na paśyanti tathāgatam // MMK_22.15 //",
  "SA10nagmmk_u:651": "tathāgato yatsvabhāvas tatsvabhāvam idaṃ jagat /",
  "SA10nagmmk_u:652": "tathāgato niḥsvabhāvo niḥsvabhāvam idaṃ jagat // MMK_22.16 // ***********************************************************",
  "SA10nagmmk_u:654": "saṃkalpaprabhavo rāgo dveṣo mohaś ca kathyate /",
  "SA10nagmmk_u:655": "śubhāśubhaviparyāsān saṃbhavanti pratītya hi // MMK_23.1 //",
  "SA10nagmmk_u:656": "śubhāśubhaviparyāsān saṃbhavanti pratītya ye /",
  "SA10nagmmk_u:657": "te svabhāvān na vidyante tasmāt kleśā na tattvataḥ // MMK_23.2 //",
  "SA10nagmmk_u:658": "ātmano 'stitvanāstitve na kathaṃ cic ca sidhyataḥ /",
  "SA10nagmmk_u:659": "taṃ vināstitvanāstitve kleśānāṃ sidhyataḥ katham // MMK_23.3 //",
  "SA10nagmmk_u:660": "kasya cid dhi bhavantīme kleśāḥ sa ca na sidhyati /",
  "SA10nagmmk_u:661": "kaścid āho vinā kaṃcit santi kleśā na kasyacit // MMK_23.4 //",
  "SA10nagmmk_u:662": "svakāyadṛṣṭivat kleśāḥ kliṣṭe santi na pañcadhā /",
  "SA10nagmmk_u:663": "svakāyadṛṣṭivat kliṣṭaṃ kleśeṣv api na pañcadhā // MMK_23.5 //",
  "SA10nagmmk_u:664": "svabhāvato na vidyante śubhāśubhaviparyayāḥ /",
  "SA10nagmmk_u:665": "pratītya katamān kleśāḥ śubhāśubhaviparyayān // MMK_23.6 //",
  "SA10nagmmk_u:666": "rūpaśabdarasasparśā gandhā dharmāś ca ṣaḍvidham /",
  "SA10nagmmk_u:667": "vastu rāgasya doṣasya mohasya ca vikalpyate // MMK_23.7 //",
  "SA10nagmmk_u:668": "rūpaśabdarasasparśā gandhā dharmāś ca kevalāḥ /",
  "SA10nagmmk_u:669": "gandharvanagarākārā marīcisvapnasaṃnibhāḥ // MMK_23.8 //",
  "SA10nagmmk_u:670": "aśubhaṃ vā śubhaṃ vāpi kutas teṣu bhaviṣyati /",
  "SA10nagmmk_u:671": "māyāpuruṣakalpeṣu pratibimbasameṣu ca // MMK_23.9 //",
  "SA10nagmmk_u:672": "anapekṣya śubhaṃ nāsty aśubhaṃ prajñapayemahi /",
  "SA10nagmmk_u:673": "yat pratītya śubhaṃ tasmāc chubhaṃ naivopapadyate // MMK_23.10 //",
  "SA10nagmmk_u:674": "anapekṣyāśubhaṃ nāsti śubhaṃ prajñapayemahi /",
  "SA10nagmmk_u:675": "yat pratītyāśubhaṃ tasmād aśubhaṃ naiva vidyate // MMK_23.11 //",
  "SA10nagmmk_u:676": "avidyamāne ca śubhe kuto rāgo bhaviṣyati /",
  "SA10nagmmk_u:677": "aśubhe 'vidyamāne ca kuto dveṣo bhaviṣyati // MMK_23.12 //",
  "SA10nagmmk_u:678": "anitye nityam ity evaṃ yadi grāho viparyayaḥ /",
  "SA10nagmmk_u:679": "nānityaṃ vidyate śūnye kuto grāho viparyayaḥ // MMK_23.13 //",
  "SA10nagmmk_u:680": "anitye nityam ity evaṃ yadi grāho viparyayaḥ /",
  "SA10nagmmk_u:681": "anityam ity api grāhaḥ śūnye kiṃ na viparyayaḥ // MMK_23.14 //",
  "SA10nagmmk_u:682": "yena gṛhṇāti yo grāho grahītā yac ca gṛhyate /",
  "SA10nagmmk_u:683": "upaśāntāni sarvāṇi tasmād grāho na vidyate // MMK_23.15 //",
  "SA10nagmmk_u:684": "avidyamāne grāhe ca mithyā vā samyag eva vā /",
  "SA10nagmmk_u:685": "bhaved viparyayaḥ kasya bhavet kasyāviparyayaḥ // MMK_23.16 //",
  "SA10nagmmk_u:686": "na cāpi viparītasya saṃbhavanti viparyayāḥ /",
  "SA10nagmmk_u:687": "na cāpy aviparītasya saṃbhavanti viparyayāḥ // MMK_23.17 //",
  "SA10nagmmk_u:688": "na viparyasyamānasya saṃbhavanti viparyayāḥ /",
  "SA10nagmmk_u:689": "vimṛśasva svayaṃ kasya saṃbhavanti viparyayāḥ // MMK_23.18 //",
  "SA10nagmmk_u:690": "anutpannāḥ kathaṃ nāma bhaviṣyanti viparyayāḥ /",
  "SA10nagmmk_u:691": "viparyayeṣv ajāteṣu viparyayagataḥ kutaḥ // MMK_23.19 //",
  "SA10nagmmk_u:692": "na svato jāyate bhāvaḥ parato naiva jāyate /",
  "SA10nagmmk_u:693": "na svataḥ parataś ceti viparyayagataḥ kutaḥ // MMK_23.20 //",
  "SA10nagmmk_u:694": "ātmā ca śuci nityaṃ ca sukhaṃ ca yadi vidyate /",
  "SA10nagmmk_u:695": "ātmā ca śuci nityaṃ ca sukhaṃ ca na viparyayaḥ // MMK_23.21 //",
  "SA10nagmmk_u:696": "nātmā ca śuci nityaṃ ca sukhaṃ ca yadi vidyate /",
  "SA10nagmmk_u:697": "anātmā 'śucy anityaṃ ca naiva duḥkhaṃ ca vidyate // MMK_23.22 //",
  "SA10nagmmk_u:698": "evaṃ nirudhyate 'vidyā viparyayanirodhanāt /",
  "SA10nagmmk_u:699": "avidyāyāṃ niruddhāyāṃ saṃskārādyaṃ nirudhyate // MMK_23.23 //",
  "SA10nagmmk_u:700": "yadi bhūtāḥ svabhāvena kleśāḥ kecid dhi kasyacit /",
  "SA10nagmmk_u:701": "kathaṃ nāma prahīyeran kaḥ svabhāvaṃ prahāsyati // MMK_23.24 //",
  "SA10nagmmk_u:702": "yady abhūtāḥ svabhāvena kleśāḥ kecid dhi kasyacit /",
  "SA10nagmmk_u:703": "kathaṃ nāma prahīyeran ko 'sadbhāvaṃ prahāsyati // MMK_23.25 // ***********************************************************",
  "SA10nagmmk_u:705": "yadi śūnyam idaṃ sarvam udayo nāsti na vyayaḥ /",
  "SA10nagmmk_u:706": "caturṇām āryasatyānām abhāvas te prasajyate // MMK_24.1 //",
  "SA10nagmmk_u:707": "parijñā ca prahāṇaṃ ca bhāvanā sākṣikarma ca /",
  "SA10nagmmk_u:708": "caturṇām āryasatyānām abhāvān nopapadyate // MMK_24.2 //",
  "SA10nagmmk_u:709": "tadabhāvān na vidyante catvāry āryaphalāni ca /",
  "SA10nagmmk_u:710": "phalābhāve phalasthā no na santi pratipannakāḥ // MMK_24.3 //",
  "SA10nagmmk_u:711": "saṃgho nāsti na cet santi te 'ṣṭau puruṣapudgalāḥ /",
  "SA10nagmmk_u:712": "abhāvāc cāryasatyānāṃ saddharmo 'pi na vidyate // MMK_24.4 //",
  "SA10nagmmk_u:713": "dharme cāsati saṃghe ca kathaṃ buddho bhaviṣyati /",
  "SA10nagmmk_u:714": "evaṃ trīṇy api ratnāni bruvāṇaḥ pratibādhase // MMK_24.5 //",
  "SA10nagmmk_u:715": "śūnyatāṃ phalasadbhāvam adharmaṃ dharmam eva ca /",
  "SA10nagmmk_u:716": "sarvasaṃvyavahārāṃś ca laukikān pratibādhase // MMK_24.6 //",
  "SA10nagmmk_u:717": "atra brūmaḥ śūnyatāyāṃ na tvaṃ vetsi prayojanam /",
  "SA10nagmmk_u:718": "śūnyatāṃ śūnyatārthaṃ ca tata evaṃ vihanyase // MMK_24.7 //",
  "SA10nagmmk_u:719": "dve satye samupāśritya buddhānāṃ dharmadeśanā /",
  "SA10nagmmk_u:720": "lokasaṃvṛtisatyaṃ ca satyaṃ ca paramārthataḥ // MMK_24.8 //",
  "SA10nagmmk_u:721": "ye 'nayor na vijānanti vibhāgaṃ satyayor dvayoḥ /",
  "SA10nagmmk_u:722": "te tattvaṃ na vijānanti gambhīraṃ buddhaśāsane // MMK_24.9 //",
  "SA10nagmmk_u:723": "vyavahāram anāśritya paramārtho na deśyate /",
  "SA10nagmmk_u:724": "paramārtham anāgamya nirvāṇaṃ nādhigamyate // MMK_24.10 //",
  "SA10nagmmk_u:725": "vināśayati durdṛṣtā śūnyatā mandamedhasam /",
  "SA10nagmmk_u:726": "sarpo yathā durgṛhīto vidyā vā duṣprasādhitā // MMK_24.11 //",
  "SA10nagmmk_u:727": "ataś ca pratyudāvṛttaṃ cittaṃ deśayituṃ muneḥ /",
  "SA10nagmmk_u:728": "dharmaṃ matvāsya dharmasya mandair duravagāhatām // MMK_24.12 //",
  "SA10nagmmk_u:729": "śūnyatāyām adhilayaṃ yaṃ punaḥ kurute bhavān /",
  "SA10nagmmk_u:730": "doṣaprasaṅgo nāsmākaṃ sa śūnye nopapadyate // MMK_24.13 //",
  "SA10nagmmk_u:731": "sarvaṃ ca yujyate tasya śūnyatā yasya yujyate /",
  "SA10nagmmk_u:732": "sarvaṃ na yujyate tasya śūnyaṃ yasya na yujyate // MMK_24.14 //",
  "SA10nagmmk_u:733": "sa tvaṃ doṣān ātmanīyān asmāsu paripātayan /",
  "SA10nagmmk_u:734": "aśvam evābhirūḍhaḥ sann aśvam evāsi vismṛtaḥ // MMK_24.15 //",
  "SA10nagmmk_u:735": "svabhāvād yadi bhāvānāṃ sadbhāvam anupaśyasi /",
  "SA10nagmmk_u:736": "ahetupratyayān bhāvāṃs tvam evaṃ sati paśyasi // MMK_24.16 //",
  "SA10nagmmk_u:737": "kāryaṃ ca kāraṇaṃ caiva kartāraṃ karaṇaṃ kriyām /",
  "SA10nagmmk_u:738": "utpādaṃ ca nirodhaṃ ca phalaṃ ca pratibādhase // MMK_24.17 //",
  "SA10nagmmk_u:739": "yaḥ pratītyasamutpādaḥ śūnyatāṃ tāṃ pracakṣmahe /",
  "SA10nagmmk_u:740": "sā prajñaptir upādāya pratipat saiva madhyamā // MMK_24.18 //",
  "SA10nagmmk_u:741": "apratītya samutpanno dharmaḥ kaścin na vidyate /",
  "SA10nagmmk_u:742": "yasmāt tasmād aśūnyo hi dharmaḥ kaścin na vidyate // MMK_24.19 //",
  "SA10nagmmk_u:743": "yady aśūnyam idaṃ sarvam udayo nāsti na vyayaḥ /",
  "SA10nagmmk_u:744": "caturṇām āryasatyānām abhāvas te prasajyate // MMK_24.20 //",
  "SA10nagmmk_u:745": "apratītya samutpannaṃ kuto duḥkhaṃ bhaviṣyati /",
  "SA10nagmmk_u:746": "anityam uktaṃ duḥkhaṃ hi tat svābhāvye na vidyate // MMK_24.21 //",
  "SA10nagmmk_u:747": "svabhāvato vidyamānaṃ kiṃ punaḥ samudeṣyate /",
  "SA10nagmmk_u:748": "tasmāt samudayo nāsti śūnyatāṃ pratibādhataḥ // MMK_24.22 //",
  "SA10nagmmk_u:749": "na nirodhaḥ svabhāvena sato duḥkhasya vidyate /",
  "SA10nagmmk_u:750": "svabhāvaparyavasthānān nirodhaṃ pratibādhase // MMK_24.23 //",
  "SA10nagmmk_u:751": "svābhāvye sati mārgasya bhāvanā nopapadyate /",
  "SA10nagmmk_u:752": "athāsau bhāvyate mārgaḥ svābhāvyaṃ te na vidyate // MMK_24.24 //",
  "SA10nagmmk_u:753": "yadā duḥkhaṃ samudayo nirodhaś ca na vidyate /",
  "SA10nagmmk_u:754": "mārgo duḥkhanirodhatvāt katamaḥ prāpayiṣyati // MMK_24.25 //",
  "SA10nagmmk_u:755": "svabhāvenāparijñānaṃ yadi tasya punaḥ katham /",
  "SA10nagmmk_u:756": "parijñānaṃ nanu kila svabhāvaḥ samavasthitaḥ // MMK_24.26 //",
  "SA10nagmmk_u:757": "prahāṇasākṣātkaraṇe bhāvanā caivam eva te /",
  "SA10nagmmk_u:758": "parijñāvan na yujyante catvāry api phalāni ca // MMK_24.27 //",
  "SA10nagmmk_u:759": "svabhāvenānadhigataṃ yat phalaṃ tat punaḥ katham /",
  "SA10nagmmk_u:760": "śakyaṃ samadhigantuṃ syāt svabhāvaṃ parigṛhṇataḥ // MMK_24.28 //",
  "SA10nagmmk_u:761": "phalābhāve phalasthā no na santi pratipannakāḥ /",
  "SA10nagmmk_u:762": "saṃgho nāsti na cet santi te 'ṣṭau puruṣapudgalāḥ // MMK_24.29 //",
  "SA10nagmmk_u:763": "abhāvāc cāryasatyānāṃ saddharmo 'pi na vidyate /",
  "SA10nagmmk_u:764": "dharme cāsati saṃghe ca kathaṃ buddho bhaviṣyati // MMK_24.30 //",
  "SA10nagmmk_u:765": "apratītyāpi bodhiṃ ca tava buddhaḥ prasajyate /",
  "SA10nagmmk_u:766": "apratītyāpi buddhaṃ ca tava bodhiḥ prasajyate // MMK_24.31 //",
  "SA10nagmmk_u:767": "yaś cābuddhaḥ svabhāvena sa bodhāya ghaṭann api /",
  "SA10nagmmk_u:768": "na bodhisattvacaryāyāṃ bodhiṃ te 'dhigamiṣyati // MMK_24.32 //",
  "SA10nagmmk_u:769": "na ca dharmam adharmaṃ vā kaścij jātu kariṣyati /",
  "SA10nagmmk_u:770": "kim aṣūnyasya kartavyaṃ svabhāvaḥ kriyate na hi // MMK_24.33 //",
  "SA10nagmmk_u:771": "vinā dharmam adharmaṃ ca phalaṃ hi tava vidyate /",
  "SA10nagmmk_u:772": "dharmādharmanimittaṃ ca phalaṃ tava na vidyate // MMK_24.34 //",
  "SA10nagmmk_u:773": "dharmādharmanimittaṃ vā yadi te vidyate phalam /",
  "SA10nagmmk_u:774": "dharmādharmasamutpannam aśūnyaṃ te kathaṃ phalam // MMK_24.35 //",
  "SA10nagmmk_u:775": "sarvasaṃvyvahārāṃś ca laukikān pratibādhase /",
  "SA10nagmmk_u:776": "yat pratītyasamutpādaśūnyatāṃ pratibādhase // MMK_24.36 //",
  "SA10nagmmk_u:777": "na kartavyaṃ bhavet kiṃcid anārabdhā bhavet kriyā /",
  "SA10nagmmk_u:778": "kārakaḥ syād akurvāṇaḥ śūnyatāṃ pratibādhataḥ // MMK_24.37 //",
  "SA10nagmmk_u:779": "ajātam aniruddhaṃ ca kūṭaśthaṃ ca bhaviṣyati /",
  "SA10nagmmk_u:780": "vicitrābhir avasthābhiḥ svabhāve rahitaṃ jagat // MMK_24.38 //",
  "SA10nagmmk_u:781": "asaṃprāptasya ca prāptir duḥkhaparyantakarma ca /",
  "SA10nagmmk_u:782": "sarvakleśaprahāṇaṃ ca yady aśūnyaṃ na vidyate // MMK_24.39 //",
  "SA10nagmmk_u:783": "yaḥ pratītyasamutpādaṃ paśyatīdaṃ sa paśyati /",
  "SA10nagmmk_u:784": "duḥkhaṃ samudayaṃ caiva nirodhaṃ mārgam eva ca // MMK_24.40 // ***********************************************************",
  "SA10nagmmk_u:786": "yadi śūnyam idaṃ sarvam udayo nāsti na vyayaḥ /",
  "SA10nagmmk_u:787": "prahāṇād vā nirodhād vā kasya nirvāṇam iṣyate // MMK_25.1 //",
  "SA10nagmmk_u:788": "yady aśūnyam idaṃ sarvam udayo nāsti na vyayaḥ /",
  "SA10nagmmk_u:789": "prahāṇād vā nirodhād vā kasya nirvāṇam iṣyate // MMK_25.2 //",
  "SA10nagmmk_u:790": "aprahīṇam asaṃprāptam anucchinnam aśāśvatam /",
  "SA10nagmmk_u:791": "aniruddham anutpannam etan nirvāṇam ucyate // MMK_25.3 //",
  "SA10nagmmk_u:792": "bhāvas tāvan na nirvāṇaṃ jarāmaraṇalakṣaṇam /",
  "SA10nagmmk_u:793": "prasajyetāsti bhāvo hi na jarāmaraṇaṃ vinā // MMK_25.4 //",
  "SA10nagmmk_u:794": "bhāvaś ca yadi nirvāṇaṃ nirvāṇaṃ saṃskṛtaṃ bhavet /",
  "SA10nagmmk_u:795": "nāsaṃskṛto hi vidyate bhāvaḥ kva cana kaś cana // MMK_25.5 //",
  "SA10nagmmk_u:796": "bhāvaś ca yadi nirvāṇam anupādāya tat katham /",
  "SA10nagmmk_u:797": "nirvāṇaṃ nānupādāya kaścid bhāvo hi vidyate // MMK_25.6 //",
  "SA10nagmmk_u:798": "bhāvo yadi na nirvāṇam abhāvaḥ kiṃ bhaviṣyati /",
  "SA10nagmmk_u:799": "nirvāṇaṃ yatra bhāvo na nābhāvas tatra vidyate // MMK_25.7 //",
  "SA10nagmmk_u:800": "yady abhāvaś ca nirvāṇam anupādāya tat katham /",
  "SA10nagmmk_u:801": "nirvāṇaṃ na hy abhāvo 'sti yo 'nupādāya vidyate // MMK_25.8 //",
  "SA10nagmmk_u:802": "ya ājavaṃjavībhāva upādāya pratītya vā /",
  "SA10nagmmk_u:803": "so 'pratītyānupādāya nirvāṇam upadiśyate // MMK_25.9 //",
  "SA10nagmmk_u:804": "prahāṇaṃ cābravīc chāstā bhavasya vibhavasya ca /",
  "SA10nagmmk_u:805": "tasmān na bhāvo nābhāvo nirvāṇam iti yujyate // MMK_25.10 //",
  "SA10nagmmk_u:806": "bhaved abhāvo bhāvaś ca nirvāṇam ubhayaṃ yadi /",
  "SA10nagmmk_u:807": "bhaved abhāvo bhāvaś ca mokṣas tac ca na yujyate // MMK_25.11 //",
  "SA10nagmmk_u:808": "bhaved abhāvo bhāvaś ca nirvāṇam ubhayaṃ yadi /",
  "SA10nagmmk_u:809": "nānupādāya nirvāṇam upādāyobhayaṃ hi tat // MMK_25.12 //",
  "SA10nagmmk_u:810": "bhaved abhāvo bhāvaś ca nirvāṇam ubhayaṃ katham /",
  "SA10nagmmk_u:811": "asaṃskṛtaṃ hi nirvāṇaṃ bhāvābhāvau ca saṃskṛtau // MMK_25.13 //",
  "SA10nagmmk_u:812": "bhaved abhāvo bhāvaś ca nirvāṇa ubhayaṃ katham /",
  "SA10nagmmk_u:813": "tayor abhāvo hy ekatra prakāśatamasor iva // MMK_25.14 //",
  "SA10nagmmk_u:814": "naivābhāvo naiva bhāvo nirvāṇam iti yā 'ñjanā /",
  "SA10nagmmk_u:815": "abhāve caiva bhāve ca sā siddhe sati sidhyati // MMK_25.15 //",
  "SA10nagmmk_u:816": "naivābhāvo naiva bhāvo nirvāṇaṃ yadi vidyate /",
  "SA10nagmmk_u:817": "naivābhāvo naiva bhāva iti kena tad ajyate // MMK_25.16 //",
  "SA10nagmmk_u:818": "paraṃ nirodhād bhagavān bhavatīty eva nājyate /",
  "SA10nagmmk_u:819": "na bhavaty ubhayaṃ ceti nobhayaṃ ceti nājyate // MMK_25.17 //",
  "SA10nagmmk_u:820": "tiṣṭhamāno 'pi bhagavān bhavatīty eva nājyate /",
  "SA10nagmmk_u:821": "na bhavaty ubhayaṃ ceti nobhayaṃ ceti nājyate // MMK_25.18 //",
  "SA10nagmmk_u:822": "na saṃsārasya nirvāṇāt kiṃcid asti viśeṣaṇam /",
  "SA10nagmmk_u:823": "na nirvāṇasya saṃsārāt kiṃcid asti viśeṣaṇam // MMK_25.19 //",
  "SA10nagmmk_u:824": "nirvāṇasya ca yā koṭiḥ koṭiḥ saṃsaraṇasya ca /",
  "SA10nagmmk_u:825": "na tayor antaraṃ kiṃcit susūkṣmam api vidyate // MMK_25.20 //",
  "SA10nagmmk_u:826": "paraṃ nirodhād antādyāḥ śāśvatādyāś ca dṛṣṭayaḥ /",
  "SA10nagmmk_u:827": "nirvāṇam aparāntaṃ ca pūrvāntaṃ ca samāśritāḥ // MMK_25.21 //",
  "SA10nagmmk_u:828": "śūnyeṣu sarvadharmeṣu kim anantaṃ kim antavat /",
  "SA10nagmmk_u:829": "kim anantam antavac ca nānantaṃ nāntavac ca kim // MMK_25.22 //",
  "SA10nagmmk_u:830": "kiṃ tad eva kim anyat kiṃ śāśvataṃ kim aśāśvatam /",
  "SA10nagmmk_u:831": "aśāśvataṃ śāśvataṃ ca kiṃ vā nobhayam apy atha // MMK_25.23 //",
  "SA10nagmmk_u:832": "sarvopalambhopaśamaḥ prapañcopaśamaḥ śivaḥ /",
  "SA10nagmmk_u:833": "na kva cit kasyacit kaścid dharmo buddhena deśitaḥ // MMK_25.24 // ***********************************************************",
  "SA10nagmmk_u:835": "punarbhavāya saṃskārān avidyānivṛtas tridhā /",
  "SA10nagmmk_u:836": "abhisaṃskurute yāṃs tair gatiṃ gacchati karmabhiḥ // MMK_26.1 //",
  "SA10nagmmk_u:837": "vijñānaṃ saṃniviśate saṃskārapratyayaṃ gatau /",
  "SA10nagmmk_u:838": "saṃniviṣṭe 'tha vijñāne nāmarūpaṃ niṣicyate // MMK_26.2 //",
  "SA10nagmmk_u:839": "niṣikte nāmarūpe tu ṣaḍāyatanasaṃbhavaḥ /",
  "SA10nagmmk_u:840": "ṣaḍāyatanam āgamya saṃsparśaḥ saṃpravartate // MMK_26.3 //",
  "SA10nagmmk_u:841": "cakṣuḥ pratītya rūpaṃ ca samanvāhāram eva ca /",
  "SA10nagmmk_u:842": "nāmarūpaṃ pratītyaivaṃ vijñānaṃ saṃpravartate // MMK_26.4 //",
  "SA10nagmmk_u:843": "saṃnipātas trayāṇāṃ yo rūpavijñānacakṣuṣām /",
  "SA10nagmmk_u:844": "sparśaḥ sa tasmāt sparśāc ca vedanā saṃpravartate // MMK_26.5 //",
  "SA10nagmmk_u:845": "vedanāpratyayā tṛṣṇā vedanārthaṃ hi tṛṣyate /",
  "SA10nagmmk_u:846": "tṛṣyamāṇa upādānam upādatte caturvidham // MMK_26.6 //",
  "SA10nagmmk_u:847": "upādāne sati bhava upādātuḥ pravartate /",
  "SA10nagmmk_u:848": "syād dhi yady anupādāno mucyeta na bhaved bhavaḥ // MMK_26.7 //",
  "SA10nagmmk_u:849": "pañca skandhāḥ sa ca bhavo bhavāj jātiḥ pravartate /",
  "SA10nagmmk_u:850": "jarāmaraṇaduḥkhādi śokāḥ saparidevanāḥ // MMK_26.8 //",
  "SA10nagmmk_u:851": "daurmanasyam upāyāsā jāter etat pravartate /",
  "SA10nagmmk_u:852": "kevalasyaivam etasya duḥkhaskandhasya saṃbhavaḥ // MMK_26.9 //",
  "SA10nagmmk_u:853": "saṃsāramūlaṃ saṃskārān avidvān saṃskaroty ataḥ /",
  "SA10nagmmk_u:854": "avidvān kārakas tasmān na vidvāṃs tattvadarśanāt // MMK_26.10 //",
  "SA10nagmmk_u:855": "avidyāyāṃ niruddhāyāṃ saṃskārāṇām asaṃbhavaḥ /",
  "SA10nagmmk_u:856": "avidyāyā nirodhas tu jñānasyāsyaiva bhāvanāt // MMK_26.11 //",
  "SA10nagmmk_u:857": "tasya tasya nirodhena tat tan nābhipravartate /",
  "SA10nagmmk_u:858": "duḥkhaskandhaḥ kevalo 'yam evaṃ samyag nirudhyate // MMK_26.12 // ***********************************************************",
  "SA10nagmmk_u:860": "abhūm atītam adhvānaṃ nābhūvam iti dṛṣṭayaḥ /",
  "SA10nagmmk_u:861": "yās tāḥ śāśvatalokādyāḥ pūrvāntaṃ samupāśritāḥ // MMK_27.1 //",
  "SA10nagmmk_u:862": "dṛṣṭayo na bhaviṣyāmi kim anyo 'nāgate 'dhvani /",
  "SA10nagmmk_u:863": "bhaviṣyāmīti cāntādyā aparāntaṃ samāśritāḥ // MMK_27.2 //",
  "SA10nagmmk_u:864": "abhūm atītam adhvānam ity etan nopapadyate /",
  "SA10nagmmk_u:865": "yo hi janmasu pūrveṣu sa eva na bhavaty ayam // MMK_27.3 //",
  "SA10nagmmk_u:866": "sa evātmeti tu bhaved upādānaṃ viśiṣyate /",
  "SA10nagmmk_u:867": "upādānavinirmukta ātmā te katamaḥ punaḥ // MMK_27.4 //",
  "SA10nagmmk_u:868": "upādānavinirmukto nāsty ātmeti kṛte sati /",
  "SA10nagmmk_u:869": "syād upādānam evātmā nāsti cātmeti vaḥ punaḥ // MMK_27.5 //",
  "SA10nagmmk_u:870": "na copādānam evātmā vyeti tat samudeti ca /",
  "SA10nagmmk_u:871": "kathaṃ hi nāmopādānam upādātā bhaviṣyati // MMK_27.6 //",
  "SA10nagmmk_u:872": "anyaḥ punar upādānād ātmā naivopapadyate /",
  "SA10nagmmk_u:873": "gṛhyeta hy anupādāno yady anyo na ca gṛhyate // MMK_27.7 //",
  "SA10nagmmk_u:874": "evaṃ nānya upādānān na copādānam eva saḥ /",
  "SA10nagmmk_u:875": "ātmā nāsty anupādāno nāpi nāsty eṣa niścayaḥ // MMK_27.8 //",
  "SA10nagmmk_u:876": "nābhūm atītam adhvānam ity etan nopapadyate /",
  "SA10nagmmk_u:877": "yo hi janmasu pūrveṣu tato 'nyo na bhavaty ayam // MMK_27.9 //",
  "SA10nagmmk_u:878": "yadi hy ayaṃ bhaved anyaḥ pratyākhyāyāpi taṃ bhavet /",
  "SA10nagmmk_u:879": "tathaiva ca sa saṃtiṣṭhet tatra jāyeta cāmṛtaḥ // MMK_27.10 //",
  "SA10nagmmk_u:880": "ucchedaḥ karmaṇāṃ nāśaḥ kṛtam anyena karma ca /",
  "SA10nagmmk_u:881": "pratisaṃvedayed anya evam ādi prasajyate // MMK_27.11 //",
  "SA10nagmmk_u:882": "nāpy abhūtvā samudbhūto doṣo hy atra prasajyate /",
  "SA10nagmmk_u:883": "kṛtako vā bhaved ātmā saṃbhūto vāpy ahetukaḥ // MMK_27.12 //",
  "SA10nagmmk_u:884": "evaṃ dṛṣtir atīte yā nābhūm aham abhūm aham /",
  "SA10nagmmk_u:885": "ubhayaṃ nobhayaṃ ceti naiṣā samupapadyate // MMK_27.13 //",
  "SA10nagmmk_u:886": "adhvany anāgate kiṃ nu bhaviṣyāmīti darśanam /",
  "SA10nagmmk_u:887": "na bhaviṣyāmi cety etad atītenādhvanā samam // MMK_27.14 //",
  "SA10nagmmk_u:888": "sa devaḥ sa manuṣyaś ced evaṃ bhavati śāśvatam /",
  "SA10nagmmk_u:889": "anutpannaś ca devaḥ syāj jāyate na hi śāśvatam // MMK_27.15 //",
  "SA10nagmmk_u:890": "devād anyo manuṣyaś ced aśāśvatam ato bhavet /",
  "SA10nagmmk_u:891": "devād anyo manuṣyaś cet saṃtatir nopapadyate // MMK_27.16 //",
  "SA10nagmmk_u:892": "divyo yady ekadeśaḥ syād ekdeśaś ca mānuṣaḥ /",
  "SA10nagmmk_u:893": "aśāśvataṃ śāśvataṃ ca bhavet tac ca na yujyate // MMK_27.17 //",
  "SA10nagmmk_u:894": "aśāśvataṃ śāśvataṃ ca prasiddham ubhayaṃ yadi /",
  "SA10nagmmk_u:895": "siddhe na śāśvataṃ kāmaṃ naivāśāśvatam ity api // MMK_27.18 //",
  "SA10nagmmk_u:896": "kutaścid āgataḥ kaścit kiṃcid gacchet punaḥ kva cit /",
  "SA10nagmmk_u:897": "yadi tasmād anādis tu saṃsāraḥ syān na cāsti saḥ // MMK_27.19 //",
  "SA10nagmmk_u:898": "nāsti cec chāśvataḥ kaścit ko bhaviṣyaty aśāśvataḥ /",
  "SA10nagmmk_u:899": "śāśvato 'śāśvataś cāpi dvābhyām ābhyāṃ tiraskṛtaḥ // MMK_27.20 //",
  "SA10nagmmk_u:900": "antavān yadi lokaḥ syāt paralokaḥ kathaṃ bhavet /",
  "SA10nagmmk_u:901": "athāpy anantavāl lokaḥ paralokaḥ kathaṃ bhavet // MMK_27.21 //",
  "SA10nagmmk_u:902": "skandhānām eṣa saṃtāno yasmād dīpārciṣām iva /",
  "SA10nagmmk_u:903": "tasmān nānantavattvaṃ ca nāntavattvaṃ ca yujyate // MMK_27.22 //",
  "SA10nagmmk_u:904": "pūrve yadi ca bhajyerann utpadyeran na cāpy amī /",
  "SA10nagmmk_u:905": "skandhāḥ skandhān pratītyemān atha loko 'ntavān bhavet // MMK_27.23 //",
  "SA10nagmmk_u:906": "pūrve yadi na bhajyerann utpadyeran na cāpyamī /",
  "SA10nagmmk_u:907": "skandhāḥ skandhān pratītyemāl loko 'nanto bhaved atha // MMK_27.24 //",
  "SA10nagmmk_u:908": "antavān ekadeśaś ced ekadeśas tv anantavān /",
  "SA10nagmmk_u:909": "syād antavān anantaś ca lokas tac ca na yujyate // MMK_27.25 //",
  "SA10nagmmk_u:910": "kathaṃ tāvad upādātur ekadeśo vinaṅkṣyate /",
  "SA10nagmmk_u:911": "na naṅkṣyate caikadeśa evaṃ caitan na yujyate // MMK_27.26 //",
  "SA10nagmmk_u:912": "upādānaikadeśaś ca kathaṃ nāma vinaṅkṣyate /",
  "SA10nagmmk_u:913": "na naṅkṣyate caikadeśo naitad apy upapadyate // MMK_27.27 //",
  "SA10nagmmk_u:914": "antavac cāpy anantaṃ ca prasiddham ubhayaṃ yadi /",
  "SA10nagmmk_u:915": "siddhe naivāntavat kāmaṃ naivānantavad ity api // MMK_27.28 //",
  "SA10nagmmk_u:916": "atha vā sarvabhāvānāṃ śūnyatvāc chāśvatādayaḥ /",
  "SA10nagmmk_u:917": "kva kasya katamāḥ kasmāt saṃbhaviṣyanti dṛṣṭayaḥ // MMK_27.29 //",
  "SA10nagmmk_u:918": "sarvadṛṣṭiprahāṇāya yaḥ saddharmam adeśayat /",
  "SA10nagmmk_u:919": "anukampām upādāya taṃ namasyāmi gautamam // MMK_27.30 //"
}