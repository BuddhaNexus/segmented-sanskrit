{
  "GSP33madhanuu:0": "// sūtraprasthānam //",
  "GSP33madhanuu:1": "// anuvyākhyānam //",
  "GSP33madhanuu:2": "nārāyaṇaṃ nikhilapūrṇaguṇaikadehaṃ nirdoṣamāpyatamamapyakhilaiḥ suvākyaiḥ /",
  "GSP33madhanuu:3": "asyodbhavādidamaśeṣaviśeṣato 'pi vandyaṃ sadā priyatamaṃ mama sannamāmi // MAnuv_1,1.1 //",
  "GSP33madhanuu:4": "tameva śāstraprabhavaṃ praṇamya jagadgurūṇāṃ gurumañjasaiva /",
  "GSP33madhanuu:5": "viśeṣato me paramākhyavidyāvyākhyāṃ karomyanvapi cāhameva // MAnuv_1,1.2 //",
  "GSP33madhanuu:6": "prādurbhūto harirvyāso viriñcabhavapūrvakaiḥ /",
  "GSP33madhanuu:7": "arthitaḥ paravidyākhyaṃ cakre śāstramanuttamam // MAnuv_1,1.3 //",
  "GSP33madhanuu:8": "gururgurūṇāṃ prabhavaḥ śāstrāṇāṃ bādarāyaṇaḥ /",
  "GSP33madhanuu:9": "yatastaduditaṃ mānamajādibhyastadarthataḥ // MAnuv_1,1.4 //",
  "GSP33madhanuu:10": "vaktṛśrotṛprasaktīnāṃ yadāptiranukūlatā /",
  "GSP33madhanuu:11": "āptavākyatayā tena śrutimūlatayā tathā // MAnuv_1,1.5 //",
  "GSP33madhanuu:12": "yuktimūlatayā caiva prāmāṇyaṃ trividhaṃ mahat /",
  "GSP33madhanuu:13": "dṛśyate brahmasūtrāṇāmekadhānyatra sarvaśaḥ // MAnuv_1,1.6 //",
  "GSP33madhanuu:14": "ato naitādṛśaṃ kiñcit pramāṇatamamiṣyate /",
  "GSP33madhanuu:15": "svayaṃ kṛtāpi tadvayākhyā kriyate spaṣṭatārthataḥ // MAnuv_1,1.7 //",
  "GSP33madhanuu:16": "tatra tārāthamūlatvaṃ sarvaśaśastrasya ceṣyate /",
  "GSP33madhanuu:17": "sarvatrānugatatvena pṛthagoṅkriyate 'khilaiḥ // MAnuv_1,1.8 //",
  "GSP33madhanuu:18": "otatvavācī hyoṅkāro vaktayasau tadguṇotatām /",
  "GSP33madhanuu:19": "sa eva brahmaśabdārtho nārāyaṇapadoditaḥ // MAnuv_1,1.9 //",
  "GSP33madhanuu:20": "sa eva bhargaśabdārtho vyāhṛtīnāṃ ca bhūmataḥ /",
  "GSP33madhanuu:21": "bhāvanāccaiva sutvācca so 'yaṃ puruṣa ityapi // MAnuv_1,1.10 //",
  "GSP33madhanuu:22": "sa eva sarvavedārtho jijñāsyo 'yaṃ vidhīyate /",
  "GSP33madhanuu:23": "jñānī priyatamo 'to me taṃ vidvāneva cāmṛtaḥ // MAnuv_1,1.11 //",
  "GSP33madhanuu:24": "vṛṇute yaṃ tena labhya ityādyuktibalena hi /",
  "GSP33madhanuu:25": "jijñāsotthajñānajāt tatprasādādeva mucyate // MAnuv_1,1.12 //",
  "GSP33madhanuu:26": "dravyaṃ karma ca kālaśca svabhāvo jīva eva ca /",
  "GSP33madhanuu:27": "yadanugrahataḥ santi na santi yadupekṣayā // MAnuv_1,1.13 //",
  "GSP33madhanuu:28": "narte tvat kriyate kiñcidityāderna hariṃ vinā /",
  "GSP33madhanuu:29": "jñānasvabhāvato 'pi syānmuktiḥ kasyāpi hi kvacit // MAnuv_1,1.14 //",
  "GSP33madhanuu:30": "ajñānāṃ jñānado viṣṇurjñānināṃ mokṣadaśca saḥ /",
  "GSP33madhanuu:31": "ānandadaśca muktānāṃ sa evaiko janārdanaḥ // MAnuv_1,1.15 //",
  "GSP33madhanuu:32": "ityukterbandhamithyātvaṃ naiva muktirapekṣate /",
  "GSP33madhanuu:33": "mithyātvamapi bandhasya na pratyakṣavirodhataḥ // MAnuv_1,1.16 //",
  "GSP33madhanuu:34": "mithyātvaṃ yadi duḥkhādestadvākyāgrato bhavet /",
  "GSP33madhanuu:35": "mithyāyāḥ sādhakatvaṃ ca na siddhaṃ prativādinaḥ // MAnuv_1,1.17 //",
  "GSP33madhanuu:36": "tacca mithyāpramāṇena satā vā sādhyate tvayā /",
  "GSP33madhanuu:37": "satā ced dvaitasiddhiḥ syānna siddhaṃ cānyasādhanam // MAnuv_1,1.18 //",
  "GSP33madhanuu:38": "sādhakatvaṃ satastena sākṣiṇā siddhimicchatā /",
  "GSP33madhanuu:39": "svīkṛtaṃ hyaviśeṣasya sādhyā sādhakatā punaḥ // MAnuv_1,1.19 //",
  "GSP33madhanuu:40": "taccāviśeṣamānena sādhyamityanavasthitiḥ /",
  "GSP33madhanuu:41": "anaṅgīkurvatāṃ viśvasatyatāṃ tanna vāditā // MAnuv_1,1.20 //",
  "GSP33madhanuu:42": "tasmād vyavahṛtiḥ sarvā satyetyeva vyavasthitā /",
  "GSP33madhanuu:43": "vyāvahārikametasmāt satyamityeva cāgatam // MAnuv_1,1.21 //",
  "GSP33madhanuu:44": "vyavahārasataścāpi sādhakatvaṃ tu pūrvavat /",
  "GSP33madhanuu:45": "sattraividhyaṃ ca mānena siddhayet keneti pṛcchyate // MAnuv_1,1.22 //",
  "GSP33madhanuu:46": "tasyāpyuktaprakāreṇa naiva siddhiḥ kathañcana /",
  "GSP33madhanuu:47": "vailakṣaṇyaṃ sadasatorapyetena niṣidhyate // MAnuv_1,1.23 //",
  "GSP33madhanuu:48": "vailakṣaṇyaṃ sataścāpi svayaṃ sadbhedavādinaḥ /",
  "GSP33madhanuu:49": "asataścāpi viśvasya tenāniṣyaṃ kathaṃ bhavet // MAnuv_1,1.24 //",
  "GSP33madhanuu:50": "yadyucyate 'pi sarvasmāditi sadbhedasaṃsthitiḥ /",
  "GSP33madhanuu:51": "sanmātratvaṃ brahmaṇo 'pi tasmāt tadapi no bhavet // MAnuv_1,1.25 //",
  "GSP33madhanuu:52": "jñānabādhyatvamapi tu na siddhaṃ prativādinaḥ /",
  "GSP33madhanuu:53": "vijñātasyānyathā samyag vijñānaṃ hyeva tanmatam // MAnuv_1,1.26 //",
  "GSP33madhanuu:54": "asadvilakṣaṇajñaptyai jñātavyamasadeva hi /",
  "GSP33madhanuu:55": "tasmādasatpratītiśca kathaṃ tena nivāryate // MAnuv_1,1.27 //",
  "GSP33madhanuu:56": "anyathātvamasat tasmād bhrāntāveva pratīyate /",
  "GSP33madhanuu:57": "sattvasyāsata evaṃ hi svīkāryaiva pratītatā // MAnuv_1,1.28 //",
  "GSP33madhanuu:58": "tasyānirvacanīyatve syādeva hyanavasthitiḥ /",
  "GSP33madhanuu:59": "nirviśeṣe svayaṃ bhāte kimajñānāvṛtaṃ bhavetaḥ // MAnuv_1,1.29 //",
  "GSP33madhanuu:60": "mithyāviśeṣo 'pyajñānasiddhimeva hyapekṣate /",
  "GSP33madhanuu:61": "nacāavaraṇamajñānamasatye tena ceṣyate // MAnuv_1,1.30 //",
  "GSP33madhanuu:62": "aprakāśasvarūpatvājjaḍe 'jñānaṃ na manyate /",
  "GSP33madhanuu:63": "ajñānābhāvataḥ śāstraṃ sarvaṃ vyarthībhaviṣyati // MAnuv_1,1.31 //",
  "GSP33madhanuu:64": "ajñānasya ca mithyātvamajñānāditi kalpane /",
  "GSP33madhanuu:65": "anavasthitistathāca syādanyonyāśrayatāthavā // MAnuv_1,1.32 //",
  "GSP33madhanuu:66": "svabhāvājñānavādasya nirdoṣatvānna tad bhavet /",
  "GSP33madhanuu:67": "avidyādurghaṭatvaṃ cet syādātmāpi hi tādṛśaḥ // MAnuv_1,1.33 //",
  "GSP33madhanuu:68": "ato 'dhikāriviṣayaphalayogādivarjitam /",
  "GSP33madhanuu:69": "anantadoṣaduṣṭaṃ ca heyaṃ māyāmataṃ śubhaiḥ // MAnuv_1,1.34 //",
  "GSP33madhanuu:70": "satyatvāt tena duḥkhādeḥ pratyakṣeṇa virodhataḥ /",
  "GSP33madhanuu:71": "na brahmatāṃ vaded vedo jīvasya hi kathañcana // MAnuv_1,1.35 //",
  "GSP33madhanuu:72": "yajamānaprastaratvaṃ yathā nārthaḥ śruterbhavet /",
  "GSP33madhanuu:73": "brahmatvamapi jīvasya pratyakṣasyāviśeṣataḥ // MAnuv_1,1.36 //",
  "GSP33madhanuu:74": "sārvajñyādiguṇaṃ jīvād bhinnaṃ jñāpayati śrutiḥ /",
  "GSP33madhanuu:75": "īśaṃ tāmupajīvyaiva vartate hyaikyavādinī // MAnuv_1,1.37 //",
  "GSP33madhanuu:76": "upajīvyavirodhena nāsyāstanmānatā bhavet /",
  "GSP33madhanuu:77": "svātantrye ca viśiṣṭatve sthānamattyaikyayorapi // MAnuv_1,1.38 //",
  "GSP33madhanuu:78": "sādṛśye caikyavāk samyak sāvakāśā yatheṣyataḥ /",
  "GSP33madhanuu:79": "avakāśojkhitā bhedaśrutirnātibalā katham // MAnuv_1,1.39 //",
  "GSP33madhanuu:80": "ajñānāsambhavādeva mithyābhedo nirākṛtaḥ /",
  "GSP33madhanuu:81": "ato yathārthabandhasya vinā viṣṇuprasādataḥ // MAnuv_1,1.40 //",
  "GSP33madhanuu:82": "anivṛttestadarthaṃ hi jijñāsātra vidhīyate /",
  "GSP33madhanuu:83": "yathā dṛṣṭayā prasannaḥ san rājā bandhāpanodakṛt // MAnuv_1,1.41 //",
  "GSP33madhanuu:84": "evaṃ dṛṣṭaḥ sa bhagavān kuryād bandhavibhedanam /",
  "GSP33madhanuu:85": "kāryatā ca na kācit syādiṣṭasādhanatāṃ vinā // MAnuv_1,1.42 //",
  "GSP33madhanuu:86": "kāryaṃ na hi kriyāvyāpyaṃ niṣiddhasya samatvataḥ /",
  "GSP33madhanuu:87": "na bhaviṣyatkriyā kāryaṃ srakṣyatīśa iti hyapi // MAnuv_1,1.43 //",
  "GSP33madhanuu:88": "kāryaṃ syānnaiva cākartumaśakyaṃ kāryamiṣyate /",
  "GSP33madhanuu:89": "sāmyādeva niṣiddhasya tadiṣṭaṃ sādhanaṃ tathā // MAnuv_1,1.44 //",
  "GSP33madhanuu:90": "kāryaṃ sādhanamiṣṭasya bhagavāniṣṭadevatā /",
  "GSP33madhanuu:91": "mukhyeṣyaṃ vā sumanasāṃ preyastaditi ca śrutiḥ // MAnuv_1,1.45 //",
  "GSP33madhanuu:92": "prāṇabuddhimanaḥkhātmadehāpatyadhanādayaḥ /",
  "GSP33madhanuu:93": "yatsamparkāt priyā āsaṃstataḥ ko nvaparaḥ priyaḥ // MAnuv_1,1.46 //",
  "GSP33madhanuu:94": "ityādivākyairākāṅkṣāsannidhiryogyatā yataḥ /",
  "GSP33madhanuu:95": "asminneva samastasyetīṣye vyutpattiriṣyate // MAnuv_1,1.47 //",
  "GSP33madhanuu:96": "attyapūpāṃstava bhrātetyādāvāvāpato 'pi ca /",
  "GSP33madhanuu:97": "udvāpād vartamānatvādākāṅkṣādibalādapi // MAnuv_1,1.48 //",
  "GSP33madhanuu:98": "bālo vyutpattimapyeti nānayetyādivākyataḥ /",
  "GSP33madhanuu:99": "ānīyamānadṛṣṭayaiva vyutpatteḥ sambhave sati // MAnuv_1,1.49 //",
  "GSP33madhanuu:100": "eṣyadānayanāyāyaṃ kuta eva pratīkṣate /",
  "GSP33madhanuu:101": "vyutpanno vartamāne tu kriyāśabde bhaviṣyati // MAnuv_1,1.50 //",
  "GSP33madhanuu:102": "punardṛṣṭyaiva śabdaśrut paścāt vyutpattimeṣyati /",
  "GSP33madhanuu:103": "vartamānamatītaṃ ca bhaviṣyaditi ca kramāt // MAnuv_1,1.51 //",
  "GSP33madhanuu:104": "ākāṅkṣādiyutaṃ yasmād vidhervyutpādanaṃ kutaḥ /",
  "GSP33madhanuu:105": "dṛṣṭyā jñātapadārthasya padākāṅkṣā bhaviṣyati // MAnuv_1,1.52 //",
  "GSP33madhanuu:106": "vyutpattiḥ prathamā tasmād vatarmāne gate tataḥ /",
  "GSP33madhanuu:107": "iṣṭamākāṅkṣate sarvo na pravṛttimapekṣate // MAnuv_1,1.53 //",
  "GSP33madhanuu:108": "aparokṣaṃ parokṣaṃ vā jñānamiṣṭasya sādhanam /",
  "GSP33madhanuu:109": "kvāpi ceṣyā tadarthā syādattirhi rasavittaye // MAnuv_1,1.54 //",
  "GSP33madhanuu:110": "vākyārthajñānamātreṇa kvacidiṣṭaṃ bhavedapi /",
  "GSP33madhanuu:111": "na ca srukasruvavahnayādāvatātparyaṃ śruterbhavet // MAnuv_1,1.55 //",
  "GSP33madhanuu:112": "yatkiñcitkaraṇarasyāpi yajñataivānyathā bhavet /",
  "GSP33madhanuu:113": "tasmādupāsanārthaṃ ca svārthe tātparyavad bhavet // MAnuv_1,1.56 //",
  "GSP33madhanuu:114": "iti śabdonnaye 'gnāvityunnīte smṛtirbhavet /",
  "GSP33madhanuu:115": "itiśabdavyapetāni hyapi santi vacāṃsyalam // MAnuv_1,1.57 //",
  "GSP33madhanuu:116": "ātmānamevetyādīni yoge 'gnāvapi tat samam /",
  "GSP33madhanuu:117": "ekavākyatvayoge tu vedasyāpi hyaśeṣataḥ // MAnuv_1,1.58 //",
  "GSP33madhanuu:118": "vākyabhedo na yuktaḥ syād yogaśca syānmahāphale /",
  "GSP33madhanuu:119": "iti brūyāditi vaco gatamagnau samīpagam // MAnuv_1,1.59 //",
  "GSP33madhanuu:120": "kalpanāgauravaṃ cet syāt pṛthak tātparyasambhave /",
  "GSP33madhanuu:121": "kalpanāgauravādeva padārthā na syureva hi // MAnuv_1,1.60 //",
  "GSP33madhanuu:122": "pramāṇāvagatatvaṃ cet tātparyāṇaśaṃ tathaiva hi /",
  "GSP33madhanuu:123": "tasmāt padārthe vākyārthe tātparyamubhayatra ca // MAnuv_1,1.61 //",
  "GSP33madhanuu:124": "pṛthageva ca vākyatvaṃ pṛthaganvayato bhavet /",
  "GSP33madhanuu:125": "avāntaratvād vākyānāṃ vākyabhedo na dūṣaṇam // MAnuv_1,1.62 //",
  "GSP33madhanuu:126": "aṅgīkṛtatvādapi taiḥ padārthānāṃ pṛthak pṛthak /",
  "GSP33madhanuu:127": "kriyāpadenānvayasya vākyabhedāddhi dūṣaṇam // MAnuv_1,1.63 //",
  "GSP33madhanuu:128": "pratyakṣādivirodhe 'to gauṇārthasyāpi sambhavāt /",
  "GSP33madhanuu:129": "atātparyaṃ padārthe 'pi na kalpyamavirodhataḥ // MAnuv_1,1.64 //",
  "GSP33madhanuu:130": "ato jñānaphalānyeva karmāṇi jñānameva hi /",
  "GSP33madhanuu:131": "mukhyaprasādadaṃ viṣṇorjijñāsāyāśca tad bhavet // MAnuv_1,1.65 //",
  "GSP33madhanuu:132": "kartavyā tena jijñāsā śrutiprāmāṇyayogataḥ /",
  "GSP33madhanuu:133": "pratyakṣavacca prāmāṇyaṃ svata evāgamasya hi // MAnuv_1,1.66 //",
  "GSP33madhanuu:134": "anavasthānyathā hi syādaprāmāṇyaṃ tathānyataḥ /",
  "GSP33madhanuu:135": "mithyājñaptipralambhādestena vedavirodhi yat // MAnuv_1,1.67 //",
  "GSP33madhanuu:136": "na mānamapi vedānāmaṅgīkāryā hi nityatā /",
  "GSP33madhanuu:137": "na hi dharmādisiddhiḥ syānnityavākyaṃ vinā kvacit // MAnuv_1,1.68 //",
  "GSP33madhanuu:138": "avipralambhastajjñānaṃ tatkṛtatvādayo 'pi ca /",
  "GSP33madhanuu:139": "kalpyā gauravadoṣeṇa puṃvākyaṃ jñāpakaṃ na tat // MAnuv_1,1.69 //",
  "GSP33madhanuu:140": "pratyakṣaḥ kasyacid dharmo vastutvāditi codite /",
  "GSP33madhanuu:141": "na buddho dharmadarśī syāt puṃstvādityanumāhatiḥ // MAnuv_1,1.70 //",
  "GSP33madhanuu:142": "adharmavādino vākyamaprayojanameva hi /",
  "GSP33madhanuu:143": "dharmābhāvo 'pi no tena pratyakṣāvagato bhavet // MAnuv_1,1.71 //",
  "GSP33madhanuu:144": "ataḥ saṃśayasampattau vākyaṃ pratyakṣavat pramā /",
  "GSP33madhanuu:145": "śaktiścaivānvite svārthe śabdānāmanubhūyate // MAnuv_1,1.72 //",
  "GSP33madhanuu:146": "ato 'nvitābhidhāyitvaṃ gauravaṃ kalpane 'nyathā /",
  "GSP33madhanuu:147": "nacāśakyābhidhāyitvaṃ pravṛttiśca dvidhānyathā // MAnuv_1,1.73 //",
  "GSP33madhanuu:148": "etat sarvaṃ tarkaśāstre brahmatarke hi vistarāt /",
  "GSP33madhanuu:149": "uktaṃ vidyāpṛthaktavāttu saṅkṣepeṇātra sūcitam // MAnuv_1,1.74 //",
  "GSP33madhanuu:150": "pramāṇanyāyasacchikṣā kriyate tarkaśāstrataḥ /",
  "GSP33madhanuu:151": "mānanyāyaistu tatsiddhaimīmāṃsā meyaśodhanam // MAnuv_1,1.75 //",
  "GSP33madhanuu:152": "brahmatarkaṃ ca bhagavān sa eva kṛtavān prabhuḥ /",
  "GSP33madhanuu:153": "pañcāśatkoṭivistārānnārāyaṇatanau kṛtāt // MAnuv_1,1.76 //",
  "GSP33madhanuu:154": "uddhṛtya pañcasāhasraṃ kṛtavān bādarāyaṇaḥ /",
  "GSP33madhanuu:155": "atastadarthaṃ saṅkṣepādata ityabhyasūcayat // MAnuv_1,1.77 //",
  "GSP33madhanuu:156": "yato 'nubhavataḥ sarvaṃ siddhametadato 'pi ca /",
  "GSP33madhanuu:157": "devaiśca durgamārtheṣu vyāpṛto nātivistṛtim // MAnuv_1,1.78 //",
  "GSP33madhanuu:158": "cakāraitā hyavajñeyā yuktayaḥ pratipakṣagāḥ /",
  "GSP33madhanuu:159": "pratyakṣekṣākṣamaḥ pakṣaṃ kamevātrābhivīkṣate // MAnuv_1,1.79 //",
  "GSP33madhanuu:160": "tasmādakṣamapakṣatvānmokṣaśāstre 'bhyupekṣitaḥ /",
  "GSP33madhanuu:161": "svayaṃ bhagavatā viṣṇurbrahmetyetat puroditam // MAnuv_1,1.80 //",
  "GSP33madhanuu:162": "sa viṣṇurāha hīyante devaśāstrasya tena hi /",
  "GSP33madhanuu:163": "ādyantaṃ devaśāstrasya svayaṃ bhagavatā kṛtam // MAnuv_1,1.81 //",
  "GSP33madhanuu:164": "madhyaṃ tadājñayā pailaśeṣābhyāṃ kṛtamañjasā /",
  "GSP33madhanuu:165": "atastatraiva viṣṇutvasiddherbrahmetyasūcayat // MAnuv_1,1.82 //",
  "GSP33madhanuu:166": "doṣāracchidraśabdānāṃ paryāyatvaṃ yatastataḥ /",
  "GSP33madhanuu:167": "guṇā nārā iti jñeyastadvān nārāyaṇaḥ smṛtaḥ // MAnuv_1,1.83 //",
  "GSP33madhanuu:168": "brahmaśabdo 'pi hi guṇapūrtimeva vadatyayam /",
  "GSP33madhanuu:169": "ato nārāyaṇasyaiva jijñāsātra vidhīyate // MAnuv_1,1.84 //",
  "GSP33madhanuu:170": "siddhatvād brahmaśabdasya viṣṇau spaṣṭatayā śrutau /",
  "GSP33madhanuu:171": "ambhasyapāra ityukto nārāyaṇapaderitaḥ // MAnuv_1,1.85 //",
  "GSP33madhanuu:172": "āpo nārā iti hyāha sa evāpsvantarīritaḥ /",
  "GSP33madhanuu:173": "kāmato vidhirudrādipadadātṛyā svayaṃ śriyā // MAnuv_1,1.86 //",
  "GSP33madhanuu:174": "yonitvenātmano viṣṇostiṣṭhantītyuditasya ca /",
  "GSP33madhanuu:175": "yasmin devā adhītyuktavā samudraṃ sthānameva ca // MAnuv_1,1.87 //",
  "GSP33madhanuu:176": "nāma cākṣaramityeva ṛca ityuditaṃ tu yat /",
  "GSP33madhanuu:177": "yataḥ prasūtetyuktavā ca tadeva brahma cābravīt // MAnuv_1,1.88 //",
  "GSP33madhanuu:178": "antaḥsamudragaṃ viśvaprasūteḥ kāraṇaṭha tu yat /",
  "GSP33madhanuu:179": "sūktopaniṣadādyuktaṃ janmādyasyeti lakṣyate // MAnuv_1,1.89 //",
  "GSP33madhanuu:180": "sṛṣṭiḥ sthitiśca saṃhāro niyatirjñānamāvṛtiḥ /",
  "GSP33madhanuu:181": "bandhamokṣāvapi hyāsu śrutiṣūktā hareḥ sadā // MAnuv_1,1.90 //",
  "GSP33madhanuu:182": "yaṃ nāmāni viśantyaddhā yo devānāmiti hyapi /",
  "GSP33madhanuu:183": "śruternāmāni sarvāṇi viṣṇoreva yatastataḥ // MAnuv_1,1.91 //",
  "GSP33madhanuu:184": "ato na mukhyato nāma tadanyasya hi kasyacit /",
  "GSP33madhanuu:185": "guṇāḥ śrutā iti hyasmānna doṣo 'rthaḥ śruterbhavet // MAnuv_1,1.92 //",
  "GSP33madhanuu:186": "prītyā mokṣaparatvācca tātparyaṃ naiva dūṣaṇe /",
  "GSP33madhanuu:187": "sarveṣāmapi vākyānāṃ mahātātparyamatra hi // MAnuv_1,1.93 //",
  "GSP33madhanuu:188": "tadvirodhe na mānatvaṃ phalaṃ muktirhi vākyataḥ /",
  "GSP33madhanuu:189": "na purāṇādimānatvaṃ viruddhārthe śruterbhavet // MAnuv_1,1.94 //",
  "GSP33madhanuu:190": "darśanāntaramūlatvānmohārthaṃ cājñayā hareḥ /",
  "GSP33madhanuu:191": "na sarvanāmatānyeṣāṃ śrutāvuktā hi kutracit // MAnuv_1,1.95 //",
  "GSP33madhanuu:192": "adoṣavacanāccaiva niyamena hareḥ śrutau /",
  "GSP33madhanuu:193": "ajñānaṃ pāratantryaṃ ca praḷaye 'bhāva eva ca // MAnuv_1,1.96 //",
  "GSP33madhanuu:194": "aśaktiścoditānyeṣāṃ sarveṣāmapi ca śrutau /",
  "GSP33madhanuu:195": "janmādyasyeti tenaitad viṣṇoreva svalakṣaṇam // MAnuv_1,1.97 //",
  "GSP33madhanuu:196": "asyodbhavādihetutvaṃ sākṣādeva svalakṣaṇam /",
  "GSP33madhanuu:197": "kṛṣṇaddhayānacchalenaiva svayaṃ bhāgavate 'bravīt // MAnuv_1,1.98 //",
  "GSP33madhanuu:198": "ato jīvaikyamapi sa nirācakre jagadguruḥ /",
  "GSP33madhanuu:199": "na hi janmādihetutvaṃ jīvasya jagato bhavet // MAnuv_1,1.99 //",
  "GSP33madhanuu:200": "hitākriyādidoṣaṃ ca vakṣyatyeva svayaṃ prabhuḥ /",
  "GSP33madhanuu:201": "nirguṇatvaṃ ca tenaiva niṣiddhaṃ prabhuṇā svayam // MAnuv_1,1.100 //",
  "GSP33madhanuu:202": "bhedenaiva tu mukhyārthasambhave lakṣaṇā kutaḥ /",
  "GSP33madhanuu:203": "kathaṃ nityaguṇasyāsya syādaikyaṃ guṇahānataḥ // MAnuv_1,1.101 //",
  "GSP33madhanuu:204": "sadaiva guṇavattve 'sya bhinnaṃ syānnirguṇaṃ sadā /",
  "GSP33madhanuu:205": "na ca mithyāguṇatvaṃ syādanirvācyasya dūṣaṇāt // MAnuv_1,1.102 //",
  "GSP33madhanuu:206": "nirguṇatvaṃ tadā ca syādāsuratvaṃ nacānyathā /",
  "GSP33madhanuu:207": "lakṣyalakṣaṇayorbhedo 'bhedo vā yadi vobhayam // MAnuv_1,1.103 //",
  "GSP33madhanuu:208": "iti pṛṣṭe tadaikyasya gatireva na vidyate /",
  "GSP33madhanuu:209": "aikyābhede na śāstreṇa jñeyaṃ tat svaprakāśataḥ // MAnuv_1,1.104 //",
  "GSP33madhanuu:210": "bhede mithyātvato bhedasatyatvaṃ syād balādapi /",
  "GSP33madhanuu:211": "bhedābhedau yadi tadā syādeva hyanavasthitiḥ // MAnuv_1,1.105 //",
  "GSP33madhanuu:212": "svanirvāhakatā cet syād bāhyaṃ bāhakamityapi /",
  "GSP33madhanuu:213": "paryāyo bhedavān vā syādanavasthobhayatra ca // MAnuv_1,1.106 //",
  "GSP33madhanuu:214": "satyajñānādike 'pyeva na vyāvṛttyā prayojanam /",
  "GSP33madhanuu:215": "vyāvṛttasyāviśeṣatve tadakhaṇḍaṃ ca khaṇḍitam /",
  "GSP33madhanuu:216": "nirviśeṣatvametena mūko 'hamitivad bhavet // MAnuv_1,1.107 //",
  "GSP33madhanuu:217": "abhinne 'pi viśeṣo 'yaṃ balādāpatati hyataḥ /",
  "GSP33madhanuu:218": "viśeṣatadvatoścaiva svanirvāhakatā bhavet // MAnuv_1,1.108 //",
  "GSP33madhanuu:219": "bhedahīne tvaparyāyaśabdāntaraniyāmakaḥ /",
  "GSP33madhanuu:220": "viśeṣo nāma kathitaḥ so 'sti vastuṣvaśeṣataḥ // MAnuv_1,1.109 //",
  "GSP33madhanuu:221": "viśeṣāste 'pyanantāśca parasparaviśeṣiṇaḥ /",
  "GSP33madhanuu:222": "svanirvāhakatāyuktāḥ santi vastuṣvaśeṣataḥ // MAnuv_1,1.110 //",
  "GSP33madhanuu:223": "ato 'nantaguṇaṃ brahma nirbhedamapi bhaṇyate /",
  "GSP33madhanuu:224": "evaṃ dharmāniti śrutyā tadabhedo 'pyudīryate // MAnuv_1,1.111 //",
  "GSP33madhanuu:225": "śaivādyāgamasamprāptadṛṣṭagena phalena tu /",
  "GSP33madhanuu:226": "tadvākyopamayānyacca pramāṇatve 'numīyate // MAnuv_1,1.112 //",
  "GSP33madhanuu:227": "īśavākyatvata iti cet tadgavyabhicāriṇā /",
  "GSP33madhanuu:228": "aprāmāṇyānumā ca syānna pṛthak cānumeśvare // MAnuv_1,1.113 //",
  "GSP33madhanuu:229": "puṃstvahetubalādeva pūrvoktenaiva vartmanā /",
  "GSP33madhanuu:230": "śāstrayonitvametena kāraṇasya balād bhavet // MAnuv_1,1.114 //",
  "GSP33madhanuu:231": "nāvedavinna tarkeṇa matirityādivākyataḥ /",
  "GSP33madhanuu:232": "tarko jñāpayituṃ śakto neśitāraṃ kathañcana // MAnuv_1,1.115 //",
  "GSP33madhanuu:233": "vanakṛttvādirūpeṇa pakṣabhūtasya ceśituḥ /",
  "GSP33madhanuu:234": "kiñcijjñānaṃ hi puṃstvena śakyaṃ sādhayituṃ sukham // MAnuv_1,1.116 //",
  "GSP33madhanuu:235": "vṛkṣakṛnnākhilaṃ vṛkṣaṃ vetti puṃstvāddhi caitravat /",
  "GSP33madhanuu:236": "ityādyanumayā spardhi nānumānaṃ pareśituḥ /",
  "GSP33madhanuu:237": "śaktaṃ vijñāpane cātiprasaṅgo 'numayedṛśā // MAnuv_1,1.117 //",
  "GSP33madhanuu:238": "vastutvāt turagaḥ śṛṅgī puṣpavat khaṃ sutairyutā /",
  "GSP33madhanuu:239": "citriṇī ca rasaḥ ṣaṣṭho rasatvāt sottaro bhavet /",
  "GSP33madhanuu:240": "upakramādiliṅgebhyo nānyāsyādanumā tataḥ // MAnuv_1,1.118 //",
  "GSP33madhanuu:241": "ta evānvayanāmānastaiḥ samyak pravicārite /",
  "GSP33madhanuu:242": "mukhyārtho bhagavān viṣṇuḥ sarvaśāstrasya nāparaḥ // MAnuv_1,1.119 //",
  "GSP33madhanuu:243": "īkṣaṇīyatvato viṣṇurvācya eva nacānyathā /",
  "GSP33madhanuu:244": "lakṣyatvaṃ kvāpi dṛṣṭaṃ hi kiṃ tadityanavasthitiḥ // MAnuv_1,1.120 //",
  "GSP33madhanuu:245": "mādhuryādiviśeṣāśca tacchabdairuditāḥ sadā /",
  "GSP33madhanuu:246": "vākyārtho 'pi hi vākyārthaśabdenaivodito bhavet // MAnuv_1,1.121 //",
  "GSP33madhanuu:247": "nāvācyaṃ tena kiñcit syād yata ityādikairvadan /",
  "GSP33madhanuu:248": "avācyatvaṃ kathaṃ brūyānmūko 'hamitivat sudhīḥ // MAnuv_1,1.122 //",
  "GSP33madhanuu:249": "yena lakṣyamiti proktaṃ lakṣyaśabdena so 'vadat /",
  "GSP33madhanuu:250": "ekasyāpi hi śabdasya gauṇārthasvīkṛtau satām // MAnuv_1,1.123 //",
  "GSP33madhanuu:251": "mahatī jāyate lajjā yatra tatrākhilā ravāḥ /",
  "GSP33madhanuu:252": "amukhyārthā iti vadan yastanmārgānuvartinām /",
  "GSP33madhanuu:253": "kathaṃ na jāyate lajjā vaktuṃ śābdatvamātmanaḥ // MAnuv_1,1.124 //",
  "GSP33madhanuu:254": "ātmabrahmādayaḥ śabdāḥ sākṣāt pūrṇābhidhāyinaḥ /",
  "GSP33madhanuu:255": "janmādikāraṇaṃ brahma lakṣitaṃ ca yadā tadā // MAnuv_1,1.125 //",
  "GSP33madhanuu:256": "vandhyāputropamaṃ māyāśabalaṃ vācyamityapi /",
  "GSP33madhanuu:257": "kalpayitvā vinā mānaṃ lakṣyaṃ śuddhaṃ vadan padaiḥ // MAnuv_1,1.126 //",
  "GSP33madhanuu:258": "ātmaśabdoditasyaiva jñānaṃ muktāvasādhanam /",
  "GSP33madhanuu:259": "āha śrutaparityāgaḥ syāccāsyāśrutakalpanam // MAnuv_1,1.127 //",
  "GSP33madhanuu:260": "syāt sarvatra ca yatraikamapi loko jugupsate /",
  "GSP33madhanuu:261": "niyamenobhayaṃ syāddhi yasya svaparayormate // MAnuv_1,1.128 //",
  "GSP33madhanuu:262": "alaṅkṛtaḥ sadaivāyaṃ durghaṭaireva bhūṣaṇaiḥ /",
  "GSP33madhanuu:263": "andhantamo nityuduḥkhaṃ tasya syād vasanadvayam // MAnuv_1,1.129 //",
  "GSP33madhanuu:264": "anandā nāma te lokā andhena tamasā'vṛtāḥ /",
  "GSP33madhanuu:265": "tāṃste pretyābhigacchantyavidvāṃso budho janāḥ // MAnuv_1,1.130 //",
  "GSP33madhanuu:266": "asuryā nāma te lokā andhena tamasā'vṛtāḥ /",
  "GSP33madhanuu:267": "tāṃste pretyābhigacchanti ye kecātmahano janāḥ // MAnuv_1,1.131 //",
  "GSP33madhanuu:268": "ityādiśrutayo mānaṃ śataśo 'tra samantataḥ /",
  "GSP33madhanuu:269": "heyatvāvacanāccaiva nātmā gauṇaḥ śrutau śrutaḥ // MAnuv_1,1.132 //",
  "GSP33madhanuu:270": "tamevaikaṃ jānathānyā vāco muñcatha ceti ha /",
  "GSP33madhanuu:271": "ukta ātmā kathaṃ gauṇo heyapakṣe hyasau śrutaḥ // MAnuv_1,1.133 //",
  "GSP33madhanuu:272": "parivāratayā grāhyā api heyāḥ pradhānataḥ /",
  "GSP33madhanuu:273": "pūrṇasya pūrṇamādāya pūrṇamevāvaśiṣyate // MAnuv_1,1.134 //",
  "GSP33madhanuu:274": "iti svasyaiva pūrṇasya pūrṇe 'pyaya udāhṛtaḥ /",
  "GSP33madhanuu:275": "kathaṃ māyāvyavacchinnaḥ pūrṇo mukhyatayā bhavet // MAnuv_1,1.135 //",
  "GSP33madhanuu:276": "padaṃ ca nirguṇa iti kathaṃ gauṇaṃ vadiṣyati /",
  "GSP33madhanuu:277": "guṇābhāvopalakṣyaṃ cet padaṃ tadapi vācakam // MAnuv_1,1.136 //",
  "GSP33madhanuu:278": "ato 'navasthitimukhasarvadoṣamahāspadam /",
  "GSP33madhanuu:279": "kathametanmataṃ sadbhirādriyeta vicakṣaṇaiḥ // MAnuv_1,1.137 //",
  "GSP33madhanuu:280": "na ca sāṅkhayanirākṛtyai sūtrāṇyetānyacīkḷpat /",
  "GSP33madhanuu:281": "bhagavān nahyaśabdatvaṃ pradhāne 'ṅgīkarotyasau // MAnuv_1,1.138 //",
  "GSP33madhanuu:282": "samanvaye pratijñāte śabdagocarataiva hi /",
  "GSP33madhanuu:283": "prathamapratipādyā syāt tadabhāve kuto 'nvayaḥ // MAnuv_1,1.139 //",
  "GSP33madhanuu:284": "kathaṃ ca lakṣaṇāvādī brūyād brahmasamanvayam /",
  "GSP33madhanuu:285": "yo 'sau śabdasya mukhyārthastatraiva syāt samanvayaḥ // MAnuv_1,1.140 //",
  "GSP33madhanuu:286": "janmādikāraṇe sākṣādāha devaḥ samanvayam /",
  "GSP33madhanuu:287": "uktaṃ tadeva jijñāsyaṃ kvāvakāśo 'tra nirguṇe // MAnuv_1,1.141 //",
  "GSP33madhanuu:288": "kathañcāsambhavastasya mukhyārthasya nirākṛtau /",
  "GSP33madhanuu:289": "mānena kena vijñeyamavācyājñeyanirguṇam // MAnuv_1,1.142 //",
  "GSP33madhanuu:290": "ameyaṃ cenna śāstrasya tatra vṛttiḥ kathañcana /",
  "GSP33madhanuu:291": "tasmācchāstreṇa jijñāsyamasmadīyaṃ guṇārṇavam // MAnuv_1,1.143 //",
  "GSP33madhanuu:292": "vāsudevākhyamadvandvaṃ paraṃ brahmākhilottamam /",
  "GSP33madhanuu:293": "vijñeyavācyalakṣyatvapūrvāśeṣaviśeṣataḥ // MAnuv_1,1.144 //",
  "GSP33madhanuu:294": "nirgataṃ manaso vāco yadi tat syādagocaram /",
  "GSP33madhanuu:295": "astu tanmā vaded vādī nacāsmacchāstragaṃ tu tat // MAnuv_1,1.145 //",
  "GSP33madhanuu:296": "avācyaṃ vācyamityuktavā kimityunmattavanmṛṣā /",
  "GSP33madhanuu:297": "asmacchāstrasya cauryāya yatate svoktidūṣakaḥ // MAnuv_1,1.146 //",
  "GSP33madhanuu:298": "janmādikāraṇaṃ yattat sākṣānnārāyaṇābhidham /",
  "GSP33madhanuu:299": "vadantu śrutayo brahma śāstraṃ caitat tadarthataḥ // MAnuv_1,1.147 //",
  "GSP33madhanuu:300": "svaprakāśatvamapi tu yairjñānasya nivāritam /",
  "GSP33madhanuu:301": "kathaṃ sarvajñatā tasya svajñānādhigamaṃ vinā // MAnuv_1,1.148//",
  "GSP33madhanuu:302": "pravṛttamastvavācyaṃ te maiva brūyāḥ kathañcana /",
  "GSP33madhanuu:303": "sarvaśabdairavācyaṃ taduktavā tadviṣayaṃ punaḥ // MAnuv_1,1.149 //",
  "GSP33madhanuu:304": "vayaṃ tvāṃ śrutiyuktibhyāṃ baddhvāsmacchāstramañjasā /",
  "GSP33madhanuu:305": "vicārayāmaḥ śrutibhiryuktibhiścaiva sādaram // MAnuv_1,1.150 //",
  "GSP33madhanuu:306": "adbhutatvādavācyaṃ tadatarkyājñeyameva ca /",
  "GSP33madhanuu:307": "anantaguṇapūrṇatvādityūde paiṅgināṃ śrutiḥ /",
  "GSP33madhanuu:308": "avācyamiti loke 'pi vaktayāścāryatamaṃ bhuvi // MAnuv_1,1.151 //",
  "GSP33madhanuu:309": "evaṃ śāstrāvagamyatve vibhāgena samanvayam /",
  "GSP33madhanuu:310": "ānandamaya ityādinādhyāyena vadatyajaḥ // MAnuv_1,1.152 //",
  "GSP33madhanuu:311": "tatrānyatra prasiddhānāṃ viṣṇāveva samanvayam /",
  "GSP33madhanuu:312": "śabdānāṃ prathame pāde guṇisāmānyavācinām // MAnuv_1,1.153 //",
  "GSP33madhanuu:313": "guṇavācināṃ ca prathamamāha devaḥ samanvayam /",
  "GSP33madhanuu:314": "samudraśāyinaṃ sarvaprasūtiprasavaṃ śrutiḥ // MAnuv_1,1.154 //",
  "GSP33madhanuu:315": "tadeva brahma paramamiti sāvadhṛtirjagau /",
  "GSP33madhanuu:316": "yato 'to brahmaśabdasya tatraiva niyatatvataḥ // MAnuv_1,1.155 //",
  "GSP33madhanuu:317": "yo 'nnaṃ brahmetyādirūpādabhyāsāt taittirīyake /",
  "GSP33madhanuu:318": "anyāsu caitadrūpāsu śākhāsvapi sahasraśaḥ // MAnuv_1,1.156 //",
  "GSP33madhanuu:319": "ānandamaya ityādyaiḥ śabdairvācyo hariḥ svayam /",
  "GSP33madhanuu:320": "upalakṣaṇatvaṃ śabdānāmānandamayapūrviṇām // MAnuv_1,1.157 //",
  "GSP33madhanuu:321": "sūtrasyālpākṣaratvena sarvaśākhāvinirṇaye /",
  "GSP33madhanuu:322": "punaśca prāpakāddhetostatrādhikaraṇāntaram // MAnuv_1,1.158 //",
  "GSP33madhanuu:323": "sarve vedā āmananti yat padaṃ tviti hi śrutiḥ /",
  "GSP33madhanuu:324": "ānandamayarūpe tu brahmaṇaḥ pucchatoktitaḥ // MAnuv_1,1.159 //",
  "GSP33madhanuu:325": "samastābrahmatāprāpterānandamayanāma hi /",
  "GSP33madhanuu:326": "brahmaśabdasya cābhyāsāt pañcarūpādiṣu sphuṭam // MAnuv_1,1.160 //",
  "GSP33madhanuu:327": "brahmatāvayave 'pi syāt tathāvayavini svataḥ /",
  "GSP33madhanuu:328": "yathaiva kṛṣṇakeśasya kṛṣṇasya brahmatākhilā // MAnuv_1,1.161 //",
  "GSP33madhanuu:329": "darśitā caiva pārthāya niḥsīmāḥ śaktayo 'sya hi /",
  "GSP33madhanuu:330": "ṛtaṃ satyaṃ paraṃ brahma puruṣaṃ kṛṣṇapiṅgalam // MAnuv_1,1.162 //",
  "GSP33madhanuu:331": "viṣṇvākhyamuktamanyatra hyūrdhvaretaṃ ca tat prati /",
  "GSP33madhanuu:332": "virūpākṣākhyamavaraṃ brahmoktaṃ tadvrate sthitam // MAnuv_1,1.163 //",
  "GSP33madhanuu:333": "samānādhikṛtatvaṃ ceduttaraṃ nīlalohitam /",
  "GSP33madhanuu:334": "kṛṣṇapiṅgalarūpeṇa punaruktaṃ bhaviṣyati // MAnuv_1,1.164 //",
  "GSP33madhanuu:335": "brahmādhipatirityatra tāpanīyaśrutau puraḥ /",
  "GSP33madhanuu:336": "svaritabrahmaśabdāntaṃ bahuvrīhitvameṣyati // MAnuv_1,1.165 //",
  "GSP33madhanuu:337": "svāhendraśatruvardhasva yad bahuvrīhitāmagāt /",
  "GSP33madhanuu:338": "mahāvyākaraṇe sūtramiti svaravinirṇaye // MAnuv_1,1.166 //",
  "GSP33madhanuu:339": "pūrvāntasvarite puṃsorbahuvrīhitvameṣyati /",
  "GSP33madhanuu:340": "mahāvyākaraṇe sūtramiti svaravinirṇaye // MAnuv_1,1.167 //",
  "GSP33madhanuu:341": "ṛtaṃ satyaṃ paraṃ brahmetyādyuddeśyadvitīyakā /",
  "GSP33madhanuu:342": "vibhaktirūrdhvaretādiḥ prathamā rudragocarā // MAnuv_1,1.168 //",
  "GSP33madhanuu:343": "tasmād viṣṇuṃ paraṃ brahma prati rudro vrate sthitaḥ /",
  "GSP33madhanuu:344": "ūrdhvaretā iti hyeva śrutyartho 'vasito bhavet // MAnuv_1,1.169 //",
  "GSP33madhanuu:345": "ṛtaṃ satyaṃ paraṃ brahma prati viṣṇuṃ sadāśivaḥ /",
  "GSP33madhanuu:346": "ūrdhvaretā dhyāyati ha śaṅkaro nīlalohitaḥ // MAnuv_1,1.170 //",
  "GSP33madhanuu:347": "ityarthametamevāha nīlagrīvaśrutiḥ parā /",
  "GSP33madhanuu:348": "ārtharvaṇī paraṃ brahma tasmādeko hariḥ śrutau // MAnuv_1,1.171 //",
  "GSP33madhanuu:349": "tadevartamiti prāha kathamevānyathā śrutiḥ /",
  "GSP33madhanuu:350": "avadhārayantī tasyaiva hyṛtatvādikamañjasā // MAnuv_1,1.172 //",
  "GSP33madhanuu:351": "eko nārāyaṇa āsīnna brahmā na ca śaṅkaraḥ /",
  "GSP33madhanuu:352": "vāsudevo 'gra evāsīnna brahmā na ca śaṅkaraḥ // MAnuv_1,1.173 //",
  "GSP33madhanuu:353": "nendrasūryau na ca guho na somo na vināyakaḥ /",
  "GSP33madhanuu:354": "ityādivākyato viṣṇorutpattiravatāragā // MAnuv_1,1.174 //",
  "GSP33madhanuu:355": "mukhyaṃ brahma haristasmāt prastāvaḥ paramityapi /",
  "GSP33madhanuu:356": "mukhyabrahmagrahe yukte nāmukhyaṃ yujyate kvacit // MAnuv_1,1.175 //",
  "GSP33madhanuu:357": "asambhave hi mukhyasya gauṇārthāṅgīkṛtirbhavet /",
  "GSP33madhanuu:358": "prācuryārthāśca mayaṭaḥ sarve 'tra pratipāditāḥ // MAnuv_1,1.176 //",
  "GSP33madhanuu:359": "bhogyatvamatra cādyatvamupajīvyatayā hareḥ /",
  "GSP33madhanuu:360": "mahābhoktā mahābhogya ityartho 'nnamaye bhavet // MAnuv_1,1.177 //",
  "GSP33madhanuu:361": "mahāprāṇo mahābodho mahāvijñānavānapi /",
  "GSP33madhanuu:362": "viśeṣasāmānyatayā vijñānaṃ mana ityapi // MAnuv_1,1.178 //",
  "GSP33madhanuu:363": "ekasya jñānarūpasya hareruktirvibhāgataḥ /",
  "GSP33madhanuu:364": "abhede 'pi viśeṣeṇaivānya ityudito hariḥ // MAnuv_1,1.179 //",
  "GSP33madhanuu:365": "bhedaśabdā viśeṣaṃ tu harāvanyatra bhinnatvāt /",
  "GSP33madhanuu:366": "brūyurharerjīvajaḍairapi bhedaṃ hi mukhyataḥ // MAnuv_1,1.180 //",
  "GSP33madhanuu:367": "brahmatarkavaco 'pyevamata ekaḥ sa pañcadhā /",
  "GSP33madhanuu:368": "ukto 'nnamaya ityādi bhṛgoścaitad vadiṣyati // MAnuv_1,1.181 //",
  "GSP33madhanuu:369": "prāpyatvena mayaṭprokterna tatrāpyanyaducyate /",
  "GSP33madhanuu:370": "pracurānnādirevāto hyannamannamayetyapi // MAnuv_1,1.182 //",
  "GSP33madhanuu:371": "ucyate hyaviśeṣeṇa nānyat kiñcidihocyate /",
  "GSP33madhanuu:372": "mahānandatva evāsya hetuḥ ko 'nyāditi sphuṭam // MAnuv_1,1.183 //",
  "GSP33madhanuu:373": "uktaḥ śrutyantare yasmāt sukhaṃ labdhvā karotyayam /",
  "GSP33madhanuu:374": "karoti nāsukhī bhūmā sukhaṃ nālpe sukhaṃ bhavet // MAnuv_1,1.184 //",
  "GSP33madhanuu:375": "ityuktaṃ yat pravṛttiśca nṛttagānādikā sukhāt /",
  "GSP33madhanuu:376": "duḥkhād rodādikā caiva sarvakartṛtvato 'sya ca // MAnuv_1,1.185 //",
  "GSP33madhanuu:377": "sarvaśakter na duḥkhaṃ syādataḥ kevalalīlayā /",
  "GSP33madhanuu:378": "pravartako na cedeṣa prāṇyādanyācca kaḥ pumān // MAnuv_1,1.186 //",
  "GSP33madhanuu:379": "brahmavit paramāpnotīti yat prathamasūcitam /",
  "GSP33madhanuu:380": "tadeva mantravarṇena satyaṃ jñānamanantavat // MAnuv_1,1.187 //",
  "GSP33madhanuu:381": "lakṣitaṃ tatra satyatvaṃ sṛṣṭayānnaprāṇayorapi /",
  "GSP33madhanuu:382": "uktaṃ jñānaṃ tu manasā vijñānenāpyudīritam // MAnuv_1,1.188 //",
  "GSP33madhanuu:383": "anantatvaṃ tathā'nandamayavācāpyudāhṛtam /",
  "GSP33madhanuu:384": "sadbhāvaṃ yāpayed yasmāt satyaṃ tat tena kathyate // MAnuv_1,1.189 //",
  "GSP33madhanuu:385": "iti sṛṣṭiriha proktā jagatsadbhāvayāpakam /",
  "GSP33madhanuu:386": "brahmeti sthāpanāyaiva sattvaṃ jīvanameva ca // MAnuv_1,1.190 //",
  "GSP33madhanuu:387": "viśīrṇatā ca sattvaṃ syāt sannamityāhureva yat /",
  "GSP33madhanuu:388": "ato 'dyatāttṛtānnatvaṃ satyaśabdārtha eva hi // MAnuv_1,1.191 //",
  "GSP33madhanuu:389": "prāṇaṃ devā anuprāṇanti manuṣyāḥ paśavaśca ye /",
  "GSP33madhanuu:390": "āyuḥ prāṇo hi bhūtānāmiti yad gatijīvane // MAnuv_1,1.192 //",
  "GSP33madhanuu:391": "ukte saditidhātvartho gatiścāto hi satyatā /",
  "GSP33madhanuu:392": "prāṇatvamavabodhārtho manudhātuḥ prakīrtitaḥ // MAnuv_1,1.193 //",
  "GSP33madhanuu:393": "nālpe sukhamiti proktayaivānandamayatoktitaḥ /",
  "GSP33madhanuu:394": "anantatvaṃ sunirṇītaṃ pūrṇānando hi nālpake // MAnuv_1,1.194 //",
  "GSP33madhanuu:395": "ato hi mantravarṇoktavistṛtistu samastayā /",
  "GSP33madhanuu:396": "kriyate parayā yasmāditaro 'tra na kathyate // MAnuv_1,1.195 //",
  "GSP33madhanuu:397": "puruṣaṃ vetti yo mucyennānyaḥ panthā hi vidyate /",
  "GSP33madhanuu:398": "iti śruteranyavedī kathaṃ muktiṃ prayāsyati // MAnuv_1,1.196 //",
  "GSP33madhanuu:399": "puruṣaḥ para ātmājo brahma nārāyaṇaḥ prabhuḥ /",
  "GSP33madhanuu:400": "mahānānanda ud viṣṇurbharga oma itīryate // MAnuv_1,1.197 //",
  "GSP33madhanuu:401": "svayaṃ nārāyaṇo devo nānyasyaitāni kasyacit /",
  "GSP33madhanuu:402": "tasmādomityudāhṛtya yajñadānādi kurvate // MAnuv_1,1.198 //",
  "GSP33madhanuu:403": "sūktena pauruṣeṇainaṃ yajantyadhyātmakovidāḥ /",
  "GSP33madhanuu:404": "iti paiṅgiśrutistena nānyajñānād vimucyate // MAnuv_1,1.199 //",
  "GSP33madhanuu:405": "brahmaśabdodite tasminnātmaśabdaṃ prayujya ca /",
  "GSP33madhanuu:406": "tasmādākāśasṛṣṭiṃ ca provācātra catuvirdhām // MAnuv_1,1.200 //",
  "GSP33madhanuu:407": "bhūtaṃ bhūtābhimānī ca taddeho 'ntarniyāmakaḥ /",
  "GSP33madhanuu:408": "hariścākāśaśabdokto mukhyato harireva ca // MAnuv_1,1.201 //",
  "GSP33madhanuu:409": "ā samantāt kāśate yadākāśo mukhyato hariḥ /",
  "GSP33madhanuu:410": "balajñānasvarūpatvād vāyuragniragaṃ nayan // MAnuv_1,1.202 //",
  "GSP33madhanuu:411": "āpa āpālanāccaiva pṛthivī prathito yataḥ /",
  "GSP33madhanuu:412": "uṣyānāmāśrayatvena sa evoṣadhināmakaḥ // MAnuv_1,1.203 //",
  "GSP33madhanuu:413": "oṣadhīṣu sthito viṣṇuḥ kṣudhitairāśrito bhavet /",
  "GSP33madhanuu:414": "puri śete yataḥ so 'tha puruṣaśceti gīyate // MAnuv_1,1.204 //",
  "GSP33madhanuu:415": "kriyāpravartakatvena prādurbhāvo harerjaniḥ /",
  "GSP33madhanuu:416": "ākāśādiṣu nānyāsti hyabhimāno 'bhimāninaḥ // MAnuv_1,1.205 //",
  "GSP33madhanuu:417": "abhimāniśarīrasya sākṣād bhūtasya codbhavaḥ /",
  "GSP33madhanuu:418": "evaṃ dehādiparyantamāgataṃ harimeva tu // MAnuv_1,1.206 //",
  "GSP33madhanuu:419": "parāmṛśati tasyaiva pañcarūpatvavittaye /",
  "GSP33madhanuu:420": "tyaktavā bhūtādikaṃ sarvaṃ sa vā eṣa iti śrutiḥ // MAnuv_1,1.207 //",
  "GSP33madhanuu:421": "sa ityātmapadoddiṣṭa eṣa jīvaśarīragaḥ /",
  "GSP33madhanuu:422": "sārānnamaya evāyaṃ na lokānnamayaḥ prabhuḥ // MAnuv_1,1.208 //",
  "GSP33madhanuu:423": "iti taṃ rasaśabdena viśinaṣṭi śarīragam /",
  "GSP33madhanuu:424": "idamityeva nirdeśo vastraprāvṛtavad vibhoḥ // MAnuv_1,1.209 //",
  "GSP33madhanuu:425": "śira āderbhavejjīvaśira ādau vyavasthiteḥ /",
  "GSP33madhanuu:426": "taṃ viditvāsya muktiḥ syānnānyajñānāt kathañcana // MAnuv_1,1.210 //",
  "GSP33madhanuu:427": "āditye puruṣe cāyamiti bhedopadeśataḥ /",
  "GSP33madhanuu:428": "nāsyābhedo 'sti jīvena nānumā kāmacāriṇī // MAnuv_1,1.211 //",
  "GSP33madhanuu:429": "vimatāni śarīrāṇi madbhogāyatanāni yat /",
  "GSP33madhanuu:430": "śarīrāṇītyādikā tu tattvajñāne hyapekṣyate // MAnuv_1,1.212 //",
  "GSP33madhanuu:431": "pratyakṣādiviruddhatvādakṣāgamabhayojkhitā /",
  "GSP33madhanuu:432": "anumā kāmavṛttā hi kutra nāvasaraṃ vrajet // MAnuv_1,1.213 //",
  "GSP33madhanuu:433": "jaḍa ātmaiva vastutvāt prameyatvājjaḍaṃ citiḥ /",
  "GSP33madhanuu:434": "ghana ākāśa ityādyā vāryante kena hetunā // MAnuv_1,1.214 //",
  "GSP33madhanuu:435": "na jīvabhedasūtrāṇāṃ śaṅkayātra punaruktatā /",
  "GSP33madhanuu:436": "vākyāntaradyotakatvāt pṛthagityatra pūrṇatā /",
  "GSP33madhanuu:437": "yogamannamayādyairyat phalatvenāsya śaṃsati /",
  "GSP33madhanuu:438": "sthānadvaye 'pyataḥ kośā eta ityatisāhasam // MAnuv_1,1.215 //",
  "GSP33madhanuu:439": "upasaṅkramaṇaṃ caiva dvitīyoddeśitaṃ prati /",
  "GSP33madhanuu:440": "atikramaṃ vadantaṃ tamupaśabdo nivārayet // MAnuv_1,1.216 //",
  "GSP33madhanuu:441": "aśrutasyātiśabdasya sthānaṃ dadyāt kathaṃ punaḥ /",
  "GSP33madhanuu:442": "śrutāśrutaparityāgakalpane vigatahriyām // MAnuv_1,1.217 //",
  "GSP33madhanuu:443": "mṛtāveva parityāgaḥ kṛto hyannamayasya ca /",
  "GSP33madhanuu:444": "ye 'nnaṃ brahmetyādyupāsāṃ sāmānādhikaraṇyataḥ // MAnuv_1,1.218 //",
  "GSP33madhanuu:445": "uktavā pañcasvarūpāṇāṃ punastatprāptivādinī /",
  "GSP33madhanuu:446": "sthānadvayagatā vedavāṇī tadapalāpinām // MAnuv_1,1.219 //",
  "GSP33madhanuu:447": "tamaso 'nyatra saṃsthānaṃ kathameva saheta sā /",
  "GSP33madhanuu:448": "adhīhi bhagavo brahmetyukto 'nnaprāṇapūrvakam // MAnuv_1,1.220 //",
  "GSP33madhanuu:449": "āha brahma kathaṃ tanna dvāraṃ taditi vādinaḥ /",
  "GSP33madhanuu:450": "upasattiṃ kathaṃ vidyurupasannāya hi triśaḥ // MAnuv_1,1.221 //",
  "GSP33madhanuu:451": "vaktavyaṃ brahma guruṇā caturvāramathāpi vā /",
  "GSP33madhanuu:452": "sakṛd vetyāgamā brūyuḥ sampradāyavido 'pi ca // MAnuv_1,1.222 //",
  "GSP33madhanuu:453": "tad yatkiñcit kathaṃ brūyādupasannāya dikpatiḥ /",
  "GSP33madhanuu:454": "na vaded brahma ca kathaṃ māyāvī na hi vārirāṭ // MAnuv_1,1.223 //",
  "GSP33madhanuu:455": "caṣṭa ityeva taccakṣuḥ śravaṇācchrotramucyate /",
  "GSP33madhanuu:456": "vacanādeva vāg brahma sṛṣṭisthityādikāraṇam // MAnuv_1,1.224 //",
  "GSP33madhanuu:457": "tacca vāghūlaśākhāyāmaṣṭarūpamudāhṛtam /",
  "GSP33madhanuu:458": "vijñānānandasahitaṃ pṛthak sṛṣṭayādilakṣaṇaiḥ // MAnuv_1,1.225 //",
  "GSP33madhanuu:459": "āvāpodvāpataṣa śākhā yata āhuḥ paraṃ padam /",
  "GSP33madhanuu:460": "yato bhūtāni jāyanta ityādyairlakṣaṇaiḥ svayam // MAnuv_1,1.226 //",
  "GSP33madhanuu:461": "lakṣitaṃ guruṇā paścāt tapasaivāparokṣataḥ /",
  "GSP33madhanuu:462": "dṛṣṭvaikaikaṃ svarūpaṃ tu samastoktānudarśanam // MAnuv_1,1.227 //",
  "GSP33madhanuu:463": "icchatā'jñāṃ guroḥ prāpya tapasaivārokṣitam /",
  "GSP33madhanuu:464": "abrahmetyeva vadatāṃ śrutahānyaśrutagrahau // MAnuv_1,1.228 //",
  "GSP33madhanuu:465": "sākṣāllakṣaṇatāṃ prāptāviti lajjā taduktiṣu /",
  "GSP33madhanuu:466": "samīpe sahabhogasya muktitvenoktito 'sakṛt // MAnuv_1,1.229 //",
  "GSP33madhanuu:467": "bhedo jīveśayormithyetyeva mithyā svayaṃ bhavet /",
  "GSP33madhanuu:468": "etena mayaṭaścaiva dvaividhyenārthakalpanāt /",
  "GSP33madhanuu:469": "tadanyeṣāṃ matamapi satsaṃsatsu na bhāsate // MAnuv_1,1.230 //",
  "GSP33madhanuu:470": "ato nārāyaṇo devo niḥśeṣaguṇavācakaiḥ /",
  "GSP33madhanuu:471": "guṇisāmānyavacanairapi mukhyatayoditaḥ // MAnuv_1,1.231 //",
  "GSP33madhanuu:472": "adhyātmagaiśca prāṇādyaistathaiva hyadhibhūtagaiḥ /",
  "GSP33madhanuu:473": "annādiśabdairbhagavāneko mukhyatayoditaḥ // MAnuv_1,1.232 //",
  "GSP33madhanuu:474": "janmādyasyeti sūtreṇa guṇasarvasvasiddhaye /",
  "GSP33madhanuu:475": "brahmaṇo lakṣaṇaṃ proktaṃ śāstramūlaṃ yatastataḥ // MAnuv_1,1.233 //",
  "GSP33madhanuu:476": "anvayaḥ sarvaśabdānāṃ guṇasarvasvavedakaḥ /",
  "GSP33madhanuu:477": "śabdapravṛttihetūnāṃ tasmin mukhyasamanvayāt // MAnuv_1,1.234 //",
  "GSP33madhanuu:478": "anyārtheṣvalpatāhetostannimittatvatastathā /",
  "GSP33madhanuu:479": "tadvācakatvaṃ śabdānāṃ bahulātiprayogataḥ // MAnuv_1,1.235 //",
  "GSP33madhanuu:480": "rūḍhamityeva sādhyaṃ syād rūḍhirhi dvividhā matā /",
  "GSP33madhanuu:481": "avidvadvidvadāptyaiva mukhyā hi viduṣāṃ tu sā // MAnuv_1,1.236 //",
  "GSP33madhanuu:482": "vidvadrūḍhirvaidikā syāt sā yogādeva labhyate /",
  "GSP33madhanuu:483": "tasmānmukhyārthatā viṣṇoriti kṛtvā hṛdi prabhuḥ // MAnuv_1,1.237 //",
  "GSP33madhanuu:484": "samanvayaṃ sādhayati devānāṃ tatra śaktatām /",
  "GSP33madhanuu:485": "āśaṅkaya tatra rūḍhiṃ ca tacchabdānāmapi svayam // MAnuv_1,1.238 //",
  "GSP33madhanuu:486": "samudrāntasthitatvādyaistaddharmairviṣṇurūḍhatām /",
  "GSP33madhanuu:487": "sādhayitvābhidāṃ taiśca punareva nyavārayat // MAnuv_1,1.239 //",
  "GSP33madhanuu:488": "ceṣṭā hi cetanānāṃ yā sā bhavet tatprasādataḥ /",
  "GSP33madhanuu:489": "acetanasvabhāvastu vivarādiḥ kathaṃ tataḥ // MAnuv_1,1.240 //",
  "GSP33madhanuu:490": "iti śaṅkānivṛttyarthamākāśa iti nāma ca /",
  "GSP33madhanuu:491": "parato 'pivarīyastvapūrvālliṅgāddharerbhavet // MAnuv_1,1.241 //",
  "GSP33madhanuu:492": "iti śaṅkānivṛttyarthamākāśa iti nāma ca /",
  "GSP33madhanuu:493": "parato 'pi varīyastva pūrvālliṅgāddharerbhavet // MAnuv_1,1.242 //",
  "GSP33madhanuu:494": "prāṇādihetutādṛṣṭeratideśo hi tādṛśaḥ /",
  "GSP33madhanuu:495": "liṅgaṃ balavadeva syāt prerako 'syāpi yaddhariḥ // MAnuv_1,1.243 //",
  "GSP33madhanuu:496": "nityatvādeva śabdasya tatsvabhāvaḥ kathaṃ hareḥ /",
  "GSP33madhanuu:497": "kathaṃ prasiddhabahulaśabdānāmayathārthatā // MAnuv_1,1.244 //",
  "GSP33madhanuu:498": "iti cet taddharereva bāhulyācchrutiliṅgayoḥ /",
  "GSP33madhanuu:499": "tādṛśatvācca tacchakterbāhulye śrutiliṅgayoḥ // MAnuv_1,1.245 //",
  "GSP33madhanuu:500": "anyasya mukhyavācyatvamiti tannātragasya hi /",
  "GSP33madhanuu:501": "viṣṇoreva tu liṅgāni prāṇasthāni tu sarvaśaḥ // MAnuv_1,1.246 //",
  "GSP33madhanuu:502": "prāṇasaṃvādapūrvāṇi mukhyato jīvagāni ca /",
  "GSP33madhanuu:503": "abhyārcacchatavarṣāṇi prāṇavaṃśatvamityapi // MAnuv_1,1.247 //",
  "GSP33madhanuu:504": "tasmādanyatragaiḥ śabdairuktanyāyaiḥ samantataḥ /",
  "GSP33madhanuu:505": "eko nārāyaṇo devo bhaṇyate nātra saṃśayaḥ // MAnuv_1,1.248 //",
  "GSP33madhanuu:506": "vāsudevādirūpeṇa caturmūrtiśca sarvaśaḥ /",
  "GSP33madhanuu:507": "athavā pañcamūrtiḥ sa prokto 'dhikaraṇaṃ prati // MAnuv_1,1.249 //",
  "GSP33madhanuu:508": "pratisūtraṃ pratipadaṃ pratyakṣaramathāpi vā /",
  "GSP33madhanuu:509": "taistairyuktiśrutinyāyaviśeṣairyogyatā yathā // MAnuv_1,1.250 //",
  "GSP33madhanuu:510": "bṛhattantrapramāṇena bahvarthamapi saṅgrahāt /",
  "GSP33madhanuu:511": "ucyate narabuddhīnāmapi kiñcidgrahārthataḥ // MAnuv_1,1.251 //",
  "GSP33madhanuu:512": "grantho 'yamapi bahvartho bhāṣyaṃ cātyarthavistaram /",
  "GSP33madhanuu:513": "bahujñā eva jānanti viśeṣaṇārthametayoḥ /",
  "GSP33madhanuu:514": "tasmānmahāguṇo viṣṇurnāmnāyapunaruktitaḥ // MAnuv_1,1.252 //",
  "GSP33madhanuu:515": "// iti śrīmadānandatīrthabhagavatpādācāyarviracite śrīmadbrahmasūtrānuvyākhyāne prathamādhyāyasya prathamaḥ pādaḥ //",
  "GSP33madhanuu:516": "liṅgātmakānāṃ śabdānāṃ vṛttirnārāyaṇe pare /",
  "GSP33madhanuu:517": "cintyate sarvagatvaṃ tu prathamaṃ pravicāryate // MAnuv_1,2.1 //",
  "GSP33madhanuu:518": "tatra tatra sthito viṣṇustattacchaktiprabodhakaḥ /",
  "GSP33madhanuu:519": "dūrato 'pyatiriktaḥ sa līlayā kevalaṃ prabhuḥ // MAnuv_1,2.2 //",
  "GSP33madhanuu:520": "iti jñāpayituṃ karmakartrorutsargato bhidā /",
  "GSP33madhanuu:521": "abhedo 'pi viśeṣe syād balī so 'pyanapoditaḥ // MAnuv_1,2.3 //",
  "GSP33madhanuu:522": "etad bhāvābhidhaṃ liṅgaṃ kriyāliṅge tataḥ param /",
  "GSP33madhanuu:523": "antaryāmyantaraśceti kriyābhāvākhyamucyate // MAnuv_1,2.4 //",
  "GSP33madhanuu:524": "adṛśyatvādyabhāvākhyaṃ śrutirliṅgādhikā parā /",
  "GSP33madhanuu:525": "anityatvāt kriyāṇāṃ tu kathameva svarūpatā // MAnuv_1,2.5 //",
  "GSP33madhanuu:526": "iti cet sa viśeṣo 'pi kriyāśaktayātmanā sthiraḥ /",
  "GSP33madhanuu:527": "śaktitā vyaktatā ceti viśeṣo 'pi viśeṣavān // MAnuv_1,2.6 //",
  "GSP33madhanuu:528": "abhinno 'pi kriyādiśca svabhāva iti hi śrutiḥ /",
  "GSP33madhanuu:529": "jñānaṃ nityaṃ kriyā nityā balaṃ śaktiḥ parātmanaḥ // MAnuv_1,2.7 //",
  "GSP33madhanuu:530": "iti paiṅgiśrutiścāha śaktisadbhāva eva tu /",
  "GSP33madhanuu:531": "kriyādinityatā jñeyā tadanyatra tvanityatā // MAnuv_1,2.8 //",
  "GSP33madhanuu:532": "iti sattattvavacanaṃ dvitvaṃ caikasya yujyate /",
  "GSP33madhanuu:533": "yaḥ seturiti caikatvavacanena viśeṣaṇāt // MAnuv_1,2.9 //",
  "GSP33madhanuu:534": "antaḥ sthitvā ramaṇakṛdantaraḥ samudāhṛtaḥ /",
  "GSP33madhanuu:535": "ramaṇaṃ cātmaśabdenādeyaṃ mātīti cocyate // MAnuv_1,2.10 //",
  "GSP33madhanuu:536": "viśiṣṭasukhavattvācca brahmatvaṃ ca viśiṣṭatā /",
  "GSP33madhanuu:537": "anyonyaniyatiśceśaniyame nānyathā bhavet // MAnuv_1,2.11 //",
  "GSP33madhanuu:538": "cetanānāṃ viśeṣo yaḥ svabhāvo 'pīśvarāpirtaḥ /",
  "GSP33madhanuu:539": "anyonyaniyame tasmādanavasthityasambhavau // MAnuv_1,2.12 //",
  "GSP33madhanuu:540": "īśvaraścenniyantā ca sa eva prathamāgataḥ /",
  "GSP33madhanuu:541": "kimityapodyate kasmād vṛthāvasthitikalpanā /",
  "GSP33madhanuu:542": "doṣavatyeva tasmāt sā naiva kāryā kathañcana // MAnuv_1,2.13 //",
  "GSP33madhanuu:543": "ramaṇaṃ nātiyatnasya vikṣepādeva yujyate /",
  "GSP33madhanuu:544": "iti cet sarvaniyamo yasya kasmānna śakyate // MAnuv_1,2.14 //",
  "GSP33madhanuu:545": "ātmanāniyataṃ vastu pratīpaṃ hyātmano bhavet /",
  "GSP33madhanuu:546": "svādhīnasattāśaktayādi kathamātmapratīpakam // MAnuv_1,2.15 //",
  "GSP33madhanuu:547": "guṇakriyādayo bhāvā yadivā syurabhedinaḥ /",
  "GSP33madhanuu:548": "abhedo 'bhāvadharmāṇāṃ brahmaṇā yujyate katham // MAnuv_1,2.16 //",
  "GSP33madhanuu:549": "nābhāvo bhāva iti ca viśeṣaḥ prāyaśo bhavet /",
  "GSP33madhanuu:550": "atadbhāvo 'nyatā ceti na viśeṣo 'sti kaścana // MAnuv_1,2.17 //",
  "GSP33madhanuu:551": "doṣābhāvo guṇa iti prasiddho laukikeṣvapi /",
  "GSP33madhanuu:552": "adṛśyatvādikāṃstasmād guṇānāha svayaṃ prabhuḥ // MAnuv_1,2.18 //",
  "GSP33madhanuu:553": "bhāvābhāvavirodho 'pi na tu sarvatra vidyate /",
  "GSP33madhanuu:554": "tadabhāvo hi tadbhāvavirodhī na tato 'paraḥ // MAnuv_1,2.19 //",
  "GSP33madhanuu:555": "pṛthaktavābhāvatadrūpān bhedāṃstrīn kalpayanti cet /",
  "GSP33madhanuu:556": "kalpanāgauravādyāstu doṣāstatra virodhinaḥ // MAnuv_1,2.20 //",
  "GSP33madhanuu:557": "pṛthaktavānyatvabhedāstu paryāyeṇaiva laukikaiḥ /",
  "GSP33madhanuu:558": "vyavahriyante satataṃ vaidikairapi sarvaśaḥ // MAnuv_1,2.21 //",
  "GSP33madhanuu:559": "dṛṣṭahāniradṛṣṭasya kalpanetyeva dūṣaṇam /",
  "GSP33madhanuu:560": "yadā tadadhiko doṣo vidyate ko nu vādinām // MAnuv_1,2.22 //",
  "GSP33madhanuu:561": "bhāvābhāvasvarūpāstu viśeṣā eva vastunaḥ /",
  "GSP33madhanuu:562": "abhinnā eva saṅgrāhyā vyavahāraprasiddhaye // MAnuv_1,2.23 //",
  "GSP33madhanuu:563": "yathaikaḥ samavāyo 'pi bhedābhedau ca vastuni /",
  "GSP33madhanuu:564": "aṅgīkāryā viśeṣeṇa sthāneṣu vyavahartṛbhiḥ // MAnuv_1,2.24 //",
  "GSP33madhanuu:565": "akhaṇḍavādino' pi syādviśeṣo 'nicchato 'pyasau /",
  "GSP33madhanuu:566": "vyāvṛtte nirviśeṣe tu kiṃ vyāvartyabahutvataḥ // MAnuv_1,2.25 //",
  "GSP33madhanuu:567": "bahuliṅgasamāyuktairbahubhī rūḍhanāmabhiḥ /",
  "GSP33madhanuu:568": "prasiddhairanyagatvena vācyaḥ sākṣājjanārdanaḥ // MAnuv_1,2.26 //",
  "GSP33madhanuu:569": "vaiśvānarādayaḥ śabdā api tadvācinastataḥ /",
  "GSP33madhanuu:570": "tāni liṅgāni te śabdā api tadgā hi sarvaśaḥ /",
  "GSP33madhanuu:571": "bahulāpyajñarūḍhistatprajñārūḍhiṃ na bādhate // MAnuv_1,2.27 //",
  "GSP33madhanuu:572": "// iti śrīmadānandatīrthabhagavatpādaviracite śrīmadbrahmasūtrānuvyākhyāne prathamādhyāyasya dvitīyaḥ pādaḥ //",
  "GSP33madhanuu:573": "tatrānyatra ca siddhānāṃ liṅganāmnāṃ punarhariḥ /",
  "GSP33madhanuu:574": "viśeṣānmukhyato vṛttiṃ svasminnevātra vaktayajaḥ // MAnuv_1,3.1 //",
  "GSP33madhanuu:575": "viṣṇāvevātmaśabdasya rūḍhatvānna śivādikān /",
  "GSP33madhanuu:576": "śrutirvaktyakhileśatvād bhūmā viṣṇuḥ sukhādhikaḥ // MAnuv_1,3.2 //",
  "GSP33madhanuu:577": "ato viruddhavad bhātamapi vyākhyāya tattvataḥ /",
  "GSP33madhanuu:578": "yojanīyaṃ harau vākyaṃ viruddhairlakṣaṇairyutam // MAnuv_1,3.3 //",
  "GSP33madhanuu:579": "brahmaiva tāni liṅgāni tadanyatra tvasantyapi /",
  "GSP33madhanuu:580": "avirodhena govinde santyasthūlādikāni ca // MAnuv_1,3.4 //",
  "GSP33madhanuu:581": "anyavastusvabhāvānāṃ sthaulyādīnāmapākṛtim /",
  "GSP33madhanuu:582": "nārāyaṇe śrutirvakti natu tasyāsvabhāvatām // MAnuv_1,3.5 //",
  "GSP33madhanuu:583": "sarvadharmā sarvanāmā sarvakarmā guṇāḥ śrutāḥ /",
  "GSP33madhanuu:584": "doṣāḥ śrutāśca netyādyā pramāṇaṃ śrutiratra ca // MAnuv_1,3.6 //",
  "GSP33madhanuu:585": "liṅgaṃ sādhāraṇaṃ śabdau sthānaṃ liṅgamanugrahaḥ /",
  "GSP33madhanuu:586": "punaḥ śabdā liṅgaśabdau vicāryā dvisthitā iha // MAnuv_1,3.7 //",
  "GSP33madhanuu:587": "bāhulyaṃ liṅgaśabdānāmanuktiśca viruddhatā /",
  "GSP33madhanuu:588": "adṛṣṭiranvayābhāvo viparītaśrutibhramaḥ // MAnuv_1,3.8 //",
  "GSP33madhanuu:589": "liṅgāvakāśarāhityabhramastādṛg dvayaṃ tathā /",
  "GSP33madhanuu:590": "bahutādṛktavamuktasya virodho 'rthāt tathā gatiḥ /",
  "GSP33madhanuu:591": "samastametadityatra pūrvapakṣeṣu yuktayaḥ // MAnuv_1,3.9 //",
  "GSP33madhanuu:592": "tā eva balavantastu gatyantaravivarjitāḥ /",
  "GSP33madhanuu:593": "siddhāntayuktayo jñeyā dṛśyante tāśca sarvaśaḥ // MAnuv_1,3.10 //",
  "GSP33madhanuu:594": "muktopasṛpyatā prāṇādādhikyaṃ sarvatastathā /",
  "GSP33madhanuu:595": "vailakṣaṇyaṃ svabhāvasya prekṣāpūrvakriyā tathā // MAnuv_1,3.11 //",
  "GSP33madhanuu:596": "arasya ṇyasya ceśatvaṃ sūryādyanukṛtistathā /",
  "GSP33madhanuu:597": "vāmanākhyā sarvakampastacchabdānanyasiddhatā // MAnuv_1,3.12 //",
  "GSP33madhanuu:598": "anāmarūpatā bhedasyopajīvyapramāṇatā /",
  "GSP33madhanuu:599": "sarvaiśvaryādikādyāstā vedeśena pradarśitāḥ // MAnuv_1,3.13 //",
  "GSP33madhanuu:600": "adhikāraśca taddhāniḥ prasaṅgādeva cintitau /",
  "GSP33madhanuu:601": "tatphalāya vidhiḥ siddhe copāsāyā nirākṛtaḥ // MAnuv_1,3.14 //",
  "GSP33madhanuu:602": "yato jaimininānyārthamasiddhe 'rthe vidhistathā /",
  "GSP33madhanuu:603": "vidyādhirājasya matamavirodhastayostataḥ // MAnuv_1,3.15 //",
  "GSP33madhanuu:604": "mokṣe phalaviśeṣo 'sti na ca sarvaṃ prakāśate /",
  "GSP33madhanuu:605": "sarvadā tena devānāmapi yuktā hyupāsanā // MAnuv_1,3.16 //",
  "GSP33madhanuu:606": "nityaṃ vṛddhikṣayāpetaṃ viṣṇoḥ pūrṇaṃ tu vedanam /",
  "GSP33madhanuu:607": "spaṣṭātispaṣṭaviśadaṃ brahmaṇo 'śeṣavastugam // MAnuv_1,3.17 //",
  "GSP33madhanuu:608": "anyeṣāṃ kramaśo jñānaṃ mitavastugataṃ sadā /",
  "GSP33madhanuu:609": "ityādayo viśeṣāstu sadā vidyāpaterhṛdi // MAnuv_1,3.18 //",
  "GSP33madhanuu:610": "jaiminyādyāstu sāmānyavettṛtvāt tat tathāvadan /",
  "GSP33madhanuu:611": "vidyeśamatametasmānnaiva sadbhirviruddhayate // MAnuv_1,3.19 //",
  "GSP33madhanuu:612": "// iti śrīmadānandatīrthabhagavatpādācāryaviracite śrībrahmasūtrānuvyākhyāne prathamādhyāyasya tṛtīyaḥ pādaḥ //",
  "GSP33madhanuu:613": "duḥkhibaddhāvarādyāstu tadadhīnatvahetutaḥ /",
  "GSP33madhanuu:614": "śabdā brahmaṇi vartante rājñi yadvat parājayaḥ // MAnuv_1,4.1 //",
  "GSP33madhanuu:615": "svātantryaṃ tadgatatvaṃ ca śabdavṛtterhi kāraṇam /",
  "GSP33madhanuu:616": "svātantryaṃ tatra mukhyaṃ syāt kuto rājñi jayo 'nyathā // MAnuv_1,4.2 //",
  "GSP33madhanuu:617": "na hi bhṛtyasya vijayiśabdastāvat prayujyate /",
  "GSP33madhanuu:618": "yāvad rājñyanyagatve 'pi svātantryābhāsamātrataḥ // MAnuv_1,4.3 //",
  "GSP33madhanuu:619": "bhṛtyabandhādikaṃ rājñi rājño bandhādiyogyataḥ /",
  "GSP33madhanuu:620": "kāraṇaṃ saṃśayasya syāditi naiva prayujyate // MAnuv_1,4.4 //",
  "GSP33madhanuu:621": "amaṅgalatvācchabdānāṃ rājñā yogādamaṅgale /",
  "GSP33madhanuu:622": "apriyatvāttu śabdasya syāt prayoganivartanam // MAnuv_1,4.5 //",
  "GSP33madhanuu:623": "guṇāstu tādṛśā yatra prayujyante 'khilā api /",
  "GSP33madhanuu:624": "pūjyeṣveva viśeṣeṇa svātantryaṃ mukhyakāraṇam // MAnuv_1,4.6 //",
  "GSP33madhanuu:625": "tato doṣātidūratvāt saṃśayasyāpyasambhavāt /",
  "GSP33madhanuu:626": "doṣāṇāṃ viṣṇugatvasya prājñabuddhivyapekṣayā // MAnuv_1,4.7 //",
  "GSP33madhanuu:627": "svātantryārthamabhipretya doṣaśabdāśca viṣṇavi /",
  "GSP33madhanuu:628": "vāsudevaśrutiścāha naiva viṣṇāvamaṅgalam // MAnuv_1,4.8 //",
  "GSP33madhanuu:629": "maṅgalāmaṅgale 'nyatra tato nāmaṅgalaṃ vadet /",
  "GSP33madhanuu:630": "svātantryāpekṣayā viṣṇau doṣo nāmaṅgaloktitaḥ // MAnuv_1,4.9 //",
  "GSP33madhanuu:631": "bahubhuktavaṃ yathā doṣo nṛṣu naiva harau kvacit /",
  "GSP33madhanuu:632": "evaṃ duḥkhyādiśabdāśca svātantryāpekṣayoditāḥ // MAnuv_1,4.10 //",
  "GSP33madhanuu:633": "naiva doṣā harau tadgabuddhayoktā doṣakāriṇaḥ /",
  "GSP33madhanuu:634": "tasmāt te doṣaśabdāśca tatraiva guṇavācakāḥ // MAnuv_1,4.11 //",
  "GSP33madhanuu:635": "jātamotaṃ harau yasmājjyotiḥ ṣaḥ prāṇarūpataḥ /",
  "GSP33madhanuu:636": "āyajñetaścāyajeto vasantiśca vasantataḥ // MAnuv_1,4.12 //",
  "GSP33madhanuu:637": "vigatacchādanatvāt tu gaccha bhūtakṣayaṅkaraḥ /",
  "GSP33madhanuu:638": "bhuṅkṣetyukto harir huṃ ca hutamasmin jagad yataḥ // MAnuv_1,4.13 //",
  "GSP33madhanuu:639": "sphuṭatvāt phaḍiti proktaḥ kavarakṣaṇa ityataḥ /",
  "GSP33madhanuu:640": "kavacaṃ vatarte yasmāt ṣaḍguṇatvena sarvadā /",
  "GSP33madhanuu:641": "vaṣaṭ tadgatvatasteṣāṃ vauṣaḍityeva kathyate // MAnuv_1,4.14 //",
  "GSP33madhanuu:642": "svīyaṃ svīkurute yasmāt svāhetyukto janārdanaḥ /",
  "GSP33madhanuu:643": "namantyasmin guṇā yasyānnama ityeva kathyate // MAnuv_1,4.15 //",
  "GSP33madhanuu:644": "ityaśeṣakriyānāmaśabdaireko janārdanaḥ /",
  "GSP33madhanuu:645": "ucyate mukhyato yasmāt padavarṇasvarādibhiḥ // MAnuv_1,4.16 //",
  "GSP33madhanuu:646": "tasmādanantaguṇatā śrutitātparyato 'sya hi /",
  "GSP33madhanuu:647": "vijñānārthatvataḥ sarvaśabdānāṃ nāsti dūṣaṇam // MAnuv_1,4.17 //",
  "GSP33madhanuu:648": "aṅgīkṛte 'pi naivāsti doṣo vākyasamanvaye /",
  "GSP33madhanuu:649": "tadarthatvena karmādeḥ sambhavādalpabuddhaye // MAnuv_1,4.18 //",
  "GSP33madhanuu:650": "kaśchandasāṃ yogamiti śruteryogārthatattvavit /",
  "GSP33madhanuu:651": "brahmaiko naiva cānyo 'sti ka ityasyarobhayārthataḥ // MAnuv_1,4.19 //",
  "GSP33madhanuu:652": "tasyāpi pūrvasiddhasya jñānameveti niścayāt /",
  "GSP33madhanuu:653": "nityayogo 'pi śabdānāmarthairnaiva niṣiddhayate /",
  "GSP33madhanuu:654": "strīśabdāśca niṣedhārthāḥ sarve 'pi brahmavācakāḥ // MAnuv_1,4.20 //",
  "GSP33madhanuu:655": "virodhisarvabāhulyakāraṇastrīniṣedhinām /",
  "GSP33madhanuu:656": "pṛthak samanvayārthāni sthānānyetāni sarvaśaḥ // MAnuv_1,4.21 //",
  "GSP33madhanuu:657": "sarvamānairvirodhaśca vyutpatterapyaśakyatā /",
  "GSP33madhanuu:658": "parasparavirodhaśca virodhaḥ kāryatadvatoḥ /",
  "GSP33madhanuu:659": "strīliṅgatvaṃ niṣedhaśca pūrvapakṣeṣu hetavaḥ // MAnuv_1,4.22 //",
  "GSP33madhanuu:660": "doṣātyaspṛṣṭiniyamaḥ śabdārthānekatā tathā /",
  "GSP33madhanuu:661": "bahurūpatvamīśasya vyaktayavyaktiviśeṣitā // MAnuv_1,4.23 //",
  "GSP33madhanuu:662": "utpādanaṃ svadehācca durjanāvyaktatā tathā /",
  "GSP33madhanuu:663": "itayādyā yuktayaḥ sākṣāt siddhāntasthāpakā iha // MAnuv_1,4.24 //",
  "GSP33madhanuu:664": "anvayaḥ sarvaśabdānāmaśakyo jñātumañjasā /",
  "GSP33madhanuu:665": "iti yallokavaimukhyaṃ jaiminyādimataṃ vadan // MAnuv_1,4.25 //",
  "GSP33madhanuu:666": "vidyādhinātho bhagavānapācakre svayaṃ prabhuḥ /",
  "GSP33madhanuu:667": "svaśiṣyāṇāṃ prasiddhayarthaṃ matamātmīyamaṃśataḥ // MAnuv_1,4.26 //",
  "GSP33madhanuu:668": "vijñātaṃ tairjagādātra tāratamyaṃ nṛṇāṃ vadan /",
  "GSP33madhanuu:669": "teṣu teṣu padārtheṣu rūḍhiraṅgīkṛtā yataḥ // MAnuv_1,4.27 //",
  "GSP33madhanuu:670": "prayojanabahutvena tasya tasyāvirodhataḥ /",
  "GSP33madhanuu:671": "upadeśādisāmarthyād viṣṇau śaktiśca gṛhyate // MAnuv_1,4.28 //",
  "GSP33madhanuu:672": "tathāpyetadvirodhe tu tadvācitvamapodyate /",
  "GSP33madhanuu:673": "avirodhe tu bahvarthā etanmūlatayā matāḥ // MAnuv_1,4.29 //",
  "GSP33madhanuu:674": "ito hi rūḍhatānyeṣāmupajīvyatvamatra hi /",
  "GSP33madhanuu:675": "tatsiddhistadapekṣā ca sāpekṣā ca harīcchayā // MAnuv_1,4.30 //",
  "GSP33madhanuu:676": "tasmāt paramamukhyatvaṃ viṣṇāvanyatra mukhyatā /",
  "GSP33madhanuu:677": "upalakṣaṇā ca gauṇī ca tisraḥ śabdasya vṛttayaḥ // MAnuv_1,4.31 //",
  "GSP33madhanuu:678": "pravṛttihetorbāhulyaṃ jñeyaṃ paramamukhyatā /",
  "GSP33madhanuu:679": "tatra prayogabāhulyaṃ yadi tatparatā kimu // MAnuv_1,4.32 //",
  "GSP33madhanuu:680": "ubhayaṃ dṛśyate viṣṇau śabdānāmapi sarvaśaḥ /",
  "GSP33madhanuu:681": "prayogamātrabāhulyaṃ rūḍhirityabhidhīyate // MAnuv_1,4.33 //",
  "GSP33madhanuu:682": "prayogayuktasādṛśyaṃ sambandho vāpyamukhyataḥ /",
  "GSP33madhanuu:683": "vṛttiheturiti jñeyaḥ pūrvāyoge paragrahaḥ // MAnuv_1,4.34 //",
  "GSP33madhanuu:684": "etameva tathā santaṃ śatarcītyādināmabhiḥ /",
  "GSP33madhanuu:685": "ācakṣata iti hyatra santamityavadhāraṇā // MAnuv_1,4.35 //",
  "GSP33madhanuu:686": "yogasya rūḍheḥ prābalyaṃ vidvadrūḍhiṃ ca tatragām /",
  "GSP33madhanuu:687": "bahuśo darśayatyañjastātparyāt saniruktikam // MAnuv_1,4.36 //",
  "GSP33madhanuu:688": "a iti brahma kathitaṃ tadvayākhyānānmatā tathā /",
  "GSP33madhanuu:689": "śabdānāmapi sarveṣāṃ nāmavitkṛtakṛtyatā // MAnuv_1,4.37 //",
  "GSP33madhanuu:690": "viṣṇunāmārtharūpatvaṃ saṃhitāderathābravīt /",
  "GSP33madhanuu:691": "ṇakāraṃ ca ṣakāraṃ ca balaceṣṭātmakaṃ vadan // MAnuv_1,4.38 //",
  "GSP33madhanuu:692": "tajjñānapūrvakatvena saṃhitādhyayanaṃ tathā /",
  "GSP33madhanuu:693": "upasargatvato vestu tācchīlyārthādunastathā // MAnuv_1,4.39 //",
  "GSP33madhanuu:694": "ṇakāraśca ṣakāraśca nāmarūpatayā matau /",
  "GSP33madhanuu:695": "tasmāt samanvayo viṣṇau svaravarṇapadātmanaḥ // MAnuv_1,4.40 //",
  "GSP33madhanuu:696": "api vedasya kimuta vākyarūpeṇa saṅgatiḥ /",
  "GSP33madhanuu:697": "ghoṣāḥ sarve 'pi vedāśca sarve vedāśca yat padam // MAnuv_1,4.41 //",
  "GSP33madhanuu:698": "indraṃ mitraṃ yamindraṃ ca prathamaḥ saṅkṛtistathā /",
  "GSP33madhanuu:699": "nāmadhāḥ sarvadevānāmeka ityādikā śrutiḥ // MAnuv_1,4.42 //",
  "GSP33madhanuu:700": "pramāṇamuktaviṣaye tadevoktamupakramāt /",
  "GSP33madhanuu:701": "iti svayaṃ bhagavatā bruvatāśeṣamanvayam // MAnuv_1,4.43 //",
  "GSP33madhanuu:702": "na śabdavācyataivātra pradhanasya niṣiddhayate /",
  "GSP33madhanuu:703": "sarvavedetihāseṣu purāṇeṣu ca saṅgrahāt // MAnuv_1,4.44 //",
  "GSP33madhanuu:704": "sattvaṃ rajastama iti guṇāḥ prakṛtisambhavāḥ /",
  "GSP33madhanuu:705": "nibadhnanti mahābāho dehe dehinamavyayam // MAnuv_1,4.45 //",
  "GSP33madhanuu:706": "ityādivākyarūpeṇa yatrārtho nānya iṣyate /",
  "GSP33madhanuu:707": "tejo 'bannātmakaṃ vāpi yadyupādānamiṣyate // MAnuv_1,4.46 //",
  "GSP33madhanuu:708": "anādyevāparādhaḥ kaḥ pradhānamiti codite /",
  "GSP33madhanuu:709": "ajāmekāmiti prāha śrutiretāṃ yadā tadā /",
  "GSP33madhanuu:710": "ko doṣaḥ sarvathaivāsti pariṇāmi jaḍaṃ yadi // MAnuv_1,4.47 //",
  "GSP33madhanuu:711": "asmākaṃ paramamukhyārtho bhagavāneka eva tu /",
  "GSP33madhanuu:712": "mukhyamātratayā rūḍhaṃ sarvamabhyupagamyate // MAnuv_1,4.48 //",
  "GSP33madhanuu:713": "sarveṣāmapi śabdānāṃ gauṇyādyaṃ tadayogataḥ /",
  "GSP33madhanuu:714": "arthadvayamabhipretya pravṛtte hariruktavān // MAnuv_1,4.49 //",
  "GSP33madhanuu:715": "kāryāṇāṃ kāraṇaṃ pūrvaṃ vacasāṃ vācyamuttamam /",
  "GSP33madhanuu:716": "yogānāṃ paramāṃ siddhiṃ paramaṃ te padaṃ viduḥ // MAnuv_1,4.50 //",
  "GSP33madhanuu:717": "iti buddhau samārohādubhayoryogarūḍhayoḥ /",
  "GSP33madhanuu:718": "tyāge ca kāraṇābhāvādubhayārthatvamiṣyate // MAnuv_1,4.51 //",
  "GSP33madhanuu:719": "viparītapramābhāve pūrvārohastu kāraṇam /",
  "GSP33madhanuu:720": "sā bhaved yatra sa vyarthaḥ pūrvāroho bhramo yathā /",
  "GSP33madhanuu:721": "ato jagadupādānaṃ pradhānaṃ vakti sā śrutiḥ // MAnuv_1,4.52 //",
  "GSP33madhanuu:722": "yattat triguṇamavyaktaṃ nityaṃ sadasadātmakam /",
  "GSP33madhanuu:723": "pradhānaṃ prakṛtiṃ prāhuraviśeṣaṃ viśeṣavat // MAnuv_1,4.53 //",
  "GSP33madhanuu:724": "pañcabhiḥ pañcabhirbrahma caturbhirdaśabhistathā /",
  "GSP33madhanuu:725": "etaccaturviṃśatikaṃ gaṇaṃ prādhānikaṃ viduḥ // MAnuv_1,4.54 //",
  "GSP33madhanuu:726": "iti bhāgavate prāha vidyādhīśaḥ svayaṃ prabhuḥ /",
  "GSP33madhanuu:727": "na ca prakṛtiśabdena brahmopādānamucyate // MAnuv_1,4.55 //",
  "GSP33madhanuu:728": "avikāraḥ sadā śuddho nitya ātmā sadā hariḥ /",
  "GSP33madhanuu:729": "sadaikarūpavijñānabala ānandarūpakaḥ // MAnuv_1,4.56 //",
  "GSP33madhanuu:730": "nirvikāro 'kṣaraḥ śuddho nirātaṅko 'jaro 'maraḥ /",
  "GSP33madhanuu:731": "aviśvo viśvakartājo yaḥ paraḥ so 'bhidhīyate // MAnuv_1,4.57 //",
  "GSP33madhanuu:732": "nirvikāramanaupamyaṃ sadaikarasamakṣayam /",
  "GSP33madhanuu:733": "brahmeti paramātmeti yaṃ vidurvaidikā janāḥ // MAnuv_1,4.58 //",
  "GSP33madhanuu:734": "iti śrutipurāṇoktayā na vikārī janārdanaḥ /",
  "GSP33madhanuu:735": "parādhīnaviśeṣāptiranivartyānyathābhavaḥ // MAnuv_1,4.59 //",
  "GSP33madhanuu:736": "kṣīrādivad vikāraḥ syānnaiva sa syāddhareḥ kvacit /",
  "GSP33madhanuu:737": "apādānatvamevāsya yadyupādānateṣyate // MAnuv_1,4.60 //",
  "GSP33madhanuu:738": "aṅgīkṛtaṃ tat pitṛvannatu viśvātmanā bhavaḥ /",
  "GSP33madhanuu:739": "na corṇanābhijanitṛmātṛṇāṃ ca vikāritā // MAnuv_1,4.61 //",
  "GSP33madhanuu:740": "cetanatvāt tadannaṃ hi kāryarūpatayā bhavet /",
  "GSP33madhanuu:741": "apādānatayā viśvakartṛtvaṃ buddhipūrvakam // MAnuv_1,4.62 //",
  "GSP33madhanuu:742": "uktaṃ bhāllaviśākhāyāṃ brahmatarke ca sādaram /",
  "GSP33madhanuu:743": "icchāmātrāt prabhoḥ sṛṣṭiravikārasya sarvadā // MAnuv_1,4.63 //",
  "GSP33madhanuu:744": "svabhāvo 'yamanantasya rajo yenābhavajjagat /",
  "GSP33madhanuu:745": "svadehādicchayā viśvaṃ bhuktapūrvaṃ janārdanaḥ // MAnuv_1,4.64 //",
  "GSP33madhanuu:746": "sasarja mātāpitṛvadūrṇanābhivadeva vā /",
  "GSP33madhanuu:747": "pradhānaṃ pariṇāmyeśo nirvikāraḥ svayaṃ sadā // MAnuv_1,4.65 //",
  "GSP33madhanuu:748": "na cetanavikāraḥ syād yatra kvāpi hyacetanam /",
  "GSP33madhanuu:749": "nācetanavikāro 'pi cetanaḥ syāt kadācana // MAnuv_1,4.66 //",
  "GSP33madhanuu:750": "nacānyasyānyarūpatvaṃ vikṛtatve 'pi dṛśyate /",
  "GSP33madhanuu:751": "na kṣīrādanyatā dadhnaḥ kenacid dṛśyate kvacit // MAnuv_1,4.67 //",
  "GSP33madhanuu:752": "sarvajñād brahmaṇo 'nyatvaṃ jagato hyanubhūyate /",
  "GSP33madhanuu:753": "abhedaḥ sattvamātreṇa syād kharvasvaṇayorapi // MAnuv_1,4.68 //",
  "GSP33madhanuu:754": "bhāgena pariṇāmaśced bhāgayorbheda eva hi /",
  "GSP33madhanuu:755": "yo bhāgo na vikārī syāt sa evāsmākamīśvaraḥ // MAnuv_1,4.69 //",
  "GSP33madhanuu:756": "bhinnānāṃ samudāyasya nāma brahmeti ced bhavet /",
  "GSP33madhanuu:757": "brahmopādānatā na syāt tadā viśvasya hi kvacit // MAnuv_1,4.70 //",
  "GSP33madhanuu:758": "śṛṅgāccharo 'vilomabhyo dūrvā gomayatastathā /",
  "GSP33madhanuu:759": "vṛścikaścetyevamādyeṣvapādānatvamiṣyate // MAnuv_1,4.71 //",
  "GSP33madhanuu:760": "upādānaikadeśatvaṃ yadyapyatra pradṛśyate /",
  "GSP33madhanuu:761": "apyapādānataivātra dṛṣṭānto brahmaṇo bhavet // MAnuv_1,4.72 //",
  "GSP33madhanuu:762": "na hy upādānataivātra bāhyāvayavagauravāt /",
  "GSP33madhanuu:763": "na cācetanatas tatra cetanasya samudbhavaḥ // MAnuv_1,4.73 //",
  "GSP33madhanuu:764": "upādānatayā kintarhyapādānaṃ hyacetanam /",
  "GSP33madhanuu:765": "kāryadehagatasyāsya cetanasya pradṛśyate // MAnuv_1,4.74 //",
  "GSP33madhanuu:766": "sacca tyaccābhavaditi nāsya viśvatvamucyate /",
  "GSP33madhanuu:767": "tat sṛṣṭveti giraivāsya pūrvaṃ viśvasya siddhitaḥ // MAnuv_1,4.75 //",
  "GSP33madhanuu:768": "sattvāt tatervaidikatvāt samyag vaktumaśakyataḥ /",
  "GSP33madhanuu:769": "āśrayatvāt svāśrayatvājjñānatvād durvidatvataḥ // MAnuv_1,4.76 //",
  "GSP33madhanuu:770": "sattateryātanāccaiva hyaprāptatvācca durjanaiḥ /",
  "GSP33madhanuu:771": "nityāsādhuguṇavyāptiyantṛrūpatvataḥ sadā /",
  "GSP33madhanuu:772": "jagadgatena rūpeṇa brahmaiva hi tathocyate // MAnuv_1,4.77 //",
  "GSP33madhanuu:773": "vyaktiruktaguṇānāṃ hi puruṣāpekṣayā nṛṇām /",
  "GSP33madhanuu:774": "bhavedabhavadityādyaḥ prayogaścātra yujyate // MAnuv_1,4.78 //",
  "GSP33madhanuu:775": "tasmādaśeṣakartaiko nirvikāro ramāpatiḥ /",
  "GSP33madhanuu:776": "śabdaiḥ prakṛtirityādyaiḥ strīliṅgairabhidhīyate // MAnuv_1,4.79 //",
  "GSP33madhanuu:777": "bahu syāmiti tasyaiva hyuktamārgeṇa yujyate /",
  "GSP33madhanuu:778": "tattadgatena rūpeṇa tadarthaṃ hyasṛjajjagat // MAnuv_1,4.80 //",
  "GSP33madhanuu:779": "yaccāvikṛtamevaitad brahma viśvātmanā mṛṣā /",
  "GSP33madhanuu:780": "dṛśyate mandadṛṣṭayaiva sa sarga iti kathyate // MAnuv_1,4.81 //",
  "GSP33madhanuu:781": "sā mandadṛṣṭistasyaiva brahmaṇaḥ kiṃ tato 'nyagā /",
  "GSP33madhanuu:782": "brahmaṇaścet kva sārvajñyamanyagā cet svato 'nyatā // MAnuv_1,4.82 //",
  "GSP33madhanuu:783": "nādehayogino dṛṣṭiriti tat kāraṇaṃ svataḥ /",
  "GSP33madhanuu:784": "dehinaḥ kāraṇayutā dehāśca yadi na bhramāt // MAnuv_1,4.83 //",
  "GSP33madhanuu:785": "kiṃ bhrāntikalpitaṃ tatra bhedo 'pi bhramajo yadi /",
  "GSP33madhanuu:786": "bhrānterajñānamūlatvāt tasya bhedavyapekṣayā // MAnuv_1,4.84 //",
  "GSP33madhanuu:787": "nājñānakalpakaṃ kiñcidanyonyāśrayatā yataḥ /",
  "GSP33madhanuu:788": "bhramatve tviyamuktiśca tadantaḥpatanānnahi // MAnuv_1,4.85 //",
  "GSP33madhanuu:789": "vyāvahārikatā cāsya syādabādhyatva eva hi /",
  "GSP33madhanuu:790": "bādhyaṃ nārthakriyākāri na ca svapno 'pi no mṛṣā // MAnuv_1,4.86 //",
  "GSP33madhanuu:791": "vāsanājanitatvena tasyāpyaṅgīkṛtatvataḥ /",
  "GSP33madhanuu:792": "sa hi karteti vākyācca jāgrattvamiti hi bhramaḥ // MAnuv_1,4.87 //",
  "GSP33madhanuu:793": "sarpabhramādāvapi hi jñānamastyeva tādṛśam /",
  "GSP33madhanuu:794": "tadevārthakriyākāri tat sadevārthakārakam // MAnuv_1,4.88 //",
  "GSP33madhanuu:795": "brahma tvarthakriyākāri parataḥ svata eva vā /",
  "GSP33madhanuu:796": "aṅgīkṛtaṃ hi tenaiva paratastve na ca pramā // MAnuv_1,4.89 //",
  "GSP33madhanuu:797": "amukhyasatyamānasya sādhakatve sadā'vayoḥ /",
  "GSP33madhanuu:798": "na hi sampratipattiḥ syādatastiṣṭhatu sā pramā // MAnuv_1,4.90 //",
  "GSP33madhanuu:799": "na hi vipratipannena śakyaṃ sādhayituṃ kvacit /",
  "GSP33madhanuu:800": "sādhakatvaṃ tu satyasya sākṣiṇo hyāvayordvayoḥ /",
  "GSP33madhanuu:801": "samyak sampratipannaṃ tanna vivatarmamataṃ bhavet // MAnuv_1,4.91 //",
  "GSP33madhanuu:802": "yadi nāṅgīkṛtaṃ kiñcidanaṅgīkṛtatāpi hi /",
  "GSP33madhanuu:803": "nāṅgīkṛteti mūkaḥ syāditi nāsmadvivāditā // MAnuv_1,4.92 //",
  "GSP33madhanuu:804": "viśvaṃ satyaṃ yacciketa praghānvasya yathārthataḥ /",
  "GSP33madhanuu:805": "ityādiśrutayaḥ sarvā viśvasatyatvavācakāḥ // MAnuv_1,4.93 //",
  "GSP33madhanuu:806": "satyatvaṃ gaganādeśca sākṣipratyakṣasādhitam /",
  "GSP33madhanuu:807": "sākṣisiddhasya na kvāpi bādhyatvaṃ tadadoṣataḥ // MAnuv_1,4.94 //",
  "GSP33madhanuu:808": "savarkāleṣvabādhyatvaṃ sākṣiṇaiva pratīyate /",
  "GSP33madhanuu:809": "kālo hi sākṣipratyakṣaḥ suṣuptau ca pratītitaḥ // MAnuv_1,4.95 //",
  "GSP33madhanuu:810": "atītānāgatau kālāvapi nāsākṣigocarau /",
  "GSP33madhanuu:811": "pakṣīkartumaśakyatvānnānumā tatra vartate // MAnuv_1,4.96 //",
  "GSP33madhanuu:812": "tadetaditi sarvaṃ ca dṛśyaṃ vā smṛtigocaram /",
  "GSP33madhanuu:813": "sākṣisiddhena kālena khacitaṃ hyeva vartate // MAnuv_1,4.97 //",
  "GSP33madhanuu:814": "tasmānna taṃ vinā kiñcit smartuṃ draṣṭumathāpi vā /",
  "GSP33madhanuu:815": "śakyaṃ tannityasiddherhi nānumāvasaro bhavet // MAnuv_1,4.98 //",
  "GSP33madhanuu:816": "ato 'doṣapratītasya satyatvaṃ sākṣiṇā matam /",
  "GSP33madhanuu:817": "parīkṣādeśca satyatvaṃ tena hyeva mataṃ bhavet // MAnuv_1,4.99 //",
  "GSP33madhanuu:818": "anyathā śrutiyuktayādipramāṇaiśca sahaiva tu /",
  "GSP33madhanuu:819": "akasmād vinivṛttiśca kiṃ viśvasya na śaṅkayate // MAnuv_1,4.100 //",
  "GSP33madhanuu:820": "itaḥ pūrvaṃ tathābhāvād yadi no saṃsṛtergatiḥ /",
  "GSP33madhanuu:821": "vākyānumāditaścet syāt tatprāmāṇyaṃ ca sākṣitaḥ // MAnuv_1,4.101 //",
  "GSP33madhanuu:822": "tatprāmāṇyaṃ yathā sākṣī sthāpayatyevameva hi /",
  "GSP33madhanuu:823": "sarvakāleṣvapi sthairyād vyabhicāramapohya ca // MAnuv_1,4.102 //",
  "GSP33madhanuu:824": "evamakṣajamānatvasiddhāṃ viśvasya satyatām /",
  "GSP33madhanuu:825": "kimiti sthāpayennāyaṃ nirdoṣajñānaśaktitaḥ // MAnuv_1,4.103 //",
  "GSP33madhanuu:826": "ekajñānakṛtaṃ viśvamiti yaccoṣyate mṛṣā /",
  "GSP33madhanuu:827": "bahujñānakṛtaṃ viśvamiti tasyottaraṃ bhavet // MAnuv_1,4.104 //",
  "GSP33madhanuu:828": "parasya satyatāṃ jānannapi yaḥ svātmataskaraḥ /",
  "GSP33madhanuu:829": "paro nāstīti vadati kimityunmattavad vadet // MAnuv_1,4.105 //",
  "GSP33madhanuu:830": "parābhāve hi vāg vyarthā yadi naivocyate tadā /",
  "GSP33madhanuu:831": "kaśāvetrādikaṃ tasya taskarasyottaraṃ vadet // MAnuv_1,4.106 //",
  "GSP33madhanuu:832": "prapañco yadi vidyeta nivarteta na saṃśayaḥ /",
  "GSP33madhanuu:833": "māyāmātramidaṃ dvaitamadvaitaṃ paramārthataḥ // MAnuv_1,4.107 //",
  "GSP33madhanuu:834": "vikalpo vinivarteta kalpito yadi kenacit /",
  "GSP33madhanuu:835": "upadeśādayaṃ vādo 'jñāte dvaitaṃ na vidyate // MAnuv_1,4.108 //",
  "GSP33madhanuu:836": "ityatra yadiśabdau ca nivarteteti ca dvayam /",
  "GSP33madhanuu:837": "viśvasya satyatāmāhurvidyetotpattimeva ca // MAnuv_1,4.109 //",
  "GSP33madhanuu:838": "vidotpattāviti hyasmād dhātorutpattireva hi /",
  "GSP33madhanuu:839": "nivṛttivyāptiyuk prāyaḥ prapañco bhedapañcakaḥ // MAnuv_1,4.110 //",
  "GSP33madhanuu:840": "jīveśvarabhidā caiva jaḍeśvarabhidā tathā /",
  "GSP33madhanuu:841": "jīvabhedo mithaścaiva jaḍajīvabhidā tathā /",
  "GSP33madhanuu:842": "mithaśca jaḍabhedo yaḥ prapañco bhedapañcakaḥ // MAnuv_1,4.111 //",
  "GSP33madhanuu:843": "so 'yaṃ satyo hyanādiśca sādiścennāśamāpnuyāt /",
  "GSP33madhanuu:844": "dvaitaṃ na vidyata iti tasmādajñānināṃ matam // MAnuv_1,4.112 //",
  "GSP33madhanuu:845": "iti śrutermitaṃ trātaṃ māyākhyaharividyayā /",
  "GSP33madhanuu:846": "uttamo 'rtho haristvekastadanyanmadhyamādhyamam // MAnuv_1,4.113 //",
  "GSP33madhanuu:847": "vācārabdhaṃ tu sāṅketyaṃ nāma syād vikṛtaṃ bahu /",
  "GSP33madhanuu:848": "nityaṃ tu nāmadheyaṃ yanmṛttiketyādi vaidikam // MAnuv_1,4.114 //",
  "GSP33madhanuu:849": "prādhānyāt tatparijñānāt prākṛtājño 'pi pūruṣaḥ /",
  "GSP33madhanuu:850": "vidvānityucyate sadbhirevaṃ nityaparātmavit // MAnuv_1,4.115 //",
  "GSP33madhanuu:851": "sadātanaṃ satyamiti nityamevocyate budhaiḥ /",
  "GSP33madhanuu:852": "prayogaścottaratrāsti jarā yadyenamāpnuyāt // MAnuv_1,4.116 //",
  "GSP33madhanuu:853": "dehaḥ pradhvaṃsate vāyaṃ kiṃ tato 'syātiśiṣyate /",
  "GSP33madhanuu:854": "hanyate na vadhenāyaṃ jarayā ca na jīryati // MAnuv_1,4.117 //",
  "GSP33madhanuu:855": "etat satyaṃ brahmapuramiti nityatva eva hi /",
  "GSP33madhanuu:856": "vācārambhaṇamityukte mithyetyaśrutakalpanam // MAnuv_1,4.118 //",
  "GSP33madhanuu:857": "punaruktirnāmadheyamitītyasya nirarthatā /",
  "GSP33madhanuu:858": "ekaḥ piṇḍo maṇiśceti padavaiyathyarmeva ca // MAnuv_1,4.119 //",
  "GSP33madhanuu:859": "vikāratvavivakṣāyāṃ nacaikanakhakṛntanam /",
  "GSP33madhanuu:860": "sarvakārṣṇāyasaṃ ca syādataḥ sādṛśya eva ca // MAnuv_1,4.120 //",
  "GSP33madhanuu:861": "vivakṣātra tu nityatve prādhānye coktavartmanā /",
  "GSP33madhanuu:862": "prādhānyapratipattyarthaṃ sṛṣṭayādeścaiva vistaraḥ // MAnuv_1,4.121 //",
  "GSP33madhanuu:863": "tasmāt kenāpi mārgeṇa na vivartamataṃ bhavet /",
  "GSP33madhanuu:864": "tadasaṅkhayātadoṣetaṃ heyameva śubhārthibhiḥ // MAnuv_1,4.122 //",
  "GSP33madhanuu:865": "asaṅkhayatvena doṣāṇāṃ granthādhikyabhayādapi /",
  "GSP33madhanuu:866": "uparamyate tato viṣṇuricchāpūrvakamaśramaḥ /",
  "GSP33madhanuu:867": "karoti pitṛvad viśvaṃ pūrṇaśeṣaguṇātmakaḥ // MAnuv_1,4.123 //",
  "GSP33madhanuu:868": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne prathamo 'dhyāyaḥ //",
  "GSP33madhanuu:869": "uktaḥ samanvayaḥ sākṣādavirodho 'tra sādhyate /",
  "GSP33madhanuu:870": "caturvidhasya tasyādau yauktastatrāpi ca smṛteḥ // MAnuv_2,1.1 //",
  "GSP33madhanuu:871": "tasyāścatuḥsvarūpatvāt pratyekaṃ caturātmakāḥ /",
  "GSP33madhanuu:872": "pādāḥ sarve tadaṃśāśca mūrtīnāṃ varṇamā'gamāt // MAnuv_2,1.2 //",
  "GSP33madhanuu:873": "āptatā samatādṛṣṭiśrutisāmyabalādbhavāḥ /",
  "GSP33madhanuu:874": "sarvānusāro laghutā viśeṣādarśanāphale // MAnuv_2,1.3 //",
  "GSP33madhanuu:875": "iṣṭasiddhiśca niyamaḥ pūrvapakṣeṣu yuktayaḥ /",
  "GSP33madhanuu:876": "etā eva tvatibalā siddhāntasya niyāmakāḥ // MAnuv_2,1.4 //",
  "GSP33madhanuu:877": "āptaiḥ pratyakṣato dṛṣṭvā proktamarthaṃ kathaṃ śratiḥ /",
  "GSP33madhanuu:878": "pipīlikālipinibhā vārayeta sarvagā hi te // MAnuv_2,1.5 //",
  "GSP33madhanuu:879": "iti ced yadyaśeṣajñā rudrādyā haripūrvakāḥ /",
  "GSP33madhanuu:880": "kiṃ nāśeṣavido mānaṃ hy ubhayatra samaṃ bhavet // MAnuv_2,1.6 //",
  "GSP33madhanuu:881": "nacāptiniścayastatra śakyate vyabhicārataḥ /",
  "GSP33madhanuu:882": "nacāsyā vyabhicāre 'pi hīyate mānatā kvacit // MAnuv_2,1.7 //",
  "GSP33madhanuu:883": "vedoktasyādhikārasya durnirūpatvataḥ sadā /",
  "GSP33madhanuu:884": "niyamo vyabhicāro vā naiva jñātuṃ hi śakyate // MAnuv_2,1.8 //",
  "GSP33madhanuu:885": "adhikāro hi sulabhaḥ kathito 'nyāgameṣvalam /",
  "GSP33madhanuu:886": "vedokto hy adhikārastu durlabhaḥ sarvamānuṣaiḥ // MAnuv_2,1.9 //",
  "GSP33madhanuu:887": "anyāgameṣu vipratvamapi caṇḍālajanmanām /",
  "GSP33madhanuu:888": "maṇḍalāntaḥpraveśena kramaśaḥ pratipādyate // MAnuv_2,1.10 //",
  "GSP33madhanuu:889": "adhikāraṃ durāpādyamuktavātisulabhaṃ punaḥ /",
  "GSP33madhanuu:890": "aśakyaṃ sādhanaṃ coktavā suśakaṃ tatphalāptaye /",
  "GSP33madhanuu:891": "ucyate 'tastaduktaṃ hi vyabhicāri phale 'pi tu // MAnuv_2,1.11 //",
  "GSP33madhanuu:892": "kathaṃ pramāṇatāṃ gacchennityatvāt puruṣodbhavaiḥ /",
  "GSP33madhanuu:893": "ujkhitaṃ sarvadoṣaiśca kathaṃ no mānatāṃ vrajet // MAnuv_2,1.12 //",
  "GSP33madhanuu:894": "virūpa nityayā vācā nityayānityayā sadā /",
  "GSP33madhanuu:895": "ityādiśrutibhirvedo nitya ityavagamyate // MAnuv_2,1.13 //",
  "GSP33madhanuu:896": "pipīlikālipiścāpi pramāṇamavirodhataḥ /",
  "GSP33madhanuu:897": "yathā drauṇerulūkena kṛtamapyāsa bodhakam // MAnuv_2,1.14 //",
  "GSP33madhanuu:898": "aviruddhaṃ viruddhaṃ tu virodhādeva bādhitam /",
  "GSP33madhanuu:899": "virodhādarśanāt tasmād vedaprāmāṇyamiṣyate // MAnuv_2,1.15 //",
  "GSP33madhanuu:900": "tanmūlatvāt smṛtīnāṃ ca virodho yatra na kvacit /",
  "GSP33madhanuu:901": "virodho 'pi sa evoktaḥ pratyakṣeṇāgamena vā // MAnuv_2,1.16 //",
  "GSP33madhanuu:902": "āgamenāgamasyaiva virodhe yuktiriṣyate /",
  "GSP33madhanuu:903": "upajīvyavirodhe tu vedasyānyārthakalpanā // MAnuv_2,1.17 //",
  "GSP33madhanuu:904": "pratyakṣamupajīvyaṃ syāt prāyo yuktirapi kvacit /",
  "GSP33madhanuu:905": "āgamaikapramāṇeṣu tasyaiva hyupajīvyatā // MAnuv_2,1.18 //",
  "GSP33madhanuu:906": "yukto 'yuktaśca yadyartha āgamasya pratīyate /",
  "GSP33madhanuu:907": "syāt tatra yukta evārtho yuktiśca trividhā matā // MAnuv_2,1.19 //",
  "GSP33madhanuu:908": "vyāptiḥ pratyakṣatā yasyā yuktigā'gamagā tathā /",
  "GSP33madhanuu:909": "pratyakṣāgamamūlā tu yuktistatra balīyasī // MAnuv_2,1.20 //",
  "GSP33madhanuu:910": "yāthārthyameva mānatvaṃ tanmukhyaṃ jñānaśabdayoḥ /",
  "GSP33madhanuu:911": "arthatvamaryataiva syānna kriyārtheṣu sā matā // MAnuv_2,1.21 //",
  "GSP33madhanuu:912": "jñānārthe jñeyatā mukhyā śabdārthe tadanantaram /",
  "GSP33madhanuu:913": "yathārthajñānajanakā yathārthā yuktayaḥ smṛtāḥ // MAnuv_2,1.22 //",
  "GSP33madhanuu:914": "anupramāṇametāni hyakṣayuktivacāṃsyataḥ /",
  "GSP33madhanuu:915": "prāmāṇyaṃ nānuvādasya smṛterapi vihīyate // MAnuv_2,1.23 //",
  "GSP33madhanuu:916": "yāthārthyameva prāmāṇyaśabdārtho yad vivakṣitaḥ /",
  "GSP33madhanuu:917": "aṅgīkṛtaṃ cet prāmāṇyaṃ smṛtyādeḥ kā virodhatā // MAnuv_2,1.24 //",
  "GSP33madhanuu:918": "nacāphalatvaṃ vaktavyaṃ sarvasmṛtyanuvādayoḥ /",
  "GSP33madhanuu:919": "phalavattvaṃ nacāsmābhiḥ prāmāṇyaṃ hi vivakṣitam // MAnuv_2,1.25 //",
  "GSP33madhanuu:920": "tṛṇādidarśane kiṃ ca phalavattvaṃ nigadyate /",
  "GSP33madhanuu:921": "sukhaduḥkhādikaṃ kiñcit smṛtāvapi hi dṛśyate // MAnuv_2,1.26 //",
  "GSP33madhanuu:922": "na paricchedakāryeva pramāṇamiti ca pramā /",
  "GSP33madhanuu:923": "nirdoṣākṣodbhavaṃ hyatra pratyakṣamiti gīyate // MAnuv_2,1.27 //",
  "GSP33madhanuu:924": "prākṛtaṃ śuddhacaitanyamakṣaṃ tu dvividhaṃ matam /",
  "GSP33madhanuu:925": "śuddhamīśaramāmukteṣvanyatra prākṛtairyutam // MAnuv_2,1.28 //",
  "GSP33madhanuu:926": "nirdoṣameva caitanyamanyatrobhayamiṣyate /",
  "GSP33madhanuu:927": "sukhaduḥkhādiviṣayaṃ śuddhaṃ saṃsārageṣvapi // MAnuv_2,1.29 //",
  "GSP33madhanuu:928": "nirdoṣatvātiniyamāt tad baliṣṭhatamaṃ matam /",
  "GSP33madhanuu:929": "pañcendriyamanobhedāt prākṛtaṃ ṣaḍvidhaṃ smṛtam // MAnuv_2,1.30 //",
  "GSP33madhanuu:930": "anumā yuktirevoktā vyāptireva tu sā smṛtā /",
  "GSP33madhanuu:931": "pratijñātārthasiddhayarthaṃ vyāptireva yadoditā // MAnuv_2,1.31 //",
  "GSP33madhanuu:932": "avaśiṣṭaṃ kimatrāsti liṅgaṃ tatra vijānataḥ /",
  "GSP33madhanuu:933": "yadi liṅgamasiddhaṃ syāt kuta evāsya mānatā // MAnuv_2,1.32 //",
  "GSP33madhanuu:934": "yadi smārakamātraṃ syāt smarturnātra prayojanam /",
  "GSP33madhanuu:935": "na pañcāvayoktau ca vivādāvasitirbhavet // MAnuv_2,1.33 //",
  "GSP33madhanuu:936": "dṛṣṭāntādiṣu caivaṃ syāt sādhanaṃ punareva hi /",
  "GSP33madhanuu:937": "liṅgoktāvapi caivaṃ syādanumāvasitirdhruvā // MAnuv_2,1.34 //",
  "GSP33madhanuu:938": "virodho 'saṅgatiścaiva sākṣād yuktestu dūṣaṇam /",
  "GSP33madhanuu:939": "pratijñāyāmasambandho yukteruktā hyasaṅgatiḥ // MAnuv_2,1.35 //",
  "GSP33madhanuu:940": "virodho 'pi tridhaiva syāt pratijñārthaviruddhatā /",
  "GSP33madhanuu:941": "liṅgarāhityamavyāptirnyūnādhikye tu vācike // MAnuv_2,1.36 //",
  "GSP33madhanuu:942": "sādhyavyāpakavailomyamavyāptiḥ sādhanasya ca /",
  "GSP33madhanuu:943": "durbalena virodhe 'pi na pramāṇamasādhakam // MAnuv_2,1.37 //",
  "GSP33madhanuu:944": "svavākyena virodhe 'pi naiva sādhakatāṃ vrajet /",
  "GSP33madhanuu:945": "saṃvādānuktisaṃyuktā eta eva ca nigrahāḥ // MAnuv_2,1.38 //",
  "GSP33madhanuu:946": "vādo jalpo vitaṇḍeti kathāstisro vijānatām /",
  "GSP33madhanuu:947": "svārthaṃ parārthamapi vā tattvanirṇayasādhanī // MAnuv_2,1.39 //",
  "GSP33madhanuu:948": "kevalaṃ tu kathā vādo jalpo 'rthādivyapekṣayā /",
  "GSP33madhanuu:949": "satāmeva kathā jñeyā vitaṇḍā tvasatāṃ satām // MAnuv_2,1.40 //",
  "GSP33madhanuu:950": "aprakāśya svasiddhāntamasatāṃ pakṣadūṣaṇam /",
  "GSP33madhanuu:951": "ukte taiḥ prathamaṃ māne vaktavyaṃ tasya dūṣaṇam // MAnuv_2,1.41 //",
  "GSP33madhanuu:952": "vidyāparīkṣāpūrvaiva vitaṇḍā jalpa eva ca /",
  "GSP33madhanuu:953": "uccanīcatvanirṇītiryato jayaparājayau // MAnuv_2,1.42 //",
  "GSP33madhanuu:954": "vinaiva tattvanirṇītiṃ na hi jalpādinā kvacit /",
  "GSP33madhanuu:955": "uccanīcatvavijñānamiti vidyāparīkṣaṇam // MAnuv_2,1.43 //",
  "GSP33madhanuu:956": "vādena coccanīcatvavijñānaṃ bhavati sphuṭam /",
  "GSP33madhanuu:957": "iti vādasya pūrvatvaṃ tatsiddhau vyarthatānyayoḥ // MAnuv_2,1.44 //",
  "GSP33madhanuu:958": "bahuvidyatvasiddhau tu naiva vādo 'pi kāraṇam /",
  "GSP33madhanuu:959": "sabhāsabhāpaprāśnīkapūrvastu spardhināmapi // MAnuv_2,1.45 //",
  "GSP33madhanuu:960": "vāda evobhayārthaḥ syānnirṇītijayakārakaḥ /",
  "GSP33madhanuu:961": "tattvāprakāśa evaiko vitaṇḍājalpayoḥ phalam // MAnuv_2,1.46 //",
  "GSP33madhanuu:962": "vinā vādena vidyāyā yadi śakyaṃ parīkṣaṇam /",
  "GSP33madhanuu:963": "syājjalpādirapi kvāpi vāda evānyathā bhavet // MAnuv_2,1.47 //",
  "GSP33madhanuu:964": "jalpa ityapi nāma syād vādasyaitādṛśasya tu /",
  "GSP33madhanuu:965": "pratijñāmātrasādhyatvamapi syād yājñavalkyavat // MAnuv_2,1.48 //",
  "GSP33madhanuu:966": "sabhā sabhāpatiścaiva prāśnikāścaiva vaiṣṇavāḥ /",
  "GSP33madhanuu:967": "rāgadveṣavihīnāśca syuḥ sabhyāḥ sarvavedinaḥ // MAnuv_2,1.49 //",
  "GSP33madhanuu:968": "prāśnikāścaitadajñāne sabhyāścaiṣāṃ ca dūragāḥ /",
  "GSP33madhanuu:969": "pramāṇaṃ nirṇayāya syuḥ pakṣapātavivarjitāḥ // MAnuv_2,1.50 //",
  "GSP33madhanuu:970": "ubhābhyāṃ sādhanaṃ caiva dūṣaṇaṃ vādajalpayoḥ /",
  "GSP33madhanuu:971": "sadbhirāgama evaikaḥ prayojyo 'bhīṣyasādhakaḥ // MAnuv_2,1.51 //",
  "GSP33madhanuu:972": "svasiddhāntānusāreṇa hyasadbhiranumocyate /",
  "GSP33madhanuu:973": "pratyakṣāgamavairūpyamāśrityānyārthataiva tu // MAnuv_2,1.52 //",
  "GSP33madhanuu:974": "āgame daśarnīyātra doṣo liṅgavilomatā /",
  "GSP33madhanuu:975": "liṅgānukūlyaṃ svārthasya śrutyādīnāmanugrahaḥ // MAnuv_2,1.53 //",
  "GSP33madhanuu:976": "tripañcāvayavāmeva yugmāvayavinīmapi /",
  "GSP33madhanuu:977": "niyamād yo 'numāṃ brūyād taṃ brūyād yadi tādṛśī /",
  "GSP33madhanuu:978": "nānumeti tadā kena sādhyāvayavakalpanā // MAnuv_2,1.54 //",
  "GSP33madhanuu:979": "***[NOTE: jump in verse numbering,",
  "GSP33madhanuu:980": "no lacuna in text/]***",
  "GSP33madhanuu:981": "niyatāvayavāsiddhau vyāptimātreṇa sādhanam /",
  "GSP33madhanuu:982": "kartavyameva tena syāt tasmāt saivānumā matā // MAnuv_2,1.57 //",
  "GSP33madhanuu:983": "anubhūtiḥ pramāṇaṃ cet kena smṛtirapodyate /",
  "GSP33madhanuu:984": "pūrvānubhūte kiṃ mānamityukte syāt kimuttaram // MAnuv_2,1.58 //",
  "GSP33madhanuu:985": "mānasaṃ taddhi vijñānaṃ tacca sākṣipramāṇakam /",
  "GSP33madhanuu:986": "atītānāgataṃ yadvad yogibhirdṛśyate 'ñjasā /",
  "GSP33madhanuu:987": "evaṃ pūrvānubhūtaṃ ca manasaivāvagamyate // MAnuv_2,1.59 //",
  "GSP33madhanuu:988": "vijñātaṃ manasā pūrvaṃ mayaitat kṛtamityapi /",
  "GSP33madhanuu:989": "sākṣādanubhavāt siddhaṃ kathameva hyapodyate // MAnuv_2,1.60 //",
  "GSP33madhanuu:990": "evaṃ lakṣaṇake mānatraye brahmādivastuṣu /",
  "GSP33madhanuu:991": "pramāṇaṃ veda evaikas tatprāmāṇyaṃ ca sādhitam // MAnuv_2,1.61 //",
  "GSP33madhanuu:992": "tathāpi mṛjjalādīnāṃ buddhivāgādivācakaḥ /",
  "GSP33madhanuu:993": "dṛṣṭavyāptiviruddhatvāt tatra mānaṃ kathaṃ bhavet // MAnuv_2,1.62 //",
  "GSP33madhanuu:994": "tatastannāmakaḥ kaścit pumānanyo bhavediti /",
  "GSP33madhanuu:995": "yuktayāgamāvirodhena prāptamatrābhidhīyate // MAnuv_2,1.63 //",
  "GSP33madhanuu:996": "bālarūḍhiṃ vinaivāpi vidvadrūḍhisamāśrayāt /",
  "GSP33madhanuu:997": "tattannāmāna evaite tattadvastvabhimāninaḥ // MAnuv_2,1.64 //",
  "GSP33madhanuu:998": "santi teṣāṃ viśeṣeṇa śaktiranyebhya ucyate /",
  "GSP33madhanuu:999": "vyāptiścoktānusāreṇa dṛśyante cādhikāribhiḥ // MAnuv_2,1.65 //",
  "GSP33madhanuu:1000": "śāstroktavastunaścaiva vyutpattiḥ śāstraliṅgataḥ /",
  "GSP33madhanuu:1001": "vyutpattiḥ sā balavatī mūrkhavyutpattitā hi yat // MAnuv_2,1.66 //",
  "GSP33madhanuu:1002": "dṛḍhayuktivirodhe tu sarvatra nyāya īdṛśaḥ /",
  "GSP33madhanuu:1003": "alpavākyayutā yuktirbahulaiva virodhinī // MAnuv_2,1.67 //",
  "GSP33madhanuu:1004": "yatra tatra kathaṃ vastunirṇayaḥ syāditīrite /",
  "GSP33madhanuu:1005": "virodhiyuktibāhulyāditi nyāyo viniścitaḥ // MAnuv_2,1.68 //",
  "GSP33madhanuu:1006": "yuktestu yuktibāhulyamāgamādāgamasya ca /",
  "GSP33madhanuu:1007": "kathaṃ na nirṇayaṃ kuryādityasat kāraṇaṃ na hi // MAnuv_2,1.69 //",
  "GSP33madhanuu:1008": "śrutyartho bhavati kvāpi śrutiprāyopapattibhiḥ /",
  "GSP33madhanuu:1009": "avirodhaścaturthe tu pāte samyak samarthyate // MAnuv_2,1.70 //",
  "GSP33madhanuu:1010": "asat kāryaṃ yathā dṛṣṭaṃ vastutvāt kāraṇaṃ tathā /",
  "GSP33madhanuu:1011": "iti cenna niṣedhaikasvarūpasya na kartṛtā // MAnuv_2,1.71 //",
  "GSP33madhanuu:1012": "buddhipūrvapravṛttirhi kartṛtvamiha niścitam /",
  "GSP33madhanuu:1013": "pratiṣedhātmakatvaṃ tu bhāvasyābhāvadharmataḥ /",
  "GSP33madhanuu:1014": "dharmadharmaikyataścaiva natu tanmātratā bhavet // MAnuv_2,1.72 //",
  "GSP33madhanuu:1015": "abhāvasya ca bhāvo 'pi dharmo 'thāpi hi dharmiṇaḥ /",
  "GSP33madhanuu:1016": "tādṛktavaṃ mātratehoktā buddhirāhityameva tat // MAnuv_2,1.73 //",
  "GSP33madhanuu:1017": "viśeṣyataiva dharmitvaṃ prathamapratipattiṣu /",
  "GSP33madhanuu:1018": "niṣedhavidhirūpatvaṃ bhāvābhāvatvamatra hi // MAnuv_2,1.74 //",
  "GSP33madhanuu:1019": "sarvanāśeṣvapi sadā śiṣṭatvād yasya kasya nuḥ /",
  "GSP33madhanuu:1020": "nāśo 'yaṃ vimato 'pi syānnāśatvāt kartṛśeṣavān // MAnuv_2,1.75 //",
  "GSP33madhanuu:1021": "nacāśeṣanṛnāśastu dṛṣṭo dṛśyo 'sti vā kvacit /",
  "GSP33madhanuu:1022": "dharmādharmāśrayatvena svīkāryo 'pi naro laye // MAnuv_2,1.76 //",
  "GSP33madhanuu:1023": "anāditvaṃ vinādṛṣṭaṃ kathaṃ syāt kāraṇaṃ kvacit /",
  "GSP33madhanuu:1024": "pūrvādṛṣṭāt parādṛṣṭaṃ yadi naivottaraṃ kutaḥ // MAnuv_2,1.77 //",
  "GSP33madhanuu:1025": "adṛṣṭaṃ kāraṇaṃ no cellaye mānaṃ ca kiṃ bhavet /",
  "GSP33madhanuu:1026": "utpattināśakārī hi buddhimān dṛśyate kvacit // MAnuv_2,1.78 //",
  "GSP33madhanuu:1027": "taddṛṣṭāntena sarvatra kartā kiṃ nānumīyate /",
  "GSP33madhanuu:1028": "āgamānugṛhītā tu mānameṣānumāpitu // MAnuv_2,1.79 //",
  "GSP33madhanuu:1029": "āgamānugrahābhāve na tarkaḥ syāt pratiṣṭhitaḥ /",
  "GSP33madhanuu:1030": "akṣajāgamamūlasya syādevāsya pratiṣṭhitiḥ /",
  "GSP33madhanuu:1031": "anyathāsyāpratiṣṭhā ca svavācā vyāhataiva hi // MAnuv_2,1.80 //",
  "GSP33madhanuu:1032": "na ca śiṣyāgṛhītatvaṃ nirīśādīśavādinaḥ /",
  "GSP33madhanuu:1033": "ato 'vaśiṣṭajīvādikartṛtātra niṣiddhayate // MAnuv_2,1.81 //",
  "GSP33madhanuu:1034": "tanmano 'kurutetyāderasato manaso janiḥ /",
  "GSP33madhanuu:1035": "nivāritā tu pūrvatra hyakasmāditi tadvinā // MAnuv_2,1.82 //",
  "GSP33madhanuu:1036": "asato viśvajananamāśaṅkayātra niṣiddhayate /",
  "GSP33madhanuu:1037": "prāpakaṃ vākyamātraṃ tu parihāro viśeṣitaḥ // MAnuv_2,1.83 //",
  "GSP33madhanuu:1038": "kvacijjīvākṛtaṃ dṛṣṭvā cetanādeva cākṛtam /",
  "GSP33madhanuu:1039": "tadvadevānumānyatra vastutvāt kriyate śruteḥ // MAnuv_2,1.84 //",
  "GSP33madhanuu:1040": "nānyadanyatvamāpannaṃ kvacid dṛṣṭaṃ kathañcana /",
  "GSP33madhanuu:1041": "ato jīvasya na brahmabhāvaḥ syāddhi kadācana // MAnuv_2,1.85 //",
  "GSP33madhanuu:1042": "kvacid bhinnatayā dṛṣṭaṃ tadabhinnatayā katham /",
  "GSP33madhanuu:1043": "dṛśyenno dṛṣṭapūrvaṃ hi tādṛśaṃ na ca dṛśyate // MAnuv_2,1.86 //",
  "GSP33madhanuu:1044": "bhoktṛtvāpattita iti yanmataṃ tat kuto hariḥ /",
  "GSP33madhanuu:1045": "bhoktrāpatteriti prāha kathaṃ ca tadananyatā // MAnuv_2,1.87 //",
  "GSP33madhanuu:1046": "jagatastvavikāratva uktanyāyena sādhite /",
  "GSP33madhanuu:1047": "svatantrakāraṇānyatvaṃ tena hyatra niṣiddhayate // MAnuv_2,1.88 //",
  "GSP33madhanuu:1048": "dravyaṃ karma ca kālaśca svabhāvaścetanā dhṛtiḥ /",
  "GSP33madhanuu:1049": "yatprasādādime santi na santi yadupekṣayā /",
  "GSP33madhanuu:1050": "iti śrutestadvaśasya bhāvo na para ityataḥ // MAnuv_2,1.89 //",
  "GSP33madhanuu:1051": "śakto 'pi hyanyathākartuṃ svecchāniyamato hariḥ /",
  "GSP33madhanuu:1052": "kāraṇairniyataireva karotīdaṃ jagat sadā // MAnuv_2,1.90 //",
  "GSP33madhanuu:1053": "nityabhedo nimittena hyupādānena tu dvayam /",
  "GSP33madhanuu:1054": "asad yat kāryarūpeṇa kāraṇātmatayāsti hi // MAnuv_2,1.91 //",
  "GSP33madhanuu:1055": "anavasthānyathā hi syāt sarvatrotpattināśayoḥ /",
  "GSP33madhanuu:1056": "śakto 'pi bhagavān viṣṇurakartuṃ kartumanyathā // MAnuv_2,1.92 //",
  "GSP33madhanuu:1057": "svabhinnaṃ kāraṇābhinnabhinnaṃ viśvaṃ karotyajaḥ /",
  "GSP33madhanuu:1058": "iti śruteravasita uktārtho 'yamaśeṣataḥ // MAnuv_2,1.93 //",
  "GSP33madhanuu:1059": "anaṃśasyāpi jīvasya kiñcit sāmarthyayojanām /",
  "GSP33madhanuu:1060": "kāryeṣu yaḥ karotyaddhā namastasmai svayambhuve // MAnuv_2,1.94 //",
  "GSP33madhanuu:1061": "yadi bhāgena kāryeṣu jīvaśaktiṃ na yojayet /",
  "GSP33madhanuu:1062": "haristadā hi sarvatra kṛtsnayatnoṃ'śitāpi vā // MAnuv_2,1.95 //",
  "GSP33madhanuu:1063": "aṃśino hi paṭādyā ye bhinnaireva parasparam /",
  "GSP33madhanuu:1064": "aṃśairaṃśina ucyante naivameva hi cetanāḥ // MAnuv_2,1.96 //",
  "GSP33madhanuu:1065": "ato 'naṃśina ityeva śrutireteṣu vartate /",
  "GSP33madhanuu:1066": "apyanekasvarūpeṣu viśeṣādeva kevalam // MAnuv_2,1.97 //",
  "GSP33madhanuu:1067": "bahusvarūpatākhyā tu teṣvastyeva hi sāṃśatā /",
  "GSP33madhanuu:1068": "bahutvenāvinābhāvād bhinnatā niyamād bhavet // MAnuv_2,1.98 //",
  "GSP33madhanuu:1069": "yadi naivaṃ niyamakṛd bhagavān puruṣottamaḥ /",
  "GSP33madhanuu:1070": "tasya tvaśeṣaśaktitvād yujyate savarmeva ca // MAnuv_2,1.99 //",
  "GSP33madhanuu:1071": "virodhaḥ sarvavaiśiṣṭaye yo dvitīye nirasyate /",
  "GSP33madhanuu:1072": "nārāyaṇasya tvadhyāye tadanye tatratatragāḥ // MAnuv_2,1.100 //",
  "GSP33madhanuu:1073": "sṛṣṭisaṃhāravākyānāṃ jīvarūpābhidhāyinām /",
  "GSP33madhanuu:1074": "apyanyonyāvirodhastu dvitīyādhyāyagocaraḥ // MAnuv_2,1.101 //",
  "GSP33madhanuu:1075": "mānameyaviśeṣeṇa punaruktirna jāyate /",
  "GSP33madhanuu:1076": "sadā pravṛttirīśasya svabhāvādeva kevalam // MAnuv_2,1.102 //",
  "GSP33madhanuu:1077": "aṅgaceṣyā yathā puṃsaḥ kāściduddeśavarjitāḥ /",
  "GSP33madhanuu:1078": "devasyaiṣa svabhāvo 'yamityāha śrutirañjasā // MAnuv_2,1.103 //",
  "GSP33madhanuu:1079": "krīḍāṃ prayojanaṃ kṛtvā sṛṣṭiḥ śrutivirodhinī /",
  "GSP33madhanuu:1080": "iti kevalalīlaiva nirṇītā prabhuṇā svayam // MAnuv_2,1.104 //",
  "GSP33madhanuu:1081": "ātmaprayojanārthāya spṛhāṃ śrutiravārayat /",
  "GSP33madhanuu:1082": "na prayojanavattvenetyata āha jagadguruḥ // MAnuv_2,1.105 //",
  "GSP33madhanuu:1083": "icchāmātraṃ prabhoḥ sṛṣṭiriti sṛṣṭau viniścitāḥ /",
  "GSP33madhanuu:1084": "iti praśaṃsayā kāmaśrutibhyaścaiva yuktitaḥ /",
  "GSP33madhanuu:1085": "mahātātparyayukteśca necchāmātraṃ niṣiddhayate // MAnuv_2,1.106 //",
  "GSP33madhanuu:1086": "mokṣārthāḥ śrutayo yasmāt sa ca tasya prasādataḥ /",
  "GSP33madhanuu:1087": "unninīṣativākyācca lokadṛṣṭānusārataḥ // MAnuv_2,1.107 //",
  "GSP33madhanuu:1088": "icchāṃnimittako yasmāt tadabhāve kutaḥ śrutiḥ /",
  "GSP33madhanuu:1089": "mahātātparyarahitā pramāṇatvaṃ gamiṣyati // MAnuv_2,1.108 //",
  "GSP33madhanuu:1090": "yāthārthyameva mānatvamapi vākyaṃ prayojakam /",
  "GSP33madhanuu:1091": "mānatvameti tatrāpi yat sampūrṇaprayojanam // MAnuv_2,1.109 //",
  "GSP33madhanuu:1092": "vaiṣamyaṃ caiva nairghṛṇyaṃ vedāprāmāṇyakāraṇam /",
  "GSP33madhanuu:1093": "nāṅgīkāryamato 'nyattu na vaiṣamyādināmakam // MAnuv_2,1.110 //",
  "GSP33madhanuu:1094": "yadadhīnā guṇāścaiva doṣā api hi sarvaśaḥ /",
  "GSP33madhanuu:1095": "guṇāstasya kathaṃ na syuḥ syurdeṣāśca kathaṃ punaḥ // MAnuv_2,1.111 //",
  "GSP33madhanuu:1096": "sarvadharmāpapattestad vākyairapi hi tādṛśaiḥ /",
  "GSP33madhanuu:1097": "nirdoṣāśeṣaguṇako nirṇīto bhagavān hariḥ // MAnuv_2,1.112 //",
  "GSP33madhanuu:1098": "// iti śrīmadānandatīrthabhagavatpādācāryaviracite śrībrahmasūtrānuvyākhyāne dvitīyādhyāyasya prathamaḥ pādaḥ //",
  "GSP33madhanuu:1099": "smṛtiyuktiśrutiguṇayuktayo bahuyuktayaḥ /",
  "GSP33madhanuu:1100": "evaṃ caturvidhā naiva viruddhayante 'nvayaṃ prati // MAnuv_2,2.1 //",
  "GSP33madhanuu:1101": "iti prathamapādena nirṇīte 'pyabhiyogataḥ /",
  "GSP33madhanuu:1102": "darśanānāṃ pravṛttatvānmanda āśaṅkate punaḥ // MAnuv_2,2.2 //",
  "GSP33madhanuu:1103": "anādikālato vṛttāḥ samayā hi pravāhataḥ /",
  "GSP33madhanuu:1104": "nacocchedo 'sti kasyāpi samayasyetyato vibhuḥ // MAnuv_2,2.3 //",
  "GSP33madhanuu:1105": "bhrāntimūlatvameteṣāṃ pṛthag darśayati sphuṭam /",
  "GSP33madhanuu:1106": "tarkairdṛḍhatamaireva vākyaiścāgamavādinām // MAnuv_2,2.4 //",
  "GSP33madhanuu:1107": "daurlabhyācchuddhabuddhīnāṃ bāhulyādalpavedinām /",
  "GSP33madhanuu:1108": "tāmasatvācca lokasya mithyājñānaprasaktitaḥ /",
  "GSP33madhanuu:1109": "vidveṣāt parame tattve tattvavediṣu cāniśam // MAnuv_2,2.5 //",
  "GSP33madhanuu:1110": "anādivāsanāyogādasurāṇāṃ bahutvataḥ /",
  "GSP33madhanuu:1111": "durāgrahagṛhītatvād vartante samayāḥ sadā // MAnuv_2,2.6 //",
  "GSP33madhanuu:1112": "tathāpi śuddhabuddhīnāmīśānugrahayoginām /",
  "GSP33madhanuu:1113": "yuyuktayastamo hanyurāgamānugatāḥ sadā // MAnuv_2,2.7 //",
  "GSP33madhanuu:1114": "iti vidyāpatiḥ samyak samayānāṃ nirākṛtim /",
  "GSP33madhanuu:1115": "cakāra nijabhaktānāṃ buddhiśāṇatvasiddhaye // MAnuv_2,2.8 //",
  "GSP33madhanuu:1116": "cetanācetanaṃ tattvadvayameva nirīśvarāḥ /",
  "GSP33madhanuu:1117": "āhustat pañcapañcatvavibhāgasthamacetanam /",
  "GSP33madhanuu:1118": "cetanaṃ tadasaṅkhayātaṃ bhinnamanyad layaṃ bhavet // MAnuv_2,2.9 //",
  "GSP33madhanuu:1119": "acetanasya kartṛtvaṃ svātantryeṇa nigadyate /",
  "GSP33madhanuu:1120": "parasparavibhedaśca kāryāṇāmālayaṃ bhavet // MAnuv_2,2.10 //",
  "GSP33madhanuu:1121": "bhoktṛṇāṃ cetanasyāhuḥ kecit tāmapi nāpare /",
  "GSP33madhanuu:1122": "svarūpacaitanyabalāt svaprakāśācca bhogitām // MAnuv_2,2.11 //",
  "GSP33madhanuu:1123": "prakṛteśca svarūpasya vivekāgrahameva tu /",
  "GSP33madhanuu:1124": "abhogavādino bhogamāhurbhedagrahāt tayoḥ // MAnuv_2,2.12 //",
  "GSP33madhanuu:1125": "bhogināṃ muktiruddiṣṭā sa evābhogavādinām /",
  "GSP33madhanuu:1126": "īśasyāsaṅgrahādeva na yuktau tāvubhāvapi // MAnuv_2,2.13 //",
  "GSP33madhanuu:1127": "cetanecchānusāreṇa yadā dṛṣṭaḥ paṭodbhavaḥ /",
  "GSP33madhanuu:1128": "etādṛśatvamanyasya vastutvāt kena vāryate // MAnuv_2,2.14 //",
  "GSP33madhanuu:1129": "na ca kācit pramoktārthe śrutireva pramā hi naḥ /",
  "GSP33madhanuu:1130": "āptatvamuktamārgeṇa vakturnaivopapadyate // MAnuv_2,2.15 //",
  "GSP33madhanuu:1131": "aprāmāṇyasvatastvasya svīkārādapi māyivat /",
  "GSP33madhanuu:1132": "svoktākhilaniṣedhī syānna ca kiñcit prasiddhayati // MAnuv_2,2.16 //",
  "GSP33madhanuu:1133": "idaṃ nācetanavaśaṃ vastutvāt pratipannavat /",
  "GSP33madhanuu:1134": "ityeva pratiṣiddhasya kena mūlānumā bhavet // MAnuv_2,2.17 //",
  "GSP33madhanuu:1135": "svatantravṛttī racanā sā caivācetane kutaḥ /",
  "GSP33madhanuu:1136": "acetanatvaṃ svātantryamiti cātmapramāhatam // MAnuv_2,2.18 //",
  "GSP33madhanuu:1137": "svecchānusāritāmeva svātantryaṃ hi vido viduḥ /",
  "GSP33madhanuu:1138": "kuta icchācetanasya secchaṃ cet kimacetanam // MAnuv_2,2.19 //",
  "GSP33madhanuu:1139": "icchāmyahamiti hyeva nijānubhavarodhataḥ /",
  "GSP33madhanuu:1140": "acetanecchāpagatā yadi bhedāgraho 'tra ca // MAnuv_2,2.20 //",
  "GSP33madhanuu:1141": "kathaṃ na sa ghaṭasya syānmano ma iti bhedataḥ /",
  "GSP33madhanuu:1142": "manaso 'pi gṛhītatvādubhayātmakatā yataḥ // MAnuv_2,2.21 //",
  "GSP33madhanuu:1143": "kāmasya tu manaḥ kāmaḥ priyāpriyavibhedataḥ /",
  "GSP33madhanuu:1144": "dvaividhyaṃ dṛśyate cāsya tasmād bhedāgrahaḥ kutaḥ // MAnuv_2,2.22 //",
  "GSP33madhanuu:1145": "racanānupapattestanna sarvajñānumāgatam /",
  "GSP33madhanuu:1146": "acetanaṃ jagatkartṛ payo 'mbvādi ca nopamā // MAnuv_2,2.23 //",
  "GSP33madhanuu:1147": "etatpraśāstivacanāccetanācetanasya ca /",
  "GSP33madhanuu:1148": "dvaividhye 'pitu kāmādeḥ kutaḥ svāmitvamātmanaḥ // MAnuv_2,2.24 //",
  "GSP33madhanuu:1149": "sākṣādanubhavārūḍhaṃ śakyate 'podituṃ kvacit /",
  "GSP33madhanuu:1150": "icchāsvāmitvamevoktamicchāvattvaṃ nacāparam // MAnuv_2,2.25 //",
  "GSP33madhanuu:1151": "kiñcit tadvaśagatve 'pi svāmitvaṃ lokavad bhavet /",
  "GSP33madhanuu:1152": "sarvātmatantrakāmādeḥ kimutaiva pareśituḥ // MAnuv_2,2.26 //",
  "GSP33madhanuu:1153": "na cānubhavagaṃ kāmasvāmitvaṃ vedavāgapi /",
  "GSP33madhanuu:1154": "śaktāpavadituṃ tasmāt sā tadanyābhidhāyinī // MAnuv_2,2.27 //",
  "GSP33madhanuu:1155": "mokṣakāmo bhavedanyo yadi muktād bhaviṣyataḥ /",
  "GSP33madhanuu:1156": "mokṣakāmasya kiṃ tena svanāśārthaṃ ca ko yatet // MAnuv_2,2.28 //",
  "GSP33madhanuu:1157": "kartṛtvaṃ yasya tasyaiva bhoktṛtvamupalabhyate /",
  "GSP33madhanuu:1158": "vibhāge ca tayormānaṃ naiva kiñcit kvacid bhavet // MAnuv_2,2.29 //",
  "GSP33madhanuu:1159": "sarvamānavirodhaikadurdīkṣādīkṣitastvayam /",
  "GSP33madhanuu:1160": "māyāvādyupamāṃ yāyāt taccaśabdānnirākṛtaḥ // MAnuv_2,2.30 //",
  "GSP33madhanuu:1161": "sāṅkhayastu seśvaro brūte kṣetrānugrahaśaktimān /",
  "GSP33madhanuu:1162": "astīśvaraḥ svayambhātaḥ kleśakarmādivarjitaḥ // MAnuv_2,2.31 //",
  "GSP33madhanuu:1163": "kṣetraśaktimatī saiva prakṛtirbījaśaktimān /",
  "GSP33madhanuu:1164": "jīvaḥ parjanyavad daivaśaktimānīśvaraḥ smṛtaḥ // MAnuv_2,2.32 //",
  "GSP33madhanuu:1165": "pṛthivīvat pradhānaṃ tajjīvaḥ sannidhimātrataḥ /",
  "GSP33madhanuu:1166": "bījāvapanakartevetyatra prāha prabhuḥ svayam // MAnuv_2,2.33 //",
  "GSP33madhanuu:1167": "anyatra kāpi śaktirna svātantryeṇeśa eva hi /",
  "GSP33madhanuu:1168": "śaktīstāḥ prerayatyañjastadadhīnāśca sarvadā // MAnuv_2,2.34 //",
  "GSP33madhanuu:1169": "sattāpradhānapuruṣaśaktīnāṃ ca pratītayaḥ /",
  "GSP33madhanuu:1170": "pravṛttayaśca tāḥ sarvā nityaṃ nityātmanā yataḥ // MAnuv_2,2.35 //",
  "GSP33madhanuu:1171": "yathā nityatayā nityaṃ nityaśaktayā svayeśvaraḥ /",
  "GSP33madhanuu:1172": "niyāmayati nityaṃ ca na ṛte tvaditi śruteḥ // MAnuv_2,2.36 //",
  "GSP33madhanuu:1173": "svabhāvajīvakarmāṇi dravyaṃ kālaḥ śrutiḥ kriyāḥ /",
  "GSP33madhanuu:1174": "yatprasādādime santi na santi yadupekṣayā // MAnuv_2,2.37 //",
  "GSP33madhanuu:1175": "iti śruterna sattādyā api nārāyaṇaṃ vinā /",
  "GSP33madhanuu:1176": "tatpatañjalivindhyādimataṃ na puruṣārthadam // MAnuv_2,2.38 //",
  "GSP33madhanuu:1177": "cārvākairucyate mānamakṣajaṃ nāparaṃ kvacit /",
  "GSP33madhanuu:1178": "deha ātmā pumarthaśca kāmārthābhyāṃ vinā na hi // MAnuv_2,2.39 //",
  "GSP33madhanuu:1179": "yadevaṃ darśanenāsya ko 'rthaḥ pratyakṣagocaraḥ /",
  "GSP33madhanuu:1180": "labdhastenaiva hi naraiḥ śāstrāt kiṃ mohanaṃ vinā // MAnuv_2,2.40 //",
  "GSP33madhanuu:1181": "svaparārthavihīnatvāt svamatenaiva niṣphalam /",
  "GSP33madhanuu:1182": "kimityunmattavacchāstraṃ vṛthā pralapati svayam // MAnuv_2,2.41 //",
  "GSP33madhanuu:1183": "dehādanyo 'nubhavata ātmā bhāti śarīriṇām /",
  "GSP33madhanuu:1184": "mama deha iti vyaktaṃ mamārtha itivat sadā // MAnuv_2,2.42 //",
  "GSP33madhanuu:1185": "pratyakṣasyaiva mānatvamiti kenāvasīyate /",
  "GSP33madhanuu:1186": "yadi tatsādhakaṃ vedaprāmāṇye na kathaṃ bhavet // MAnuv_2,2.43 //",
  "GSP33madhanuu:1187": "na cānyāmānatā kvāpi pramāṇenāvasīyate /",
  "GSP33madhanuu:1188": "svamatenārtharahita upekṣyaḥ pakṣa īdṛśaḥ // MAnuv_2,2.44 //",
  "GSP33madhanuu:1189": "sannidhānāccetanasya vartate yadyacetanam /",
  "GSP33madhanuu:1190": "tathāpyabuddhipūrvatvāduktadoṣaḥ samo bhavet // MAnuv_2,2.45 //",
  "GSP33madhanuu:1191": "aṅgitvaṃ puruṣasyaiva sarvairapyanubhūyate /",
  "GSP33madhanuu:1192": "tadaṅgatvoktitaścaiva syāt sarvasyāpalāpakaḥ /",
  "GSP33madhanuu:1193": "kimu sarveśvarasyāsya hyapalāṣād yato 'khilam // MAnuv_2,2.46 //",
  "GSP33madhanuu:1194": "aṅgitvaṃ yadi tasyaiva svātantryaṃ cennacākhilam /",
  "GSP33madhanuu:1195": "tatpreraṇe 'pyaśaktatvāt svatantro 'nyo hyapekṣitaḥ // MAnuv_2,2.47 //",
  "GSP33madhanuu:1196": "na ca svātantryamasyaiva pratyakṣādivirodhataḥ /",
  "GSP33madhanuu:1197": "hitākṛtyādidoṣācca bhadraṃ nānīśvaraṃ matam // MAnuv_2,2.48 //",
  "GSP33madhanuu:1198": "saṃsāriṇo 'nyaṃ sarveśaṃ sarvaśaktimanaupamam /",
  "GSP33madhanuu:1199": "cetanācetanasyāsya sattvādestadadhīnatām /",
  "GSP33madhanuu:1200": "nāṅgīkurvanti ye teṣāṃ sarveṣāṃ ca samā ime // MAnuv_2,2.49 //",
  "GSP33madhanuu:1201": "tasmācchrutipramāṇena yuktibhiśca paro hariḥ /",
  "GSP33madhanuu:1202": "aṅgīkāyartamo nityaḥ sarvairapi suniścitam // MAnuv_2,2.50 //",
  "GSP33madhanuu:1203": "nityajñānaprayatnecchaṃ saṅkhayadyairapi pañcabhiḥ /",
  "GSP33madhanuu:1204": "yuktamīśaṃ vadantyanye tadicchādṛṣṭacoditāḥ /",
  "GSP33madhanuu:1205": "paramāṇavaścaturvargāḥ saṃyujyante dviśo 'khilāḥ // MAnuv_2,2.51 //",
  "GSP33madhanuu:1206": "paramāṇudvayenaiva dvayaṇukaṃ nāma jāyate /",
  "GSP33madhanuu:1207": "dvayaṇukatrayeṇa tṛyaṇukaṃ taiścaturbhistadātmakam // MAnuv_2,2.52 //",
  "GSP33madhanuu:1208": "tatastvaniyamenaiva khaṇḍāvayavināṃ bhavaḥ /",
  "GSP33madhanuu:1209": "tataścāniyamenaiva sarvāvayavisambhavaḥ // MAnuv_2,2.53 //",
  "GSP33madhanuu:1210": "kāraṇaṃ samavāyyākhyaṃ paramāṇvādi tatra hi /",
  "GSP33madhanuu:1211": "īśecchādṛṣṭakālāstu nimittaṃ kāraṇaṃ matam // MAnuv_2,2.54 //",
  "GSP33madhanuu:1212": "sāmānyāntyaviśeṣau ca samavāyaśca tattrayam /",
  "GSP33madhanuu:1213": "nityaṃ kriyā anityāstu guṇadravye dvirūpake // MAnuv_2,2.55 //",
  "GSP33madhanuu:1214": "kārye guṇakriyāṇāṃ tu samavāyyanyakāraṇam /",
  "GSP33madhanuu:1215": "kāraṇasthā guṇādyāstu saṃyogo dravyakāraṇam // MAnuv_2,2.56 //",
  "GSP33madhanuu:1216": "evaṃ sthite 'pi siddhānte viśeṣastatra kalpitaḥ /",
  "GSP33madhanuu:1217": "dvayaṇuke paramāṇau ca hrasvatvaṃ parimaṇḍalam // MAnuv_2,2.57 //",
  "GSP33madhanuu:1218": "na kāraṇaṃ kāryaguṇe vairūpyaṃ tatra kāraṇam /",
  "GSP33madhanuu:1219": "ityāhustānathovāca vidyādhīśaḥ svayaṃ prabhuḥ // MAnuv_2,2.58 //",
  "GSP33madhanuu:1220": "mahattvaṃ caiva dīrghatvaṃ tṛyaṇukādyeṣu kalpitam /",
  "GSP33madhanuu:1221": "tasmācca sadṛśaṃ kāryaṃ tatkāryeṣūpajāyate // MAnuv_2,2.59 //",
  "GSP33madhanuu:1222": "yathā tathaiva hrasvatvāt pārimāṇḍalyato 'pi hi /",
  "GSP33madhanuu:1223": "jāyeta sadṛśaṃ kārye parimāṇaṃ samatvataḥ // MAnuv_2,2.60 //",
  "GSP33madhanuu:1224": "na cenmahattvataścaiva dīghartvādapi no bhavet /",
  "GSP33madhanuu:1225": "sadṛśasya hi kāryasya naiva yogaḥ kathañcana // MAnuv_2,2.61 //",
  "GSP33madhanuu:1226": "apratyakṣatvamevaṃ syād yataḥ kāryeṣvaṇutvataḥ /",
  "GSP33madhanuu:1227": "iti cenna mahattvaṃ ca paramāṇāvaṇāvapi /",
  "GSP33madhanuu:1228": "kathaṃ tṛyaṇukapūrveṣu nāṇutvamapi kathyate // MAnuv_2,2.62 //",
  "GSP33madhanuu:1229": "pratyakṣatvatadanyatve puruṣāpekṣayākhile /",
  "GSP33madhanuu:1230": "aṇutvaṃ ca mahattvaṃ ca yato vastuvyapekṣayā // MAnuv_2,2.63 //",
  "GSP33madhanuu:1231": "tāratamyasthitā yasmāt padārthāḥ sarva eva ca /",
  "GSP33madhanuu:1232": "yathā mahattvaviśrāntistathāṇutvasya ceṣyate // MAnuv_2,2.64 //",
  "GSP33madhanuu:1233": "parimāṇatvataścenna mahattvasyāpi viśramaḥ /",
  "GSP33madhanuu:1234": "dṛśyate 'nanta ityeva tathānantyamaṇāvapi // MAnuv_2,2.65 //",
  "GSP33madhanuu:1235": "na mahattatvaguṇata etāvāniti hīśvaraḥ /",
  "GSP33madhanuu:1236": "paricchinnastathāṇośca naitāvadbhāgatā kvacit // MAnuv_2,2.66 //",
  "GSP33madhanuu:1237": "viśrānto yadyanantāṃśaḥ kaścidastīti gamyate /",
  "GSP33madhanuu:1238": "nāvasāyayituṃ śakyo virodhādeva kevalam // MAnuv_2,2.67 //",
  "GSP33madhanuu:1239": "kevalaṃ sākṣimānena kālo deśo 'pi nāntavān /",
  "GSP33madhanuu:1240": "aparyavasitiścāṇordṛśyate sakṣiṇā dvayoḥ // MAnuv_2,2.68 //",
  "GSP33madhanuu:1241": "yadi no sākṣigamyaṃ tanmahattvaṃ kena gamyate /",
  "GSP33madhanuu:1242": "viśrāntistāratamyena dṛśyate hyanumānataḥ // MAnuv_2,2.69 //",
  "GSP33madhanuu:1243": "yadyāgamādanantaṃ tanmahattvamavagamyate /",
  "GSP33madhanuu:1244": "anantameva cāṇutvaṃ kuto naivāvasīyate // MAnuv_2,2.70 //",
  "GSP33madhanuu:1245": "mahattvāṇutvayornaiva viśrāntirupalabhyate /",
  "GSP33madhanuu:1246": "anyadeva hyanantatvaṃ mahattvāṇutvayoḥ samam // MAnuv_2,2.71 //",
  "GSP33madhanuu:1247": "bahutvālpatvayoryadvat sāṅkhayāyāmupalabhyate /",
  "GSP33madhanuu:1248": "ānantyamekabhāgānāṃ tāvattvaṃ hyeva gaṇyate // MAnuv_2,2.72 //",
  "GSP33madhanuu:1249": "aṇīyāṃśca mahīyāṃśca bhagavānāgamoditaḥ /",
  "GSP33madhanuu:1250": "ānantyavācakaḥ śabdo dvidhānantye 'pi mānatām // MAnuv_2,2.73 //",
  "GSP33madhanuu:1251": "yāti naiva guṇālpatvaṃ kālātpatvaṃ ca mānagam /",
  "GSP33madhanuu:1252": "sarvakālagatasyālpakāle 'pi syādavasthitiḥ // MAnuv_2,2.74 //",
  "GSP33madhanuu:1253": "mahāguṇasya cālpo 'pi guṇaḥ syāditi ced bhavet /",
  "GSP33madhanuu:1254": "tāvattvameva naiva syād deśe 'pyetanna no matam // MAnuv_2,2.75 //",
  "GSP33madhanuu:1255": "mahato 'lpatvamapi hi vyomavat prāha vedavit /",
  "GSP33madhanuu:1256": "yadyalpadeśasaṃsthānaṃ na sarvatrāpi no bhavet // MAnuv_2,2.76 //",
  "GSP33madhanuu:1257": "sthitasya hyalpadeśeṣu sarvagatvaṃ bhaved dhruvam /",
  "GSP33madhanuu:1258": "ekatrāpyanavasthasya kuta evākhilasthatā // MAnuv_2,2.77 //",
  "GSP33madhanuu:1259": "śūnyatvameva tasya syād yasyaikatrāpi na sthitiḥ /",
  "GSP33madhanuu:1260": "ato nāṇutvaviśrāntirna mahattvasya ca kvacit // MAnuv_2,2.78 //",
  "GSP33madhanuu:1261": "ubhayānantyayuk tasmād yadi mukhyamahad bhavet /",
  "GSP33madhanuu:1262": "tacca brahma paraṃ sākṣāt sarvānantyayutaṃ sadā // MAnuv_2,2.79 //",
  "GSP33madhanuu:1263": "yadi sākṣī svayambhāto na mānaṃ kena gamyate /",
  "GSP33madhanuu:1264": "akṣajādeśca mānatvamanavasthāthavā bhavet // MAnuv_2,2.80 //",
  "GSP33madhanuu:1265": "ataḥ sarvapadārthānāṃ bhāgāḥ santyeva sarvadā /",
  "GSP33madhanuu:1266": "sarvadikṣvapi sambandhādavibhāgaḥ parāṇutā // MAnuv_2,2.81 //",
  "GSP33madhanuu:1267": "tatsaṃyogādaniyatāt padārthānāṃ janirbhavet /",
  "GSP33madhanuu:1268": "dvayoreva tu saṃyoga iti kenāvasīyate // MAnuv_2,2.82 //",
  "GSP33madhanuu:1269": "kāraṇasya guṇāstena bhaveyuḥ kāryagā api /",
  "GSP33madhanuu:1270": "tāratamyena sarve 'pi mahāntaścāṇavo yataḥ // MAnuv_2,2.83 //",
  "GSP33madhanuu:1271": "na ca tatproktasṛṣṭau tu mānaṃ kevalakalpanā /",
  "GSP33madhanuu:1272": "kathaṃ sākṣimitasyāsya śaknuyād vāraṇe kvacit // MAnuv_2,2.84 //",
  "GSP33madhanuu:1273": "yadi sākṣimitaṃ naitannānumā tatra vartate /",
  "GSP33madhanuu:1274": "pakṣīkartumaśakyatvāt kuta evānumā bhavet // MAnuv_2,2.85 //",
  "GSP33madhanuu:1275": "yatra nāsti padanyāsaḥ kastaṃ viṣayamāpnuyāt /",
  "GSP33madhanuu:1276": "deśāntarādiśabdaśca śaśaśṛṅgādiśabdavat // MAnuv_2,2.86 //",
  "GSP33madhanuu:1277": "sadṛśaṃ ca sajātīyaṃ nāsmatpakṣe kim eva hi /",
  "GSP33madhanuu:1278": "yenaiva ca prakāreṇātyasiddhamanumīyate /",
  "GSP33madhanuu:1279": "tenaiva śaśṛṅgādeḥ śakyamastitvakalpanam // MAnuv_2,2.87 //",
  "GSP33madhanuu:1280": "pratyakṣamāgamo vāpi bhaved yatra niyāmakaḥ /",
  "GSP33madhanuu:1281": "saiva vyāptirbhavenmānaṃ nānyā sandigdhamūlataḥ // MAnuv_2,2.88 //",
  "GSP33madhanuu:1282": "sahadarśanamātreṇa na vyāptiravasīyate /",
  "GSP33madhanuu:1283": "yadaivāvyatirekasya hyakṣajaṃ vāgamo bhavet /",
  "GSP33madhanuu:1284": "tannirdhāritayuktirvā vyāptiḥ saivāparā na hi // MAnuv_2,2.89 //",
  "GSP33madhanuu:1285": "anyathā saptamarasabhavo 'pyanumayā'patet /",
  "GSP33madhanuu:1286": "aniṣṭāni ca sarvāṇi hyanumā kāmacāriṇī // MAnuv_2,2.90 //",
  "GSP33madhanuu:1287": "kāryakāraṇayoścaiva guṇādeḥ pañcakasya ca /",
  "GSP33madhanuu:1288": "bhinnasyaiva tu sambandhaḥ samavāyo 'nya īryate // MAnuv_2,2.91 //",
  "GSP33madhanuu:1289": "bhinnatvasāmyatastasya tābhyāṃ yogo bhaved dhruvam /",
  "GSP33madhanuu:1290": "sa svanirvāhakaścet syād dravyameva tathā na kim // MAnuv_2,2.92 //",
  "GSP33madhanuu:1291": "viśeṣastadgatatvādiryadyabhinne 'vasīyate /",
  "GSP33madhanuu:1292": "guṇakriyādirūpasya niṣedhaḥ kena hetunā // MAnuv_2,2.93 //",
  "GSP33madhanuu:1293": "dravyameva tato 'nantaviśeṣātmatayā sadā /",
  "GSP33madhanuu:1294": "nānāvyavahṛterheturanantatvaṃ viśeṣataḥ // MAnuv_2,2.94 //",
  "GSP33madhanuu:1295": "viśeṣaśca viśeṣī saḥ svenaiva samavāyavat /",
  "GSP33madhanuu:1296": "kalpanāgurutādoṣāt padārthāntaratā na hi // MAnuv_2,2.95 //",
  "GSP33madhanuu:1297": "kalpayitvā ṣaṭ padārthān sābhāvānapi kevalam /",
  "GSP33madhanuu:1298": "ekasmin sa viśeṣaścet kiṃ pūrvaṃ tasya vismṛtiḥ // MAnuv_2,2.96 //",
  "GSP33madhanuu:1299": "yena pratyakṣasiddhena vyavahāro 'khilo bhavet /",
  "GSP33madhanuu:1300": "bhāvābhāvavibhāgena yaṃ vinā na kathañcana // MAnuv_2,2.97 //",
  "GSP33madhanuu:1301": "abhedena pratītiśca kāryakāraṇapūrvake /",
  "GSP33madhanuu:1302": "abhāvānte padārthe 'smin saviśeṣāvasīyate // MAnuv_2,2.98 //",
  "GSP33madhanuu:1303": "sāmānyādipadārtheṣu tanniṣṭhatvādayo 'khilāḥ /",
  "GSP33madhanuu:1304": "kathaṃ dharmā nivāryante vastvaikye 'pi hi vādibhiḥ // MAnuv_2,2.99 //",
  "GSP33madhanuu:1305": "kāryasya tattanniṣṭhatvaṃ guṇādervyāpitādikaḥ /",
  "GSP33madhanuu:1306": "kathaṃ viśeṣo naivāsti sa ca dharmo 'paro yadi // MAnuv_2,2.100 //",
  "GSP33madhanuu:1307": "ṣaṭpadārthātirekaḥ syāt padārthāniyame 'pi hi /",
  "GSP33madhanuu:1308": "dharmasya dharmasantānādanavasthākaro bhavet // MAnuv_2,2.101 //",
  "GSP33madhanuu:1309": "sāmānyasyāpi sāmānyaṃ guṇasyāpi guṇo hyataḥ /",
  "GSP33madhanuu:1310": "nāṅgīkṛtaḥ sa ca yadi nānavasthā kvacid bhavet // MAnuv_2,2.102 //",
  "GSP33madhanuu:1311": "asmatpakṣe guṇādyāśca tadvanto hi viśeṣataḥ /",
  "GSP33madhanuu:1312": "ananyatvānnānavasthā bhedo nāśe bhavet tathā // MAnuv_2,2.103 //",
  "GSP33madhanuu:1313": "viśeṣameva saṃśritya viśeṣo balavān yataḥ /",
  "GSP33madhanuu:1314": "dṛṣṭipramāṇataścaiva virodho darśane katham // MAnuv_2,2.104 //",
  "GSP33madhanuu:1315": "virodho hyavirodhaśca yato darśanamānagau /",
  "GSP33madhanuu:1316": "tato dṛṣṭe virodhastu sadbhirāpādyate katham // MAnuv_2,2.105 //",
  "GSP33madhanuu:1317": "abhinno bhagavān svena tadanyena vibhedavān /",
  "GSP33madhanuu:1318": "nityā dharmāstadīyāstu sarve 'smānnaiva bhedinaḥ // MAnuv_2,2.106 //",
  "GSP33madhanuu:1319": "sāmastyocchedino 'nyatra dharmā ubhayarūpakāḥ /",
  "GSP33madhanuu:1320": "bhāve ta eva cocchedāt tadanye ca samastaśaḥ // MAnuv_2,2.107 //",
  "GSP33madhanuu:1321": "aṃśāṃśinorabhedena tvaṃśasaṃyoga eva hi /",
  "GSP33madhanuu:1322": "aṃśino nānavasthāto yadyapyaṃśeṣvaviśramaḥ // MAnuv_2,2.108 //",
  "GSP33madhanuu:1323": "ekasmin jāta evānyaḥ saṃyogo jāyate yadi /",
  "GSP33madhanuu:1324": "anavasthā tadaiva syāt saṃyogaikye bhavet kva sā // MAnuv_2,2.109 //",
  "GSP33madhanuu:1325": "aṃśe saṃyogadṛṣṭeśca dṛṣṭe kā sānavasthitiḥ /",
  "GSP33madhanuu:1326": "yadyaṃśago na saṃyogaḥ kāryeṣu prathimā katham // MAnuv_2,2.110 //",
  "GSP33madhanuu:1327": "paramāṇoraṇornāsti mahattetyadbhutaṃ vacaḥ /",
  "GSP33madhanuu:1328": "aṇūnāṃ prathimāpekṣāṃ vinaiva tṛyaṇuke 'pi saḥ /",
  "GSP33madhanuu:1329": "paramāṇormahattvaṃ ca vinetyetad vacaḥ katham // MAnuv_2,2.111 //",
  "GSP33madhanuu:1330": "aṃśino 'ṃśairabhedo 'yamaṃśena tu bhidābhidā /",
  "GSP33madhanuu:1331": "sarvapratyakṣaviṣayaḥ kathameva hyapohyate // MAnuv_2,2.112 //",
  "GSP33madhanuu:1332": "saṃyogaśca vibhāgaśca bhedaścaiva pṛthak pṛthak /",
  "GSP33madhanuu:1333": "anyonyapratiyogena hyubhayorapi dṛśyate // MAnuv_2,2.113 //",
  "GSP33madhanuu:1334": "bhinnā iti tu bhedānāṃ samudāyo hi dṛśyate /",
  "GSP33madhanuu:1335": "yathaiva ca padārthānāmanayorbheda ityapi // MAnuv_2,2.114 //",
  "GSP33madhanuu:1336": "ito 'muṣyāmuto 'pyasya bhedo dṛṣṭo dvidharmikaḥ /",
  "GSP33madhanuu:1337": "tatraikavacanaṃ yattad viprāṇāṃ bhojanaṃ yathā // MAnuv_2,2.115 //",
  "GSP33madhanuu:1338": "naratvādikamapyevaṃ tattaddharmatayeyate /",
  "GSP33madhanuu:1339": "na sarvadharma eko 'sti samudāyastu bhinnagaḥ // MAnuv_2,2.116 //",
  "GSP33madhanuu:1340": "etādṛśaṃ ca sādṛśyaṃ padārtheṣu pṛthak pṛthak /",
  "GSP33madhanuu:1341": "ekasmin sa vinaṣṭe 'pi yato 'nyatraiva dṛśyate // MAnuv_2,2.117 //",
  "GSP33madhanuu:1342": "kuto bhasmatvamāptasya naratvaṃ punariṣyate /",
  "GSP33madhanuu:1343": "ekatve nāsti mānaṃ ca śrutirapyāha sādaram // MAnuv_2,2.118 //",
  "GSP33madhanuu:1344": "bhinnāśca bhinnadharmāśca padārthā akhilā api /",
  "GSP33madhanuu:1345": "svaiḥ svairdharmairabhinnāśca svarūpairapi sarvaśaḥ // MAnuv_2,2.119 //",
  "GSP33madhanuu:1346": "anivṛttavināśāstu dharmā ubhayarūpakāḥ /",
  "GSP33madhanuu:1347": "na kenacidabhinno 'to bhagavān svaguṇairvinā // MAnuv_2,2.120 //",
  "GSP33madhanuu:1348": "iti vyutpattirapi hi sādṛśyenaiva gamyate /",
  "GSP33madhanuu:1349": "sarveṣu yugapacchabdaḥ sadṛśeṣu pravartate // MAnuv_2,2.121 //",
  "GSP33madhanuu:1350": "tathāpi prāptitastvekavacanācca viśeṣataḥ /",
  "GSP33madhanuu:1351": "abhīṣyāvagatiśca syācchaktiḥ sādṛśyagā yataḥ // MAnuv_2,2.122 //",
  "GSP33madhanuu:1352": "tādṛśo 'yaṃ ca tacchabda iti jñāpayati sphuṭam /",
  "GSP33madhanuu:1353": "jātitaścet kathaṃ tāsu tatra cedanavasthitiḥ // MAnuv_2,2.123 //",
  "GSP33madhanuu:1354": "tathaiva vyaktivijñānaṃ vyaktitvābhāvadūṣitam /",
  "GSP33madhanuu:1355": "yadi taccāsti tasyāpi viśeṣeṣvanavasthitiḥ // MAnuv_2,2.124 //",
  "GSP33madhanuu:1356": "kathaṃ svarūpatvamapi jñāyate 'nugataṃ yadi /",
  "GSP33madhanuu:1357": "ekavyutpattiparyantamanavasthādidūṣitam /",
  "GSP33madhanuu:1358": "kalpanāgauravāt tena yuktā nānugakalpanā // MAnuv_2,2.125 //",
  "GSP33madhanuu:1359": "aupādhikaviśiṣṭādyamapi tadvastu kiṃ tataḥ /",
  "GSP33madhanuu:1360": "anyat tadeva cedagnimattvaṃ kiṃ tatra bhaṇyate // MAnuv_2,2.126 //",
  "GSP33madhanuu:1361": "agnisaṃyogamātraṃ ced bhavet tat siddhasādhanam /",
  "GSP33madhanuu:1362": "bhūdharasyāgnisaṃyogo yadi ṣaṣṭhayartha eva kaḥ // MAnuv_2,2.127 //",
  "GSP33madhanuu:1363": "samavāyo yadi hy asya caikatvāt siddhasādhanam /",
  "GSP33madhanuu:1364": "yadyasyaupādhiko bhedaḥ kuta ekatvamiṣyate // MAnuv_2,2.128 //",
  "GSP33madhanuu:1365": "nānirvācyaṃ hi teneṣyamata aupādhikānyayoḥ /",
  "GSP33madhanuu:1366": "satyatvāt ko viśeṣaḥ syānmāyāvādyanyathā bhavet // MAnuv_2,2.129 //",
  "GSP33madhanuu:1367": "upādhijanyaṃ tadgamyamiti vaupādhikaṃ bhavet /",
  "GSP33madhanuu:1368": "ubhayatrāpyanantāḥ syuḥ samavāyā itastataḥ /",
  "GSP33madhanuu:1369": "bhinnatvaṃ caiva teṣvasti ko viśeṣa upādhige // MAnuv_2,2.130 //",
  "GSP33madhanuu:1370": "avidyamāna evānyaḥ samavāyo 'dhigamyate /",
  "GSP33madhanuu:1371": "upādhinā tadgamakamanumānaṃ na mā bhavet // MAnuv_2,2.131 //",
  "GSP33madhanuu:1372": "evamevāsataḥ sattasamavāyo janirmatā /",
  "GSP33madhanuu:1373": "tatrāpi hyuktadoṣāṇāṃ naiva kiñcinnivārakam // MAnuv_2,2.132 //",
  "GSP33madhanuu:1374": "asmatpakṣe viśeṣasya sarvatrāṅgīkṛtatvataḥ /",
  "GSP33madhanuu:1375": "nāsti doṣaḥ kvacid bhāvo hyabhāvaśca sa eva hi // MAnuv_2,2.133 //",
  "GSP33madhanuu:1376": "abhāvasya ca dharmāḥ syurbhāvāsteṣāṃ ca te 'khilāḥ /",
  "GSP33madhanuu:1377": "pratyakṣamānataḥ sarvametanno vāraṇakṣamam /",
  "GSP33madhanuu:1378": "sarve bhāvā abhāvāśca padārthāstena sarvadā // MAnuv_2,2.134 //",
  "GSP33madhanuu:1379": "tathāpi prathamaṃ buddheryo niṣedhasya gocaraḥ /",
  "GSP33madhanuu:1380": "so 'bhāvo vidhibuddhestu gocaraḥ prathamaṃ paraḥ // MAnuv_2,2.135 //",
  "GSP33madhanuu:1381": "tasmāt pradhvastabhedādi sadityevāvagamyate /",
  "GSP33madhanuu:1382": "astyabhāvo 'sti ca dhvaṃso dehābhāvaśca bhasmatā // MAnuv_2,2.136 //",
  "GSP33madhanuu:1383": "ityādi yujyate sarvaṃ pratyakṣādipramāṇataḥ /",
  "GSP33madhanuu:1384": "anyonyābhāvabhedau ca pṛthaktavaṃ ca pṛthak pṛthak // MAnuv_2,2.137 //",
  "GSP33madhanuu:1385": "yat kalpayanti taccaiva kalpanāgauravād gatam /",
  "GSP33madhanuu:1386": "paryāyatvena te śabdā jñāyante sarva eva hi // MAnuv_2,2.138 //",
  "GSP33madhanuu:1387": "bhedasya tu svarūpatve ye vadanti ca śūnyatām /",
  "GSP33madhanuu:1388": "adbhutatāste yato 'nyasya pratiyogitvamiṣyate // MAnuv_2,2.139 //",
  "GSP33madhanuu:1389": "pratiyogino hi bhedo 'yaṃ natu svasmāt kathañcana /",
  "GSP33madhanuu:1390": "vibhāgenālpataiva syāt kuta eva ca śūnyatā // MAnuv_2,2.140 //",
  "GSP33madhanuu:1391": "na śūnyānāṃ hi saṃyogād bhāvo vastuna iṣyate /",
  "GSP33madhanuu:1392": "vidāraṇārtho dhātuśca vibhāgaguṇavācakaḥ // MAnuv_2,2.141 //",
  "GSP33madhanuu:1393": "avidāraṇe 'pi hyāsyasya bhinnāvoṣṭhau tu tasya ca /",
  "GSP33madhanuu:1394": "ata unmattavākyatvānmāyāvādo 'bhyupekṣitaḥ // MAnuv_2,2.142 //",
  "GSP33madhanuu:1395": "na cāmandasadānandasyandyanantaguṇārṇavaḥ /",
  "GSP33madhanuu:1396": "īśvaro 'ṣṭaguṇatvena prameyo 'pramitatvataḥ // MAnuv_2,2.143 //",
  "GSP33madhanuu:1397": "mayyanantaguṇe 'nante guṇato 'nantavigrahe /",
  "GSP33madhanuu:1398": "anantaguṇamāhātmyaśaktijñānamahārṇavaḥ // MAnuv_2,2.144 //",
  "GSP33madhanuu:1399": "nārāyaṇaḥ paro 'śeṣacetanebhyaḥ paraṃ padam /",
  "GSP33madhanuu:1400": "ityādivedatadvākyairanantaiścāvasīyate // MAnuv_2,2.145 //",
  "GSP33madhanuu:1401": "anantaguṇatā viṣṇoḥ kathameva hyapodyate /",
  "GSP33madhanuu:1402": "yadyanantaviśeṣāśca tajjñānādernivāritāḥ // MAnuv_2,2.146 //",
  "GSP33madhanuu:1403": "kathaṃ tattadviṣayatā sārvajñyārthaṃ vidhīyate /",
  "GSP33madhanuu:1404": "aupādhikaviśeṣastu pūrvameva nirākṛtaḥ // MAnuv_2,2.147 //",
  "GSP33madhanuu:1405": "svaprakāśatvamapi tu yairjñānasya nivāritam /",
  "GSP33madhanuu:1406": "kathaṃ sarvajñatā tasya svajñānādhigamaṃ vinā // MAnuv_2,2.148 //",
  "GSP33madhanuu:1407": "jñānaṃ viśvādhigaṃ tvekaṃ tajjñānaviṣayaṃ param /",
  "GSP33madhanuu:1408": "iti jñānadvayenaiva sarvavit parameśvaraḥ // MAnuv_2,2.149 //",
  "GSP33madhanuu:1409": "iti cedeṣa evārthastajjñānāvasito yadi /",
  "GSP33madhanuu:1410": "svaprakāśatvameva syājjñānaṃ hyetad viśeṣaṇam // MAnuv_2,2.150 //",
  "GSP33madhanuu:1411": "jñānāntareṇa cedatra bhavedevānavasthitiḥ /",
  "GSP33madhanuu:1412": "svaprakāśatvametasmād durnivāryaṃ samāpatet // MAnuv_2,2.151 //",
  "GSP33madhanuu:1413": "sukhavān duḥkhavāṃśca syāditi vyāptiśca no bhavet /",
  "GSP33madhanuu:1414": "nirduḥkhatvaṃ mahānandaḥ śrutyaiveśasya bhaṇyate // MAnuv_2,2.152 //",
  "GSP33madhanuu:1415": "yo 'śanāyāpipāse ca śokādīṃścātivartate /",
  "GSP33madhanuu:1416": "ānandaṃ brahmaṇo vidvān vipāpmetyādikā ca sā // MAnuv_2,2.153 //",
  "GSP33madhanuu:1417": "īśvarasya tatheṣṭatvaṃ duḥkhitvopādhirityapi /",
  "GSP33madhanuu:1418": "ukte kimuttaraṃ brūyācchrutyanādaratatparaḥ // MAnuv_2,2.154 //",
  "GSP33madhanuu:1419": "nacātmaduḥkhitecchā syādata etannivāryate /",
  "GSP33madhanuu:1420": "sahadarśanamātreṇa śrutīnāmapalāpakaḥ // MAnuv_2,2.155 //",
  "GSP33madhanuu:1421": "yajñāder api pāpasya hetutvaṃ hiṃsayā yuteḥ /",
  "GSP33madhanuu:1422": "nānumāti kathaṃ tatra yadyupādhirniṣiddhatā // MAnuv_2,2.156 //",
  "GSP33madhanuu:1423": "aduḥkhitvena cānuktiḥ kathaṃ nopādhitāṃ vrajet /",
  "GSP33madhanuu:1424": "aduḥkhamitarat sarvaṃ jīvā eva tu duḥkhinaḥ /",
  "GSP33madhanuu:1425": "teṣāṃ duḥkhaprahāṇāya śrutireṣā pravartate // MAnuv_2,2.157 //",
  "GSP33madhanuu:1426": "iti śrutirhi paramā śrutyuktir yadi kāraṇam /",
  "GSP33madhanuu:1427": "kiṃ kāryamanumānena gaḷastanasamena hi // MAnuv_2,2.158 //",
  "GSP33madhanuu:1428": "anumānena yadyarthaḥ śrutidṛṣṭo vyapodyate /",
  "GSP33madhanuu:1429": "pūrvoktena prakāreṇa neśvaro dharma eva ca /",
  "GSP33madhanuu:1430": "syāt tatphalaṃ ca tenātra śrutireva pramā bhavet // MAnuv_2,2.159 //",
  "GSP33madhanuu:1431": "īśasyānumayā siddheḥ śrutirdhamirpramā bhavet /",
  "GSP33madhanuu:1432": "tayā sarvaguṇaiḥ pūrṇa ukta īśo yatastataḥ // MAnuv_2,2.160 //",
  "GSP33madhanuu:1433": "anānandānumā tasya dharmigrāhivirodhataḥ /",
  "GSP33madhanuu:1434": "na pramāṇaṃ bhavet tasmānnānumātropayoginī // MAnuv_2,2.161 //",
  "GSP33madhanuu:1435": "nityecchatvāt pareśasya paramāṇusadātvataḥ /",
  "GSP33madhanuu:1436": "adṛṣṭakālayoścaiva bhāvāt kāryaṃ sadā bhavet // MAnuv_2,2.162 //",
  "GSP33madhanuu:1437": "na hi kālavibhedo 'sti tatpakṣe 'smanmate hareḥ /",
  "GSP33madhanuu:1438": "viśeṣakāla evaitatsṛṣṭayādīcchā sadātanā // MAnuv_2,2.163 //",
  "GSP33madhanuu:1439": "viśeṣāścaiva kālasya harericchāvaśāḥ sadā /",
  "GSP33madhanuu:1440": "sarve nimeṣā iti hi śrutirevāha sādaram // MAnuv_2,2.164 //",
  "GSP33madhanuu:1441": "udīrayati kālākhyaśaktimityasya vāgapi /",
  "GSP33madhanuu:1442": "kālasya kālagatvena na virodho 'pi kaścana // MAnuv_2,2.165 //",
  "GSP33madhanuu:1443": "asaṅkhayātaviśeṣatvādicchāyā api sarvadā /",
  "GSP33madhanuu:1444": "īśo deśaś ca kālaś ca svagatā eva sarvadā // MAnuv_2,2.166 //",
  "GSP33madhanuu:1445": "īśādhīnau ca tau nityaṃ tadādhārau ca tadgatau /",
  "GSP33madhanuu:1446": "iti śrutirapi prāha kāle svoddiṣṭa eva tu // MAnuv_2,2.167 //",
  "GSP33madhanuu:1447": "tatkālasṛṣṭimevāto vāñchatīśaḥ sadaiva hi /",
  "GSP33madhanuu:1448": "syāt kālaḥ sa tadaiveti kālasya svagatatvataḥ // MAnuv_2,2.168 //",
  "GSP33madhanuu:1449": "svabhāvādeva hīcchaiṣā devasyaiva iti śruteḥ /",
  "GSP33madhanuu:1450": "svabhāvo 'pi pareśecchāvaśa ityuditaḥ purā // MAnuv_2,2.169 //",
  "GSP33madhanuu:1451": "nityā anityāśca tatastadadhīnā iti śrutiḥ /",
  "GSP33madhanuu:1452": "rūpasparśādihetubhyaḥ paramāṇoranityatā // MAnuv_2,2.170 //",
  "GSP33madhanuu:1453": "anumeyā śrutīnāṃ ca viruddhatvānna tanmatam /",
  "GSP33madhanuu:1454": "upādeyamataścāyamaviruddhaḥ samanvayaḥ // MAnuv_2,2.171 //",
  "GSP33madhanuu:1455": "vaibhāṣikāśca sautrāntāḥ svarasakṣaṇikaṃ jagat /",
  "GSP33madhanuu:1456": "aṇūnāṃ samudāyaṃ ca kālakarmanimittataḥ // MAnuv_2,2.172 //",
  "GSP33madhanuu:1457": "utpattikāle yuktānāmātmānaṃ ca kṣaṇasthitim /",
  "GSP33madhanuu:1458": "nityaṃ santānameteṣāṃ pañcaskandhātmanā sthitam // MAnuv_2,2.173 //",
  "GSP33madhanuu:1459": "saṃskārarūpavijñānasañjñāduḥkhātmanā sthitiḥ /",
  "GSP33madhanuu:1460": "duḥkhābhāvaṃ sukhaṃ cāhurarūpajñānasantatim // MAnuv_2,2.174 //",
  "GSP33madhanuu:1461": "mokṣaṃ sa samudāyo hi naikasmādeva yujyate /",
  "GSP33madhanuu:1462": "nobhayoścobhayatvaṃ yat samudāyavyapekṣayā // MAnuv_2,2.175 //",
  "GSP33madhanuu:1463": "ato 'nyonyāśrayatvena samudāyo na yujyate /",
  "GSP33madhanuu:1464": "anyonyāpekṣayā puṃsaḥ samudāyatvavedanam // MAnuv_2,2.176 //",
  "GSP33madhanuu:1465": "syāt tatsadātanatve 'pi tacca sāmīpyahetukam /",
  "GSP33madhanuu:1466": "iti cet kāryasambhūtimātravyāpṛtikāraṇam // MAnuv_2,2.177 //",
  "GSP33madhanuu:1467": "natu kāryaviśeṣeṣu vyāpṛtaṃ kāraṇaṃ bhavet /",
  "GSP33madhanuu:1468": "ato 'rthendriyasaṃyogirūpakāraṇatātmanaḥ /",
  "GSP33madhanuu:1469": "saṃyogirūparāhityānnaiva tajjñānatāpi hi // MAnuv_2,2.178 //",
  "GSP33madhanuu:1470": "viśaṣaṣakāryajanakaṃ yadi kāraṇamiṣyate /",
  "GSP33madhanuu:1471": "kutaḥ samānarūpatvaṃ kāryāṇāmapi sarvaśaḥ // MAnuv_2,2.179 //",
  "GSP33madhanuu:1472": "ato 'niyatyā yatkiñcid yasya kasyāpi kāraṇam /",
  "GSP33madhanuu:1473": "adṛṣṭasyāpi tasyaiva viśeṣāpādakaṃ kutaḥ // MAnuv_2,2.180 //",
  "GSP33madhanuu:1474": "yasya kasyāpi yatkiñcid viśeṣamupapādayet /",
  "GSP33madhanuu:1475": "kāryaṃ ca kāraṇaṃ caiva yatkiñcid yasya kasyacit // MAnuv_2,2.181 //",
  "GSP33madhanuu:1476": "bhavenniyāmakābhāvādidamasyaiva kāraṇam /",
  "GSP33madhanuu:1477": "iti nityavināśitve kena mānena gamyate // MAnuv_2,2.182 //",
  "GSP33madhanuu:1478": "idaṃ na jāyate 'muṣmādityatrāpi na kāraṇam /",
  "GSP33madhanuu:1479": "vināśotpattayaścaiva na dṛśyante sadātanāḥ // MAnuv_2,2.183 //",
  "GSP33madhanuu:1480": "dṛśyate pratyabhijñātaḥ sthiratvaṃ sarvavastuṣu /",
  "GSP33madhanuu:1481": "phalādīnāṃ viśeṣeṇa sarvatrāpyanumīyate // MAnuv_2,2.184 //",
  "GSP33madhanuu:1482": "***[NOTE: jump in verse numbering,",
  "GSP33madhanuu:1483": "no lacuna in text/]***",
  "GSP33madhanuu:1484": "sattvena kṣaṇikatvaṃ cedākāśasyāviśeṣataḥ /",
  "GSP33madhanuu:1485": "aviśeṣo 'khilasyāpi sattvāt kiṃ nānumīyate // MAnuv_2,2.186 //",
  "GSP33madhanuu:1486": "yadyākāśasya sattvaṃ na kuta eva narādiṣu /",
  "GSP33madhanuu:1487": "sadharmipratiyogitvamākāśasyāvagamyate // MAnuv_2,2.187 //",
  "GSP33madhanuu:1488": "tau vinā na hy abhāvaś ca kvaciddṛṣṭaḥ kadācana /",
  "GSP33madhanuu:1489": "adharmipratiyogitvamākāśasyāvagamyate // MAnuv_2,2.187* //",
  "GSP33madhanuu:1490": "svīkāratyāgato 'dṛṣṭadṛṣṭayoḥ sarvavastuṣu /",
  "GSP33madhanuu:1491": "guṇānunmatta evāsau vidadhātyadhikaṃ punaḥ // MAnuv_2,2.188 //",
  "GSP33madhanuu:1492": "uttarotpattimātreṇa vināśāt pūvarvastunaḥ /",
  "GSP33madhanuu:1493": "na saṃskārārpakatvaṃ ca yujyate kasyacit kvacit // MAnuv_2,2.189 //",
  "GSP33madhanuu:1494": "ato jñātaṃ mayetyādi na jñeyamanumā kutaḥ /",
  "GSP33madhanuu:1495": "ekatvamanubhūtisthaṃ tyaktavā nirmānakā bhidā /",
  "GSP33madhanuu:1496": "kuta ātmādikeṣu syād balyevānubhavo yataḥ // MAnuv_2,2.190 //",
  "GSP33madhanuu:1497": "kāryakāraṇayoścaikakālīnatvaṃ vinā katham /",
  "GSP33madhanuu:1498": "pūrvasaṃskārayogī syāduttaro niyamena ca // MAnuv_2,2.191 //",
  "GSP33madhanuu:1499": "sambaddha eva saṃskāramanyatrādattate 'khilāḥ /",
  "GSP33madhanuu:1500": "asambaddhaḥ kathaṃ pūrva uttare vāsanākaraḥ // MAnuv_2,2.192 //",
  "GSP33madhanuu:1501": "ekakālatayā yogaṃ vinā saṃskārataḥ katham /",
  "GSP33madhanuu:1502": "kṣaṇamātramavasthānaṃ svīkṛtaṃ sarvavastuṣu // MAnuv_2,2.193 //",
  "GSP33madhanuu:1503": "pūrvamadhyāparakalārahitaḥ kṣaṇa iṣyate /",
  "GSP33madhanuu:1504": "pūrvabhāvabhavaṃ kāryamuta tannāśasambhavam // MAnuv_2,2.194 //",
  "GSP33madhanuu:1505": "yaugapadyaṃ sati bhavedutpādyānāmaśeṣataḥ /",
  "GSP33madhanuu:1506": "vināśe cenna tatkāryaṃ kāryotpattau ca kā pramā // MAnuv_2,2.195 //",
  "GSP33madhanuu:1507": "abhedena viśeṣeṇa dehadīpaphalādiṣu /",
  "GSP33madhanuu:1508": "viśeṣadarśanaṃ yuktamasmākamanubhūtitaḥ // MAnuv_2,2.196 //",
  "GSP33madhanuu:1509": "viśeṣadarśanaṃ mānaṃ yadi na sthairyadṛk kutaḥ /",
  "GSP33madhanuu:1510": "diksukhe ca khadṛṣṭāntād bhāvau saccet kvacid bhaved // MAnuv_2,2.197 //",
  "GSP33madhanuu:1511": "viśvaṃ pratyakṣagaṃ tyaktavā tayoryo 'numitaṃ vadet /",
  "GSP33madhanuu:1512": "māyāvādivadevāsāvupekṣyo bhūtimicchatā // MAnuv_2,2.198 //",
  "GSP33madhanuu:1513": "sarvapramāṇasiddhaṃ yad buddherbhedena sarvadā /",
  "GSP33madhanuu:1514": "kathaṃ nu tasya buddhitvaṃ viśvamanyacca kimpramam // MAnuv_2,2.199 //",
  "GSP33madhanuu:1515": "sarvaloko bibhetyañjo yasmādanubhavāt sadā /",
  "GSP33madhanuu:1516": "tasyāpalāpinaḥ kiṃ na niṣpramāṇakavādinaḥ // MAnuv_2,2.200 //",
  "GSP33madhanuu:1517": "so 'haṃ tadidamevāhaṃ sukhī sad gaganaṃ diśaḥ /",
  "GSP33madhanuu:1518": "satyā ityādyanubhavāḥ sadā tatpratipakṣagāḥ // MAnuv_2,2.201 //",
  "GSP33madhanuu:1519": "ato nirmānamakhilapramāṇapratipakṣagam /",
  "GSP33madhanuu:1520": "durmataṃ ko nu gṛhṇīyād vināsuratatiṃ kvacit // MAnuv_2,2.202 //",
  "GSP33madhanuu:1521": "aparaḥ śūnyamakhilaṃ manovācāmagocaram /",
  "GSP33madhanuu:1522": "nirviśeṣaṃ svayambhātaṃ nirlepamajarāmaram // MAnuv_2,2.203 //",
  "GSP33madhanuu:1523": "aśeṣadoṣarahitamanantaṃ deśakālataḥ /",
  "GSP33madhanuu:1524": "vastutaśca tadasmīti nityopāsāparokṣitam /",
  "GSP33madhanuu:1525": "rāgādidoṣarahitaṃ tadbhāvaṃ yoginaṃ nayet // MAnuv_2,2.204 //",
  "GSP33madhanuu:1526": "tasyaivānādisaṃvṛttyā nānābhedātmakaṃ jagat /",
  "GSP33madhanuu:1527": "sadivābhāti satyatvaṃ sāṃvṛtaṃ tasya ceṣyate // MAnuv_2,2.205 //",
  "GSP33madhanuu:1528": "pāramārthikasattvaṃ tu śūnyādanyasya na kvacit /",
  "GSP33madhanuu:1529": "sāṃvṛtenaiva satyena vyavahāro 'khilo bhavet // MAnuv_2,2.206 //",
  "GSP33madhanuu:1530": "śūnyāt saṃvṛtiyogena viśvametat pravartate /",
  "GSP33madhanuu:1531": "sṛṣṭikāle punaścānte stimitaṃ śūnyatāṃ vrajet /",
  "GSP33madhanuu:1532": "iti brūte tamuddiśya jagāda jagatāṃ guruḥ // MAnuv_2,2.207 //",
  "GSP33madhanuu:1533": "nāsato jagato bhāvo na hi dṛṣṭāsato janiḥ /",
  "GSP33madhanuu:1534": "sataḥ kvacit pramāṇaṃ ca dṛṣṭirevākhilād varam // MAnuv_2,2.208 //",
  "GSP33madhanuu:1535": "yadyevaṃ saptamarasānmadhurādiva pīnatā /",
  "GSP33madhanuu:1536": "bhavejjanasya mārjārṛṅgaṃ goriva ghātakam // MAnuv_2,2.209 //",
  "GSP33madhanuu:1537": "kāryārthī kāraṇaṃ sacca nopādadyāt kathañcana /",
  "GSP33madhanuu:1538": "na pravarteta ceṣyāya śūnyādeveṣyasambhavāt // MAnuv_2,2.210 //",
  "GSP33madhanuu:1539": "deśakālādiniyamo niṃha śūnyāt sato bhavet /",
  "GSP33madhanuu:1540": "puruṣecchānusāreṇa yadi kiñcit prajāyate // MAnuv_2,2.211 //",
  "GSP33madhanuu:1541": "kiṃ nānumīyate tadvad vastutvāt puruṣād bhavaḥ /",
  "GSP33madhanuu:1542": "sarvasyāpi nacābhāvo viśvaṃ saditi gamyate // MAnuv_2,2.212 //",
  "GSP33madhanuu:1543": "yato 'nubhavarodhe tu vacanaṃ vādinaḥ kutaḥ /",
  "GSP33madhanuu:1544": "svapnabhrāntivadevedaṃ saṃvṛttyaivopalabhyate // MAnuv_2,2.213 //",
  "GSP33madhanuu:1545": "yadi sattvena kiñcātra bhramo naiva nivartate /",
  "GSP33madhanuu:1546": "anāderasya viśvasya nivṛttiryadi ceṣyate /",
  "GSP33madhanuu:1547": "nivṛttiśca nivarteta tasyā bhrāntitvasambhavāt // MAnuv_2,2.214 //",
  "GSP33madhanuu:1548": "dṛṣṭasya bhrāntitā cet syādadṛṣṭe na bhramaḥ kutaḥ /",
  "GSP33madhanuu:1549": "gavāmaśṛṅgibhāvena na hi syācchaśaśṛṅgitā // MAnuv_2,2.215 //",
  "GSP33madhanuu:1550": "asmākaṃ tu pramāṇena prasādādīśvarasya ca /",
  "GSP33madhanuu:1551": "uktabhaṅgayā'gamānāṃ ca prāmāṇyād yujyate 'khilam // MAnuv_2,2.216 //",
  "GSP33madhanuu:1552": "dṛśyatvād vimaṃta mithyā svapnavaccediyaṃ ca mā /",
  "GSP33madhanuu:1553": "mithyā cet sādhyasiddhirna vyabhicāro na ced bhavet // MAnuv_2,2.217 //",
  "GSP33madhanuu:1554": "sādhakatvamasatyasya sādhyaṃ vipratipattitaḥ /",
  "GSP33madhanuu:1555": "tasya cetyanavasthā syāt sattvaṃ cāsyānubhūtitaḥ // MAnuv_2,2.218 //",
  "GSP33madhanuu:1556": "anubhūtivirodhena mithyātve mā na kācana /",
  "GSP33madhanuu:1557": "atītānāgatau kālāvapi naḥ sākṣigocarau /",
  "GSP33madhanuu:1558": "tatsambandhitayā sattvamapi dṛṣṭasya sākṣigam // MAnuv_2,2.219 //",
  "GSP33madhanuu:1559": "dṛḍhadṛṣṭaṃ tu yad dṛṣṭaṃ dṛṣṭābhāsastato 'param /",
  "GSP33madhanuu:1560": "bhrānteḥ saṃvṛtisatyasya viśeṣo 'vyabhicāravān /",
  "GSP33madhanuu:1561": "tenāpyaṅgīkṛtaḥ samyak sa naḥ satyatvameva hi // MAnuv_2,2.220 //",
  "GSP33madhanuu:1562": "vijñānād vyabhicāro 'sya kadācit syāditi pramā /",
  "GSP33madhanuu:1563": "naiva dṛṣṭā pramā sā ca na bhavet svavirodhataḥ // MAnuv_2,2.221 //",
  "GSP33madhanuu:1564": "bhedo viśeṣyadharmyādigrahaṇāpekṣayā yadi /",
  "GSP33madhanuu:1565": "anyonyāśrayatāhetordurgāhya iti yanna tat // MAnuv_2,2.222 //",
  "GSP33madhanuu:1566": "svarūpaṃ vastuno bhedo yanna tasya grahe grahaḥ /",
  "GSP33madhanuu:1567": "anyathāsyāmunā bheda iti vaktuṃ na yujyate // MAnuv_2,2.223 //",
  "GSP33madhanuu:1568": "agṛhīto yadā bhedastadā svasmāditi grahaḥ /",
  "GSP33madhanuu:1569": "syāt pratītivirodhācca na hi kaścit tathā vadet // MAnuv_2,2.224 //",
  "GSP33madhanuu:1570": "dharmitvapratiyogitvatadbhedā yugapad yadi /",
  "GSP33madhanuu:1571": "viśeṣaṇaṃ viśeṣyaṃ ca tadbhāvaścaiva gṛhyate // MAnuv_2,2.225 //",
  "GSP33madhanuu:1572": "ko virodhaḥ svarūpeṇa gṛhīto bheda eva tu /",
  "GSP33madhanuu:1573": "asyāmuṣmāditi punarviśeṣeṇaiva gṛhyate // MAnuv_2,2.226 //",
  "GSP33madhanuu:1574": "kiñca bhedaḥ kathaṃ grāhya iti yaḥ paripṛcchati /",
  "GSP33madhanuu:1575": "dharmyādibhedagrahaṇāt tenokto 'nyonyasaṃśrayaḥ // MAnuv_2,2.227 //",
  "GSP33madhanuu:1576": "anyatvāgrahaṇe proktaḥ kathamanyonyasaṃśrayaḥ /",
  "GSP33madhanuu:1577": "anyatvaṃ yadi siddhaṃ syāt kathamanyonyasaṃśrayaḥ // MAnuv_2,2.228 //",
  "GSP33madhanuu:1578": "etādṛśasya vaktārāvubhau jātyuttarākarau /",
  "GSP33madhanuu:1579": "māyī mādhyamikaścaiva tadupekṣyau bubhūṣubhiḥ // MAnuv_2,2.229 //",
  "GSP33madhanuu:1580": "yacchūnyavādinaḥ śūnyaṃ tadeva brahma māyinaḥ /",
  "GSP33madhanuu:1581": "na hi lakṣaṇabhedo 'sti nirviśeṣatvatastayoḥ // MAnuv_2,2.230 //",
  "GSP33madhanuu:1582": "anṛtādivirodhitvamubhayośca svalakṣaṇam /",
  "GSP33madhanuu:1583": "svavākyābhāvasaṃvādānna kṛtyaṃ prativādinaḥ // MAnuv_2,2.231 //",
  "GSP33madhanuu:1584": "tatpakṣa iti vaidharmyānna svapnādivadityajaḥ /",
  "GSP33madhanuu:1585": "aprayatnānnirācakre ceti dṛṣṭiviruddhatām /",
  "GSP33madhanuu:1586": "niṣpramāṇatvamapyasya sūcayāmāsa viśvakṛt // MAnuv_2,2.232 //",
  "GSP33madhanuu:1587": "jñānamevaikamakhilajñeyākāraṃ prabhāsate /",
  "GSP33madhanuu:1588": "tatra santatibhedaśca svabhedo bheda eva ca /",
  "GSP33madhanuu:1589": "kalpitāḥ pratibhāsante nānāsaṃvṛtibhūmiṣu // MAnuv_2,2.233 //",
  "GSP33madhanuu:1590": "ityetadapi no yuktaṃ na hi jñānatayā jagat /",
  "GSP33madhanuu:1591": "bhāsate 'nubhavasyaiva viruddhatvādapeśalam // MAnuv_2,2.234 //",
  "GSP33madhanuu:1592": "tanmataṃ kṣaṇikatvācca jñānasya sthirarūpataḥ /",
  "GSP33madhanuu:1593": "jñeyasyoktaprakāreṇa sarvaśrutivirodhataḥ /",
  "GSP33madhanuu:1594": "anubhūtiviruddhatvādapi pakṣā ime 'śivāḥ // MAnuv_2,2.235 //",
  "GSP33madhanuu:1595": "āha kṣapaṇako viśvaṃ sadasad dvayamadvayam /",
  "GSP33madhanuu:1596": "dvayādvayamatatsarvaṃ saptabhaṅgisadātanam // MAnuv_2,2.236 //",
  "GSP33madhanuu:1597": "naitat padārtha ekasmin yuktaṃ dṛṣṭivirodhataḥ /",
  "GSP33madhanuu:1598": "bhāvābhāvatayā viśvaṃ yena rūpeṇa mīyate /",
  "GSP33madhanuu:1599": "tadrūpameva taditi niyamaḥ kena vāryate // MAnuv_2,2.237 //",
  "GSP33madhanuu:1600": "tattaddoṣanivṛttyarthaṃ svīkṛtā tattadātmanā /",
  "GSP33madhanuu:1601": "yadi tairakhilairdeṣairlipyate caladarśanaḥ // MAnuv_2,2.238 //",
  "GSP33madhanuu:1602": "atihāya pramāṇāptaṃ niyamaṃ sadasattayā /",
  "GSP33madhanuu:1603": "aśeṣamāviruddhaṃ ca nirmānaṃ vyāhataṃ sadā // MAnuv_2,2.239 //",
  "GSP33madhanuu:1604": "sarvaprakāraṃ vadato dṛṣṭahāniramagrahaḥ /",
  "GSP33madhanuu:1605": "svavyāhatatvamityādyā doṣāḥ sarve bhavanti hi // MAnuv_2,2.240 //",
  "GSP33madhanuu:1606": "vakti svaprabhamātmānaṃ dehamānaṃ tadapyalam /",
  "GSP33madhanuu:1607": "duṣyaṃ nānāśarīreṣu praveśādanyathābhavāt // MAnuv_2,2.241 //",
  "GSP33madhanuu:1608": "anyathābhāvi yad vastu tadanityamiti sthitiḥ /",
  "GSP33madhanuu:1609": "tanmate tadanityatvaṃ pudgalasyānivāritam // MAnuv_2,2.242 //",
  "GSP33madhanuu:1610": "nānityatāsmatpakṣe tu caitanyāderviśeṣiṇaḥ /",
  "GSP33madhanuu:1611": "lakṣaṇasya nivṛttau tu syānna taccetane kvacit // MAnuv_2,2.243 //",
  "GSP33madhanuu:1612": "otaprotātmakatvaṃ tu paṭe dehe 'ṅgasaṃsthitiḥ /",
  "GSP33madhanuu:1613": "ityādilakṣaṇasyaiva nivṛttau syādanityatā // MAnuv_2,2.244 //",
  "GSP33madhanuu:1614": "bhautikaṃ tveva rūpādi vyāptaṃ nāśena no mate /",
  "GSP33madhanuu:1615": "naivaṃ tasyānyathābhāvo yasyānityatvamīritam // MAnuv_2,2.245 //",
  "GSP33madhanuu:1616": "rūpādiyuktasya tathā jagannāśitvasiddhaye /",
  "GSP33madhanuu:1617": "vyāptyā tayānyathābhāvādātmano 'nityatā bhavet // MAnuv_2,2.246 //",
  "GSP33madhanuu:1618": "nityordhvagatirapyeṣā yā muktiriti kathyate /",
  "GSP33madhanuu:1619": "alokākāśamāptasya kathaṃ na vikṛtiśca sā // MAnuv_2,2.247 //",
  "GSP33madhanuu:1620": "kīdṛśaścānyathābhāvo nāśahetutayeṣyate /",
  "GSP33madhanuu:1621": "saṃsthānāpagamaścet sa na hi bhūsāgarādiṣu // MAnuv_2,2.248 //",
  "GSP33madhanuu:1622": "yaḥ kaścidanyathābhāvo yadi muktiśca tādṛśī /",
  "GSP33madhanuu:1623": "dehamāne vikāraḥ syāditi sthāsnūnanātmanaḥ // MAnuv_2,2.249 //",
  "GSP33madhanuu:1624": "āha hastyādideheṣu hyapi syādanyathābhāvaḥ /",
  "GSP33madhanuu:1625": "aṇudehasya jīvasya gajatve vikṛtirhi yā /",
  "GSP33madhanuu:1626": "dehavyāptyai viśeṣaḥ kastasyāḥ sthāsnutanau ca nuḥ // MAnuv_2,2.250 //",
  "GSP33madhanuu:1627": "gītāt puṣpaphalāvāptiḥ sparśāt kārśyaṃ rasāt sthitiḥ /",
  "GSP33madhanuu:1628": "api vṛkṣasya dṛśyanta iti nānātmatā bhavet /",
  "GSP33madhanuu:1629": "evañcātmākārtsnyamiti tata evāha vedavit // MAnuv_2,2.251 //",
  "GSP33madhanuu:1630": "sarvajñatvādikaiḥ sarvairguṇairyuktaṃ sadāśivam /",
  "GSP33madhanuu:1631": "jagadvicitraracanākartāraṃ doṣavarjitam // MAnuv_2,2.252 //",
  "GSP33madhanuu:1632": "āhuḥ pāśupatāstacca bahuśrutivirodhataḥ /",
  "GSP33madhanuu:1633": "nopādeyaṃ mataṃ hyasya devasya stuhi gartagam // MAnuv_2,2.253 //",
  "GSP33madhanuu:1634": "utpipeṣa śirastasya gṛṇīṣe satpatiṃ padam /",
  "GSP33madhanuu:1635": "yad viṣṇorupamaṃ hantuṃ rudramākṛṣṭate mayā // MAnuv_2,2.254 //",
  "GSP33madhanuu:1636": "dhanuryaṃ kāmaye taṃ tamugraṃ mā śiśnadevatāḥ /",
  "GSP33madhanuu:1637": "ghnañchiśnadevāneko 'sāvāsīnnārāyaṇaḥ paraḥ // MAnuv_2,2.255 //",
  "GSP33madhanuu:1638": "tasmād rudraḥ samprasādaścābhūtāṃ vaiṣṇavaṃ makham /",
  "GSP33madhanuu:1639": "yajñena yajñamayajantābadhnan puruṣaṃ paśum // MAnuv_2,2.256 //",
  "GSP33madhanuu:1640": "yo bhūtānāmadhipatī rudrastanticaro vṛṣā /",
  "GSP33madhanuu:1641": "ityādiśrutisāmarthyāt pāratantryaṃ janirmṛtiḥ // MAnuv_2,2.257 //",
  "GSP33madhanuu:1642": "parādhīnaparaprāptirajñatvaṃ praḷaye 'bhavaḥ /",
  "GSP33madhanuu:1643": "pratīyante sadoṣatvānneśaḥ paśupatistataḥ // MAnuv_2,2.258 //",
  "GSP33madhanuu:1644": "aśarīratvatastasya sambandho jagatā kvacit /",
  "GSP33madhanuu:1645": "kartṛtvena na yujyeta dehino jñānadṛṣṭitaḥ // MAnuv_2,2.259 //",
  "GSP33madhanuu:1646": "na ca dehādivad viśvamasya syād bhogasambhavāt /",
  "GSP33madhanuu:1647": "adhiṣṭhāne sthitaḥ kartā kāryaṃ kurvan pratīyate /",
  "GSP33madhanuu:1648": "nāsyādhiṣṭhānayogo 'sti bhūtānāṃ praḷaye tadā // MAnuv_2,2.260 //",
  "GSP33madhanuu:1649": "adehaścedasārvajñaḥ śilākāṣṭhādivat sadā /",
  "GSP33madhanuu:1650": "dehī cedantavāneva yajñadattanidarśanāt // MAnuv_2,2.261 //",
  "GSP33madhanuu:1651": "nacaitadakhilaṃ viṣṇau śrutiprāmāṇyagauravāt /",
  "GSP33madhanuu:1652": "manobuddhayaṅgitāṃ viṣṇorlakṣayāmo ya eva saḥ // MAnuv_2,2.262 //",
  "GSP33madhanuu:1653": "sa eva deho vijñānamaiśvaryaṃ śaktirūrjitā /",
  "GSP33madhanuu:1654": "deho viṣṇorna te viṣṇo vāsudevo 'grato 'bhavat // MAnuv_2,2.263 //",
  "GSP33madhanuu:1655": "eko nārāyaṇastvāsīnna brahmā na ca śaṅkaraḥ /",
  "GSP33madhanuu:1656": "ajasya nābhāvadhyekamarpitaṃ mātrayā paraḥ // MAnuv_2,2.264 //",
  "GSP33madhanuu:1657": "saddehaḥ sukhagandhaśca jñānabhāḥ satparākramaḥ /",
  "GSP33madhanuu:1658": "jñānajñānaḥ sukhasukhaḥ sa viṣṇuḥ paramākṣaraḥ // MAnuv_2,2.265 //",
  "GSP33madhanuu:1659": "ānanda eka evāgra āsīnnārāyaṇaḥ prabhuḥ /",
  "GSP33madhanuu:1660": "priyaṃ tasya śire modapramodau ca bhujau hareḥ // MAnuv_2,2.266 //",
  "GSP33madhanuu:1661": "ānando madhyato brahma pucchaṃ nānyadabhūt kvacit /",
  "GSP33madhanuu:1662": "manaso 'syābhavad brahmā lalāṭādapi śaṅkaraḥ // MAnuv_2,2.267 //",
  "GSP33madhanuu:1663": "pakṣayorgaruḍaḥ śeṣo mukhādāsa sarasvatī /",
  "GSP33madhanuu:1664": "sahasraśīrṣā puruṣaḥ sahasrākṣaḥ sahasrapāt // MAnuv_2,2.268 //",
  "GSP33madhanuu:1665": "ityādiśrutisandarbhabalānnityaguṇātmanaḥ /",
  "GSP33madhanuu:1666": "viṣṇordehājjagat sarvamāvirāsīditīyate // MAnuv_2,2.269 //",
  "GSP33madhanuu:1667": "mānavattvād virodhaḥ ko nāmānaṃ kvacidiṣyate /",
  "GSP33madhanuu:1668": "avirodho virodhaśca mānenaiva hi gamyate // MAnuv_2,2.270 //",
  "GSP33madhanuu:1669": "ata uktaṃ samastaṃ ca vāsudevasya yujyate /",
  "GSP33madhanuu:1670": "śivādināmayuktāśca śrutayo viṣṇuvācakāḥ // MAnuv_2,2.271 //",
  "GSP33madhanuu:1671": "nāmāni sarvāṇi ca yameko yo devanāmadhāḥ /",
  "GSP33madhanuu:1672": "viṣṇunāmāni nānyasya sarvanāmā hariḥ svayam // MAnuv_2,2.272 //",
  "GSP33madhanuu:1673": "na nārāyaṇanāmāni tadanyeṣvapare harau /",
  "GSP33madhanuu:1674": "ityādiśrutayastatra mānaṃ coktaḥ samanvayaḥ // MAnuv_2,2.273 //",
  "GSP33madhanuu:1675": "purāṇāni purāṇādyairviruddhatvānna tat pramā /",
  "GSP33madhanuu:1676": "tadviruddheṣu no mānaṃ pūrvāparavirodhataḥ // MAnuv_2,2.274 //",
  "GSP33madhanuu:1677": "samabrāhmavirodhācca niyamād vaiṣṇaveṣvapi /",
  "GSP33madhanuu:1678": "mohārthamuktitaścaiva viṣṇureko guṇārṇavaḥ // MAnuv_2,2.275 //",
  "GSP33madhanuu:1679": "skandasūryagaṇeśādimatāni nyāyato 'mutaḥ /",
  "GSP33madhanuu:1680": "nirākṛtānyaśeṣeṇa siddhāntasyāviśeṣataḥ // MAnuv_2,2.276 //",
  "GSP33madhanuu:1681": "nirākṛtau viśeṣasya bhāvācchaktimataṃ pṛthak /",
  "GSP33madhanuu:1682": "dūṣyate mahatī devī hrīṅkarī sarvakāraṇam /",
  "GSP33madhanuu:1683": "tripurābhairavītyādināmabhiḥ sābhidhīyate // MAnuv_2,2.277 //",
  "GSP33madhanuu:1684": "tasyāḥ sadāśivādyāśca jāyante devamānuṣāḥ /",
  "GSP33madhanuu:1685": "bhūtabhautikamapyetaditi tannopapadyate // MAnuv_2,2.278 //",
  "GSP33madhanuu:1686": "dṛṣṭā pumbhyaḥ sadā sṛṣṭiḥ strīpumbhyo vā viśeṣataḥ /",
  "GSP33madhanuu:1687": "kevalābhyo na hi strībhyastata utpattyasambhavāt // MAnuv_2,2.279 //",
  "GSP33madhanuu:1688": "nārcyaṃ mahāvāmamataṃ vāmairanyadudīryate /",
  "GSP33madhanuu:1689": "śivopasarjanā śaktiḥ sasarjedaṃ samantataḥ // MAnuv_2,2.280 //",
  "GSP33madhanuu:1690": "iti taccopapannaṃ na śivasyākaraṇatvataḥ /",
  "GSP33madhanuu:1691": "adehatvādapi hyanye brūyuḥ sarvajñamīśvaram // MAnuv_2,2.281 //",
  "GSP33madhanuu:1692": "aṇuvāmā na tadyuktamīśavādapraveśanāt /",
  "GSP33madhanuu:1693": "sārvajñyādiguṇairyuktaṃ gurukalpanayā dvayam // MAnuv_2,2.282 //",
  "GSP33madhanuu:1694": "na yujyate hyatastvīśa eka eva prayojakaḥ /",
  "GSP33madhanuu:1695": "uktadoṣaśca tatpakṣa iti naivātra dūṣyate // MAnuv_2,2.283 //",
  "GSP33madhanuu:1696": "śrutismṛtītihāsānāṃ sāmastyena virodhataḥ /",
  "GSP33madhanuu:1697": "satāṃ jugupsitatvācca nāṅgīkāryaṃ hi tanmatam // MAnuv_2,2.284 //",
  "GSP33madhanuu:1698": "pañcarātraniṣedhārthametānyācakṣate yadi /",
  "GSP33madhanuu:1699": "sūtrāṇyativiruddhaṃ tad yata āha sa bhārate // MAnuv_2,2.285 //",
  "GSP33madhanuu:1700": "pañcarātrasya kṛtsnasya vaktā nārāyaṇaḥ svayam /",
  "GSP33madhanuu:1701": "jñāneṣveteṣu rājendra sarveṣvetad viśiṣṭate // MAnuv_2,2.286 //",
  "GSP33madhanuu:1702": "pañcarātravido ye tu yathākramaparā nṛpa /",
  "GSP33madhanuu:1703": "ekāntabhāvopagatā vāsudevaṃ viśanti te // MAnuv_2,2.287 //",
  "GSP33madhanuu:1704": "iti gītā ca tacchāstrasaṅkṣepa iti hīritam /",
  "GSP33madhanuu:1705": "vedena pañcarātreṇa bhaktayā yajñena caiva hi // MAnuv_2,2.288 //",
  "GSP33madhanuu:1706": "dṛśyo 'haṃ nānyathā dṛśyo varṣakoṭiśatairapi /",
  "GSP33madhanuu:1707": "iti vārāhavacanaṃ ślokā iti vacaḥ śrutau // MAnuv_2,2.289 //",
  "GSP33madhanuu:1708": "vedaiśca pañcarātraiśca dhyeyo nārāyaṇaḥ paraḥ /",
  "GSP33madhanuu:1709": "pañcarātraṃ ca vedāśca vidyaikaiva dvidheyate // MAnuv_2,2.290 //",
  "GSP33madhanuu:1710": "ityādivedavacanaiḥ pañcarātramapodyate /",
  "GSP33madhanuu:1711": "kathamevātra doṣaḥ ka utpattirjño 'ta ityapi // MAnuv_2,2.291 //",
  "GSP33madhanuu:1712": "ihaivoktā nacābhūtabhāvastatrāpi kathyate /",
  "GSP33madhanuu:1713": "anādikarmaṇā baddho jīvaḥ saṃsāramaṇḍale // MAnuv_2,2.292 //",
  "GSP33madhanuu:1714": "vāsudevecchayā nityaṃ bhramatīti hi tadvacaḥ /",
  "GSP33madhanuu:1715": "na hi saṃsārasāditvaṃ pañcarātroditaṃ kvacit // MAnuv_2,2.293 //",
  "GSP33madhanuu:1716": "jīvābhimāniśeṣasya nāmnā saṅkarṣaṇasya tu /",
  "GSP33madhanuu:1717": "vāsudevājjaniḥ proktā pradyumnasya tatastathā // MAnuv_2,2.294 //",
  "GSP33madhanuu:1718": "mano 'bhimāninaḥ kāmasyaivaṃ sākṣāddhareḥ kvacit /",
  "GSP33madhanuu:1719": "saṅkarṣaṇādināmnaiva nityācintyoruśaktitaḥ /",
  "GSP33madhanuu:1720": "vyūha ukto 'nyathānūdya kathaṃ duṣṭatvamucyate // MAnuv_2,2.295 //",
  "GSP33madhanuu:1721": "yadi vidyāccaturvedānitivad vedapūraṇam /",
  "GSP33madhanuu:1722": "pañcarātrāditi kuto dveṣaḥ śāṇḍilyavartane // MAnuv_2,2.296 //",
  "GSP33madhanuu:1723": "ataḥ paramaśāstrorudveṣāduditamāsuraiḥ /",
  "GSP33madhanuu:1724": "dūṣaṇaṃ pañcarātrasya vīkṣāyāmapi na kṣamam // MAnuv_2,2.297 //",
  "GSP33madhanuu:1725": "ato 'śeṣajagaddhātā nirdoṣoruguṇārṇavaḥ /",
  "GSP33madhanuu:1726": "nārāyaṇaḥ śrutigaṇatātparyādavasīyate // MAnuv_2,2.298 //",
  "GSP33madhanuu:1727": "andhaṃ tamaḥ praviśanti ye tvavidyāmupāsate /",
  "GSP33madhanuu:1728": "tato bhūya ivāpsyanti ye tasyā naiva nindakāḥ // MAnuv_2,2.299 //",
  "GSP33madhanuu:1729": "tato vidyāmavidyāṃ ca yo jānātyubhayaṃ saha /",
  "GSP33madhanuu:1730": "doṣajñānādatītyaitān vidyayāmṛtamaśnute // MAnuv_2,2.300 //",
  "GSP33madhanuu:1731": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne dvitīyādhyāyasya dvitīyaḥ pādaḥ //",
  "GSP33madhanuu:1732": "athāśeṣasamāmnāyavirodhāpākṛtiṃ prabhuḥ /",
  "GSP33madhanuu:1733": "kariṣyannadhidaivādhibhūtajīvaparātmanām // MAnuv_2,3.1 //",
  "GSP33madhanuu:1734": "svarūpanirṇayāyaiva vacanānāṃ parasparam /",
  "GSP33madhanuu:1735": "pādenānenāvirodhaṃ darśayatyamitadyutiḥ // MAnuv_2,3.2 //",
  "GSP33madhanuu:1736": "anubhūtiyuktibahuvāgvailomyaṃ ca tato 'dhikam /",
  "GSP33madhanuu:1737": "etat sarvaṃ sataḥ sāmyaṃ dvāravaiyarthyameva ca // MAnuv_2,3.3 //",
  "GSP33madhanuu:1738": "dṛṣṭayuktayanusāritvamuktānyārthāvirodhataḥ /",
  "GSP33madhanuu:1739": "prasiddhanāmasvīkāre bahuvākyānuvatirtā // MAnuv_2,3.4 //",
  "GSP33madhanuu:1740": "lokadṛṣṭānusāritvaṃ jīvasāmyamanāditā /",
  "GSP33madhanuu:1741": "tatra tatra parijñānaṃ guṇasāmyaśrutī tathā // MAnuv_2,3.5 //",
  "GSP33madhanuu:1742": "utpattimattvaṃ svaguṇānanubhūtyalpakalpane /",
  "GSP33madhanuu:1743": "nānāśrutiśca vaicitṛyaṃ yuktayaḥ pūrvapakṣagāḥ // MAnuv_2,3.6 //",
  "GSP33madhanuu:1744": "vyavasthānupapattiśca svātantryamanusāritā /",
  "GSP33madhanuu:1745": "mukhyatā śaktimattvaṃ ca vairūpyaṃ sarvasaṅgrahaḥ // MAnuv_2,3.7 //",
  "GSP33madhanuu:1746": "gatyādirīśaśaktiśca sarvamānavirodhitā /",
  "GSP33madhanuu:1747": "abhīṣyāsiddhisuvyaktī śāstrasiddhivirparyayaḥ /",
  "GSP33madhanuu:1748": "viśeṣakāraṇaṃ ceti siddhāntasyaiva sādhakāḥ // MAnuv_2,3.8 //",
  "GSP33madhanuu:1749": "prakṛtiḥ puruṣaḥ kālo devāstadabhimāninaḥ /",
  "GSP33madhanuu:1750": "mahadādyāśca jāyante parādhīnaviśeṣitā /",
  "GSP33madhanuu:1751": "idaṃ sarvaṃ sasarjeti janimattvamihoditam // MAnuv_2,3.9 //",
  "GSP33madhanuu:1752": "avakāśamātramākāśaḥ kathamutpadyate 'nyathā /",
  "GSP33madhanuu:1753": "yadyanākāśatā pūrvaṃ kiṃ mūrtanibiḍaṃ jagat // MAnuv_2,3.10 //",
  "GSP33madhanuu:1754": "mūtarsampūrṇatā caiva yadyanākāśatā bhavet /",
  "GSP33madhanuu:1755": "mūrtadravyāṇi cākāśe sthitānyeva hi sarvadā // MAnuv_2,3.11 //",
  "GSP33madhanuu:1756": "ata ākāśaśabdoktastaddevo 'tra vināyakaḥ /",
  "GSP33madhanuu:1757": "dehotpattyā samutpanna iti śrutyābhidhīyate // MAnuv_2,3.12 //",
  "GSP33madhanuu:1758": "bhūtamapyasitaṃ divyadṛṣṭigocarameva tu /",
  "GSP33madhanuu:1759": "utpadyate 'vyākṛtaṃ hi gaganaṃ sākṣigocaram /",
  "GSP33madhanuu:1760": "pradeśa iti vijñeyaṃ nityaṃ notpadyate hi tat // MAnuv_2,3.13 //",
  "GSP33madhanuu:1761": "tathāpi pūrvasambandhaparatantraviśeṣayuk /",
  "GSP33madhanuu:1762": "khamevotpattimannāma śrutiśabdavivakṣitam // MAnuv_2,3.14 //",
  "GSP33madhanuu:1763": "prakṛtiḥ puruṣaḥ kāla ityete ca samastaśaḥ /",
  "GSP33madhanuu:1764": "īśādhīnaviśeṣeṇa janyā ityeva kīrtitāḥ // MAnuv_2,3.15 //",
  "GSP33madhanuu:1765": "kālapravāha evaiko nityo natu viśeṣavān /",
  "GSP33madhanuu:1766": "puruṣāvyaktakālānāṃ ramaivaikābhimāninī // MAnuv_2,3.16 //",
  "GSP33madhanuu:1767": "sisṛkṣutvaviśeṣaṃ tat sākṣād bhagavadicchayā /",
  "GSP33madhanuu:1768": "prāptaiva sṛṣṭetyuditā pradhānaṃ vikṛterapi // MAnuv_2,3.17 //",
  "GSP33madhanuu:1769": "pumāṃso dehasambandhāt sṛṣṭimanta itīritāḥ /",
  "GSP33madhanuu:1770": "evaṃ praḷayakāle 'pi pratibhātaparāvaraḥ // MAnuv_2,3.18 //",
  "GSP33madhanuu:1771": "mukhyāvāyurnityasamaḥ śarīrotpattikāraṇāt /",
  "GSP33madhanuu:1772": "parādhīnaviśeṣeṇa janimāneva śabditaḥ // MAnuv_2,3.19 //",
  "GSP33madhanuu:1773": "naiva kiñcit tato janmavarjitaṃ paramādṛte /",
  "GSP33madhanuu:1774": "parādhīnaviśeṣatve janmanaḥ sthūlatābhavaḥ // MAnuv_2,3.20 //",
  "GSP33madhanuu:1775": "pūrvaśabdavilopaśca yadi janmeti kīrtyate /",
  "GSP33madhanuu:1776": "ramāyā naiva janmāsti caitanyasyāpi kevalam // MAnuv_2,3.21 //",
  "GSP33madhanuu:1777": "pradhanasya ca vedasya vedasyāpīśvarecchayā /",
  "GSP33madhanuu:1778": "vyaktirnāma viśeṣo 'sti tasmāt tadvaśataiva hi // MAnuv_2,3.22 //",
  "GSP33madhanuu:1779": "utpattiratra kathitā svatantratvāt parātmanaḥ /",
  "GSP33madhanuu:1780": "naivotpattiḥ kathamapi na svatantraṃ tato 'param // MAnuv_2,3.23 //",
  "GSP33madhanuu:1781": "acchedyasyāpi jīvasya vibhāgaṃ bahudhā hariḥ /",
  "GSP33madhanuu:1782": "kṛtvā bhogān pradāyaiva caikyamāpādayet punaḥ // MAnuv_2,3.24 //",
  "GSP33madhanuu:1783": "ata īśavaśaṃ sarvaṃ cetanācetanaṃ jagat /",
  "GSP33madhanuu:1784": "avibhāgaṃ vibhāgāya yadā nayati keśavaḥ /",
  "GSP33madhanuu:1785": "kimaśakyaṃ pareśasya tadeti hyabhidhīyate // MAnuv_2,3.25 //",
  "GSP33madhanuu:1786": "evaṃ sthite 'pi jīvaikyaṃ kecidāhuḥ parātmanā /",
  "GSP33madhanuu:1787": "tad yo 'hamitipūrvābhiḥ śrutibhiścānumābalāt // MAnuv_2,3.26 //",
  "GSP33madhanuu:1788": "na tad yuktaṃ yato viṣṇuḥ pṛthagevābhidhīyate /",
  "GSP33madhanuu:1789": "prajñānetro 'loka iti muktau bhedo 'bhidhīyate /",
  "GSP33madhanuu:1790": "etamānandamityanyā paramaṃ sāmyamityapi // MAnuv_2,3.27 //",
  "GSP33madhanuu:1791": "idaṃ jñānamapāśritya mama sādharmyamāgatāḥ /",
  "GSP33madhanuu:1792": "sarge 'pi nopajāyante praḷaye na vyathanti ca // MAnuv_2,3.28 //",
  "GSP33madhanuu:1793": "upasampadya tajjyotiḥ svarūpeṇābhipadyate /",
  "GSP33madhanuu:1794": "tatra paryeti jakṣaṃśca krīḍannapi sadā sukhī // MAnuv_2,3.29 //",
  "GSP33madhanuu:1795": "ācakṣva me mokṣaṃ dhīrā yaṃ pravadanti tam /",
  "GSP33madhanuu:1796": "ityakta āha vāgdevī paraṃ mokṣaṃ prajāpateḥ // MAnuv_2,3.30 //",
  "GSP33madhanuu:1797": "śākhāṃ śākhāṃ mahānadyaḥ saṃyānti paritaḥsravāḥ /",
  "GSP33madhanuu:1798": "dhānāpūpā māṃsakāmāḥ sadā pāyasakardamāḥ // MAnuv_2,3.31 //",
  "GSP33madhanuu:1799": "yasminnagnimukhā devāḥ sendrāḥ sahamarudgaṇāḥ /",
  "GSP33madhanuu:1800": "ījire kratubhiḥ śreṣṭhaistadakṣaramupāsate // MAnuv_2,3.32 //",
  "GSP33madhanuu:1801": "praviśanti paraṃ devaṃ muktāstatraiva bhoginaḥ /",
  "GSP33madhanuu:1802": "nirgacchanti yathākāmaṃ pareśenaiva coditāḥ // MAnuv_2,3.33 //",
  "GSP33madhanuu:1803": "bhedadṛṣṭayābhimānena niḥsaṅgenāpi kamarṇā /",
  "GSP33madhanuu:1804": "kartṛtvāt saguṇaṃ brahma puruṣaṃ puruṣarṣabham // MAnuv_2,3.34 //",
  "GSP33madhanuu:1805": "sa saṅgatya punaḥ kāle kāleneśvaramūrtitā /",
  "GSP33madhanuu:1806": "jāte 'guṇavyatikare yathāpūrvaṃ prajāyate // MAnuv_2,3.35 //",
  "GSP33madhanuu:1807": "ṛcāṃ tvaḥ poṣamāste ca pareṇa preritāḥ sadā /",
  "GSP33madhanuu:1808": "yatkāmastat sṛjatyaddhaiṣātmanā tat sṛjatyapi // MAnuv_2,3.36 //",
  "GSP33madhanuu:1809": "sahaiva brahmaṇā kāmān bhuṅkate nistīrṇatadguṇaḥ /",
  "GSP33madhanuu:1810": "duḥkhādīṃśca parityajya jagadvayāpāravarjitaḥ // MAnuv_2,3.37 //",
  "GSP33madhanuu:1811": "bhuṅkte bhogān sahaivoccānityādyāgamamānataḥ /",
  "GSP33madhanuu:1812": "muktasya bhedāvagateḥ kathameva hyabhinnatā // MAnuv_2,3.38 //",
  "GSP33madhanuu:1813": "jīveśayornānumā ca tadabhedaṃ pramāpayet /",
  "GSP33madhanuu:1814": "mithyaiva bhedo vimato bhedatvāccandrabhedavat /",
  "GSP33madhanuu:1815": "iti cet sādhyadharmo 'yaṃ sannasan vā navobhayam // MAnuv_2,3.39 //",
  "GSP33madhanuu:1816": "yadi sannapasiddhāntaḥ sa evāsannitīrite /",
  "GSP33madhanuu:1817": "nobhayaṃ cenna siddhaṃ taditi mānasya dūṣaṇam // MAnuv_2,3.40 //",
  "GSP33madhanuu:1818": "na ca mānāntareṇaitacchakyaṃ sādhayituṃ kvacit /",
  "GSP33madhanuu:1819": "anumānena cet saiva hyanavasthā bhaviṣyati // MAnuv_2,3.41 //",
  "GSP33madhanuu:1820": "nacāgamastadartho 'sti nāsadāsīnna tad vadet /",
  "GSP33madhanuu:1821": "pariśeṣādanirvācyaṃ yadi siddhayet parātmanaḥ // MAnuv_2,3.42 //",
  "GSP33madhanuu:1822": "anirvācyatvameva syāt pariśiṣṭo hyasau tadā /",
  "GSP33madhanuu:1823": "nacānya āgamastatra sadasatpratiyogini // MAnuv_2,3.43 //",
  "GSP33madhanuu:1824": "na ca pratyakṣamātrāsti nacārthāpattiriṣyate /",
  "GSP33madhanuu:1825": "bādhāyogāt sata iti bādhābhāvata eva hi // MAnuv_2,3.44 //",
  "GSP33madhanuu:1826": "viṣayasya kuto bādho vidyamānaṃ hi bādhyate /",
  "GSP33madhanuu:1827": "na hi vandhyāsuto vadhyo yajñadatto hi vadhyate // MAnuv_2,3.45 //",
  "GSP33madhanuu:1828": "bādhāyogaḥ sata iti vyāptireṣā kva dṛśyate /",
  "GSP33madhanuu:1829": "kaścāyaṃ bādha uddiṣṭo na hi nāśo 'sato bhavet /",
  "GSP33madhanuu:1830": "nivṛttiścāpravṛttasya kathamevopapadyate // MAnuv_2,3.46 //",
  "GSP33madhanuu:1831": "nāsīdasti bhaviṣyacca taditi jñānameyatā /",
  "GSP33madhanuu:1832": "yadi bādhastadāsattvaṃ tenaivāṅgīkṛtaṃ punaḥ // MAnuv_2,3.47 //",
  "GSP33madhanuu:1833": "pratītirnāsata iti vadannaṅgīkaroti tām /",
  "GSP33madhanuu:1834": "niṣedho hyapratītasya kathañcinnopapadyate // MAnuv_2,3.48 //",
  "GSP33madhanuu:1835": "na copamā bhavedatra pratyakṣāt sattvameva ca /",
  "GSP33madhanuu:1836": "śāstragamyapareśānād bhedaḥ svātmana īyate // MAnuv_2,3.49 //",
  "GSP33madhanuu:1837": "anubhūtivirodhena kathamekatvamucyate /",
  "GSP33madhanuu:1838": "kiñcitkartā ca duḥkhīti sarvairevānubhūyate // MAnuv_2,3.50 //",
  "GSP33madhanuu:1839": "sarvajño bhagavān viṣṇuḥ sarvaśaktiriti śrutaḥ /",
  "GSP33madhanuu:1840": "anubhūtāddhi bhedena śrutireṣā vadatyamum // MAnuv_2,3.51 //",
  "GSP33madhanuu:1841": "upajīvyaviruddhaṃ tu kathamaikyaṃ śrutirvadet /",
  "GSP33madhanuu:1842": "aprāmāṇyaṃ yadā bhedavācakasya bhaviṣyati // MAnuv_2,3.52 //",
  "GSP33madhanuu:1843": "sa eva dharmiṇo grāhī tadabhedaḥ kathaṃ bhavet /",
  "GSP33madhanuu:1844": "yat svarūpagrahe mānaṃ taddharme na kathaṃ bhavet // MAnuv_2,3.53 //",
  "GSP33madhanuu:1845": "ekavijñānavijñaptyā dvayaṃ mānaṃ bhaviṣyati /",
  "GSP33madhanuu:1846": "na cedekamamānaṃ tad dvayamapyatra no bhavet // MAnuv_2,3.54 //",
  "GSP33madhanuu:1847": "dharmigrāhivirodhastu tasmānmānasya dūṣaṇam /",
  "GSP33madhanuu:1848": "nopajīvyo hyabhedo 'tra kvacid bhedaśruterbalāt // MAnuv_2,3.55 //",
  "GSP33madhanuu:1849": "na ca mānāntaropeyaṃ brahma tad bhavati kvacit /",
  "GSP33madhanuu:1850": "yena mānena cāpeyaṃ bhedastenāvagamyate // MAnuv_2,3.56 //",
  "GSP33madhanuu:1851": "sarvajñānamayaiveśo yadyupeyaḥ kathañcana /",
  "GSP33madhanuu:1852": "sarvajñathvaguṇenaiva tayā bhedo 'vagamyate // MAnuv_2,3.57 //",
  "GSP33madhanuu:1853": "na duḥkhānubhavaḥ kvāpi mithyānubhavatāṃ vrajet /",
  "GSP33madhanuu:1854": "na hi bādhaḥ kvacid dṛṣṭo duḥkhādyanubhavasya tu // MAnuv_2,3.58 //",
  "GSP33madhanuu:1855": "yadi duḥkhānubhūtiśca bhrāntirityavasīyate /",
  "GSP33madhanuu:1856": "aduḥkhitāśrutiḥ kena na bhrāntiriti gamyate // MAnuv_2,3.59 //",
  "GSP33madhanuu:1857": "śrutisvarūpamarthaśca mānenaivāvasīyate /",
  "GSP33madhanuu:1858": "taccenmānaṃ gṛhītaṃ te kiṃ duḥkhānubhave bhramaḥ // MAnuv_2,3.60 //",
  "GSP33madhanuu:1859": "na ca bādhaviśeṣo 'sti yadabādhitameva tat /",
  "GSP33madhanuu:1860": "bādho yadyanubhūte 'rthe kathaṃ nirṇaya īyate // MAnuv_2,3.61 //",
  "GSP33madhanuu:1861": "ko 'pi hy artho na niścetuṃ śakyate bhramavādinā /",
  "GSP33madhanuu:1862": "bhramatvamabhramatvaṃ ca yadaivānubhavopagam /",
  "GSP33madhanuu:1863": "ekasya bhramatā tatra parasyābhramatā kutaḥ // MAnuv_2,3.62 //",
  "GSP33madhanuu:1864": "bhramatvamabhramatvaṃ ca sarvaṃ vedyaṃ hi sākṣiṇā /",
  "GSP33madhanuu:1865": "sa cet sākṣī kvacid duṣyaḥ kathaṃ nirṇaya īyate // MAnuv_2,3.63 //",
  "GSP33madhanuu:1866": "viśeṣā sarva evaite sākṣipratyayagocarāḥ /",
  "GSP33madhanuu:1867": "ūrīkṛtya ca tān sarvān vyavahāraḥ pravartate /",
  "GSP33madhanuu:1868": "sākṣiṇo vyavasāyī tu vyavahāro 'bhidhīyate // MAnuv_2,3.64 //",
  "GSP33madhanuu:1869": "tasmāt sarvaprasiddhasya vyavahārasya siddhaye /",
  "GSP33madhanuu:1870": "sākṣī nirdoṣa evaikaḥ sadāṅgīkārya eva naḥ // MAnuv_2,3.65 //",
  "GSP33madhanuu:1871": "śuddhaḥ sākṣī yadā siddho duḥkhitvaṃ vāryate katham /",
  "GSP33madhanuu:1872": "upajīvyapramāṇaṃ tad bhedagrāhakameva hi /",
  "GSP33madhanuu:1873": "ato jīveśayorbhedaḥ śrutisāmarthyasusthiraḥ // MAnuv_2,3.66 //",
  "GSP33madhanuu:1874": "tathāpi tu cidānandapūrvāstatsadṛśā guṇāḥ /",
  "GSP33madhanuu:1875": "sārasvarūpamasyāpi muktāvapyavaśiṣyate // MAnuv_2,3.67 //",
  "GSP33madhanuu:1876": "ato 'bhedavadevaitāḥ śrutayaḥ pravadanti hi /",
  "GSP33madhanuu:1877": "paurāṇāni ca vākyāni sādṛśyābhedasaṃśrayāt // MAnuv_2,3.68 //",
  "GSP33madhanuu:1878": "sādṛśyācca pradhānatvāt svātantryādapicābhidām /",
  "GSP33madhanuu:1879": "āhurīśena jīvasya na svarūpābhidāṃ kvacit // MAnuv_2,3.69 //",
  "GSP33madhanuu:1880": "sthānaikyamaikamatyaṃ ca muktasya tu viśiṣṭate /",
  "GSP33madhanuu:1881": "sādṛśyaṃ ca viśeṣeṇa jaḍānāṃ dvayameva tu /",
  "GSP33madhanuu:1882": "bhavet sādṛśyamatyalpaṃ tṛtīyaṃ paramātmanā // MAnuv_2,3.70 //",
  "GSP33madhanuu:1883": "īśarūpakriyāṇāṃ ca guṇānāmapi sarvaśaḥ /",
  "GSP33madhanuu:1884": "tathaivāvayavānāṃ tatsvarūpaikyaṃ tu mukhyataḥ // MAnuv_2,3.71 //",
  "GSP33madhanuu:1885": "yathodakaṃ durge vṛṣṭaṃ parvateṣu vidhāvati /",
  "GSP33madhanuu:1886": "evaṃ dharmān pṛthak paśyaṃstānevānuvidhāvati /",
  "GSP33madhanuu:1887": "iti śruternobhayaṃ ca bhedābhedākhyamiṣyate // MAnuv_2,3.72 //",
  "GSP33madhanuu:1888": "ekamevādvitīyaṃ neha nānāsti kiñcana /",
  "GSP33madhanuu:1889": "mṛtyoḥ sa mṛtyumāpnoti ya iha nāneva paśyati // MAnuv_2,3.73 //",
  "GSP33madhanuu:1890": "iti śrutāvivetyasmād bhedābhedanirākṛtiḥ /",
  "GSP33madhanuu:1891": "ivobhaye ca sādṛśya iti vāk śabdanirṇaye // MAnuv_2,3.74 //",
  "GSP33madhanuu:1892": "bhedasya muktau vacanādapi tatpakṣanigrahaḥ /",
  "GSP33madhanuu:1893": "cetanatvādisādṛśyaṃ yadyabheda itīṣyate /",
  "GSP33madhanuu:1894": "aṅgīkṛtaṃ tadasmābhirna svarūpaikatā kvacit // MAnuv_2,3.75 //",
  "GSP33madhanuu:1895": "na kenacidabhedo 'sti bhedābhedo 'pivā kvacit /",
  "GSP33madhanuu:1896": "samudāyamṛte viṣṇoḥ svaguṇādīn vināpi vā // MAnuv_2,3.76 //",
  "GSP33madhanuu:1897": "iti śruterna tasyāsti bhedābhedo 'pi kenacit /",
  "GSP33madhanuu:1898": "abhedaśrutayo' ṃśatvāt sādṛśyaṃ cāṃśatāsya tu // MAnuv_2,3.77 //",
  "GSP33madhanuu:1899": "aṃśastu dvividho jñeyaḥ svarūpāṃśo 'nya eva ca /",
  "GSP33madhanuu:1900": "vibhinnāṃśo 'lpaśaktiḥ syāt kiñcitsādṛśyamātrayuk // MAnuv_2,3.78 //",
  "GSP33madhanuu:1901": "aṃśino yattu sāmarthyaṃ yat svarūpaṃ yathā sthitiḥ /",
  "GSP33madhanuu:1902": "sa eva cet svarūpāṃśaḥ prādurbhāvā hareryathā // MAnuv_2,3.79 //",
  "GSP33madhanuu:1903": "sūryamaṇḍalamānyekastatprakāśābhimānavān /",
  "GSP33madhanuu:1904": "sūryo 'tha saptamābdheśca bāhyodasya ca vāripaḥ // MAnuv_2,3.80 //",
  "GSP33madhanuu:1905": "kaṭhinatvena mervādeḥ pṛthivyā api devatā /",
  "GSP33madhanuu:1906": "dharādevyevamevaiko bhagavān viṣṇuravyayaḥ /",
  "GSP33madhanuu:1907": "nānāvatārarūpeṇa sthitaḥ pūrṇaguṇaḥ sadā // MAnuv_2,3.81 //",
  "GSP33madhanuu:1908": "viṇmūtrākṣyādimāninyo yathāpabhraṣṭadevatāḥ /",
  "GSP33madhanuu:1909": "sūryādibhyastathaivāyaṃ saṃsārī paramāt pṛthak // MAnuv_2,3.82 //",
  "GSP33madhanuu:1910": "dehadoṣaiśca duṣṭatvādapabhraṣṭākhyadevatāḥ /",
  "GSP33madhanuu:1911": "anyāḥ sūryādidevebhyo hyanugrāhyāśca taiḥ sadā // MAnuv_2,3.83 //",
  "GSP33madhanuu:1912": "evameva parād viṣṇoḥ pṛthak saṃsāriṇo matāḥ /",
  "GSP33madhanuu:1913": "anugrāhyāśca tenaiva tatprasādācca mokṣiṇaḥ // MAnuv_2,3.84 //",
  "GSP33madhanuu:1914": "na tu matsyādirūpāṇāmanugrāhyatvamiṣyate /",
  "GSP33madhanuu:1915": "guṇairaśeṣaiḥ pūrṇatvānmukhyābhedo 'parairnaca // MAnuv_2,3.85 //",
  "GSP33madhanuu:1916": "aṃśābhāsāśca sarve 'pi parasyāṃśā na mukhyataḥ /",
  "GSP33madhanuu:1917": "yathaiṣā puruṣe cchāyā etasminnetadātatam // MAnuv_2,3.86 //",
  "GSP33madhanuu:1918": "na tu pumpādavat pādā jīvā ete parātmanaḥ /",
  "GSP33madhanuu:1919": "pūrṇāstasya guṇā eva prādurbhāvatayā sthitāḥ /",
  "GSP33madhanuu:1920": "evaṃ jagāda paramaśrutirnārāyaṇaṃ param // MAnuv_2,3.87 //",
  "GSP33madhanuu:1921": "akṣayo bhagavān viṣṇurlakṣmyāvāso laye sthitaḥ /",
  "GSP33madhanuu:1922": "muktaiḥ sadā cintyamāno brahmādyaistāratamyagaiḥ // MAnuv_2,3.88 //",
  "GSP33madhanuu:1923": "prakṛtiḥ puruṣaḥ kālo vedāśceti catuṣyayam /",
  "GSP33madhanuu:1924": "nityaṃ svarūpato viṣṇorviśeṣāvāptimātrataḥ /",
  "GSP33madhanuu:1925": "utpattimāditi proktaṃ lakṣmīstadabhimāninī // MAnuv_2,3.89 //",
  "GSP33madhanuu:1926": "tato jātaḥ pumān nāma brahmāsyāṃ vāsudevataḥ /",
  "GSP33madhanuu:1927": "sūtrātmā prāṇanāmā ca devyau prakṛtimāninī // MAnuv_2,3.90 //",
  "GSP33madhanuu:1928": "tato rūpaṃ mahān nāma brahmaṇo 'haṅkṛtiḥ śivaḥ /",
  "GSP33madhanuu:1929": "brahmaṇo buddhināmnomā tata indro mano 'bhidhaḥ /",
  "GSP33madhanuu:1930": "skandaśca tata evānye sarve devāḥ prajajñire // MAnuv_2,3.91 //",
  "GSP33madhanuu:1931": "tatra pūrvatanaḥ śreyān guṇaiḥ sarvaiḥ samastaśaḥ /",
  "GSP33madhanuu:1932": "tebhyaśca bhagavān viṣṇustadadhīnā ime sadā // MAnuv_2,3.92 //",
  "GSP33madhanuu:1933": "janmasthitilayājñānaniyatijñānasaṃsṛtiḥ /",
  "GSP33madhanuu:1934": "mokṣaśca tadadhīnatvameteṣāṃ naiva hīyate // MAnuv_2,3.93 //",
  "GSP33madhanuu:1935": "muktāvapi sa evaikaḥ svatantraḥ pūrṇasadguṇaḥ /",
  "GSP33madhanuu:1936": "iti śrutyupapattibhyāṃ pāde 'smin prabhuṇoditam // MAnuv_2,3.94 //",
  "GSP33madhanuu:1937": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne dvitīyādhyāyasya tṛtīyaḥ pādaḥ //",
  "GSP33madhanuu:1938": "śrutyarthaḥ śrutiyuktibhyāṃ viruddha iva dṛśyate /",
  "GSP33madhanuu:1939": "yatra tannirṇayaṃ devaḥ suviśiṣṭopapattibhiḥ /",
  "GSP33madhanuu:1940": "karotyanena pādena tatra spaṣṭārthavacchrutiḥ // MAnuv_2,4.1 //",
  "GSP33madhanuu:1941": "viśeṣaśrutivairūpyaṃ māhātmyaṃ vyaktasadguṇāḥ /",
  "GSP33madhanuu:1942": "dṛṣṭāyuktiḥ samānatvaṃ kartṛśaktirvimiśratā // MAnuv_2,4.2 //",
  "GSP33madhanuu:1943": "yuktayaḥ pūrvapakṣeṣu sunirṇītāsatu tādṛśāḥ /",
  "GSP33madhanuu:1944": "yuktayo nirṇayasyaiva svayaṃ bhagavatoditāḥ // MAnuv_2,4.3 //",
  "GSP33madhanuu:1945": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne dvitīyo 'dhyāyaḥ //",
  "GSP33madhanuu:1946": "svābhāvikānyathānāmasahābhāvānyathoktayaḥ /",
  "GSP33madhanuu:1947": "aviśeṣo viśeṣau ca sahabhāvo vimiśratā // MAnuv_3,1.1 //",
  "GSP33madhanuu:1948": "viruddhoktiḥ sahasthānaṃ vaiyarthyaṃ cānyathāgatiḥ /",
  "GSP33madhanuu:1949": "yuktayaḥ pūrvapakṣasya guṇādhikyārthatobhavau // MAnuv_3,1.2 //",
  "GSP33madhanuu:1950": "upapattirdvirūpatvamādhikyamanurūpatā /",
  "GSP33madhanuu:1951": "yogyatā prabalatvaṃ ca vibhāgaḥ kāraṇābhavaḥ /",
  "GSP33madhanuu:1952": "kḷptiranyāgatiścaiva siddhāntasyaiva sādhakāḥ // MAnuv_3,1.3 //",
  "GSP33madhanuu:1953": "bījāpūruṣayonīnāṃ saṅgātiniyamojkhitim /",
  "GSP33madhanuu:1954": "athaśabdena bhagavānāha kāraṇataśca tām // MAnuv_3,1.4 //",
  "GSP33madhanuu:1955": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyādhyāyasya prathamaḥ pādaḥ //",
  "GSP33madhanuu:1956": "paścādadṛṣṭayavijñānakāladuḥkhapṛthagbhavāḥ /",
  "GSP33madhanuu:1957": "sthānabhedo viruddhatvaṃ nyāyasāmyaṃ svatobhavaḥ // MAnuv_3,2.1 //",
  "GSP33madhanuu:1958": "guṇasāmyamayogaśca tarkabādho vilomatā /",
  "GSP33madhanuu:1959": "nānābhāvaḥ pralobhaśca pūrvapakṣagāḥ // MAnuv_3,2.2 //",
  "GSP33madhanuu:1960": "aśakyakartṛtāśaktiḥ svato 'bodhastadeva ca /",
  "GSP33madhanuu:1961": "amānakḷptisanmānavyavasthātyalpatābhavāḥ // MAnuv_3,2.3 //",
  "GSP33madhanuu:1962": "viśeṣadṛṣṭivākye ca puṃśaktiḥ sunidarśanam /",
  "GSP33madhanuu:1963": "alaukikatvamādhikyaṃ svātantryaṃ nirṇayapramāḥ // MAnuv_3,2.4 //",
  "GSP33madhanuu:1964": "vāsanāḥ sarvavastūnāmanādyanubhavāgatāḥ /",
  "GSP33madhanuu:1965": "santyevāśeṣajīvānāmanādimanasi sthitāḥ // MAnuv_3,2.5 //",
  "GSP33madhanuu:1966": "triguṇātmakaṃ mano 'styeva yāvanmuktiḥ sadātanam /",
  "GSP33madhanuu:1967": "tatraivāśeṣasaṃskārāḥ sañcīyante sadaiva ca // MAnuv_3,2.6 //",
  "GSP33madhanuu:1968": "sūkṣmatvena laye sacca prākṛtairupacīyate /",
  "GSP33madhanuu:1969": "sṛṣṭikāle yadā tanna kutaḥ saṃsārasaṃsthitiḥ // MAnuv_3,2.7 //",
  "GSP33madhanuu:1970": "saṃskārairbhagavāneva sṛṣṭvā nānāvidhaṃ jagat /",
  "GSP33madhanuu:1971": "svapnakāle darśayati bhrāntirjāgrattvameva hi // MAnuv_3,2.8 //",
  "GSP33madhanuu:1972": "adṛṣṭe cāśrute bhāve na bhāva upajāyate /",
  "GSP33madhanuu:1973": "adṛṣṭādaśrutād bhāvānna bhāva upajāyate // MAnuv_3,2.9 //",
  "GSP33madhanuu:1974": "iti śrutipurāṇoktiranāditvāttu yujyate /",
  "GSP33madhanuu:1975": "kadācid darśanāyogyaṃ yat tatrāpi vibhāgataḥ // MAnuv_3,2.10 //",
  "GSP33madhanuu:1976": "dṛṣṭaṃ samānādhikaraṇaṃ dṛśyate ca sa ca bhramaḥ /",
  "GSP33madhanuu:1977": "vāsanāmātramūlatvājjāgradvat spaṣṭatā na ca // MAnuv_3,2.11 //",
  "GSP33madhanuu:1978": "bhedo 'bhedo 'thavā dvandvamiti praśno na yujyate /",
  "GSP33madhanuu:1979": "draṣṭuḥ svapnasya dṛṣṭatvād bhedasyaivākhilairjanaiḥ // MAnuv_3,2.12 //",
  "GSP33madhanuu:1980": "praśnadoṣā hi catvāraḥ svavyāhatirasaṅgatiḥ /",
  "GSP33madhanuu:1981": "siddhārthatā ca vaiphalyaṃ na taiḥ syāt tattvanirṇayaḥ // MAnuv_3,2.13 //",
  "GSP33madhanuu:1982": "tattvanirṇayavailomyaṃ syād vāde 'pi hi nigrahaḥ /",
  "GSP33madhanuu:1983": "udbhāvanīyameva syānna kathāvasitirbhavet // MAnuv_3,2.14 //",
  "GSP33madhanuu:1984": "vijigīṣukathāyāṃ tu kathāvasitikāraṇam /",
  "GSP33madhanuu:1985": "parihāre 'pi siddhatvaṃ dūṣaṇaṃ prativādinaḥ /",
  "GSP33madhanuu:1986": "pratijñāyāṃ tadanyasya siddhataiva hi sādhakā // MAnuv_3,2.15 //",
  "GSP33madhanuu:1987": "āśrayavyāśrayāsiddhī sādhyasiddhiśca dūṣaṇam /",
  "GSP33madhanuu:1988": "keṣāñcin na ca te doṣā vyāptau satyāṃ kathañcana // MAnuv_3,2.16 //",
  "GSP33madhanuu:1989": "doṣo vyāhatirevāsti nṛśṛṅgāstitvasādhane /",
  "GSP33madhanuu:1990": "yatra vyāhatatā nāsti ko 'tisaṅgo 'sya sādhane // MAnuv_3,2.17 //",
  "GSP33madhanuu:1991": "pratyakṣāgamamūlāstu nyāyāḥ sarve bhavanti hi /",
  "GSP33madhanuu:1992": "nyāyābhāsā amūlāḥ syurnyāyasyānyasya tau punaḥ // MAnuv_3,2.18 //",
  "GSP33madhanuu:1993": "adṛṣṭe vyabhicāre tu sādhakaṃ taditi sphuṭam /",
  "GSP33madhanuu:1994": "jñāyate sākṣiṇaivādvā mānabādhe na tad bhavet // MAnuv_3,2.19 //",
  "GSP33madhanuu:1995": "yat sākṣiṇaiva mānatvaṃ mānānāmavasīyate /",
  "GSP33madhanuu:1996": "amānasya tu mānatvaṃ mānasatvāccalaṃ bhavet // MAnuv_3,2.20 //",
  "GSP33madhanuu:1997": "utsargato 'pi yat prāptamapavādavivarjitam /",
  "GSP33madhanuu:1998": "vyabhicāryapavādena mānameva bhaviṣyati // MAnuv_3,2.21 //",
  "GSP33madhanuu:1999": "ato hi bhojanādīnāmiṣṭasādhanatānumā /",
  "GSP33madhanuu:2000": "mānaṃ vyavahṛtau nityaṃ vyabhicāro hi tatra ca // MAnuv_3,2.22 //",
  "GSP33madhanuu:2001": "vyāptatve vyāśrayatvaṃ tu kathameva hi dūṣaṇam /",
  "GSP33madhanuu:2002": "rohiṇyudaya āsannaḥ kṛttikābhyuditā yataḥ /",
  "GSP33madhanuu:2003": "ityukte sādhanaṃ no kiṃ na hyājñaivātra sādhakā // MAnuv_3,2.23 //",
  "GSP33madhanuu:2004": "anyat sadasatorviśvamiti ca vyāhateramā /",
  "GSP33madhanuu:2005": "asiddhasādhane doṣaḥ ko vyāptiryadi vidyate // MAnuv_3,2.24 //",
  "GSP33madhanuu:2006": "vyāptiśca vyatirekeṇa tatra taiścaiva gamyate /",
  "GSP33madhanuu:2007": "aprasiddhasya sādhyasya sādhakatvaṃ yadeṣyate /",
  "GSP33madhanuu:2008": "liṅgasyoktau viśeṣo 'yaṃ kena mānena gamyate // MAnuv_3,2.25 //",
  "GSP33madhanuu:2009": "sādhanaṃ paramāṇvāderyadāsiddhasya ceṣyate /",
  "GSP33madhanuu:2010": "yathānubhavamevaitannāṅgīkāryaṃ kutastadā // MAnuv_3,2.26 //",
  "GSP33madhanuu:2011": "yatra nātiprasaṅgo 'sti mānaṃ na ca viparyate /",
  "GSP33madhanuu:2012": "kliṣṭakalpanayaivātra sādhyamityatidurvacaḥ // MAnuv_3,2.27 //",
  "GSP33madhanuu:2013": "pariśeṣo mithaḥsiddhiḥ cakrakasvāśrayādayaḥ /",
  "GSP33madhanuu:2014": "asiddhasādhakatvena pañcāvayavatāṃ vinā /",
  "GSP33madhanuu:2015": "aṅgīkāryāḥ samastaistanniyamaḥ kiṃnibandhanaḥ // MAnuv_3,2.28 //",
  "GSP33madhanuu:2016": "siddasādhanatāyāṃ ca na kathāvasitirbhavet /",
  "GSP33madhanuu:2017": "vyabhicāro hetvasiddhirekapakṣe 'pi dūṣaṇam // MAnuv_3,2.29 //",
  "GSP33madhanuu:2018": "sādhyasādhanavaikalyaṃ dṛṣṭāntasya viśeṣaṇe /",
  "GSP33madhanuu:2019": "vaiyathyarmekāsiddhau ca viśiṣṭāsiddhireva hi // MAnuv_3,2.30 //",
  "GSP33madhanuu:2020": "aprayojakatā tatra prathamapraśnadūṣaṇam /",
  "GSP33madhanuu:2021": "siddhapraśnādikaṃ yat tadādhikyāntagartaṃ bhavet // MAnuv_3,2.31 //",
  "GSP33madhanuu:2022": "arthāpattyupamābhāvā anumāntargatāḥ kvacit /",
  "GSP33madhanuu:2023": "pratyakṣāntargato 'bhāvaḥ sukhāderniyamena ca // MAnuv_3,2.32 //",
  "GSP33madhanuu:2024": "anyatra khaḍiti prāptaḥ prārambhādyāśca yuktayaḥ /",
  "GSP33madhanuu:2025": "āgamārthāvasityarthā niyatavyāptayo 'khilāḥ // MAnuv_3,2.33 //",
  "GSP33madhanuu:2026": "vākyaṃ prakaraṇaṃ sthānaṃ samākhyā ca tathāvidhāḥ /",
  "GSP33madhanuu:2027": "kurupāṇḍavavat teṣāmupapatteḥ pṛthag vacaḥ // MAnuv_3,2.34 //",
  "GSP33madhanuu:2028": "svanyāyaiḥ sādhanaṃ kāryaṃ paranyāyaistu dūṣaṇam /",
  "GSP33madhanuu:2029": "svanyāyairdūṣaṇaṃ ca syāt sādhitaiḥ prativādinaḥ // MAnuv_3,2.35 //",
  "GSP33madhanuu:2030": "prasaṅgārthatayā proktā na siddhāntasya dūṣakāḥ /",
  "GSP33madhanuu:2031": "chalaṃ jātiriti dvedhā vyāhatyantaramiṣyate /",
  "GSP33madhanuu:2032": "jātiḥ svavyāhatirjñeyā chalamarthāntarottaram // MAnuv_3,2.36 //",
  "GSP33madhanuu:2033": "evaṃ saṃśodhitanyāyasadāgamavirodhataḥ /",
  "GSP33madhanuu:2034": "nānirvācyamiha proktaṃ māyāmātrapadena hi // MAnuv_3,2.37 //",
  "GSP33madhanuu:2035": "vilakṣaṇaṃ sadasatoriti hi vyāhataṃ svataḥ /",
  "GSP33madhanuu:2036": "pratiyogitvamapyasya brahmaṇo 'ṅgīkṛtaṃ bhavet // MAnuv_3,2.38 //",
  "GSP33madhanuu:2037": "mithyā cet pratiyogitvaṃ vailakṣaṇyaṃ tato na hi /",
  "GSP33madhanuu:2038": "avilakṣaṇatvaṃ satyaṃ syānmithyātvaṃ brahmaṇastataḥ // MAnuv_3,2.39 //",
  "GSP33madhanuu:2039": "anirvācyasya sattvaṃ vā yadi dharmā na kecana /",
  "GSP33madhanuu:2040": "brahmaṇo naiva jijñāsyaṃ jijñāsā dharmanirṇayaḥ // MAnuv_3,2.40 //",
  "GSP33madhanuu:2041": "idamitthamiti jñānaṃ jijñāsāyāḥ prayojanam /",
  "GSP33madhanuu:2042": "itthambhāvo hi dharmo 'sya na cenna pratiyogitā // MAnuv_3,2.41 //",
  "GSP33madhanuu:2043": "itthambhāvātmakān dharmānāhuśca śrutayo 'khilāḥ /",
  "GSP33madhanuu:2044": "adṛśyatvādayo 'pyasya guṇā hi prabhuṇoditāḥ // MAnuv_3,2.42 //",
  "GSP33madhanuu:2045": "yadi syustādṛśā dharmāḥ sarvajñatvādayo na kim /",
  "GSP33madhanuu:2046": "anyāpekṣā yadi syuṣṭe sattaivaṃ deśakālagā // MAnuv_3,2.43 //",
  "GSP33madhanuu:2047": "deśakālānapekṣā hi na sattā kvāpi dṛśyate /",
  "GSP33madhanuu:2048": "sarvadharmojjñitasyāsya kiṃ śāstreṇādhigamyate // MAnuv_3,2.44 //",
  "GSP33madhanuu:2049": "mithyādharmavidhātuśca vedasyaivāpramāṇatā /",
  "GSP33madhanuu:2050": "aprāptāṃ bhrāntimāpādya kiṃ vedo mānatāṃ vrajet // MAnuv_3,2.45 //",
  "GSP33madhanuu:2051": "na hi vedaṃ vinā brahma vedyaṃ dharmāśca tadgatāḥ /",
  "GSP33madhanuu:2052": "vedavedyasya mithyātvaṃ yadi naikyasya tat katham // MAnuv_3,2.46 //",
  "GSP33madhanuu:2053": "dharmāropo 'pi sāmānyadharmādīnāṃ hi daśarne /",
  "GSP33madhanuu:2054": "idantadādidharmitve dharmo 'nyaḥ kalpyate 'tra hi // MAnuv_3,2.47 //",
  "GSP33madhanuu:2055": "sarvadharmavihīnasya dharmāropaḥ kva dṛśyate /",
  "GSP33madhanuu:2056": "tadarthaṃ yadi dharmāṇāmāropaḥ sānavasthitiḥ // MAnuv_3,2.48 //",
  "GSP33madhanuu:2057": "īśatajjñānavedākṣajānumāmātṛpūrviṇaḥ /",
  "GSP33madhanuu:2058": "bhrāntirviśvasya yenaiva mānābhāsena kalpyate 'tra hi // MAnuv_3,2.49 //",
  "GSP33madhanuu:2059": "tanmātrasyānyathā bhāvāt kiṃ na syād viśvasatyatā /",
  "GSP33madhanuu:2060": "yenedaṃ kalpyate bhrāntaṃ bhrāntistasyaiva kiṃ na sā // MAnuv_3,2.50 //",
  "GSP33madhanuu:2061": "bhrāntatve tasya viśvāderīśādyabhrāntameva hi /",
  "GSP33madhanuu:2062": "bhaveyurbhrāntayo nṛṇāṃ naiveśādeḥ kathañcana // MAnuv_3,2.51 //",
  "GSP33madhanuu:2063": "satyatvamakṣajaprāptaṃ yadi bhrāntamitīṣyate /",
  "GSP33madhanuu:2064": "prāmāṇyamāgamasyāpi pratyakṣādanyataḥ kutaḥ // MAnuv_3,2.52 //",
  "GSP33madhanuu:2065": "sākṣipratyakṣato hyeva mānānāṃ mānateyate /",
  "GSP33madhanuu:2066": "sākṣiṇaḥ svaprakāśatvamanavasthā tato na hi // MAnuv_3,2.53 //",
  "GSP33madhanuu:2067": "tātkālikaṃ pramāṇatvamakṣajasya yadā bhavet /",
  "GSP33madhanuu:2068": "aikyāgamasya kiṃ na syāt tasyāpyetādṛśaṃ yadi /",
  "GSP33madhanuu:2069": "aikyaprāmāṇyamithyātvaṃ yadā viśvasya satyatā // MAnuv_3,2.54 //",
  "GSP33madhanuu:2070": "aikyāgamasya mānatvaṃ yadyabādhyamitīṣyate /",
  "GSP33madhanuu:2071": "akṣajasyāpi mānatvaṃ nābādhyaṃ kimitīṣyate // MAnuv_3,2.55 //",
  "GSP33madhanuu:2072": "advaitahānisāmānyānna viśeṣaśca kaścana /",
  "GSP33madhanuu:2073": "yadi svatastvaṃ prāmāṇye viśvasattā kathaṃ na te // MAnuv_3,2.56 //",
  "GSP33madhanuu:2074": "prāmāṇyasya ca maryādā kālato vyāhatā bhavet /",
  "GSP33madhanuu:2075": "kālāntare 'pyamānaṃ cedidānīṃ mānatā kutaḥ // MAnuv_3,2.57 //",
  "GSP33madhanuu:2076": "mithyātvamānaṃ mokṣe 'pi mānaṃ kiṃ neti bhaṇyatām /",
  "GSP33madhanuu:2077": "mānatve 'dvaitahāniḥ syādamānatve 'pyamokṣatā // MAnuv_3,2.58 //",
  "GSP33madhanuu:2078": "viśvasya punarāpattirmithyāmānaṃ yadā na mā /",
  "GSP33madhanuu:2079": "asti cenmuktayavasthā ca dvaitāpattirato 'nyathā // MAnuv_3,2.59 //",
  "GSP33madhanuu:2080": "amuktatvaṃ tathā kāle kālādhīnā hi muktatā /",
  "GSP33madhanuu:2081": "kāla evāgamo 'pyāha muktiṃ kālanivartane /",
  "GSP33madhanuu:2082": "mukterapi nivṛttiḥ syāt saṃsāritvamato bhavet // MAnuv_3,2.60 //",
  "GSP33madhanuu:2083": "kva ca pratyakṣataḥ prāptamanumāgamabādhitam /",
  "GSP33madhanuu:2084": "dehātmatvaṃ yadi na tat prāptaṃ pratyakṣataḥ kvacit /",
  "GSP33madhanuu:2085": "mama deha iti hyeva na deho 'hamiti pramā // MAnuv_3,2.61 //",
  "GSP33madhanuu:2086": "upacāraśca kṛṣṇo 'hamiti kardamalepane /",
  "GSP33madhanuu:2087": "vastrasya yadvadevaṃ syād yadyupādhikṛtaṃ tadā /",
  "GSP33madhanuu:2088": "svataḥ śuklatvavat kārṣṇyaṃ na mameti pratīyate // MAnuv_3,2.62 //",
  "GSP33madhanuu:2089": "kathaṃ ca bhedo dehāderātmano na pramīyate /",
  "GSP33madhanuu:2090": "jātamātrā mṛgā gāvo hastinaḥ pakṣiṇo khaṣāḥ /",
  "GSP33madhanuu:2091": "bhayābhayasvabhogādau kāraṇāni vijānate // MAnuv_3,2.63 //",
  "GSP33madhanuu:2092": "asmṛtau pūrvadehasya vijñānaṃ tat kathaṃ bhavet /",
  "GSP33madhanuu:2093": "anvayavyatirekāderanusandhānavismṛtau // MAnuv_3,2.64 //",
  "GSP33madhanuu:2094": "yadā dehāntarajñānaṃ dehaikyāvasitiḥ kutaḥ /",
  "GSP33madhanuu:2095": "vyāptatvādātmano dehe vyavahāreṣvapāṭavāt // MAnuv_3,2.65 //",
  "GSP33madhanuu:2096": "bhedajñāne 'pi cāṅgāravahnivat svāviviktavat /",
  "GSP33madhanuu:2097": "bhavanti vyavahārāśca na hi pratyakṣagānapi // MAnuv_3,2.66 //",
  "GSP33madhanuu:2098": "arthān yathānubhavataḥ pratipādayituṃ kṣamāḥ /",
  "GSP33madhanuu:2099": "lokāstato hi pratyakṣasiddhaṃ nānyena kenacit // MAnuv_3,2.67 //",
  "GSP33madhanuu:2100": "śakyaṃ vārayituṃ kvāpi taccennottaragocaram /",
  "GSP33madhanuu:2101": "kathamevottaraḥ kālastadgo mokṣaśca gamyate // MAnuv_3,2.68 //",
  "GSP33madhanuu:2102": "āgamo 'pi hi sāmānye siddhe pratyakṣataḥ punaḥ /",
  "GSP33madhanuu:2103": "viśeṣaṃ gamayedeva kathaṃ śaktigraho 'nyathā // MAnuv_3,2.69 //",
  "GSP33madhanuu:2104": "atītānāgatārtheṣu jāte śaktigrahe 'khilam /",
  "GSP33madhanuu:2105": "viśeṣaṃ jñāpayed vākyaṃ na tadajñātaśaktike // MAnuv_3,2.70 //",
  "GSP33madhanuu:2106": "śaktiśced vartamāne syānnātītānāgataṃ vadet /",
  "GSP33madhanuu:2107": "yadi śaktigraho 'nyatra kathaṃ sa syāt tadagrahe // MAnuv_3,2.71 //",
  "GSP33madhanuu:2108": "sāmānyaṃ dṛṣṭamevāsāvanyatra gamayed yadi /",
  "GSP33madhanuu:2109": "sāmānyavarjitaṃ vastusvarūpaṃ gamayet katham // MAnuv_3,2.72 //",
  "GSP33madhanuu:2110": "na svarūpatvasāmānyaṃ kenāpyaṅgīkṛtaṃ kvacit /",
  "GSP33madhanuu:2111": "svarūpaṃ cedanugataṃ vyāvṛttaṃ tatra kiṃ bhavet // MAnuv_3,2.73 //",
  "GSP33madhanuu:2112": "sarvānugatadharmāṇāmante hi svatvamiṣyate /",
  "GSP33madhanuu:2113": "kiṃ vyāvṛttamiti praśne svarūpamiti kevalam /",
  "GSP33madhanuu:2114": "syāduttaraṃ tato 'nyaccet tadeva svayameva naḥ // MAnuv_3,2.74 //",
  "GSP33madhanuu:2115": "evaṃ vyāvṛttarūpe 'pi yadā śaktigraho bhavet /",
  "GSP33madhanuu:2116": "tasya sāmānyato jñānaṃ vinā sa ca bhavet kutaḥ // MAnuv_3,2.75 //",
  "GSP33madhanuu:2117": "ato viśeṣasāmānyarūpaṃ sarvamapīṣyate /",
  "GSP33madhanuu:2118": "vyāvṛttaṃ yacca sāmānyaṃ tadeva syād viśeṣataḥ // MAnuv_3,2.76 //",
  "GSP33madhanuu:2119": "nacaikadharmatā tena padārthānāṃ parasparam /",
  "GSP33madhanuu:2120": "dharmāṇāṃ bhedadṛṣṭayaiva tatsādṛśyasya darśanāt // MAnuv_3,2.77 //",
  "GSP33madhanuu:2121": "ataḥ sarvapadārthāśca sāmānyāt sākṣigocarāḥ /",
  "GSP33madhanuu:2122": "sarvamityeva vijñānaṃ sarveṣāṃ kathamanyathā // MAnuv_3,2.78 //",
  "GSP33madhanuu:2123": "kiñcitsādṛśyavijñānādakhilasyāpi vastunaḥ /",
  "GSP33madhanuu:2124": "śabdaśaktigrahaśca syāt tattatsādṛśyamānataḥ // MAnuv_3,2.79 //",
  "GSP33madhanuu:2125": "pratyakṣaṃ mānasaṃ caiva yadātītārthagocaram /",
  "GSP33madhanuu:2126": "tadā smṛtipramāṇatvamatītatvaviśeṣitam // MAnuv_3,2.80 //",
  "GSP33madhanuu:2127": "ādhikyamanubhūtāttu yadātītatvamiṣyate /",
  "GSP33madhanuu:2128": "mānatā ca kathaṃ na syāt smṛterbādhaśca nātrahi // MAnuv_3,2.81 //",
  "GSP33madhanuu:2129": "mānatvaṃ pratyabhijñāyā api sarvānubhūtigam /",
  "GSP33madhanuu:2130": "atītavartamānatvadharmiṇī sā ca dṛśyate // MAnuv_3,2.82 //",
  "GSP33madhanuu:2131": "na ca sā smṛtimātrārdhā tadidantvagrahaikataḥ /",
  "GSP33madhanuu:2132": "ato na vatarmānaikaniyamaḥ syād grahe 'kṣaje // MAnuv_3,2.83 //",
  "GSP33madhanuu:2133": "na ca pramāṇato 'nyā syāt pramitirnāma kutracit /",
  "GSP33madhanuu:2134": "mānābhāvād gauravācca kalpanāyāḥ kimetayā // MAnuv_3,2.84 //",
  "GSP33madhanuu:2135": "mayaitajjñātamiti tu sākṣigaṃ jñānagocaram /",
  "GSP33madhanuu:2136": "jñānameva tato 'nyā na pramitirnāma dṛśyate // MAnuv_3,2.85 //",
  "GSP33madhanuu:2137": "mānāmātṛprameyāṇāṃ taducchittirnahi kvacit /",
  "GSP33madhanuu:2138": "svapnānāmapi caiteṣāṃ na bādho dṛśyate kvacit // MAnuv_3,2.86 //",
  "GSP33madhanuu:2139": "jāgrattvamātramatraikamanyathā dṛśyate sphuṭam /",
  "GSP33madhanuu:2140": "ato mithyā na ca svapno jāgradvajjāgradeva ca // MAnuv_3,2.87 //",
  "GSP33madhanuu:2141": "ātmavat kvacidātmā ca syādeva bhramagocaraḥ /",
  "GSP33madhanuu:2142": "etāvatā na mithyāsau svapne jāgarite tathā // MAnuv_3,2.88 //",
  "GSP33madhanuu:2143": "yadyātmanyanyathā dṛśyaṃ bhrāntamatrāpi tad bhavet /",
  "GSP33madhanuu:2144": "abādhitānuvṛttestu svapnāderbhrāntatā kutaḥ // MAnuv_3,2.89 //",
  "GSP33madhanuu:2145": "na ca kācit pramā viśvabhrāntatve sarvameva ca /",
  "GSP33madhanuu:2146": "abhrāntatve pramāṇaṃ tu kathaṃ tadbhrāntitā bhavet // MAnuv_3,2.90 //",
  "GSP33madhanuu:2147": "kiñca bhrāntatvavādī sa bhrāntatvaṃ svamatasya ca /",
  "GSP33madhanuu:2148": "aṅgīkaroti niyataṃ tatra sampratipannatā /",
  "GSP33madhanuu:2149": "vādinostena cābhrāntaṃ viśvameva bhaviṣyati // MAnuv_3,2.91 //",
  "GSP33madhanuu:2150": "bhrāntitvabhrāntatā cet syāt kathaṃ nābhrāntisatyatā /",
  "GSP33madhanuu:2151": "aśeṣadoṣaduṣyaṃ tanmataṃ heyaṃ bubhūṣibhiḥ // MAnuv_3,2.92 //",
  "GSP33madhanuu:2152": "yena svamataheyatvaṃ svayamaṅgīkṛtaṃ sadā /",
  "GSP33madhanuu:2153": "bhrāntitvād durghaṭatvasya bhūṣaṇatvācca kevalam // MAnuv_3,2.93 //",
  "GSP33madhanuu:2154": "unmatto 'pi kathaṃ tasya mataṃ svīkartumicchati /",
  "GSP33madhanuu:2155": "īśaśakteracintyatvānmahonmattaiḥ pravartitam // MAnuv_3,2.94 //",
  "GSP33madhanuu:2156": "ataḥ prajñātra māyoktā jaivyupādānameva sā /",
  "GSP33madhanuu:2157": "nimittamaiśvarī mukhyaṃ nirmitaṃ trātameva ca // MAnuv_3,2.95 //",
  "GSP33madhanuu:2158": "tābhyāṃ saha pṛthak caiva māyāmātramitīryate /",
  "GSP33madhanuu:2159": "ubhābhyāṃ mātamaiśvaryā trātaṃ saha pṛthak tataḥ // MAnuv_3,2.96 //",
  "GSP33madhanuu:2160": "prajñātmakaṃ mano yena manorūpāśca vāsanāḥ /",
  "GSP33madhanuu:2161": "dhīrbhīriti manastvevetyāha ca śrutirañjasā // MAnuv_3,2.97 //",
  "GSP33madhanuu:2162": "cidacinmiśramevaitanmano yāvacca saṃsṛtiḥ /",
  "GSP33madhanuu:2163": "tenāvasthā imāḥ sarvā jīvaḥ paśyati sarvadā // MAnuv_3,2.98 //",
  "GSP33madhanuu:2164": "manovikārā viṣayāḥ svāpnā yad bahyavanna te /",
  "GSP33madhanuu:2165": "sthūlā bhavantyatasteṣāṃ spaṣṭatā na tathā kvacit // MAnuv_3,2.99 //",
  "GSP33madhanuu:2166": "kvacit spaṣṭā api syuṣye vāsanā mānasī ca sā /",
  "GSP33madhanuu:2167": "īśecchayāntardadhāti vyajyate ca punastayā // MAnuv_3,2.100 //",
  "GSP33madhanuu:2168": "sṛṣṭvaiva vāsānabhiśca prapañcaṃ svāpnamīśvaraḥ /",
  "GSP33madhanuu:2169": "vāsanāmātratāṃ tasya nītvāntardhāpayatyajaḥ // MAnuv_3,2.101 //",
  "GSP33madhanuu:2170": "suṣuptimohabodhāṃśca svavaśastadvaśaṃ sadā /",
  "GSP33madhanuu:2171": "jīvaṃ nayati deveśo nānyaḥ kartāsya kaścana // MAnuv_3,2.102 //",
  "GSP33madhanuu:2172": "na sthānabhedato 'pyasya bhedaḥ kaścit pareśituḥ /",
  "GSP33madhanuu:2173": "sarvatrāśeṣadoṣojkhapūrṇakalyāṇacidguṇaḥ // MAnuv_3,2.103 //",
  "GSP33madhanuu:2174": "tadviruddhaṃ tu yat tatra mānaṃ naiva bhavet kvacit /",
  "GSP33madhanuu:2175": "mahātātparyarodhena kathaṃ tanmānamatra tu // MAnuv_3,2.104 //",
  "GSP33madhanuu:2176": "duḥkhāpyayasukhāvāptihetutvenaiva vedavāk /",
  "GSP33madhanuu:2177": "bhavenmānaṃ tadīśānāt prasannādeva nānyathā // MAnuv_3,2.105 //",
  "GSP33madhanuu:2178": "prasannatā guṇotkarṣajñānādeva hi kevalam /",
  "GSP33madhanuu:2179": "nirdoṣatāparijñānādapi nānyena kenacit // MAnuv_3,2.106 //",
  "GSP33madhanuu:2180": "yo māmaśeṣadoṣojkhaṃ guṇasarvasvabṛṃhitam /",
  "GSP33madhanuu:2181": "jānātyasmai prasanno 'haṃ dadyāṃ muktiṃ nacānyathā // MAnuv_3,2.107 //",
  "GSP33madhanuu:2182": "yo māmaśeṣābhyadhikaṃ vijānāti sa eva mām /",
  "GSP33madhanuu:2183": "vijānātyakhilāṃstasya dadyāṃ kāmān paraṃ padam // MAnuv_3,2.108 //",
  "GSP33madhanuu:2184": "yo māmevamasammūḍhaḥ kiṃ mā nindanti śatravaḥ /",
  "GSP33madhanuu:2185": "ityādivedasmṛtigavākyairevāvasīyate // MAnuv_3,2.109 //",
  "GSP33madhanuu:2186": "lokataśca prasādena muktiḥ sa guṇavedanāt /",
  "GSP33madhanuu:2187": "mahātātparyamukhyasya virodhādata eva hi // MAnuv_3,2.110 //",
  "GSP33madhanuu:2188": "doṣitvanirguṇatvālpaguṇatvādi kathañcana /",
  "GSP33madhanuu:2189": "nārthaḥ śrutipurāṇādestadviruddho 'khilasya ca /",
  "GSP33madhanuu:2190": "arthaḥ svayaṃ vinirṇīto vāsudevena sādaram // MAnuv_3,2.111 //",
  "GSP33madhanuu:2191": "iti guhyatamaṃ śāstramidamuktaṃ mayānagha /",
  "GSP33madhanuu:2192": "etad buddhvā buddhimān syāt kṛtakṛtyaśca bhārata // MAnuv_3,2.112 //",
  "GSP33madhanuu:2193": "ityato 'khilasacchāstraviruddhatvena nānumā /",
  "GSP33madhanuu:2194": "vartate tatra teneśo nirṇīto 'khilasadguṇaḥ // MAnuv_3,2.113 //",
  "GSP33madhanuu:2195": "na ca cittvādabhinnatvaṃ jīvasyeśavadāpyate /",
  "GSP33madhanuu:2196": "yata ābhāsatāmeva śrutirasya vadatyalam // MAnuv_3,2.114 //",
  "GSP33madhanuu:2197": "yathaiṣā puruṣe cchāyā etasminnetadātatam /",
  "GSP33madhanuu:2198": "chāyā yathā puṃsadṛśā pumādhīnā ca dṛśyate /",
  "GSP33madhanuu:2199": "evamevātmakāḥ sarve brahmādyāḥ paramātmanaḥ // MAnuv_3,2.115 //",
  "GSP33madhanuu:2200": "sattāpratītikāryeṣu pumadhīno yatheyate /",
  "GSP33madhanuu:2201": "ābhāsa eva puruṣā muktāśca paramātmanaḥ // MAnuv_3,2.116 //",
  "GSP33madhanuu:2202": "chāyā viṣṇo ramā tasyāśchāyā dhātā viśeṣakau /",
  "GSP33madhanuu:2203": "tasyendrakāmau ca tayostayoranye 'khilā api // MAnuv_3,2.117 //",
  "GSP33madhanuu:2204": "harerbrahmāsya gīstasyā viśeṣāvindra etayoḥ /",
  "GSP33madhanuu:2205": "māraścābhāsakāḥ sarva etayostadadhīnataḥ // MAnuv_3,2.118 //",
  "GSP33madhanuu:2206": "sarve 'lpaśaktayaścaiva pūrṇaśaktiḥ paro hariḥ /",
  "GSP33madhanuu:2207": "cetanatve 'pi bhinnāste tasmādetena sarvadā /",
  "GSP33madhanuu:2208": "ityādiśrutivākyebhyo jñāyate bheda eva hi // MAnuv_3,2.119 //",
  "GSP33madhanuu:2209": "ābhāsatvaṃ hi nirṇītaṃ jīvasya paramātmanaḥ /",
  "GSP33madhanuu:2210": "tanna yuktaṃ yadābhāsa upādhyāyatta īyate // MAnuv_3,2.120 //",
  "GSP33madhanuu:2211": "upādhyāyattatābhāvādābhāsatvavirodhataḥ /",
  "GSP33madhanuu:2212": "cetanatvena cāṃśatvāt samudāyaikyamāpatet // MAnuv_3,2.121 //",
  "GSP33madhanuu:2213": "ataḥ pṛthaktavamuditaṃ samudāyāṃśayorbhavet /",
  "GSP33madhanuu:2214": "īśākhyā samudāye syādīśarūpeṣvivoditā // MAnuv_3,2.122 //",
  "GSP33madhanuu:2215": "ato dehādyupādhīnāmapāye samatā bhavet /",
  "GSP33madhanuu:2216": "īśarūpairathābhāsā mukhyataḥ sūryakādivat // MAnuv_3,2.123 //",
  "GSP33madhanuu:2217": "yadā tadopādhyāyattarūpāṇāṃ nāśitā bhavet /",
  "GSP33madhanuu:2218": "ityāśaṅkānivṛttyarthamāha vedādhipaḥ prabhuḥ /",
  "GSP33madhanuu:2219": "ata evopametyeva cānyābhāsaviśeṣitām // MAnuv_3,2.124 //",
  "GSP33madhanuu:2220": "yaduktaṃ tadadhīnatvaṃ sarvāvasthāsvaśeṣataḥ /",
  "GSP33madhanuu:2221": "jīvasya sadṛśatvaṃ ca cittvamātraṃ nacāparam // MAnuv_3,2.125 //",
  "GSP33madhanuu:2222": "tāvanmātreṇa cābhāso rūpameṣāṃ cidātmanām /",
  "GSP33madhanuu:2223": "nopādhyadhīnatādyaiśca nātisāmyaṃ nidarśane // MAnuv_3,2.126 //",
  "GSP33madhanuu:2224": "kiñcitsukhādisādṛśyamapīśenesurānṛte /",
  "GSP33madhanuu:2225": "tata ābhāsate nityaṃ tadvadābhāsate 'pi ca // MAnuv_3,2.127 //",
  "GSP33madhanuu:2226": "bhānamastitvamapicaivāsamantād yatastataḥ /",
  "GSP33madhanuu:2227": "jīva ābhāsa uddiṣṭaḥ sadaiva paramātmanaḥ // MAnuv_3,2.128 //",
  "GSP33madhanuu:2228": "na jalāyattasūryādipratibimbopamatvataḥ /",
  "GSP33madhanuu:2229": "tadadhīnatvameveti kiñcit sādṛśyameva ca /",
  "GSP33madhanuu:2230": "samprakāśayataḥ sūtragatāvakhilamānataḥ // MAnuv_3,2.129 //",
  "GSP33madhanuu:2231": "jīveśabhedadṛṣṭayaiva samudāyaikatā kutaḥ /",
  "GSP33madhanuu:2232": "aśeṣadoṣarāhityaṃ sarvaśaktitvato hareḥ // MAnuv_3,2.130 //",
  "GSP33madhanuu:2233": "sarvopeteti kathitamata aikyaṃ kva doṣiṇā /",
  "GSP33madhanuu:2234": "aśeṣaśaktiyuktaścet svātantryād doṣavān katham // MAnuv_3,2.131 //",
  "GSP33madhanuu:2235": "anusandhānarahitamaikyaṃ cedekatā na tat /",
  "GSP33madhanuu:2236": "cetanaikye 'nusandhānaṃ pramāṇaṃ naiva cāparam // MAnuv_3,2.132 //",
  "GSP33madhanuu:2237": "anusandhānarahitasamudāyaikyameva cet /",
  "GSP33madhanuu:2238": "cetaneṣvastu tannāmamātrameva yatastataḥ // MAnuv_3,2.133 //",
  "GSP33madhanuu:2239": "muktau syādanusandhānaṃ cenmithyājñānitā bhavet /",
  "GSP33madhanuu:2240": "sarvajña ekatāṃ nānusandhatte naiva sā yataḥ // MAnuv_3,2.134 //",
  "GSP33madhanuu:2241": "paścāt syādanusandhānaṃ cenmithyājñānitā bhavet /",
  "GSP33madhanuu:2242": "vidyamānānusandhānaṃ na cedajñatvamāpatet // MAnuv_3,2.135 //",
  "GSP33madhanuu:2243": "asadaikyaṃ bhavet paścād yadi syāt saptamo rasaḥ /",
  "GSP33madhanuu:2244": "samudāyaikyametasmād dūrato 'pākṛtaṃ sadā // MAnuv_3,2.136 //",
  "GSP33madhanuu:2245": "ato 'śeṣaguṇonnaddhaṃ nirdoṣaṃ yāvadeva hi /",
  "GSP33madhanuu:2246": "tāvadeveśvaro nāma tatra bhedo 'pi na kvacit // MAnuv_3,2.137 //",
  "GSP33madhanuu:2247": "neha nānāsti kimapi harayo 'yamayaṃ hi saḥ /",
  "GSP33madhanuu:2248": "ityādiśrutimānena jīvāṃśāḥ sarva eva ca // MAnuv_3,2.138 //",
  "GSP33madhanuu:2249": "niyamenānusandhānavanto yadyekatā svataḥ /",
  "GSP33madhanuu:2250": "aṃśino 'śeṣasandhānamatyalpasyāpi vidyate // MAnuv_3,2.139 //",
  "GSP33madhanuu:2251": "bhuvi jātena cāṃśena sukhaduḥkhādi tadgatam /",
  "GSP33madhanuu:2252": "anubhūyate viśeṣastu kaścidīśakṛto bhavet // MAnuv_3,2.140 //",
  "GSP33madhanuu:2253": "īśasyācintyaśaktitvānnāśakyaṃ kvāpi vidyate /",
  "GSP33madhanuu:2254": "seśatānupapannaiva yadi jīvaikatāsya hi /",
  "GSP33madhanuu:2255": "anīśasyeśatetyeva viruddhaṃ sarvamānataḥ // MAnuv_3,2.141 //",
  "GSP33madhanuu:2256": "īśatvenaiva vijñātamanīśatvena cecchrutiḥ /",
  "GSP33madhanuu:2257": "anīśatvena vijñātamīśatvenāthavā diśet // MAnuv_3,2.142 //",
  "GSP33madhanuu:2258": "upajīvyavirodhena naiva mānatvameṣyati /",
  "GSP33madhanuu:2259": "ata eveśatāsiddherna kiñcicchakyamasya ca // MAnuv_3,2.143 //",
  "GSP33madhanuu:2260": "īśatve 'nīśabhedena śrutyā samyak prakāśite /",
  "GSP33madhanuu:2261": "ayuktamapi cānyatra yuktaṃ bhavati tadbalāt // MAnuv_3,2.144 //",
  "GSP33madhanuu:2262": "ato 'nyatrāpi yad dṛṣṭaṃ tadīśenaiva kalpyate /",
  "GSP33madhanuu:2263": "śrutyābhāsāptamapi nahīśatvaparipanthi yat // MAnuv_3,2.145 //",
  "GSP33madhanuu:2264": "īśo 'nīśo jaganmithyā duḥkhī mukto bhidā na hi /",
  "GSP33madhanuu:2265": "iti pratijñāvyāghātaḥ sarvadoṣādhikādhikaḥ // MAnuv_3,2.146 //",
  "GSP33madhanuu:2266": "iti hi brahmatarkoktiratiheyamato 'khilaiḥ /",
  "GSP33madhanuu:2267": "bubhūṣubhirmatamidaṃ jīveśābhedavādinaḥ // MAnuv_3,2.147 //",
  "GSP33madhanuu:2268": "nāyuktamīśituḥ kiñcidīśatvasyāvirodhi yat /",
  "GSP33madhanuu:2269": "yadīśitvavirodhi syāt tadevāyuktamañjasā // MAnuv_3,2.148 //",
  "GSP33madhanuu:2270": "īśitvasyāvirodhena yojayitvākhilāḥ pramāḥ /",
  "GSP33madhanuu:2271": "siddheśitvena cāyuktamapi hīśe na yojayet // MAnuv_3,2.149 //",
  "GSP33madhanuu:2272": "mānataḥ prāptamakhilaṃ nāmānaṃ yojayet kvacit /",
  "GSP33madhanuu:2273": "iti hi brahmatarkoktirato yuktamihoditam // MAnuv_3,2.150 //",
  "GSP33madhanuu:2274": "sa cāprākṛtarūpatvādarūpaḥ svaguṇaśatmakam /",
  "GSP33madhanuu:2275": "rūpamasya śiraḥpāṇipādādyātmakamiṣyate // MAnuv_3,2.151 //",
  "GSP33madhanuu:2276": "ato nānityatā naiva śrutidvayavirodhitā /",
  "GSP33madhanuu:2277": "yathā hi taijasasyaiva prakāśasyojkhitāvapi /",
  "GSP33madhanuu:2278": "ātmaiva jyotirityāha jīvasyeśaṃ śrutistathā // MAnuv_3,2.152 //",
  "GSP33madhanuu:2279": "tadbhaktitāratamyena tāratamyaṃ vimuktigam /",
  "GSP33madhanuu:2280": "brahmādīnāṃ ca sarveṣāmānandāderyathākramam // MAnuv_3,2.153 //",
  "GSP33madhanuu:2281": "pratibimbavadapyeṣāmānando 'nyaguṇā yathā /",
  "GSP33madhanuu:2282": "nārāyaṇaguṇādhīnaścātyalpastadapekṣayā // MAnuv_3,2.154 //",
  "GSP33madhanuu:2283": "tasmād bhinnaśca satatamanyajjñānaṃ parasya ca /",
  "GSP33madhanuu:2284": "anyajjñānaṃ tu jīvānāmanya ānanda īśatā // MAnuv_3,2.155 //",
  "GSP33madhanuu:2285": "mukhyeśatā pareśasya gauṇī jīvasya sā yataḥ /",
  "GSP33madhanuu:2286": "iti śruteḥ sṛṣṭināśau tadadhīnāvitīrite /",
  "GSP33madhanuu:2287": "svabhāvatvāt sthiternaitadapekṣeti na yujyate // MAnuv_3,2.156 //",
  "GSP33madhanuu:2288": "yataḥ svabhāvo 'khila īśāyatto 'khilasya ca /",
  "GSP33madhanuu:2289": "avyakto 'pi svaktayaiva bhaktānāṃ dṛśyate hariḥ // MAnuv_3,2.157 //",
  "GSP33madhanuu:2290": "tadabhinnā guṇā nityamapi sarve viśeṣataḥ /",
  "GSP33madhanuu:2291": "guṇatvena guṇitvena bhoktṛbhogyatayā sthitāḥ // MAnuv_3,2.158 //",
  "GSP33madhanuu:2292": "viśeṣātmatayā teṣāṃ nityaśaktayātmanā tathā /",
  "GSP33madhanuu:2293": "nityasthiterna dharmāṇāṃ kriyādīnāmanityatā // MAnuv_3,2.159 //",
  "GSP33madhanuu:2294": "na viśeṣātmatā ceyamanityā śaktirūpatā /",
  "GSP33madhanuu:2295": "saiva yat saviśeṣā syād viśeṣo 'nyo nacāpyayam // MAnuv_3,2.160 //",
  "GSP33madhanuu:2296": "svanirvāhakatāhetostathāpi syād viśeṣataḥ /",
  "GSP33madhanuu:2297": "viśeṣatvena vijñāteḥ pramāṇairakhilairapi // MAnuv_3,2.161 //",
  "GSP33madhanuu:2298": "sasarja sañjahāreti viśeṣo hyavagamyate /",
  "GSP33madhanuu:2299": "śrutyaiva sa sa eveti tadabhedaśca gamyate // MAnuv_3,2.162 //",
  "GSP33madhanuu:2300": "bhedo yadi viśeṣasya sa bhedo bhedinā katham /",
  "GSP33madhanuu:2301": "bhinnaścedanavasthā syādabhinnaścet purā na kim // MAnuv_3,2.163 //",
  "GSP33madhanuu:2302": "viśeṣo 'bhinna eveti tena nābhyupagamyate /",
  "GSP33madhanuu:2303": "abhinno nivirśeṣaśced bhedastadbhedatā kutaḥ // MAnuv_3,2.164 //",
  "GSP33madhanuu:2304": "anenānena bhinno 'yamiti yat sa viśeṣataḥ /",
  "GSP33madhanuu:2305": "bheda evaiṣa bahudhā dṛśyate tat kimuttaram // MAnuv_3,2.165 //",
  "GSP33madhanuu:2306": "abhedabhedayoścaiva svarūpatvaṃ hi bhedinā /",
  "GSP33madhanuu:2307": "tayorapyaviśeṣatve paryāyatvaṃ hi śabdayoḥ // MAnuv_3,2.166 //",
  "GSP33madhanuu:2308": "abhedabhedaśabdau ca paryāyāviti ko vadet /",
  "GSP33madhanuu:2309": "bhedo 'nyonyamabhedaśca bhedinā ced viśeṣatā // MAnuv_3,2.167 //",
  "GSP33madhanuu:2310": "nirviśeṣe kathaṃ bhedo bhedinaikastathābhidā /",
  "GSP33madhanuu:2311": "punastayorvibhedaśca bhedimātratvato bhavet // MAnuv_3,2.168 //",
  "GSP33madhanuu:2312": "bhedinaścaiva bhedasya viśeṣo yadi gamyate /",
  "GSP33madhanuu:2313": "abhedābhedinoścaiva kiṃ bhedo 'bhedabhedayoḥ // MAnuv_3,2.169 //",
  "GSP33madhanuu:2314": "viśeṣeṇaiva sarvatra yadi vyavahṛtirbhavet /",
  "GSP33madhanuu:2315": "kalpanāgauravāyaiva kiṃ bhedaḥ kalpyate tadā // MAnuv_3,2.170 //",
  "GSP33madhanuu:2316": "aikyapratītyabhāvena bheda eva gavaśvayoḥ /",
  "GSP33madhanuu:2317": "sa eveti pratītau hi viśeṣo nāma bhaṇyate // MAnuv_3,2.171 //",
  "GSP33madhanuu:2318": "saccidāderaparyāyasiddhayarthaṃ māyināpi hi /",
  "GSP33madhanuu:2319": "aṅgīkāryo viśeṣo 'yaṃ yadyasatyaviśeṣaṇam /",
  "GSP33madhanuu:2320": "pṛthak pṛthag vārayituṃ śabdāntaramitīṣyate // MAnuv_3,2.172 //",
  "GSP33madhanuu:2321": "māyāviśeṣarāhityaviśeṣeṇa viśeṣitā /",
  "GSP33madhanuu:2322": "satyasyāpi bhavet sā ca tathā cedanavasthitiḥ // MAnuv_3,2.173 //",
  "GSP33madhanuu:2323": "yadi satye viśeṣo na na taduktirbhavet tadā /",
  "GSP33madhanuu:2324": "lakṣyate cet tena lakṣyamityapi syād viśeṣitā // MAnuv_3,2.174 //",
  "GSP33madhanuu:2325": "punaḥpunarlakṣaṇāyāmapi syādanavasthitiḥ /",
  "GSP33madhanuu:2326": "yadyabhāvaviśeṣitvaṃ syādaṅgīkṛtameva te // MAnuv_3,2.175 //",
  "GSP33madhanuu:2327": "asārvajñyādirāhityamapyevaṃ te bhaviṣyati /",
  "GSP33madhanuu:2328": "tadā sārvajñyameva syād bhāvārthatvānnañordvayoḥ // MAnuv_3,2.176 //",
  "GSP33madhanuu:2329": "yadi naitādṛśaṃ grāhyamasukhatvānivartanāt /",
  "GSP33madhanuu:2330": "asattvajñānatādeśca syādasattvādikaṃ tadā // MAnuv_3,2.177 //",
  "GSP33madhanuu:2331": "anṛtādivirodhitvaṃ yadyasyābhyupagamyate /",
  "GSP33madhanuu:2332": "anaiśvaryavirodhitvamapyevaṃ kiṃ nivāryate // MAnuv_3,2.178 //",
  "GSP33madhanuu:2333": "akhaṇḍakhaṇḍanādevaṃ viśeṣo'khaṇḍavādinā /",
  "GSP33madhanuu:2334": "khaṇḍitenāpi manasā svīkāryo'nanyathāgateḥ // MAnuv_3,2.179 //",
  "GSP33madhanuu:2335": "akhaṇḍakhaṇḍavādibhyāṃ khaṇḍākhaṇḍena caiva tat /",
  "GSP33madhanuu:2336": "mahādareṇa śirasi viśeṣo dhārya eva hi // MAnuv_3,2.180 //",
  "GSP33madhanuu:2337": "nidarśanatrayeṇāto bhagavānatyabhinnatām /",
  "GSP33madhanuu:2338": "guṇānāmādareṇāha tacca nābhihitānvayaḥ // MAnuv_3,2.181 //",
  "GSP33madhanuu:2339": "yadāśeṣaviśeṣāṇamuktiḥ sāmānyato bhavet /",
  "GSP33madhanuu:2340": "padaikenāpyuttareṇa viśeṣāvagatirbhavet // MAnuv_3,2.182 //",
  "GSP33madhanuu:2341": "yato 'śeṣaviśeṣāṇāṃ vastunāstyeva caikatā /",
  "GSP33madhanuu:2342": "ataḥ sāmānyato jñātaḥ padāntarabalāt punaḥ /",
  "GSP33madhanuu:2343": "bhaved viśeṣato jñānastena syādanvitoktitā // MAnuv_3,2.183 //",
  "GSP33madhanuu:2344": "svārtha evānvito yasmāt kenacit tadviśeṣataḥ /",
  "GSP33madhanuu:2345": "aneneti taduktayaiva jñāyate 'nubhavena hi // MAnuv_3,2.184 //",
  "GSP33madhanuu:2346": "yadyananvitamevaitat padaṃ svārthaṃ vadediha /",
  "GSP33madhanuu:2347": "tathānyānyapi sarvāṇi kaḥ kuryādanvayaṃ punaḥ // MAnuv_3,2.185 //",
  "GSP33madhanuu:2348": "vyāpāro na hi śabdasya paraḥ svārthaprakāśanāt /",
  "GSP33madhanuu:2349": "pumānapyekavāroktayā kṛtakṛtyo yadā bhavet // MAnuv_3,2.186 //",
  "GSP33madhanuu:2350": "anvayasya kathaṃ jñānaṃ śabdārthatvaṃ yadāsya na /",
  "GSP33madhanuu:2351": "yadaivānanvitārthasya vacanaṃ taiḥ padaibharvet // MAnuv_3,2.187 //",
  "GSP33madhanuu:2352": "ananvitaḥ syācchabdārtho na tadartho hi so 'nvayaḥ /",
  "GSP33madhanuu:2353": "nirākāṅkṣapadānyeva vākyamityucyate budhaiḥ // MAnuv_3,2.188 //",
  "GSP33madhanuu:2354": "tattadarthābhidhānena syānnirākāṅkṣatā ca sā // MAnuv_3,2.189 //",
  "GSP33madhanuu:2355": "apūrtestāvadarthānāmākāṅkṣā pūrvamiṣyate /",
  "GSP33madhanuu:2356": "karmakartṛkriyāṇāṃ tu pūrtau ko 'nyo 'nvayo bhavet // MAnuv_3,2.190 //",
  "GSP33madhanuu:2357": "apūrtiścet padairuktaiḥ kiṃ nṛśṛṅgeṇa pūryate /",
  "GSP33madhanuu:2358": "vyāpāraścet punasteṣāmanuktāvapi kiṃ na saḥ // MAnuv_3,2.191 //",
  "GSP33madhanuu:2359": "ukte buddhisthatāhetoryadi vyāpāra iṣyate /",
  "GSP33madhanuu:2360": "buddhisthatvāya yatnaṃ na kathaṃ kuryuḥ puraiva ca /",
  "GSP33madhanuu:2361": "puruṣādhīnatā teṣāṃ yadi paścācca sā samā // MAnuv_3,2.192 //",
  "GSP33madhanuu:2362": "pumānevānvayāyaiṣāṃ paścād yadi viceṣyate /",
  "GSP33madhanuu:2363": "ananvitābhidhānānāṃ sa evārthāntaroktiṣu /",
  "GSP33madhanuu:2364": "yatatāṃ śabdaśaktiścet tatra naivānvaye katham // MAnuv_3,2.193 //",
  "GSP33madhanuu:2365": "tatkalpanāgurutvādidoṣeto 'bhihitānvayaḥ /",
  "GSP33madhanuu:2366": "anubhūtiviruddhaśca tyājya eva manīṣibhiḥ // MAnuv_3,2.194 //",
  "GSP33madhanuu:2367": "kartṛśabde hyabhihite dharmasāmānyavedanāt /",
  "GSP33madhanuu:2368": "viśeṣadharmamanvicchan kimityeva hi pṛcchati // MAnuv_3,2.195 //",
  "GSP33madhanuu:2369": "guṇakriyādidharmāṇāṃ viśeṣe kathite punaḥ /",
  "GSP33madhanuu:2370": "nirākāṅkṣo bhaved yasmācchabdā anvitavācakāḥ // MAnuv_3,2.196 //",
  "GSP33madhanuu:2371": "ato 'nantaguṇātmaiko bhagavāneka eva tu /",
  "GSP33madhanuu:2372": "ucyate sarvavedaiśca te cākhilavilakṣaṇāḥ // MAnuv_3,2.197 //",
  "GSP33madhanuu:2373": "sarve sarvaguṇātmānaḥ sarvakartāra eva ca /",
  "GSP33madhanuu:2374": "tathāpi saviśeṣāśca vidvadyvutpattito 'pica // MAnuv_3,2.198 //",
  "GSP33madhanuu:2375": "taistaiḥ śabdaiśca bhaṇyante yujyate copadeśataḥ /",
  "GSP33madhanuu:2376": "anyānandādisādṛśyamānukūlyādinā param // MAnuv_3,2.199 //",
  "GSP33madhanuu:2377": "pūrṇatvādi mahat teṣāṃ vailakṣaṇyaṃ śrutau śrutam /",
  "GSP33madhanuu:2378": "pūrṇe 'śeṣaniyantā ca sukhādutama ekakalaḥ // MAnuv_3,2.200 //",
  "GSP33madhanuu:2379": "guṇorusamudāyo 'yaṃ vāsudevaḥ sa niṣkaḷaḥ /",
  "GSP33madhanuu:2380": "vāsudevaśrutiḥ saiṣā guṇān vakti hareḥ parān // MAnuv_3,2.201 //",
  "GSP33madhanuu:2381": "sa evāśeṣajīvasthanissaṅkhayānādikālikān /",
  "GSP33madhanuu:2382": "dharmādharmān sadā paśyan svecchayā bodhayatyajaḥ // MAnuv_3,2.202 //",
  "GSP33madhanuu:2383": "kāṃścit teṣāṃ phalaṃ caiva dadāti svayamacyutaḥ /",
  "GSP33madhanuu:2384": "na te viśeṣaṃ kamapi preraṇādikamucyate /",
  "GSP33madhanuu:2385": "kuryuḥ kadāpi tenāyaṃ svatantro 'nupacārataḥ // MAnuv_3,2.203 //",
  "GSP33madhanuu:2386": "karmāṇi tāni ca pṛthak cetanānyeva sarvaśaḥ /",
  "GSP33madhanuu:2387": "acetanaśarīrāṇi svakarmaphalabhāñci ca // MAnuv_3,2.204 //",
  "GSP33madhanuu:2388": "pratyekaṃ teṣu cānantakarmāṇyevaṃvidhāni ca /",
  "GSP33madhanuu:2389": "tāni caivamitīśasya nissīmā śaktiruttamā // MAnuv_3,2.205 //",
  "GSP33madhanuu:2390": "ekaiva brahmahatyā hi varāhahariṇoditā /",
  "GSP33madhanuu:2391": "brahmapārastavenaiva niṣkrāntā rājadehataḥ // MAnuv_3,2.206 //",
  "GSP33madhanuu:2392": "stotrasya tasya māhātmyād vyādhatvaṃ gamitā punaḥ /",
  "GSP33madhanuu:2393": "prāpya jñānaṃ paraṃ cāpa tathānyānyapi sarvadā // MAnuv_3,2.207 //",
  "GSP33madhanuu:2394": "anantānyuditānyevaṃ prabhuṇā kapilena hi /",
  "GSP33madhanuu:2395": "saṃsāre pacyamānāni karmāṇyapi pṛthak pṛthak // MAnuv_3,2.208 //",
  "GSP33madhanuu:2396": "tasmādanantamāhātmyaguṇapūgo janārdanaḥ /",
  "GSP33madhanuu:2397": "bhaktyā paramayā'rādhya iti pādārtha īryate // MAnuv_3,2.209 //",
  "GSP33madhanuu:2398": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyādhyāyasya dvitīyaḥ pādaḥ //",
  "GSP33madhanuu:2399": "vairāgyato bhaktidārḍhyaṃ tenopāsā yadā bhavet /",
  "GSP33madhanuu:2400": "āparokṣyaṃ bhaved viṣṇoriti pādakramo bhavet // MAnuv_3,3.1 //",
  "GSP33madhanuu:2401": "yuktito jñātavedārtho nirasya samayān parān /",
  "GSP33madhanuu:2402": "parasparavirodhaṃ ca praṇudyāśeṣavākyagam // MAnuv_3,3.2 //",
  "GSP33madhanuu:2403": "adhyātmapraṇavo bhūtvā tasya sannihitatvataḥ /",
  "GSP33madhanuu:2404": "bahuyuktivirodhānāṃ bhānāt tatsahitaśruteḥ // MAnuv_3,3.3 //",
  "GSP33madhanuu:2405": "virodhaṃ ca nirākṛtya śrutīnāṃ prāṇatastvagān /",
  "GSP33madhanuu:2406": "parihṛtya virodhāṃśca tatprasādānurañjitaḥ // MAnuv_3,3.4 //",
  "GSP33madhanuu:2407": "dehakartṛtvamīśasya jñātvā tatpitṛtāsmṛteḥ /",
  "GSP33madhanuu:2408": "viśeṣasnehamāpādya sarvakartṛtvato 'dhikam // MAnuv_3,3.5 //",
  "GSP33madhanuu:2409": "niṣpādya bahumānaṃ ca tadanyatrātiduḥkhataḥ /",
  "GSP33madhanuu:2410": "utpādyādhikavairāgyaṃ tadguṇādhikyavedanāt // MAnuv_3,3.6 //",
  "GSP33madhanuu:2411": "sarvasya tadvaśatvācca dārḍhyaṃ bhakteravāpya ca /",
  "GSP33madhanuu:2412": "yatetopāsanāyaiva viśiṣṭācāryasampadā // MAnuv_3,3.7 //",
  "GSP33madhanuu:2413": "kartavyā brahmajijñāsetyukte kimiti saṃśaye /",
  "GSP33madhanuu:2414": "ata ityudite 'pyasya viśeṣānuktitaḥ punaḥ // MAnuv_3,3.8 //",
  "GSP33madhanuu:2415": "sṛṣṭibandhanamokṣādikartṛtvasya śrutatvataḥ /",
  "GSP33madhanuu:2416": "yato mokṣādidātāsāvato jijñāsya eva vaḥ /",
  "GSP33madhanuu:2417": "ityāha tat paraṃ brahma vyāsākhyaṃ jñānaraśmimat // MAnuv_3,3.9 //",
  "GSP33madhanuu:2418": "yenaiva bandhamokṣaḥ syāt sa ca jijñāsayā gataḥ /",
  "GSP33madhanuu:2419": "suprasanno bhavedīśo jijñāsāto 'sya muktidā // MAnuv_3,3.10 //",
  "GSP33madhanuu:2420": "mokṣādidatvamīśasya kathamevāvagamyate /",
  "GSP33madhanuu:2421": "iti cecchāstrayonitvācchāstragamyo hi mokṣadaḥ // MAnuv_3,3.11 //",
  "GSP33madhanuu:2422": "pratyakṣāvasitebhyaḥ syād yadi mokṣaḥ kathañcana /",
  "GSP33madhanuu:2423": "kimityanādisaṃsāramagnāḥ sarvā imāḥ prajāḥ // MAnuv_3,3.12 //",
  "GSP33madhanuu:2424": "yasmānniyamato duḥkhahāniḥ pratyakṣato bhavet /",
  "GSP33madhanuu:2425": "dhāvantyeva tamuddiśya rājādyamakhilāḥ prajāḥ // MAnuv_3,3.13 //",
  "GSP33madhanuu:2426": "anumānagamyato mokṣo yadi tasyānumaiva hi /",
  "GSP33madhanuu:2427": "dṛṣṭapūruṣavanmokṣadātṛtāṃ vinivārayet // MAnuv_3,3.14 //",
  "GSP33madhanuu:2428": "tacchāstragamya evaiko mokṣado bhavati dhruvam /",
  "GSP33madhanuu:2429": "śāstragamyaśca nānyo 'sti mokṣadatvena keśavāt // MAnuv_3,3.15 //",
  "GSP33madhanuu:2430": "mokṣado hi svatantraḥ syāt paratantraḥ svayaṃ sṛtau /",
  "GSP33madhanuu:2431": "vartamānaḥ kathaṃ śaktaḥ paramokṣāya kevalam // MAnuv_3,3.16 //",
  "GSP33madhanuu:2432": "anyāśrayeṇa yadyeṣa dadyānmokṣaṃ sa eva hi /",
  "GSP33madhanuu:2433": "tenānanusṛto mokṣaṃ na dadyādanyavākyataḥ /",
  "GSP33madhanuu:2434": "atastadarthamapi sa jñeyo viṣṇurmumukṣibhiḥ // MAnuv_3,3.17 //",
  "GSP33madhanuu:2435": "yamevaiṣa iti śrutyā tameveti ca sādaram /",
  "GSP33madhanuu:2436": "śāstrayonitvamasyaiva jñāyate vedavādibhiḥ // MAnuv_3,3.18 //",
  "GSP33madhanuu:2437": "ya enaṃ viduramṛtā ityuktastu samudragaḥ /",
  "GSP33madhanuu:2438": "tadeva brahma paramamiti śrutyāvadhāritaḥ // MAnuv_3,3.19 //",
  "GSP33madhanuu:2439": "yataḥ prasūteti tataḥ sṛṣṭimāha tato hariḥ /",
  "GSP33madhanuu:2440": "śāstrayonirnacānyo 'sti mukhyatastviti gamyate // MAnuv_3,3.20 //",
  "GSP33madhanuu:2441": "śāstrayonitvametasya jñāyate hi samanvayāt /",
  "GSP33madhanuu:2442": "samiti hyupasargeṇa paramukhyāthartocyate // MAnuv_3,3.21 //",
  "GSP33madhanuu:2443": "evaṃ paramamukhyārtho nārāyaṇa iti śruteḥ /",
  "GSP33madhanuu:2444": "nirdhāraṇāya nāśabdamiti vedapatirjagau // MAnuv_3,3.22 //",
  "GSP33madhanuu:2445": "kathaṃ samanvayo jñeyaḥ svalpaśākhāvidāṃ nṛṇām /",
  "GSP33madhanuu:2446": "vedā hyanantā iti hi śrutirāhāpyanantatām // MAnuv_3,3.23 //",
  "GSP33madhanuu:2447": "anantavedanirṇītirmahāpraḷayavāridheḥ /",
  "GSP33madhanuu:2448": "uttāraṇopametyasmānna jñeyo 'tra samanvayaḥ // MAnuv_3,3.24 //",
  "GSP33madhanuu:2449": "iti śaṅkāpanodārthaṃ sa āha karuṇākaraḥ /",
  "GSP33madhanuu:2450": "aśakyottaraṇatve 'pi hyāgamāpāravāridheḥ /",
  "GSP33madhanuu:2451": "nirṇīyate mayaivāyaṃ romakūpalayodinā // MAnuv_3,3.25 //",
  "GSP33madhanuu:2452": "yadyapyaśeṣavedārtho durgamo 'khilamānavaiḥ /",
  "GSP33madhanuu:2453": "majjñānāvyākṛtākāśe prāpnoti paramāṇutām // MAnuv_3,3.26 //",
  "GSP33madhanuu:2454": "iti prakāśayan viśvapatirāha prameyatām /",
  "GSP33madhanuu:2455": "nikhilasyāpi vedasya gatisāmānyamañjasā // MAnuv_3,3.27 //",
  "GSP33madhanuu:2456": "ko nāma gatisāmānyamanantāgamasampadaḥ /",
  "GSP33madhanuu:2457": "jñānasūryamṛte brūyāt tamekaṃ bādarāyaṇam // MAnuv_3,3.28 //",
  "GSP33madhanuu:2458": "anyo 'pyalpamatiḥ śākhācatuṣpañcagataṃ vasu /",
  "GSP33madhanuu:2459": "jānannānumitatvena brūyāt tasya prasādataḥ // MAnuv_3,3.29 //",
  "GSP33madhanuu:2460": "iti mukhyatayāśeṣagatisāmānyavit prabhuḥ /",
  "GSP33madhanuu:2461": "pratijajñe dṛḍhaṃ yasmād devānāmapi pūryate // MAnuv_3,3.30 //",
  "GSP33madhanuu:2462": "ato nikhilavedānāṃ siddha evaṃ samanvayaḥ /",
  "GSP33madhanuu:2463": "iti sujñāpitārtho 'pi pṛthak cāha samanvayam // MAnuv_3,3.31 //",
  "GSP33madhanuu:2464": "tatra prathamato 'nyatra prasiddhānāṃ samanvayaḥ /",
  "GSP33madhanuu:2465": "śabdānāṃ vācya evātra mahāmalleśabhaṅgavat // MAnuv_3,3.32 //",
  "GSP33madhanuu:2466": "ito 'tyabhyadhikatve 'pi turyapādoditasya tu /",
  "GSP33madhanuu:2467": "mahāsamanvaye tasmin nādhikāro 'khilasya hi // MAnuv_3,3.33 //",
  "GSP33madhanuu:2468": "brahmaivādhikṛtastatra mukhyato 'nye yathākramam /",
  "GSP33madhanuu:2469": "durgamatvācca naivātra prāthamyenodito 'ñjasā // MAnuv_3,3.34 //",
  "GSP33madhanuu:2470": "ato 'nyatra prasiddhānāṃ śabdānāṃ nirṇayāya tu /",
  "GSP33madhanuu:2471": "pravṛttaḥ prathamaṃ devastatrānandādayo guṇāḥ /",
  "GSP33madhanuu:2472": "īśasyaiveti nirṇītāḥ śrutiyuktisamāśrayāt // MAnuv_3,3.35 //",
  "GSP33madhanuu:2473": "devatāntaragāḥ sarve śabdavṛttinimittataḥ /",
  "GSP33madhanuu:2474": "viṣṇumeva vadantyaddhā tatsaṅgādupacārataḥ // MAnuv_3,3.36 //",
  "GSP33madhanuu:2475": "anyadevān vadantīha viśeṣaguṇavaktṛtaḥ /",
  "GSP33madhanuu:2476": "viṣṇumeva paraṃ brūyurevamanye 'pyaśeṣataḥ // MAnuv_3,3.37 //",
  "GSP33madhanuu:2477": "ityanyatraprasiddhoruśabdarāśeraśeṣataḥ /",
  "GSP33madhanuu:2478": "jñāte samanvaye viṣṇau liṅgairhyeṣa samanvayaḥ // MAnuv_3,3.38 //",
  "GSP33madhanuu:2479": "teṣāmanyagatatve tu na syāt samyak samanvayaḥ /",
  "GSP33madhanuu:2480": "ityevāśeṣaliṅgānāṃ brahmaṇyeva samanvayam // MAnuv_3,3.39 //",
  "GSP33madhanuu:2481": "āhobhayagatatvaṃ ca syādato liṅgaśabdayoḥ /",
  "GSP33madhanuu:2482": "iti saṃśayanuttyarthamubhayatra pratītitaḥ // MAnuv_3,3.40 //",
  "GSP33madhanuu:2483": "śabdānāṃ vartamānānāṃ saliṅgānāṃ viśeṣataḥ /",
  "GSP33madhanuu:2484": "samanvayo harāveva yannaivānyatra mukhyataḥ // MAnuv_3,3.41 //",
  "GSP33madhanuu:2485": "śabdā liṅgāni ca yato naivānyatra svatantratā /",
  "GSP33madhanuu:2486": "asvatantreṣu śabdasya vṛttiheturna mukhyataḥ // MAnuv_3,3.42 //",
  "GSP33madhanuu:2487": "yato 'to yadadhīnāste śabdārthatvamupāgatāḥ /",
  "GSP33madhanuu:2488": "atyalpenaiva śabdasya vṛttihetuguṇena tu // MAnuv_3,3.43 //",
  "GSP33madhanuu:2489": "ayo yathā dāhakatvaṃ sa eveśaḥ svatantrataḥ /",
  "GSP33madhanuu:2490": "mukhyaśabdārtha iti hi svīkartavyo manīṣibhiḥ // MAnuv_3,3.44 //",
  "GSP33madhanuu:2491": "ityāhaivañca śabdānāṃ nārāyaṇasamanvaye /",
  "GSP33madhanuu:2492": "siddhe 'pyaśeṣaśabdānāṃ na kathañcana yujyate // MAnuv_3,3.45 //",
  "GSP33madhanuu:2493": "virodhāvavaratvāderapi prāptiryato bhavet /",
  "GSP33madhanuu:2494": "iti cedavaratvādi dvividhaṃ hyupalabhyate // MAnuv_3,3.46 //",
  "GSP33madhanuu:2495": "parasyāvaratāheturyaḥ svayaṃ para eva san /",
  "GSP33madhanuu:2496": "so 'pi hyavaraśabdārtho yathā rājā jayī bhavet // MAnuv_3,3.47 //",
  "GSP33madhanuu:2497": "anyo 'varatvānubhavī tayoḥ pūrvo 'sti keśave /",
  "GSP33madhanuu:2498": "dvitīyo jīva evāsti svātantrānnaca dūṣaṇam // MAnuv_3,3.48 //",
  "GSP33madhanuu:2499": "harerevamaśeṣeṇa sarvaśabdasamanvaye /",
  "GSP33madhanuu:2500": "ukte virodhahīnasya syāt samanvayatā yataḥ /",
  "GSP33madhanuu:2501": "ato 'śeṣavirodhānāṃ kṛteśena nirākṛtiḥ // MAnuv_3,3.49 //",
  "GSP33madhanuu:2502": "samanvayāvirodhābhyāṃ sañjāte vastunirṇaye /",
  "GSP33madhanuu:2503": "kiṃ mayā kāryamityeva syād buddhiradhikāriṇaḥ // MAnuv_3,3.50 //",
  "GSP33madhanuu:2504": "tatra bhaktividhānārthamabhaktānarthasantatau /",
  "GSP33madhanuu:2505": "uktāyāṃ bhaktidārḍhyāya prokte 'śeṣaguṇoccaye /",
  "GSP33madhanuu:2506": "vaktavyopāsanā nityaṃ kartavyetyādareṇa hi // MAnuv_3,3.51 //",
  "GSP33madhanuu:2507": "sopāsanā ca dvividhā śāstrābhyāsasvarūpiṇī /",
  "GSP33madhanuu:2508": "dhyānarūpā parā caiva tadaṅgaṃ dhāraṇādikam // MAnuv_3,3.52 //",
  "GSP33madhanuu:2509": "tathobhayātmakaṃ caiva pāde 'smin bādarāyaṇaḥ /",
  "GSP33madhanuu:2510": "āhopāsanamaddhava vistarācchrutipūrvakam // MAnuv_3,3.53 //",
  "GSP33madhanuu:2511": "pṛthagdṛṣṭiraśakyatvamanirṇītiḥ samuccayaḥ /",
  "GSP33madhanuu:2512": "viśeṣadarśanaṃ kāryalopo nānoktirāśutā // MAnuv_3,3.54 //",
  "GSP33madhanuu:2513": "vibhramo 'pākṛtirliṅgamanavasthāviśeṣitā /",
  "GSP33madhanuu:2514": "aprayojanatā cātiprasaṅgo 'dūrasaṃśrayaḥ // MAnuv_3,3.55 //",
  "GSP33madhanuu:2515": "viśiṣṭakāraṇaṃ ceṣyā dṛṣṭavairūpyamunnatiḥ /",
  "GSP33madhanuu:2516": "anuktiraprayatnatvaṃ dṛḍhabandhaparābhavau // MAnuv_3,3.56 //",
  "GSP33madhanuu:2517": "puṃsāmyaṃ prāptasantyāgaḥ kāraṇānirṇayo bhramaḥ /",
  "GSP33madhanuu:2518": "viśeṣadarśitā'lāpo guṇasāmyaṃ pṛthagdṛśiḥ // MAnuv_3,3.57 //",
  "GSP33madhanuu:2519": "agamyavartma sandhānamiṣṭaṃ phalamakalpanā /",
  "GSP33madhanuu:2520": "śuddhavairūpyamaṅgatvamaviśeṣadṛśiḥ kriyā // MAnuv_3,3.58 //",
  "GSP33madhanuu:2521": "yuktayaḥ pūrvapakṣasthāḥ sujñeyatvaṃ vidhikriyā /",
  "GSP33madhanuu:2522": "māhātmyamalpaśaktitvaṃ yathāyogyaphalaṃ bhavaḥ // MAnuv_3,3.59 //",
  "GSP33madhanuu:2523": "phalasāmyaṃ viśeṣaśca guṇādhikyaṃ pradhānatā /",
  "GSP33madhanuu:2524": "yathāśaktikriyā sandhiḥ pramāṇabalamānatiḥ // MAnuv_3,3.60 //",
  "GSP33madhanuu:2525": "kāraṇaṃ kāryavaiśeṣyaṃ svabhāvo vastudūṣaṇam /",
  "GSP33madhanuu:2526": "pratikriyāvirodhaśca pratisandhiranūnatā // MAnuv_3,3.61 //",
  "GSP33madhanuu:2527": "saṃskārapāṭavaṃ svecchāniyatirvastuvaibhavam /",
  "GSP33madhanuu:2528": "viśeṣoktiramānatvaṃ prādhānyaṃ prītirāgamaḥ // MAnuv_3,3.62 //",
  "GSP33madhanuu:2529": "susthiratvaṃ kṛtaprāptiranādiguṇavistaraḥ /",
  "GSP33madhanuu:2530": "sādhanottamatā nānādṛṣṭiḥ śiṣṭiranūnatā // MAnuv_3,3.63 //",
  "GSP33madhanuu:2531": "avighnatvavirodhau ca guṇavaiśeṣyamāgamaḥ /",
  "GSP33madhanuu:2532": "siddhāntanirṇaye hyetā yuktayo 'vyāhatāḥ sadā // MAnuv_3,3.64 //",
  "GSP33madhanuu:2533": "yathāśaktayakhilān vedān vijñāyopāsanaṃ bhavet /",
  "GSP33madhanuu:2534": "tatrākhilasya vijñaptiḥ samyag brahmaṇa eva hi // MAnuv_3,3.65 //",
  "GSP33madhanuu:2535": "tadanyeṣāṃ yathāyogyamakhilajñaptiriṣyate /",
  "GSP33madhanuu:2536": "tāvatopāsane yogyo bhavedevākhilaḥ pumān // MAnuv_3,3.66 //",
  "GSP33madhanuu:2537": "mahattvasya paraṃ pāraṃ viditvaiva janārdanaḥ /",
  "GSP33madhanuu:2538": "stoṣyatāmeti tuṣṭatvamiti nāstyeva nārada // MAnuv_3,3.67 //",
  "GSP33madhanuu:2539": "kintu niścalayā bhaktayā hyātmajñānānurūpataḥ /",
  "GSP33madhanuu:2540": "yaḥ stoṣyati sadā bhaktastuṣyastasya sadā hariḥ // MAnuv_3,3.68 //",
  "GSP33madhanuu:2541": "ityādivākyasandarbhād yathāyogyākhilajñatā /",
  "GSP33madhanuu:2542": "ātmajñānānurūpatvaṃ yathāśakti vicāraṇāt // MAnuv_3,3.69 //",
  "GSP33madhanuu:2543": "vedaḥ kṛtsno 'dhigantavyaḥ svādhyāyādhyayanaṃ bhavet /",
  "GSP33madhanuu:2544": "ityādivākyavaiyarthyamanyathā na nivāryate // MAnuv_3,3.70 //",
  "GSP33madhanuu:2545": "adyāpi tena devādyāḥ śṛṇvate manvate sadā /",
  "GSP33madhanuu:2546": "dhyāyanti ca yathāyogaṃ tathāpyā vastunirṇayāt /",
  "GSP33madhanuu:2547": "śravaṇaṃ mananaṃ caiva kartavyaṃ sarvathaiva hi // MAnuv_3,3.71 //",
  "GSP33madhanuu:2548": "matiśrutidhyānakālaviśeṣaṃ gururuttamaḥ /",
  "GSP33madhanuu:2549": "vetti tasyoktimārgeṇa kurvataḥ syāddhi darśanam // MAnuv_3,3.72 //",
  "GSP33madhanuu:2550": "śravaṇaṃ dṛṣṭatattvasya mananaṃ dhyānameva ca /",
  "GSP33madhanuu:2551": "viśeṣānandasamprāptyā anyasyaitāni dṛṣṭaye // MAnuv_3,3.73 //",
  "GSP33madhanuu:2552": "yadi tādṛg gururnāsti nirṇītaśravaṇādikam /",
  "GSP33madhanuu:2553": "tatsiddhāntānusāreṇa nirṇayajñāt samācaret // MAnuv_3,3.74 //",
  "GSP33madhanuu:2554": "śravaṇādi vinā naiva kṣaṇaṃ tiṣṭhedapi kvacit /",
  "GSP33madhanuu:2555": "atyaśakye tu nidrādau punareva samārabhet // MAnuv_3,3.75 //",
  "GSP33madhanuu:2556": "abhāve nirṇayajñasya sacchāstrāṇyeva sarvadā /",
  "GSP33madhanuu:2557": "śṛṇuyād yadi sajjñānaprācuryamupalabhyate // MAnuv_3,3.76 //",
  "GSP33madhanuu:2558": "mahadbhayo viṣṇubhaktebhyo yathāśakti ca saṃśayān /",
  "GSP33madhanuu:2559": "chindyāt svato 'dhikābhāve svayameva samabhyaset // MAnuv_3,3.77 //",
  "GSP33madhanuu:2560": "aśeṣaguṇapūrṇatvaṃ sarvadoṣasamujkhitiḥ /",
  "GSP33madhanuu:2561": "viṣṇoranyacca tattantramiti samyag vinirṇayaḥ // MAnuv_3,3.78 //",
  "GSP33madhanuu:2562": "svatantratvaṃ sadā tasya tasya bhedaśca sarvataḥ /",
  "GSP33madhanuu:2563": "adoṣatvasya siddhayarthaṃ yadabhede tadanvayaḥ // MAnuv_3,3.79 //",
  "GSP33madhanuu:2564": "tattantratvaṃ ca muktānāmapi tadguṇapūrtaye /",
  "GSP33madhanuu:2565": "muktānāmapi bhedaśca na hi bhinnamabhinnatām /",
  "GSP33madhanuu:2566": "gacchad dṛṣṭaṃ kvacit tasyāpyabhāvo 'nubhavopagaḥ // MAnuv_3,3.80 //",
  "GSP33madhanuu:2567": "pūrvābhede doṣavattvamīśasyetyatibhinnatā /",
  "GSP33madhanuu:2568": "nārāyaṇena muktānāmapi samyagiti sthitiḥ // MAnuv_3,3.81 //",
  "GSP33madhanuu:2569": "bhedābhede 'pyabhedena doṣāṇāmapi sambhavaḥ /",
  "GSP33madhanuu:2570": "nirdoṣatvaṃ ramāyāśca tadanantaratā tathā // MAnuv_3,3.82 //",
  "GSP33madhanuu:2571": "brahmā sarasvatī vīndraśeṣarudrāśca tatsriyaḥ /",
  "GSP33madhanuu:2572": "śakrakāmau tadanye ca kramānmuktāvapīti ca // MAnuv_3,3.83 //",
  "GSP33madhanuu:2573": "satsiddhānta iti jñeyo nirṇīto hariṇā svayam /",
  "GSP33madhanuu:2574": "etadvirodhi yat sarvaṃ tamase 'ndhāya kevalam // MAnuv_3,3.84 //",
  "GSP33madhanuu:2575": "andhaṃ tamo viśantīti prāha śrutiratisphuṭam /",
  "GSP33madhanuu:2576": "ityeva śrutayo 'śeṣāḥ pañcarātramathākhilam // MAnuv_3,3.85 //",
  "GSP33madhanuu:2577": "mūlarāmāyaṇaṃ caiva bhārataṃ smṛtayo 'khilāḥ /",
  "GSP33madhanuu:2578": "vaiṣṇavāni purāṇāni sāṅkhayayogau parāvapi // MAnuv_3,3.86 //",
  "GSP33madhanuu:2579": "brahmatarkaśca mīmāṃsetyanantaḥ śabdasāgaraḥ /",
  "GSP33madhanuu:2580": "anantara yuktayaścaiva pratyakṣāgamamūlakāḥ // MAnuv_3,3.87 //",
  "GSP33madhanuu:2581": "pratyakṣamaiśvaraṃ caiva ramādīnāmaśeṣataḥ /",
  "GSP33madhanuu:2582": "muktānāmapyamuktānāmetamevārthamuttamam // MAnuv_3,3.88 //",
  "GSP33madhanuu:2583": "anyāvakāśarahitaṃ prakāśayati sādaram /",
  "GSP33madhanuu:2584": "etadeva ca sacchāstraṃ duḥśāstraṃ tu tataḥ param // MAnuv_3,3.89 //",
  "GSP33madhanuu:2585": "sacchāstramabhyasennityaṃ duḥśāstraṃ ca parityajet /",
  "GSP33madhanuu:2586": "asaṃśayena tattvasya nirṇaye brahmadarśanam // MAnuv_3,3.90 //",
  "GSP33madhanuu:2587": "samyagviṣamavijñānatāratamyānusārataḥ /",
  "GSP33madhanuu:2588": "phalaṃ bhavet tāratamyāt sukhaduḥkhātmakaṃ nṛṇām // MAnuv_3,3.91 //",
  "GSP33madhanuu:2589": "samyak cādhikavijñānāt sukhādhikyaṃ bhavennṛṇām /",
  "GSP33madhanuu:2590": "ato yathātmaśaktayaiva śravaṇaṃ mananaṃ tathā // MAnuv_3,3.92 //",
  "GSP33madhanuu:2591": "viṣayeṣu ca saṃsargācchāśvatasya ca saṃśayāt /",
  "GSP33madhanuu:2592": "manasā cānyadākāṅkṣāt paraṃ na pratipādyate // MAnuv_3,3.93 //",
  "GSP33madhanuu:2593": "iti bhāratavākyaṃ hi tenaitaddoṣavarjitaḥ /",
  "GSP33madhanuu:2594": "sadopāsanayā yukto vāsudevaṃ prapaśyati // MAnuv_3,3.94 //",
  "GSP33madhanuu:2595": "doṣā anādisambaddhāste muktiparipanthinaḥ /",
  "GSP33madhanuu:2596": "santyeva prāyaśaḥ puṃsu tena mokṣo na jāyate // MAnuv_3,3.95 //",
  "GSP33madhanuu:2597": "sarve ta ete jīveṣu dṛśyante tāratamyataḥ /",
  "GSP33madhanuu:2598": "ṛjūnāmeka evāsti paramotsāhavarjanam /",
  "GSP33madhanuu:2599": "sa guṇālpatvamātratvānnarjatvena viruddhayate // MAnuv_3,3.96 //",
  "GSP33madhanuu:2600": "ato viṣṇau parā bhaktistadbhakteṣu ramādiṣu /",
  "GSP33madhanuu:2601": "tāratamyena kartavyā puruṣārthamabhīpsitā // MAnuv_3,3.97 //",
  "GSP33madhanuu:2602": "svādaraḥ sarvajantūnāṃ saṃsiddho hi svabhāvataḥ /",
  "GSP33madhanuu:2603": "tato 'dhikaḥ svottameṣu tadādhikyānusārataḥ // MAnuv_3,3.98 //",
  "GSP33madhanuu:2604": "kartavyo vāsudevāntaṃ sarvathā śubhamicchatā /",
  "GSP33madhanuu:2605": "na kadācit tyajet taṃ ca krameṇainaṃ vivardhayet // MAnuv_3,3.99 //",
  "GSP33madhanuu:2606": "sameṣu svātmavat snehaḥ satsvanyatra tato dayā /",
  "GSP33madhanuu:2607": "kāryaivamāparokṣyeṇa dṛśyate kṣipramīśvaraḥ // MAnuv_3,3.100 //",
  "GSP33madhanuu:2608": "tat tamo 'ndhaṃ vrajed viṣṇusamatvaṃ yo 'nupaśyati /",
  "GSP33madhanuu:2609": "ramābrahmaśivādīnāmapi muktau kathañcana // MAnuv_3,3.101 //",
  "GSP33madhanuu:2610": "kimutādhikyadṛṣṭestad guṇābhāvamaterapi /",
  "GSP33madhanuu:2611": "doṣavetturabhedasya draṣṭurdraṣṭustathobhayoḥ // MAnuv_3,3.102 //",
  "GSP33madhanuu:2612": "ityāha sacchrutistena samproktaguṇasaṃyutam /",
  "GSP33madhanuu:2613": "upāsīta hariṃ dṛṣṭvā muktistenaiva jāyate // MAnuv_3,3.103 //",
  "GSP33madhanuu:2614": "dveṣād yanmuktikathanaṃ śrutivākyavirodhi yat /",
  "GSP33madhanuu:2615": "ripavo ye tu rāmasya vimukhatvānnirāmiṇaḥ /",
  "GSP33madhanuu:2616": "abhidrohapade nityamandhe tamasi te sthitāḥ // MAnuv_3,3.104 //",
  "GSP33madhanuu:2617": "haridviṣastamo yānti ye caiva tadabhedinaḥ /",
  "GSP33madhanuu:2618": "tannirguṇatvavettārastasya doṣavido 'pi ca // MAnuv_3,3.105 //",
  "GSP33madhanuu:2619": "ityādiśrutisandarbhād dveṣiṇastama īyate /",
  "GSP33madhanuu:2620": "hiraṇyakaśipuścāpi bhagavannindayā tamaḥ /",
  "GSP33madhanuu:2621": "vidhikṣuratyagāt sūno prahlādasyānubhāvataḥ // MAnuv_3,3.106 //",
  "GSP33madhanuu:2622": "yadanindat pitā mahyaṃ tvadbhakte mayi cāghavān /",
  "GSP33madhanuu:2623": "tasmāt pitā me pūyeta durantād dustarādaghāt // MAnuv_3,3.107 //",
  "GSP33madhanuu:2624": "nindāṃ bhagavataḥ śṛṇvaṃstatparasya janasya vā /",
  "GSP33madhanuu:2625": "tato nāpaiti yaḥ so 'pi yātyaghaḥ sukṛtāccyutaḥ // MAnuv_3,3.108 //",
  "GSP33madhanuu:2626": "avajānanti māṃ mūḍhā mānuṣīṃ tanumāśritam /",
  "GSP33madhanuu:2627": "paraṃ bhāvamajānanto mama bhūtamaheśvaram // MAnuv_3,3.109 //",
  "GSP33madhanuu:2628": "moghāśā moghakarmāṇo moghajñānā vicetasaḥ /",
  "GSP33madhanuu:2629": "rākṣasīmāsurīṃ caiva prakṛtiṃ mohanīṃ śritāḥ // MAnuv_3,3.110 //",
  "GSP33madhanuu:2630": "māmātmaparadeheṣu pradviṣanto 'bhyasūyakāḥ /",
  "GSP33madhanuu:2631": "tānahaṃ dviṣataḥ krūrān saṃsāreṣu narādhamān /",
  "GSP33madhanuu:2632": "kṣipāmyajasramaśubhānāsurīṣveva yoniṣu // MAnuv_3,3.111 //",
  "GSP33madhanuu:2633": "āsurīṃ yonimāpannā mūḍhā janmani janmani /",
  "GSP33madhanuu:2634": "māmaprāpyaiva kaunteya tato yāntyadhamāṃ gatim // MAnuv_3,3.112 //",
  "GSP33madhanuu:2635": "yo dviṣṭād vibudhaśreṣṭhaṃ devaṃ nārāyaṇaṃ prabhum /",
  "GSP33madhanuu:2636": "kathaṃ sa na bhaved dveṣya ālokāntasya kasyacit // MAnuv_3,3.113 //",
  "GSP33madhanuu:2637": "yo dviṣṭād vibudhaśreṣṭhaṃ devaṃ nārāyaṇaṃ prabhum /",
  "GSP33madhanuu:2638": "majjanti pitarastasya narake śāśvatīḥ samāḥ /",
  "GSP33madhanuu:2639": "ityādivākyasandohād dveṣiṇastama eva tu // MAnuv_3,3.114 //",
  "GSP33madhanuu:2640": "naiva mokṣa iti prāhurlokāyatamate sthitāḥ /",
  "GSP33madhanuu:2641": "bhogaḥ śarīraparyantaṃ bhasmībhāvastato bhavet // MAnuv_3,3.115 //",
  "GSP33madhanuu:2642": "iti tat kena mānena dṛṣṭaṃ pratyakṣavādinā /",
  "GSP33madhanuu:2643": "na hi pratyakṣamānena mokṣābhāvo 'vasīyate // MAnuv_3,3.116 //",
  "GSP33madhanuu:2644": "ghaṭate muktidṛṣṭistu puruṣeṇa mahīyasā /",
  "GSP33madhanuu:2645": "neti vakturmahattvaṃ tu kathañcana na vidyate // MAnuv_3,3.117 //",
  "GSP33madhanuu:2646": "sādhayan sarvasāmānyaṃ kathameva viśeṣavān /",
  "GSP33madhanuu:2647": "dṛśyante puruṣā loke parāvaravido 'pica // MAnuv_3,3.118 //",
  "GSP33madhanuu:2648": "aparokṣadṛśo yoganiṣṭhāścāmalacakṣuṣaḥ /",
  "GSP33madhanuu:2649": "pratyakṣaṃ devatāṃ dṛṣṭvā tatprasādāptabhūtayaḥ // MAnuv_3,3.119 //",
  "GSP33madhanuu:2650": "jñānavijñānapārajñā niṣiddhayante kathaṃ nṛbhiḥ /",
  "GSP33madhanuu:2651": "dṛśyate cātimāhātmyaṃ teṣāmatimahaujasām // MAnuv_3,3.120 //",
  "GSP33madhanuu:2652": "yadi te 'pi niṣiddhayante kiṃ noktiste niṣiddhayate /",
  "GSP33madhanuu:2653": "yaduktavākyaprāmāṇyaṃ pratyakṣeṇopalabhyate // MAnuv_3,3.121 //",
  "GSP33madhanuu:2654": "varādayo 'pi taddattāḥ sadā satyā bhavanti hi /",
  "GSP33madhanuu:2655": "aprāmāṇyaṃ tadukteśca vṛthāvācāvasīyate // MAnuv_3,3.122 //",
  "GSP33madhanuu:2656": "na hi prayojanaṃ kiñcit paralokanivāraṇāt /",
  "GSP33madhanuu:2657": "vṛthāvācaṃ vṛthā hanyād yadi tasya kimuttaram /",
  "GSP33madhanuu:2658": "svajīvanavirodhāya vadan kiṃ nāma buddhimān // MAnuv_3,3.123 //",
  "GSP33madhanuu:2659": "prāmāṇye saṃśayaḥ kiṃ syāt tayoḥ puruṣayorapi /",
  "GSP33madhanuu:2660": "svajīvanaviruddhoktirajño dṛṣṭasya cāpi saḥ // MAnuv_3,3.124 //",
  "GSP33madhanuu:2661": "yaścātīndriyadevoktiśrotā dṛṣṭaparāvaraḥ /",
  "GSP33madhanuu:2662": "atītānāgataṃ sarvaṃ lokānubhavamāpayan /",
  "GSP33madhanuu:2663": "ataḥ pratyakṣagamyatvād vedamātvasya ca sphuṭam // MAnuv_3,3.125 //",
  "GSP33madhanuu:2664": "yadyāgamasya no mātvamakṣajasya tathā bhavet /",
  "GSP33madhanuu:2665": "yadyakṣajasya mātvaṃ syādāgamasya kathaṃ na tat /",
  "GSP33madhanuu:2666": "lokavākyād viśeṣaścāvyabhicāreṇa siddhayati // MAnuv_3,3.126 //",
  "GSP33madhanuu:2667": "asti mokṣo 'pi dharmeṇa yathārthajñānato 'pi ca /",
  "GSP33madhanuu:2668": "prāmāṇyamanumāyāśca jinasyāptatvasādhane // MAnuv_3,3.127 //",
  "GSP33madhanuu:2669": "tadvākyād dharmasajjñānavijñaptirbhavatīti ca /",
  "GSP33madhanuu:2670": "dharmo 'hiṃsāparo nānyo jñānaṃ pudgaladarśanam // MAnuv_3,3.128 //",
  "GSP33madhanuu:2671": "iti jaināḥ kathaṃ tat syāt pramāṇamanumānataḥ /",
  "GSP33madhanuu:2672": "viṣayān prati sthitaṃ hyakṣaṃ pratyakṣamiti gīyate /",
  "GSP33madhanuu:2673": "pratyakṣaśabdānusārādanumeti prakītirtā // MAnuv_3,3.129 //",
  "GSP33madhanuu:2674": "ā samantād gamayati dharmādharmau paraṃ padam /",
  "GSP33madhanuu:2675": "yaccāpyatīndriyaṃ tvanyat tenāsāvāgamaḥ smṛtaḥ // MAnuv_3,3.130 //",
  "GSP33madhanuu:2676": "etena kāreṇenaiva tattanmānatvamiṣyate /",
  "GSP33madhanuu:2677": "svarūpaṃ hi tadeteṣāmanyathāsiddhimānataḥ // MAnuv_3,3.131 //",
  "GSP33madhanuu:2678": "ato 'numā kathaṃ dharmaṃ pudgalaṃ cāpi darśayet /",
  "GSP33madhanuu:2679": "svarūpaṃ pudgalasyoktā doṣā ānandameva ca /",
  "GSP33madhanuu:2680": "na manyate pudgalaṃ sa duḥkhābhāvaḥ sukhaṃ tviti // MAnuv_3,3.132 //",
  "GSP33madhanuu:2681": "mātrābhogātirekeṇa sukhādhikyasya darśanāt /",
  "GSP33madhanuu:2682": "sukhasyābhāvatā kena na ca syāt kiṃ viparyayaḥ // MAnuv_3,3.133 //",
  "GSP33madhanuu:2683": "yadi bhāvo 'pi kaścit syāt tasyaivābhāvatā kutaḥ /",
  "GSP33madhanuu:2684": "yadi sarve 'pyabhāvāḥ syuranyonyamiti bhāvatā // MAnuv_3,3.134 //",
  "GSP33madhanuu:2685": "abhāvābhāvatā yat syāt kiṃ naśchinnaṃ tadā bhavet /",
  "GSP33madhanuu:2686": "bhāvatvaṃ vidhirūpatvaṃ niṣedhatvamabhāvatā // MAnuv_3,3.135 //",
  "GSP33madhanuu:2687": "niṣedhasya niṣedho 'pi bhāva eva balād bhavet /",
  "GSP33madhanuu:2688": "prathamapratipattistu bhāvabhāvaniyāmikā // MAnuv_3,3.136 //",
  "GSP33madhanuu:2689": "na ca pudgalavijñānaṃ mokṣadaṃ bhavati kvacit /",
  "GSP33madhanuu:2690": "asvātantryāt pudgalasya jñāto 'pi sukhado na hi // MAnuv_3,3.137 //",
  "GSP33madhanuu:2691": "na hi duḥkhiparijñānād duḥkhitvaṃ vinivartate /",
  "GSP33madhanuu:2692": "yadi pudgalavijñānādaduḥkhī syāt kathañcana /",
  "GSP33madhanuu:2693": "dehavānapi nāduḥkhī kiṃ jñānāduttaraṃ sadā // MAnuv_3,3.138 //",
  "GSP33madhanuu:2694": "īśakḷptyanusāreṇa syāt kālādīśavādinaḥ /",
  "GSP33madhanuu:2695": "karmahetutvamapi tu niścaitanyānnahi kvacit // MAnuv_3,3.139 //",
  "GSP33madhanuu:2696": "aśeṣaduḥkhavilaye nedānīṃ kāraṇaṃ yathā /",
  "GSP33madhanuu:2697": "tathottaraṃ ca naiva syād dṛṣṭipūrvānumā yataḥ // MAnuv_3,3.140 //",
  "GSP33madhanuu:2698": "śaktasyānyasya vijñānaṃ tatprītijanakaṃ yadi /",
  "GSP33madhanuu:2699": "tayaiva bandhahāniḥ syāditi kiṃ nāma dūṣaṇam // MAnuv_3,3.141 //",
  "GSP33madhanuu:2700": "svajñānād bandhahānistu dṛśyate kasya kutracit /",
  "GSP33madhanuu:2701": "ahiṃsāyāśca dharmatvaṃ kena mānena gamyate /",
  "GSP33madhanuu:2702": "hiṃsāyā eva dharmatvamityukte syāt kimuttaram // MAnuv_3,3.142 //",
  "GSP33madhanuu:2703": "dharmasya sukhahetutvamapi kenāvagamyate /",
  "GSP33madhanuu:2704": "hatyayā mokṣahetutvaṃ kuto mānānnivāryate // MAnuv_3,3.143 //",
  "GSP33madhanuu:2705": "na ca śūnyaparijñānācchūnyabhāvanayāpi ca /",
  "GSP33madhanuu:2706": "mokṣaḥ kathañcana bhaved yadīdānīṃ kathaṃ na saḥ // MAnuv_3,3.144 //",
  "GSP33madhanuu:2707": "paraprasādanecchostu viḷambo nāma yujyate /",
  "GSP33madhanuu:2708": "pumicchādhīnatā no ced viḷambaḥ kiṅkṛto bhavet // MAnuv_3,3.145 //",
  "GSP33madhanuu:2709": "anyatrāpi viḷambāstu syurīśecchānimittataḥ /",
  "GSP33madhanuu:2710": "anyathā kāraṇaṃ cet syāt kiṃ kāryaṃ nopajāyate /",
  "GSP33madhanuu:2711": "kāraṇe sati kāryasya bhāvaḥ suniyato 'sya hi // MAnuv_3,3.146 //",
  "GSP33madhanuu:2712": "vijñānavādinaścaiva vijñānādvaitavedanāt /",
  "GSP33madhanuu:2713": "vijñānabhāvanāccaiva mokṣo na ghaṭate kvacit // MAnuv_3,3.147 //",
  "GSP33madhanuu:2714": "antarjñānasya bāhye ca kṣaṇikatvasya vedanāt /",
  "GSP33madhanuu:2715": "bhāvanāccoktamārgeṇa mānābhāvānna mucyate // MAnuv_3,3.148 //",
  "GSP33madhanuu:2716": "prakṛteḥ puruṣasyāpi viveko muktisādhanam /",
  "GSP33madhanuu:2717": "iti śaṅkayā na caitasmin mānamīśāprasādataḥ // MAnuv_3,3.149 //",
  "GSP33madhanuu:2718": "śrutayaḥ smṛtayaścaiva yadīśasya prasādataḥ /",
  "GSP33madhanuu:2719": "vadanti niyamānmuktiṃ tamṛte 'taḥ kuto bhavet // MAnuv_3,3.150 //",
  "GSP33madhanuu:2720": "kaṇādayogākṣapādā apīśasya prasādataḥ /",
  "GSP33madhanuu:2721": "muktiṃ bruvāṇā apyāhurbhogādeva ca karmaṇām /",
  "GSP33madhanuu:2722": "kṣayaṃ prāhuḥ kutaścaitat prasanne jagadīśvare // MAnuv_3,3.151 //",
  "GSP33madhanuu:2723": "bhidyate hṛdayagranthiśchidyante sarvasaṃśayāḥ /",
  "GSP33madhanuu:2724": "kṣīyante cāsya karmāṇi tasmin dṛṣṭe parāvare // MAnuv_3,3.152 //",
  "GSP33madhanuu:2725": "bhidyate hṛdayagranthiśchidyante sarvasaṃśayāḥ /",
  "GSP33madhanuu:2726": "kṣīyante cāsya karmāṇi dṛṣṭa evātmanīśvare /",
  "GSP33madhanuu:2727": "iti śrutipurāṇādivacanebhyo 'nyathāgateḥ // MAnuv_3,3.153 //",
  "GSP33madhanuu:2728": "na ca pāśupatādyuktaśivādīnāmanugrahāt /",
  "GSP33madhanuu:2729": "nānyaḥ panthā iti hyuktaṃ puruṣajñānataḥ śrutau // MAnuv_3,3.154 //",
  "GSP33madhanuu:2730": "sarve nimeṣā jajñire vidyutaḥ puruṣādataḥ /",
  "GSP33madhanuu:2731": "evaṃ puruṣaśabdaśca prayukto 'bdhiśaye harau // MAnuv_3,3.155 //",
  "GSP33madhanuu:2732": "na tasyeśe kaścana tasya nāma mahad yaśaḥ /",
  "GSP33madhanuu:2733": "iti cādhipatistasya pratiṣiddhaḥ svayaṃ śrutau // MAnuv_3,3.156 //",
  "GSP33madhanuu:2734": "viśvataḥ paramāṃ nityaṃ viśvaṃ nārāyaṇaṃ harim /",
  "GSP33madhanuu:2735": "iti sarvādhikatvoktayā samo 'pi vinivāritaḥ /",
  "GSP33madhanuu:2736": "samādhikasya rāhityānnopacārapumānasau // MAnuv_3,3.157 //",
  "GSP33madhanuu:2737": "puruṣa evedaṃ sarvaṃ yad bhūtaṃ yacca bhavyam /",
  "GSP33madhanuu:2738": "utāmṛtatvasyeśāno yadannenātirohati // MAnuv_3,3.158 //",
  "GSP33madhanuu:2739": "muktāmuktapareśatvamiti tasyāha sā śrutiḥ /",
  "GSP33madhanuu:2740": "amṛteśānavacanāt sarvasyeśānatoditā // MAnuv_3,3.159 //",
  "GSP33madhanuu:2741": "yadi sarvatvamuditamuteśa iti tad vṛthā /",
  "GSP33madhanuu:2742": "utaśabdo vadedeṣa hīśatvasya samuccayam // MAnuv_3,3.160 //",
  "GSP33madhanuu:2743": "puruṣeṇedaṃ vyāptamiti brāhmaṇaṃ cāha taṃ prati /",
  "GSP33madhanuu:2744": "etāvānasya mahimeti mahimno vaco hi tat // MAnuv_3,3.161 //",
  "GSP33madhanuu:2745": "so 'mṛtasyābhayasyeśo martyamannaṃ yadatyagāt /",
  "GSP33madhanuu:2746": "ityamuktādhipatyaṃ tu pūrvārdhoktamanūdya ca // MAnuv_3,3.162 //",
  "GSP33madhanuu:2747": "utāmṛtasyeśa iti vidhatte muktigeśatām /",
  "GSP33madhanuu:2748": "ato viṣṇuparijñānādeva muktirnacānyataḥ /",
  "GSP33madhanuu:2749": "tad yatheti śruteścaiva tataḥ karmakṣayo bhavet // MAnuv_3,3.163 //",
  "GSP33madhanuu:2750": "yathaidhāṃsi samiddho 'gnirbhasmasāt kurute 'rjuna /",
  "GSP33madhanuu:2751": "jñānāgniḥ sarvakarmāṇi bhasmasāt kurute tathā // MAnuv_3,3.164 //",
  "GSP33madhanuu:2752": "sarvadharmān parityajya māmekaṃ śaraṇaṃ vraja /",
  "GSP33madhanuu:2753": "ahaṃ tvā sarvapāpebhyo mokṣayiṣyāmi mā śucaḥ /",
  "GSP33madhanuu:2754": "ityādibhagavadvākyairuktārthaścāvasīyate // MAnuv_3,3.165 //",
  "GSP33madhanuu:2755": "nityanaimittikaṃ karma kurvannanyat parityajan /",
  "GSP33madhanuu:2756": "mucyate saṃsṛteścaitadapyetena nirākṛtam /",
  "GSP33madhanuu:2757": "vidyaivetīmamevārthaṃ svayamevāha vedarāṭ // MAnuv_3,3.166 //",
  "GSP33madhanuu:2758": "vinā karma na mokṣaḥ syājjñānenetyapi sā śrutiḥ /",
  "GSP33madhanuu:2759": "nānyaḥ panthā iti hyeva nivārayati sādaram // MAnuv_3,3.167 //",
  "GSP33madhanuu:2760": "anyathopāsanamapi tamevamitivādinī /",
  "GSP33madhanuu:2761": "nivārayatyādareṇa na pratīka iti prabhuḥ // MAnuv_3,3.168 //",
  "GSP33madhanuu:2762": "andhaṃ tamaḥ praviśanti ye 'vidyāmupāsate /",
  "GSP33madhanuu:2763": "iti śrutivirodhācca nānyathopāsanaṃ bhavet // MAnuv_3,3.169 //",
  "GSP33madhanuu:2764": "na cāpyekatvavijñānāduktanyāyena mucyate /",
  "GSP33madhanuu:2765": "iti sarvaṃ pravijñāya sarvaistarkasadāgamaiḥ /",
  "GSP33madhanuu:2766": "upāsīta hariṃ nityaṃ guṇaireva svayogataḥ // MAnuv_3,3.170 //",
  "GSP33madhanuu:2767": "brahmā sarvaiguṇaiścaiva kriyāsāmānyataśca gīḥ /",
  "GSP33madhanuu:2768": "guṇasāmānyato rudro dravyasāmānyataḥ pare // MAnuv_3,3.171 //",
  "GSP33madhanuu:2769": "adhikāraviśeṣeṇa bhaktijñānasukhādibhiḥ /",
  "GSP33madhanuu:2770": "viśeṣo devatādīnāṃ mokṣe caiva viśeṣataḥ // MAnuv_3,3.172 //",
  "GSP33madhanuu:2771": "na tāvatā virodho 'sti nirdoṣatvāt samastaśaḥ /",
  "GSP33madhanuu:2772": "ābhāsatvāt pareṣāṃ tadavarāṇāṃ ca sarvaśaḥ // MAnuv_3,3.173 //",
  "GSP33madhanuu:2773": "yato 'varāṇāṃ sarve 'pi guṇāḥ sarvāḥ kriyā api /",
  "GSP33madhanuu:2774": "niyamenaiva pūrveṣāṃ suprasādanibandhanāḥ /",
  "GSP33madhanuu:2775": "ataḥ sacchiṣyavat teṣāṃ naiverṣyādiḥ kathañcana // MAnuv_3,3.174 //",
  "GSP33madhanuu:2776": "na ca saṃsāridevānāṃ kāleyattāpare ime /",
  "GSP33madhanuu:2777": "sūtre hyārabdhamātrasya bhogenaiva kṣayo dhruvaḥ // MAnuv_3,3.175 //",
  "GSP33madhanuu:2778": "anārabdhakārye bhogena tvitare iti coditaḥ /",
  "GSP33madhanuu:2779": "paunaruktayena tenaite uktārthe iti niścayaḥ // MAnuv_3,3.176 //",
  "GSP33madhanuu:2780": "uṣāḥ svāhā ca parjanyo mitro 'gnirvaruṇo vidhuḥ /",
  "GSP33madhanuu:2781": "pravaho 'niruddha indrome rudro vāṇī ca mārutaḥ /",
  "GSP33madhanuu:2782": "uttarottaratastvete guṇaiḥ sarvaiśca muktigāḥ // MAnuv_3,3.177 //",
  "GSP33madhanuu:2783": "sūryadharmau yathā somo manurdakṣo bṛhaspatiḥ /",
  "GSP33madhanuu:2784": "śacī ratiścāniruddhasamāstārā ca mitravat // MAnuv_3,3.178 //",
  "GSP33madhanuu:2785": "somavacchatarūpā tu prasūtirvahnivad virāṭ /",
  "GSP33madhanuu:2786": "parjanyavad vāruṇī ca tathā sañjñā ca rohiṇī // MAnuv_3,3.179 //",
  "GSP33madhanuu:2787": "dharmī ca mitravattvena prāvahī parikīrtitā /",
  "GSP33madhanuu:2788": "mitrapajarnyamadhyasthāvaśvinau vighnavittapau // MAnuv_3,3.180 //",
  "GSP33madhanuu:2789": "bhṛguragnisamo mitratanmadhye brahmaputrakāḥ /",
  "GSP33madhanuu:2790": "varuṇāgnyantarā tatra nāradaḥ prāya indravat // MAnuv_3,3.181 //",
  "GSP33madhanuu:2791": "kāmaḥ suparṇī comāvad vīndro rudravadīritaḥ /",
  "GSP33madhanuu:2792": "niṛtirmitrasadṛśo viśvāmitraḥ kasūnuvat // MAnuv_3,3.182 //",
  "GSP33madhanuu:2793": "vaivasvato manuścāśvipaścādanye tato 'varāḥ /",
  "GSP33madhanuu:2794": "cyavanocathyavainyāśca śaśabinduśca haihayaḥ /",
  "GSP33madhanuu:2795": "tadvacca viprarājanyaviśeṣo 'trāpi kaścana // MAnuv_3,3.183 //",
  "GSP33madhanuu:2796": "tadvat priyavrataścāpi tadanyāḥ śatadevatāḥ /",
  "GSP33madhanuu:2797": "pajarnyamitrāntarāḷe tadanye tu tato 'varāḥ // MAnuv_3,3.184 //",
  "GSP33madhanuu:2798": "etebhyo 'bhyadhikā śrīrastu sadā muktā viśeṣataḥ /",
  "GSP33madhanuu:2799": "tatsamo nāsti paramo harireva nacāparaḥ // MAnuv_3,3.185 //",
  "GSP33madhanuu:2800": "saṃhitāyāṃ bṛhatyāṃ tu svayaṃ bhagavatoditam /",
  "GSP33madhanuu:2801": "tadetadakhilaṃ prāṇa āhaṅkārika eva ca /",
  "GSP33madhanuu:2802": "indrādanantaro dṛṣṭirapi yogyānusārataḥ // MAnuv_3,3.186 //",
  "GSP33madhanuu:2803": "samyag guruprasādaśca mukhyato dṛṣṭikāraṇam /",
  "GSP33madhanuu:2804": "śravaṇādi ca kartavyaṃ nānyathā darśanaṃ kvacit // MAnuv_3,3.187 //",
  "GSP33madhanuu:2805": "guṇādhikaṃ guruṃ prāpya taddhīnaṃ nāpnuyāt kvacit /",
  "GSP33madhanuu:2806": "viparyayastu kartavyaḥ sarvathā muktimicchatā // MAnuv_3,3.188 //",
  "GSP33madhanuu:2807": "same vikalpa eva syāt pūrvānujñā ca sarvathā /",
  "GSP33madhanuu:2808": "taduttamaguruprāptyai pūrvānujñā na mṛgyate // MAnuv_3,3.189 //",
  "GSP33madhanuu:2809": "gurubarrahmākhilānāṃ ca vidyā caiva sarasvatī /",
  "GSP33madhanuu:2810": "devatā bhagavān viṣṇuḥ sarveṣāmaviśeṣataḥ // MAnuv_3,3.190 //",
  "GSP33madhanuu:2811": "tatprasādena muktiḥ syānnānyathā tu kathañcana /",
  "GSP33madhanuu:2812": "svottamāstu krameṇaiva sarveṣāṃ guravaḥ śrutāḥ /",
  "GSP33madhanuu:2813": "upadeśo brahmaṇastu sarveṣāmeva muktaye // MAnuv_3,3.191 //",
  "GSP33madhanuu:2814": "sādhanebhyo 'dhikā bhaktirnaivānyat tādṛśaṃ kvacit /",
  "GSP33madhanuu:2815": "bhaktiścaiva harāveva mukhyānyatra yathākramam // MAnuv_3,3.192 //",
  "GSP33madhanuu:2816": "svādhikā tveva sarvatra svottameṣu krameṇa ca /",
  "GSP33madhanuu:2817": "anuvartate ca sā bhaktirmuktāvānandarūpiṇī /",
  "GSP33madhanuu:2818": "tatpūrvakopāsanaivaṃ kartavyā muktaye guṇaiḥ // MAnuv_3,3.193 //",
  "GSP33madhanuu:2819": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyādhyāyasya tṛtīyaḥ pādaḥ //",
  "GSP33madhanuu:2820": "evamutpannanirdoṣabhagavaddarśanāt sadā /",
  "GSP33madhanuu:2821": "apekṣitaphalaprāptirārabdhasyānatikramāt // MAnuv_3,4.1 //",
  "GSP33madhanuu:2822": "devarṣimānuṣādīnāṃ tattajjātyanusārataḥ /",
  "GSP33madhanuu:2823": "jaiminyuktaṃ mānuṣāṇāṃ tadviśeṣāśca kecana // MAnuv_3,4.2 //",
  "GSP33madhanuu:2824": "sāmānyaṃ bhagavatproktaṃ devādīnāṃ viśeṣataḥ /",
  "GSP33madhanuu:2825": "balavadvirodhisadbhāve jaiminyādyuktiriṣyate // MAnuv_3,4.3 //",
  "GSP33madhanuu:2826": "vikarmalepo naivāsti samyagdṛṣṭimatāṃ kvacit /",
  "GSP33madhanuu:2827": "guṇahāniśca naivāsti brahmaṇastvavikarmataḥ // MAnuv_3,4.4 //",
  "GSP33madhanuu:2828": "devānāmapi na prāyaḥ kḷptasya tu kathañcana /",
  "GSP33madhanuu:2829": "prāptahrāso bhavet kvāpi mahatā tu vikarmaṇā /",
  "GSP33madhanuu:2830": "tathāpi tat kḷptameva tasmānna niyamojkhitiḥ // MAnuv_3,4.5 //",
  "GSP33madhanuu:2831": "candrasugrīvayoścaiva svoccadāraparigrahāt /",
  "GSP33madhanuu:2832": "prāptahānirabhūnnaiva kḷptahāniḥ yathañcana // MAnuv_3,4.6 //",
  "GSP33madhanuu:2833": "hrāso 'pi mānuṣādīnāmānandasya vikarmaṇā /",
  "GSP33madhanuu:2834": "bhavenmuktau viśeṣeṇa svoccānāmaparādhataḥ // MAnuv_3,4.7 //",
  "GSP33madhanuu:2835": "jñānottarasya pāpasya caturthe 'lepa ucyate /",
  "GSP33madhanuu:2836": "aśucitvādikaṃ tasya na bhavediti tatphalam /",
  "GSP33madhanuu:2837": "atra jñānaphalasyaiva mukterniyatatocyate // MAnuv_3,4.8 //",
  "GSP33madhanuu:2838": "prārabdhakarmajasyaiva viṣabhakṣānmṛteriva /",
  "GSP33madhanuu:2839": "prāptasyāpyanivartyasya kiñcid bhuktasya saṃvidā /",
  "GSP33madhanuu:2840": "upamarda iha prokto devādīnāṃ yathākramam // MAnuv_3,4.9 //",
  "GSP33madhanuu:2841": "sarvātmanā tvabhogo hi prārabdhasyaiva karmaṇaḥ /",
  "GSP33madhanuu:2842": "na brahmadarśino 'pi syāt phalahrāsastu vidyate // MAnuv_3,4.10 //",
  "GSP33madhanuu:2843": "sarvātmanā phalahrāso yadi nārabdhakarmaṇaḥ /",
  "GSP33madhanuu:2844": "syāt kāmyavidhivaiyarthyamityuktaniyamo bhavet /",
  "GSP33madhanuu:2845": "evamadyāpi samproktaṃ tantrabhāgavate sphuṭam // MAnuv_3,4.11 //",
  "GSP33madhanuu:2846": "tāratamyaṃ phale no ced brahmādīnāṃ kathaṃ śrutiḥ /",
  "GSP33madhanuu:2847": "avṛjino 'kāmahata iti muktiṃ nigadya ca /",
  "GSP33madhanuu:2848": "ānandatāratamyaṃ ca teṣāṃ brūyāt pṛthak pṛthak // MAnuv_3,4.12 //",
  "GSP33madhanuu:2849": "saṃsāra eva cedetat tāratamyaṃ na mukhyataḥ /",
  "GSP33madhanuu:2850": "akāmahataśabdārtho 'vṛjinatvaṃ ca no bhavet // MAnuv_3,4.13 //",
  "GSP33madhanuu:2851": "kāmasya yatrāptāḥ kāmāstatra māmamṛtaṃ kṛdhi /",
  "GSP33madhanuu:2852": "iti yallakṣaṇaṃ mukteḥ śrutirāha balīyasī // MAnuv_3,4.14 //",
  "GSP33madhanuu:2853": "kāmāhatiḥ kuto 'nyatra prāptakāmasya sā bhavet /",
  "GSP33madhanuu:2854": "aprayatnena kāmānāmavāptiḥ sā yadā bhavet /",
  "GSP33madhanuu:2855": "tadaivākāmahatatā kuta evānyathā bhavet // MAnuv_3,4.15 //",
  "GSP33madhanuu:2856": "cetanasya tvasuptasya kutra dṛṣṭā hyakāmatā /",
  "GSP33madhanuu:2857": "avyaktireva kāmānāṃ na nāśo mohasuptayoḥ // MAnuv_3,4.16 //",
  "GSP33madhanuu:2858": "yatkāmaḥ svāpamāpnoti tadevotthāpitaḥ kutaḥ /",
  "GSP33madhanuu:2859": "avaśo 'pi vyāharati kutaḥ suptāvakāmatā // MAnuv_3,4.17 //",
  "GSP33madhanuu:2860": "sarvakāmānavāpnoti brahmaṇā saha muktigaḥ /",
  "GSP33madhanuu:2861": "paryeti tatra jakṣaṃśca krīḍan ratimavāpnuvan // MAnuv_3,4.18 //",
  "GSP33madhanuu:2862": "kāmānnī kāmarūpī sannimān lokāṃśca sañcaran /",
  "GSP33madhanuu:2863": "āste gāyan sāma mukta ityādiśrutisadbalāt // MAnuv_3,4.19 //",
  "GSP33madhanuu:2864": "akāmaḥ syāt kathaṃ muktaḥ kāmā ye 'sya hṛdi śritāḥ /",
  "GSP33madhanuu:2865": "ityantaḥkaraṇasthānāṃ kāmānāṃ mokṣameva hi /",
  "GSP33madhanuu:2866": "āha śrutirhṛdītyeva na ced vyarthaṃ viśeṣaṇam // MAnuv_3,4.20 //",
  "GSP33madhanuu:2867": "hṛdyeṣa teṣāṃ śrayaṇamiti pakṣo na bhāsate /",
  "GSP33madhanuu:2868": "muktānāṃ kāmitāmāha pṛthakchākhāsu yacchrutiḥ // MAnuv_3,4.21 //",
  "GSP33madhanuu:2869": "ato 'kāmahatatvaṃ tu muktānāmeva mukhyataḥ /",
  "GSP33madhanuu:2870": "mukhyārthasya vṛthā tyāgo māyināmeva bhūṣaṇam // MAnuv_3,4.22 //",
  "GSP33madhanuu:2871": "apāpatvamaduḥkhatvaṃ cāvṛjinatvamihoditam /",
  "GSP33madhanuu:2872": "apriyaṃ vṛjinaṃ duḥkhamakaṃ toda itīyarte // MAnuv_3,4.23 //",
  "GSP33madhanuu:2873": "tatkāraṇatvāt pāpaṃ vā vṛjinaṃ nāma kathyate /",
  "GSP33madhanuu:2874": "ityuktaḥ svayamīśena nāmārthaḥ śabdanirṇaye // MAnuv_3,4.24 //",
  "GSP33madhanuu:2875": "apāpatvaṃ ca naivāsti yāvatsaṃsāramasya hi /",
  "GSP33madhanuu:2876": "ārabdhapāpamastyeva duḥkhaṃ ca jñānino 'pi hi // MAnuv_3,4.25 //",
  "GSP33madhanuu:2877": "tasmāt tasmādakāmatvamiti cāśrutakalpanā /",
  "GSP33madhanuu:2878": "akāmahata ityukteḥ śrutahānirapi sphuṭā // MAnuv_3,4.26 //",
  "GSP33madhanuu:2879": "kutracit kāminaḥ puṃsaḥ kāmābhāvāt kvacit kvacit /",
  "GSP33madhanuu:2880": "indrādisukhabhogo 'stītyanubhūtirhi kupyati // MAnuv_3,4.27 //",
  "GSP33madhanuu:2881": "tasmādamuktasukhagaṃ tāratamyaṃ pṛthak pṛthak /",
  "GSP33madhanuu:2882": "uktvā yaśceti muktānāṃ tāratamyaṃ sukhe śrutiḥ /",
  "GSP33madhanuu:2883": "āheti peśalaṃ tacca caśabdādeva gamyate // MAnuv_3,4.28 //",
  "GSP33madhanuu:2884": "rāddhaḥ saṃsiddha ityeva mukta evāvagamyate /",
  "GSP33madhanuu:2885": "sādhunā viṣṇunā yukto muktaḥ sādhuyuvā mataḥ // MAnuv_3,4.29 //",
  "GSP33madhanuu:2886": "yauvanaṃ nityametasya muktasyeti yuvā sa ca /",
  "GSP33madhanuu:2887": "phalamadhyayanasyāptaṃ tenādhyāyaka īritaḥ // MAnuv_3,4.30 //",
  "GSP33madhanuu:2888": "nirhrāsānandasamprāptyā cāśiṣṭa iti gīyate /",
  "GSP33madhanuu:2889": "sthitasyānanyathā prāpterdṛḍhiṣṭha iti coditaḥ // MAnuv_3,4.31 //",
  "GSP33madhanuu:2890": "baliṣṭhaśca svabhāvena mukto bhavati kevalam /",
  "GSP33madhanuu:2891": "tasyeyaṃ pṛthivītyādi pūrvabhāvavyapekṣayā // MAnuv_3,4.32 //",
  "GSP33madhanuu:2892": "sa eka iti saṃsāragatamuktavā sukhaṃ punaḥ /",
  "GSP33madhanuu:2893": "śrotriyasyeti vadati muktācchataguṇātmatām // MAnuv_3,4.33 //",
  "GSP33madhanuu:2894": "saṃsāragācca saṃsāragatasyaiva śatādhikam /",
  "GSP33madhanuu:2895": "muktānmuktasya yuktaṃ syācchrutyuktamabhivīkṣitaḥ // MAnuv_3,4.34 //",
  "GSP33madhanuu:2896": "yuktaṃ ca sādhanādhikyāt sādhyādhikyaṃ surādiṣu /",
  "GSP33madhanuu:2897": "nādhikyaṃ yadi sādhye syāt prayatnaḥ sādhane kutaḥ // MAnuv_3,4.35 //",
  "GSP33madhanuu:2898": "yatnaśca dṛśyate teṣāṃ mahāneva mahātmanām /",
  "GSP33madhanuu:2899": "yatra sādhanabāhulyaṃ sādhyabāhulyamatra ca /",
  "GSP33madhanuu:2900": "dṛṣṭaṃ niyamato no cenna yatnaṃ kuryarañjasā // MAnuv_3,4.36 //",
  "GSP33madhanuu:2901": "kṛcchreṇa sādhanādeva na muktavadudīryate /",
  "GSP33madhanuu:2902": "daśakalpaṃ tapaścīrṇaṃ rudreṇa lavaṇārṇave /",
  "GSP33madhanuu:2903": "tyaktavā sukhāni sarvāṇi kliṣṭena lavaṇāmbhasā // MAnuv_3,4.37 //",
  "GSP33madhanuu:2904": "śakreṇa varṣakoṭiśca dhūmaḥ pīto 'tiduḥkhataḥ /",
  "GSP33madhanuu:2905": "varṣāyutaṃ ca sūryeṇa tapo 'vākchirasā kṛtam // MAnuv_3,4.38 //",
  "GSP33madhanuu:2906": "suduḥkhena sukhaṃ tyaktavā dharmeṇākāśaśāyinā /",
  "GSP33madhanuu:2907": "pītā mayīcayo varṣasāhasramatisādaram // MAnuv_3,4.39 //",
  "GSP33madhanuu:2908": "atikṛcchreṇa kurvanti yatnaṃ brahmavido 'pi hi /",
  "GSP33madhanuu:2909": "ityetadakhilaṃ mokṣaviśeṣābhāvataḥ katham // MAnuv_3,4.40 //",
  "GSP33madhanuu:2910": "daivī sampad vimokṣāya nibandhāyāsurī matā /",
  "GSP33madhanuu:2911": "iti mokṣaviśeṣaśca svayaṃ bhagavatoditaḥ // MAnuv_3,4.41 //",
  "GSP33madhanuu:2912": "tameva yūyaṃ bhajatātmavṛttibhirmanovacaḥkāyaguṇaiḥ svakarmabhiḥ /",
  "GSP33madhanuu:2913": "amāyinaḥ kāmadughāṅghripaṅkajaṃ yathādhikārāvasitārthasiddhaye // MAnuv_3,4.42 //",
  "GSP33madhanuu:2914": "akṣaṇvantaḥ karṇavantaḥ sakhāyo manojaveṣvasamā babhūvuḥ /",
  "GSP33madhanuu:2915": "ādaghnāsa upakakṣāsa u tve hradā iva snātvā u tve dadṛśre // MAnuv_3,4.43 //",
  "GSP33madhanuu:2916": "ityādīni ca vākyāni tāratamyaṃ vimuktigam /",
  "GSP33madhanuu:2917": "vyaktaṃ vadanti tat kena sāmyaṃ mukteṣu gamyate // MAnuv_3,4.44 //",
  "GSP33madhanuu:2918": "duḥkhādyabhāvasāmyaṃ ca sāmyavākyārtha īyate /",
  "GSP33madhanuu:2919": "bhaktayādiguṇasadbhāve hyatulyatvaṃ ca bhārate /",
  "GSP33madhanuu:2920": "uktaṃ sādhanavaiśeṣyamapi sarvatra kathyate // MAnuv_3,4.45 //",
  "GSP33madhanuu:2921": "durjñeyaṃ ghorarūpasya trailokyadhvaṃsinaḥ prabhoḥ /",
  "GSP33madhanuu:2922": "daivatairmunibhiḥ siddhairmahāyogibhireva ca // MAnuv_3,4.46 //",
  "GSP33madhanuu:2923": "nityayuktairmahābhāgairvimuktakleśasādhvasaiḥ /",
  "GSP33madhanuu:2924": "mahotsāhairmahādhairyaiḥ sattvasthairvyavasāyibhiḥ // MAnuv_3,4.47 //",
  "GSP33madhanuu:2925": "atītānāgatajñānaprabhavāpyayavedibhiḥ /",
  "GSP33madhanuu:2926": "śaucasvādhyāyasantoṣatapassatyadayānvitaiḥ // MAnuv_3,4.48 //",
  "GSP33madhanuu:2927": "kimu martyairbhayabhrāntidhvaṃsamoharujānvitaiḥ /",
  "GSP33madhanuu:2928": "alpāyurvīryadhīsattvavyavasāyaśrutivrataiḥ // MAnuv_3,4.49 //",
  "GSP33madhanuu:2929": "kastaṃ madāmadaṃ devaṃ madanyo jñātumarhati /",
  "GSP33madhanuu:2930": "brahmaiva kiñcijjānāti na tadanyo hi kaścana // MAnuv_3,4.50 //",
  "GSP33madhanuu:2931": "muktānāmapi siddhānāṃ nārāyaṇaparāyaṇaḥ /",
  "GSP33madhanuu:2932": "sudurlabhaḥ praśāntātmā koṭiṣvapi mahāmate // MAnuv_3,4.51 //",
  "GSP33madhanuu:2933": "iyaṃ visṛṣṭiryata ā babhūva yadi vā dadhe yadi vā na /",
  "GSP33madhanuu:2934": "yo asyādhyakṣaḥ parame vyoman tso aṅga veda yadi vā na veda // MAnuv_3,4.52 //",
  "GSP33madhanuu:2935": "yaḥ svātmamāyāvibhavaṃ svayaṃ gato nāhaṃ nabhasvāṃstamathāpare kutaḥ /",
  "GSP33madhanuu:2936": "brahmāpi yaṃ vetti naiveha samyaganye kuto devamunīndramartyāḥ // MAnuv_3,4.53 //",
  "GSP33madhanuu:2937": "namaste 'mitatattvāya dharmādīnāṃ ca sūtaye /",
  "GSP33madhanuu:2938": "nirguṇāya ca satkāṣṭhāṃ nāhaṃ vedāpare kutaḥ // MAnuv_3,4.54 //",
  "GSP33madhanuu:2939": "nāhaṃ parāyur ṛṣayo na marīcimukhyā jānanti yadviracitaṃ khalu sattvasaṅgāḥ /",
  "GSP33madhanuu:2940": "yanmāyayā muṣitacetasa īśadaityamartyādayaḥ kimuta śaśvadabhadravṛttāḥ // MAnuv_3,4.55 //",
  "GSP33madhanuu:2941": "ahaṃ mahendro nirṛtiḥ pracetāḥ somo 'gnirīśaḥ pavano 'rko viriñcaḥ /",
  "GSP33madhanuu:2942": "ādityaviśve vasavo 'tha sādhyā marudgaṇā rudragaṇāḥ sasiddhāḥ // MAnuv_3,4.56 //",
  "GSP33madhanuu:2943": "anye ca ye viśvasṛjo 'mareśā bhṛgvādayo 'spṛṣṭarajastamaskāḥ /",
  "GSP33madhanuu:2944": "yasyehitaṃ na viduḥ spṛṣṭṛmāyāḥ sattvapradhānā api kiṃ tato 'nye // MAnuv_3,4.57 //",
  "GSP33madhanuu:2945": "savarsyādau smṛto brahmā tasmād devādanantaraḥ /",
  "GSP33madhanuu:2946": "jānāti devapravaraṃ bhūyaścāto 'dhikaṃ nṛpa // MAnuv_3,4.58 //",
  "GSP33madhanuu:2947": "na tvāmatiśayiṣyanti muktāvapi kathañcana /",
  "GSP33madhanuu:2948": "madbhaktiyogājjñānācca sarvānatiśayiṣyasi // MAnuv_3,4.59 //",
  "GSP33madhanuu:2949": "yathā bhaktiviśeṣo 'tra dṛśyate puruṣottame /",
  "GSP33madhanuu:2950": "tathā muktiviśeṣo 'pi jñānināṃ liṅgabhedane // MAnuv_3,4.60 //",
  "GSP33madhanuu:2951": "sāyujyaṃ samanuprāptā api devādayo 'khilāḥ /",
  "GSP33madhanuu:2952": "tāratamyāddhi tiṣṭhanti tāratamyaṃ hi sādhane // MAnuv_3,4.61 //",
  "GSP33madhanuu:2953": "manuṣyāṇāṃ sahasreṣu kaścid yatati siddhaye /",
  "GSP33madhanuu:2954": "yatatāmapi siddhānāṃ kaścinmāṃ vetti tattvataḥ // MAnuv_3,4.62 //",
  "GSP33madhanuu:2955": "ya imaṃ paramaṃ guhyaṃ madbhakteṣvabhidhāsyati /",
  "GSP33madhanuu:2956": "bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.63 //",
  "GSP33madhanuu:2957": "na ca tasmānmanuṣyeṣu kaścinme priyakṛttamaḥ /",
  "GSP33madhanuu:2958": "bhavitā na ca me tasmādanyaḥ priyataro bhuvi // MAnuv_3,4.64 //",
  "GSP33madhanuu:2959": "adhyeṣyate ca ya imaṃ dharmyaṃ saṃvādamāvayoḥ /",
  "GSP33madhanuu:2960": "jñānayajñena tenāhamiṣṭaḥ syāmiti me matiḥ // MAnuv_3,4.65 //",
  "GSP33madhanuu:2961": "śraddhāvānanasūyuśca śṛṇuyādapi yo naraḥ /",
  "GSP33madhanuu:2962": "so 'pi muktaḥ śubhān lokān prāpnuyāt puṇyakarmaṇām // MAnuv_3,4.66 //",
  "GSP33madhanuu:2963": "dhyānenātmani paśyanti kecidātmānamātmanā /",
  "GSP33madhanuu:2964": "anye sāṅkhayena yogena karmayogena cāpare // MAnuv_3,4.67 //",
  "GSP33madhanuu:2965": "anye tvevamajānantaḥ śrutvānyebhya upāsate /",
  "GSP33madhanuu:2966": "te 'pi cātitarantyeva mṛtyuṃ śrutiparāyaṇāḥ // MAnuv_3,4.68 //",
  "GSP33madhanuu:2967": "susūkṣmairapyaśeṣaiśca viśeṣaiḥ saha paśyati /",
  "GSP33madhanuu:2968": "svātmānaṃ bhagavān viṣṇuḥ sarvarūpo 'pi sarvadā // MAnuv_3,4.69 //",
  "GSP33madhanuu:2969": "savartra cānyadapyevaṃ tenādṛṣṭaṃ na hi kvacit /",
  "GSP33madhanuu:2970": "sarvatra sarvadaiveśaṃ paśyatyeva ramāpi tu // MAnuv_3,4.70 //",
  "GSP33madhanuu:2971": "natu sarvairviśeṣaistaṃ paśyantyapyanyato 'dhikam /",
  "GSP33madhanuu:2972": "svātmānamanyaccāśeṣaṃ paśyatyeva hi sarvadā // MAnuv_3,4.71 //",
  "GSP33madhanuu:2973": "brahmā tu sarvagaṃ paśyed guṇānapyato 'dhikam /",
  "GSP33madhanuu:2974": "natu sarveṣu kāleṣu tathā paśyatyamuktigaḥ // MAnuv_3,4.72 //",
  "GSP33madhanuu:2975": "muktastu sarvadā paśyet sarvagatvena cāpi tu /",
  "GSP33madhanuu:2976": "na ramāvad viśeṣāṇāṃ darśanaṃ śaknuyāt kvacit // MAnuv_3,4.73 //",
  "GSP33madhanuu:2977": "svātmānamanyacca sadā viśeṣairakhilairapi /",
  "GSP33madhanuu:2978": "paśyantyañjastathā vāṇī viśoṣāṃstāvato natu /",
  "GSP33madhanuu:2979": "traiguṇyāt parataḥ paśyed vyāptaṃ śataguṇaṃ harim // MAnuv_3,4.74 //",
  "GSP33madhanuu:2980": "giriśo garuḍaścaiva tamomātragataṃ harim /",
  "GSP33madhanuu:2981": "paśyed viśeṣānapi hi vāṇīdṛṣṭān na paśyati // MAnuv_3,4.75 //",
  "GSP33madhanuu:2982": "umā suparṇī ca mahattattvaṃ yāvat prapaśyati /",
  "GSP33madhanuu:2983": "rudradṛṣṭān viśeṣāṃśca naiva paśyet kadācana // MAnuv_3,4.76 //",
  "GSP33madhanuu:2984": "svarūpamanyarūpaṃ ca muktā devāḥ samastaśaḥ /",
  "GSP33madhanuu:2985": "jānantīndraśca kāmaśca brahma yāvadahaṅkṛtiḥ // MAnuv_3,4.77 //",
  "GSP33madhanuu:2986": "paśyanto manudakṣādyā buddhitattvasthitaṃ harim /",
  "GSP33madhanuu:2987": "paśyanti somasūryau tu manasthaṃ parameśvaram // MAnuv_3,4.78 //",
  "GSP33madhanuu:2988": "anye bhūtasthitaṃ viṣṇuṃ devāḥ paśyanti sarvadā /",
  "GSP33madhanuu:2989": "bahusāhasravarṣeṇa mahattattve kvacit kvacit // MAnuv_3,4.79 //",
  "GSP33madhanuu:2990": "anye caiva yathāyogyamaṇḍāntarvartinaṃ harim /",
  "GSP33madhanuu:2991": "śvetadvīpapatiṃ caiva hṛdyevānye tu kecana /",
  "GSP33madhanuu:2992": "kadācideva tatrāpi kecit paśyanti keśavam // MAnuv_3,4.80 //",
  "GSP33madhanuu:2993": "umā yāvadanantāṃśān pūrvadṛṣṭebhya eva tu /",
  "GSP33madhanuu:2994": "viśeṣān vāsudevasya paścāduktā vicakṣate // MAnuv_3,4.81 //",
  "GSP33madhanuu:2995": "śakrakāmādayaścaiva viśeṣān brahmaṇi sthitān /",
  "GSP33madhanuu:2996": "umādibhiḥ prabuddhebhyaḥ śatāṃśāneva cakṣate // MAnuv_3,4.82 //",
  "GSP33madhanuu:2997": "ityādivedasmṛtigavacanebhyo yathārthataḥ /",
  "GSP33madhanuu:2998": "tāratamyaṃ vimuktānāṃ sādhanānāṃ ca dṛśyate // MAnuv_3,4.83 //",
  "GSP33madhanuu:2999": "sādhyasādhanavairūpyamadṛṣṭaṃ kena kalpyate /",
  "GSP33madhanuu:3000": "vaiṣamyaṃ nirghṛṇatvaṃ ca tena syātāṃ parasya ca /",
  "GSP33madhanuu:3001": "sāpekṣatvāditi ca tau vidyādhīśena vāritau // MAnuv_3,4.84 //",
  "GSP33madhanuu:3002": "tāratamyāt sādhanānāṃ sādhyatādṛktavamīśataḥ /",
  "GSP33madhanuu:3003": "avaiṣamyādihetuḥ syāt sadaiva parameśvare // MAnuv_3,4.85 //",
  "GSP33madhanuu:3004": "svātantrye vidyamāne 'pi sādhanādau pareśituḥ /",
  "GSP33madhanuu:3005": "apekṣyānādivaicitṛyaṃ na doṣa iti tadvacaḥ /",
  "GSP33madhanuu:3006": "nānāditvāditi hyuktamupapadyata ityapi // MAnuv_3,4.86 //",
  "GSP33madhanuu:3007": "apekṣyopāyavaiṣamyamupeyasya tathā sthitiḥ /",
  "GSP33madhanuu:3008": "mayā kayā viruddhā syād rājādāvapi dṛśyate // MAnuv_3,4.87 //",
  "GSP33madhanuu:3009": "tyāgo dṛṣṭasya cādṛṣṭakalpaneti suduṣkarau /",
  "GSP33madhanuu:3010": "māyibhyo 'nyena kenāpi tat kimanyaiśca vādibhiḥ // MAnuv_3,4.88 //",
  "GSP33madhanuu:3011": "māyino 'trānugamyante śrutahānyaśrutagrahau /",
  "GSP33madhanuu:3012": "apyatra māyināṃ liṅge tat ke doṣāstato 'dhikāḥ // MAnuv_3,4.89 //",
  "GSP33madhanuu:3013": "niśśeṣagatadoṣāṇāṃ bahubhirjanmabhiḥ punaḥ /",
  "GSP33madhanuu:3014": "syādāparokṣyaṃ hi harerdveṣerṣyādistataḥ kutaḥ // MAnuv_3,4.90 //",
  "GSP33madhanuu:3015": "bhaveyuryadi cerṣyādyāḥ sameṣvapi kuto na te /",
  "GSP33madhanuu:3016": "tapyamānāḥ samān dṛṣṭvā dveṣerṣyādiyutā api /",
  "GSP33madhanuu:3017": "dṛśyante bahavo loke doṣā evātra kāraṇam // MAnuv_3,4.91 //",
  "GSP33madhanuu:3018": "yadi nirdoṣatā tatra kimādhikyena dūṣyate /",
  "GSP33madhanuu:3019": "yadyanyadarśanābhāvādīrṣyādirvinivāryate /",
  "GSP33madhanuu:3020": "adarśanādaratyādiḥ kathaṃ tena nivāryate // MAnuv_3,4.92 //",
  "GSP33madhanuu:3021": "brahmaṇo 'pyaratirdṛṣṭvā pūrvamekākinaḥ śrutau /",
  "GSP33madhanuu:3022": "naiva reme sa caikākī tasamānna ramate kvacit /",
  "GSP33madhanuu:3023": "dvitīyamaicchat tenāsāviti śrutaya ūdire // MAnuv_3,4.93 //",
  "GSP33madhanuu:3024": "yadīcchā tatra naivāstītyeva tat kalpyate mṛṣā /",
  "GSP33madhanuu:3025": "śrutyuktanirdoṣataiva kiṃ nāṅgīkriyate svayam // MAnuv_3,4.94 //",
  "GSP33madhanuu:3026": "tāratamyaṃ ca kāmaṃ ca śrutamevātihāya tu /",
  "GSP33madhanuu:3027": "aśrutā samatā kena kalpyate yuktimāninā // MAnuv_3,4.95 //",
  "GSP33madhanuu:3028": "kiṃ tanmānaṃ samatve te muktānāmupalabhyate /",
  "GSP33madhanuu:3029": "vṛthāyamāgrahaḥ kena śrutahānyaśrutagrahe // MAnuv_3,4.96 //",
  "GSP33madhanuu:3030": "mokṣe 'pi tāratamyetaścetanatvāt purā yathā /",
  "GSP33madhanuu:3031": "ityukta uttaraṃ kiṃ te kalpanāmātravādinaḥ // MAnuv_3,4.97 //",
  "GSP33madhanuu:3032": "na ca duḥkhādikaṃ kalpyaṃ nirduḥkhatvaśruterbalāt /",
  "GSP33madhanuu:3033": "śokaṃ taratyātmavettā tīrṇaḥ sarvānaduḥkhabhāk // MAnuv_3,4.98 //",
  "GSP33madhanuu:3034": "yenānandyeva bhavati na śocati kadācana /",
  "GSP33madhanuu:3035": "kilbiṣaspṛt pituṣaṇiraraṃ hita iheśvaraḥ // MAnuv_3,4.99 //",
  "GSP33madhanuu:3036": "yaṃ yamantamabhiprepsuḥ sa saṅkalpād bhavediha /",
  "GSP33madhanuu:3037": "ityādiśrutayo mānaṃ nirduḥkhatvādisampadi // MAnuv_3,4.100 //",
  "GSP33madhanuu:3038": "ato duḥkhādyanumayā nāvakāśo 'tra labhyate /",
  "GSP33madhanuu:3039": "tāratamyānumā tena bhavennātiprasaṅginī // MAnuv_3,4.101 //",
  "GSP33madhanuu:3040": "śrutiyuktibalādevaṃ tāratamyaṃ vibhāvyate /",
  "GSP33madhanuu:3041": "muktāvapi tataḥ ke 'tra virodhaṃ kartumīśate // MAnuv_3,4.102 //",
  "GSP33madhanuu:3042": "anādiyogyatāṃ caiva kalivāṇīśvarāvadhim /",
  "GSP33madhanuu:3043": "ko nivārayituṃ śakto yuktayāgamabaloddhatām // MAnuv_3,4.103 //",
  "GSP33madhanuu:3044": "brahmaṇo 'nyatra ādhikyayuktaḥ kālo vivādavān /",
  "GSP33madhanuu:3045": "kālo hyayaṃ yathetyādi mānumāmānino bhavet // MAnuv_3,4.104 //",
  "GSP33madhanuu:3046": "anyaśabdo hariśrīsvasamebhyo 'nyavivakṣayā /",
  "GSP33madhanuu:3047": "prayukto naiva doṣāya rudrādiṣu ca yuktitaḥ // MAnuv_3,4.105 //",
  "GSP33madhanuu:3048": "uttamatvaṃ tu muktānāmapi na brahmaṇo bhavet /",
  "GSP33madhanuu:3049": "vyaktiḥ sukhasya tu bhavennatvādhikyaṃ sukhasya ca // MAnuv_3,4.106 //",
  "GSP33madhanuu:3050": "balajñānādhikatvaṃ ca tebhyo hi brahmaṇaḥ sadā /",
  "GSP33madhanuu:3051": "ādhikyasya tvanityatve na kiñcinmānamīyate // MAnuv_3,4.107 //",
  "GSP33madhanuu:3052": "śṛṇve vīra ugramugraṃ damāyannanyamanyamatinenīyamānaḥ /",
  "GSP33madhanuu:3053": "edhamānadviḷubhayasya rājā coṣkūyate viśa indro manuṣyān // MAnuv_3,4.108 //",
  "GSP33madhanuu:3054": "parā pūrveṣāṃ sakhyā vṛṇakti vitarturāṇo aparebhireti /",
  "GSP33madhanuu:3055": "anānubhūtīravadhūnvānaḥ pūrvītindraḥ śaradastartarīti // MAnuv_3,4.109 //",
  "GSP33madhanuu:3056": "divedive sadṛśīranyamardhaṃ kṛṣṇā asedhadapa sadmano jāḥ /",
  "GSP33madhanuu:3057": "ahan dāsā vṛṣabho vasnayantodavraje varcinaṃ śambaraṃ ca // MAnuv_3,4.110 //",
  "GSP33madhanuu:3058": "taṃ bhūtiriti devā upāsāñcakrire te babhūvustasmāddhāpyetarhi supto bhūbhrūrityeva praśvasityabhūtirityasurāste ha parābabhūvuḥ // MAnuv_3,4.111 //",
  "GSP33madhanuu:3059_0": "tad yathā peśaskarī peśaso mātrāmapādāyānyannavataraṃ kalyāṇataraṃ rūpaṃ tanuta evamevāyamātmedaṃ",
  "GSP33madhanuu:3059_1": "śarīraṃ nihatyāvidyāṃ gamayitavānyannavataraṃ kalyāṇataraṃ rūpaṃ kurute pitṛyaṃ pitṛyaṃ",
  "GSP33madhanuu:3059_2": "vā gāndharvaṃ vā daivaṃ vā prājāpatyaṃ vā brāhmaṃ vānyeṣāṃ vā bhūtānām // MAnuv_3,4.112 //",
  "GSP33madhanuu:3060": "prayānti paramāṃ siddhimaihikāmuṣmikīṃ drutam /",
  "GSP33madhanuu:3061": "yā na prāpyāsuraiḥ sarvairakṣayā kleśavarjitā /",
  "GSP33madhanuu:3062": "na tāṃ gatiṃ prapadyante vinā bhāgavatān narān // MAnuv_3,4.113 //",
  "GSP33madhanuu:3063": "avajānanti māṃ mūḍhā mānuṣīṃ tanumāśritam /",
  "GSP33madhanuu:3064": "paraṃ bhāvamajānanto mama bhūtamaheśvaram // MAnuv_3,4.114 //",
  "GSP33madhanuu:3065": "moghāśā moghakarmāṇo moghajñānā vicetasaḥ /",
  "GSP33madhanuu:3066": "rākṣasīmāsurīṃ caiva prakṛtiṃ mohanīṃ śritāḥ // MAnuv_3,4.115 //",
  "GSP33madhanuu:3067": "mahātmānastu māṃ pārtha daivīṃ prakṛtimāśritāḥ /",
  "GSP33madhanuu:3068": "bhajantyananyamanaso jñātvā bhūtādimavyayam // MAnuv_3,4.116 //",
  "GSP33madhanuu:3069": "abhayaṃ sattvasaṃśuddhirjñānayogavyavasthitiḥ /",
  "GSP33madhanuu:3070": "dānaṃ damaśca yajñaśca svādhyāyastapa ārjavam // MAnuv_3,4.117 //",
  "GSP33madhanuu:3071": "ahiṃsā satyamakrodhastyāgaḥ śāntirapaiśunam /",
  "GSP33madhanuu:3072": "dayā bhūteṣvalolutvaṃ mārdavaṃ hrīracāpalam // MAnuv_3,4.118 //",
  "GSP33madhanuu:3073": "tejaḥ kṣamā dhṛtiḥ śaucamadroho nātimānitā /",
  "GSP33madhanuu:3074": "bhavanti sampadaṃ daivīmabhijātasya bhārata // MAnuv_3,4.119 //",
  "GSP33madhanuu:3075": "ḍambho darpo 'timāśca krodhaḥ pāruṣyameva ca /",
  "GSP33madhanuu:3076": "ajñānaṃ cābhijātasya pārtha sampadamāsurīm // MAnuv_3,4.120 //",
  "GSP33madhanuu:3077": "māmātmaparadeheṣu pradviṣanto 'bhyasūyakāḥ /",
  "GSP33madhanuu:3078": "tānahaṃ dviṣataḥ krūrān saṃsāreṣu narādhamān /",
  "GSP33madhanuu:3079": "kṣipāmyajasramaśubhānāsurīṣveva yoniṣu // MAnuv_3,4.121 //",
  "GSP33madhanuu:3080": "āsurīṃ yonimāpannā mūḍhā janmani janmani /",
  "GSP33madhanuu:3081": "māmaprāpyaiva kaunteya tato yāntyadhamāṃ gatim // MAnuv_3,4.122 //",
  "GSP33madhanuu:3082": "dvividho bhūtasargo 'tra daiva āsura eva ca /",
  "GSP33madhanuu:3083": "viṣṇubhaktiparo daivo viparītastathā'suraḥ // MAnuv_3,4.123 //",
  "GSP33madhanuu:3084": "devānāṃ paramo dharmaḥ sadā yajñādikāḥ kriyāḥ /",
  "GSP33madhanuu:3085": "svādhyāyastattvaveditvaṃ viṣṇupūjāratiḥ smṛtiḥ // MAnuv_3,4.124 //",
  "GSP33madhanuu:3086": "daityānāṃ bāhuṣāḷitvaṃ mātsaryaṃ yuddhasatkriyā /",
  "GSP33madhanuu:3087": "nītiśāstrapraveditvaṃ śivapūjāratiḥ smṛtiḥ // MAnuv_3,4.125 //",
  "GSP33madhanuu:3088": "varṇāśramācāravattvaṃ svādhyāyo bhaktiracyute /",
  "GSP33madhanuu:3089": "śive sūrye tathā devyāṃ svabhāvo mānuṣaḥ smṛtaḥ // MAnuv_3,4.126 //",
  "GSP33madhanuu:3090": "anādivaiṣṇavā eva devatāstu svabhāvataḥ /",
  "GSP33madhanuu:3091": "viparītāstato daityāḥ sadaivānādikālataḥ // MAnuv_3,4.127 //",
  "GSP33madhanuu:3092": "mānuṣā miśramatayo vimiśragatayo 'pi ca /",
  "GSP33madhanuu:3093": "ityādivākyasandarbhe jñāyate 'nādiyogyatā // MAnuv_3,4.128 //",
  "GSP33madhanuu:3094": "yadyanādirviśeṣo na sāmprataṃ kathameva saḥ /",
  "GSP33madhanuu:3095": "adṛṣṭādeva cādṛṣṭaṃ svīkṛtaṃ savarvādibhiḥ // MAnuv_3,4.129 //",
  "GSP33madhanuu:3096": "ākasmiko viśeṣaścedadṛṣṭe kvacidiṣyate /",
  "GSP33madhanuu:3097": "sarvatrākasmikatvaṃ syānnādṛṣṭāpekṣatā bhavet /",
  "GSP33madhanuu:3098": "adṛṣṭāśced viśeṣo 'yamanāditvaṃ kuto na tat // MAnuv_3,4.130 //",
  "GSP33madhanuu:3099": "nacānyabhedavad viṣṇau bhedastaddarśināmapi /",
  "GSP33madhanuu:3100": "dṛśyate pratyabhijñaiva bahurūpeṣu dṛśyate // MAnuv_3,4.131 //",
  "GSP33madhanuu:3101": "bahutvaṃ ca viśeṣeṇa na bhedena kathañcana /",
  "GSP33madhanuu:3102": "pratyabhijñā ca yeṣāṃ na te 'pi tanmuṣyadṛṣṭayaḥ // MAnuv_3,4.132 //",
  "GSP33madhanuu:3103": "bhedaṃ naiva prapaśyanti bhedamanyebhya eva ca /",
  "GSP33madhanuu:3104": "paśyantyevaṃ haristeṣāṃ sandarśayati nānyathā // MAnuv_3,4.133 //",
  "GSP33madhanuu:3105": "evaṃ bṛhatsaṃhitāyāṃ vacanaṃ na purāṇagam /",
  "GSP33madhanuu:3106": "lokadarśanavādyeva vedarodhāya śaknuyāt // MAnuv_3,4.134 //",
  "GSP33madhanuu:3107": "aparīkṣitadṛṣṭiśca parīkṣāpūrvadarśanam /",
  "GSP33madhanuu:3108": "niṣeddhuṃ śaknuvādyeva vedarodhāya śaknuyāt // MAnuv_3,4.135 //",
  "GSP33madhanuu:3109": "na ca niścitabhedasya darśane 'sti purāṇagam /",
  "GSP33madhanuu:3110": "vākyaṃ kvaciddhi sammugdhadarśanaṃ tatra gamyate // MAnuv_3,4.136 //",
  "GSP33madhanuu:3111": "aparīkṣitamevātra vedhādikamadhīśituḥ /",
  "GSP33madhanuu:3112": "parīkṣādarśane naiva dṛśyate kenacit kvacit // MAnuv_3,4.137 //",
  "GSP33madhanuu:3113": "nirdoṣameva taṃ brahmā dadarśāśeṣarūpiṇam /",
  "GSP33madhanuu:3114": "nirdoṣameva rudro 'drāṅ nirdoṣaṃ taṃ purandaraḥ // MAnuv_3,4.138 //",
  "GSP33madhanuu:3115": "nirdoṣāṇyasya rūpāṇi dṛṣṭānyevaṃ surottamaiḥ /",
  "GSP33madhanuu:3116": "anye sadoṣāḥ sarve 'pi nirdoṣo harirekalaḥ /",
  "GSP33madhanuu:3117": "iti barkuśruteścaiva sadoṣaṃ nāsya darśanam // MAnuv_3,4.139 //",
  "GSP33madhanuu:3118": "aviddho viddhavad viṣṇurajāto jātavanmṛṣā /",
  "GSP33madhanuu:3119": "abaddho baddhavaccaiva darśayatyamitadyutiḥ /",
  "GSP33madhanuu:3120": "iti paiṅgiśrutiścaiva prāha nirdoṣatāṃ hareḥ // MAnuv_3,4.140 //",
  "GSP33madhanuu:3121": "aparīkṣitadṛṣṭayaiva sadoṣo dṛśyate hariḥ /",
  "GSP33madhanuu:3122": "parīkṣādarśane naiva dṛśyo doṣo hareḥ kvacit /",
  "GSP33madhanuu:3123": "iti paiṅgiśrutiścāha pramāṇaṃ hi parīkṣitam // MAnuv_3,4.141 //",
  "GSP33madhanuu:3124": "na parīkṣānavasthā syāt sākṣisiddhe tvasaṃśayāt /",
  "GSP33madhanuu:3125": "mānase darśane doṣāḥ syurnavai sākṣidarśane /",
  "GSP33madhanuu:3126": "sudṛḍho nirṇayo yatra jñeyaṃ tat sākṣidarśanam // MAnuv_3,4.142 //",
  "GSP33madhanuu:3127": "icchā jñānaṃ sukhaṃ duḥkhabhayābhayakṛpādayaḥ /",
  "GSP33madhanuu:3128": "sākṣisiddhā na kaściddhi tatra saṃśayavān kvacit /",
  "GSP33madhanuu:3129": "yat kvacid vyabhicārī syād darśanaṃ mānasaṃ hi tat // MAnuv_3,4.143 //",
  "GSP33madhanuu:3130": "manaścakṣurdarśanāderapi yatraiva sākṣiṇā /",
  "GSP33madhanuu:3131": "prāmāṇyaṃ sugṛhītaṃ syāt tat parīkṣitadarśanam // MAnuv_3,4.144 //",
  "GSP33madhanuu:3132": "na jñānadṛṣṭimātreṇa prāmāṇyaṃ tasya dṛśyate /",
  "GSP33madhanuu:3133": "niyamena sukhādyeṣu prāmāṇyaṃ sākṣigocaram // MAnuv_3,4.145 //",
  "GSP33madhanuu:3134": "svaprāmāṇyaṃ sadā sākṣī paśyatyeva suniścayāt /",
  "GSP33madhanuu:3135": "jñānasya grāhakeṇaiva sākṣiṇā mānatāmiteḥ // MAnuv_3,4.146 //",
  "GSP33madhanuu:3136": "doṣābhāve pramāṇatvaṃ doṣābhāvasya sākṣiṇā /",
  "GSP33madhanuu:3137": "niścitatvaṃ kvaciccaiva svataḥ prāmāṇyamiṣyate // MAnuv_3,4.147 //",
  "GSP33madhanuu:3138": "ato na sarvamānānāṃ prāmāṇyaṃ niścitaṃ bhavet /",
  "GSP33madhanuu:3139": "sākṣiṇā niścitaṃ yatra tat prāmāṇyasvalakṣaṇam // MAnuv_3,4.148 //",
  "GSP33madhanuu:3140": "na hi kaścit sukhādyeṣu saṃśayaṃ kurute janaḥ /",
  "GSP33madhanuu:3141": "nacaivākhilamānāni niścinotyakhilo janaḥ // MAnuv_3,4.149 //",
  "GSP33madhanuu:3142": "tasmādanubhavārūḍhaṃ kimarthamupalapyate /",
  "GSP33madhanuu:3143": "doṣābhāvādikaṃ caiva sākṣī samyak prapaśyati // MAnuv_3,4.150 //",
  "GSP33madhanuu:3144": "tat parīkṣitamānena na doṣo viṣṇavi kvacit /",
  "GSP33madhanuu:3145": "aparīkṣitadṛṣṭistu kasminnarthe na vidyate // MAnuv_3,4.151 //",
  "GSP33madhanuu:3146": "tat pratyakṣaviruddhārthe nāgamasyāpi mānatā /",
  "GSP33madhanuu:3147": "upajīvyamakṣajaṃ yatra tadanyatra viparyayaḥ // MAnuv_3,4.152 //",
  "GSP33madhanuu:3148": "laukike vyavahāre 'tra pratyakṣasyopajīvyatā /",
  "GSP33madhanuu:3149": "avatārādidaṣṭau syādāgamasyopajīvyatā // MAnuv_3,4.153 //",
  "GSP33madhanuu:3150": "āgamena hi viṣṇutvaṃ jñātvā doṣo 'tra kalpyate /",
  "GSP33madhanuu:3151": "na cet syāt doṣavānanyaḥ śāstrasiddhaṃ hi lakṣaṇam // MAnuv_3,4.154 //",
  "GSP33madhanuu:3152": "kasyacid doṣavattvaṃ syāditimātre 'kṣajaṃ bhavet /",
  "GSP33madhanuu:3153": "na viṣṇordeṣavattve hi pratyakṣaṃ vartate svataḥ // MAnuv_3,4.155 //",
  "GSP33madhanuu:3154": "kecit paśyanti doṣānityatrāpi syānnacākṣajam /",
  "GSP33madhanuu:3155": "paurāṇaṃ vākyamevātra tacchrutyaiva viruddhayate // MAnuv_3,4.156 //",
  "GSP33madhanuu:3156": "purāṇasyopajīvyaśca veda eva nacāparaḥ /",
  "GSP33madhanuu:3157": "tadvirodhe kathaṃ mānaṃ tat tatra ca bhaviṣyati // MAnuv_3,4.157 //",
  "GSP33madhanuu:3158": "aparīkṣitadṛṣṭiśca kathamevākṣajaṃ bhavet /",
  "GSP33madhanuu:3159": "yadyevaṃ devadattādibhramaḥ kiṃ nākṣajaṃ bhavet // MAnuv_3,4.158 //",
  "GSP33madhanuu:3160": "yāvacchakti parīkṣāyāmupajīvyasya bādhane /",
  "GSP33madhanuu:3161": "doṣo nāśodhite doṣa upajīvyatvamasvalam // MAnuv_3,4.159 //",
  "GSP33madhanuu:3162": "bhrame 'pyabhramabhāgo 'sti tanmātramupajīvya hi /",
  "GSP33madhanuu:3163": "bādhakajñānavṛttiḥ syānnacaivaṃ suparīkṣite /",
  "GSP33madhanuu:3164": "sarvaṃ tadupajīvyaiva pramāṇaṃ vartate yataḥ // MAnuv_3,4.160 //",
  "GSP33madhanuu:3165": "kathaṃ brahmeti tajjñeyaṃ sarvajñatvādilakṣaṇam /",
  "GSP33madhanuu:3166": "vihāya yasmātkasmāccit svarūpasyaiva ced yadi // MAnuv_3,4.161 //",
  "GSP33madhanuu:3167": "upajīvyatvametasmād vyāvṛttaṃ yāvatā bhavet /",
  "GSP33madhanuu:3168": "tāvataivopajīvyatvaṃ svarapasyaiva na kvacit // MAnuv_3,4.162 //",
  "GSP33madhanuu:3169": "sarvalakṣaṇayuktaṃ tu svarūpaṃ yadi bhaṇyate /",
  "GSP33madhanuu:3170": "astu no naiva hāniḥ syāt svapakṣaścāyamañjasā // MAnuv_3,4.163 //",
  "GSP33madhanuu:3171": "yasmādanvita evārthaḥ śabdānāmapi sarvaśaḥ /",
  "GSP33madhanuu:3172": "viśeṣasāmanyatayā svarūpamakhilaṃ bhavet // MAnuv_3,4.164 //",
  "GSP33madhanuu:3173": "purovartitvapūrvāṇi devadattādikabhrame /",
  "GSP33madhanuu:3174": "vyāvartayanti tadrūpaṃ caitramātrad vinaiva hi // MAnuv_3,4.165 //",
  "GSP33madhanuu:3175": "brahmaṇo nirviśeṣatvād vyāvartayati kiṃ punaḥ /",
  "GSP33madhanuu:3176": "yasmātkasmāccidapyarthāt tāvaccet siddhasādhanam // MAnuv_3,4.166 //",
  "GSP33madhanuu:3177": "cinmātratvaṃ ca naiveṣyamaviśeṣatvavādinaḥ /",
  "GSP33madhanuu:3178": "tāvanmātraṃ yadīṣyaṃ syāt sarvajñatvaṃ kuto na tat // MAnuv_3,4.167 //",
  "GSP33madhanuu:3179": "cinmātrābhedasādhye 'pi siddhaṃ tat prativādinaḥ /",
  "GSP33madhanuu:3180": "svābhedāṅgīkṛtereva cittvaṃ svasyāpi yanmatam // MAnuv_3,4.168 //",
  "GSP33madhanuu:3181": "sarvāpekṣatayā sarvajñatvamityeva tannahi /",
  "GSP33madhanuu:3182": "iti ceccetanatvaṃ ca jñatvaṃ na jñeyavarjitam // MAnuv_3,4.169 //",
  "GSP33madhanuu:3183": "svajñeyatvaṃ ca naivāsau manyate saviśeṣataḥ /",
  "GSP33madhanuu:3184": "svaśabdo 'pi parāpekṣastasmād vyāvṛttireva hi /",
  "GSP33madhanuu:3185": "svaśabdārtha iti proktaḥ svarūpaṃ nāma kiṃ na cet // MAnuv_3,4.170 //",
  "GSP33madhanuu:3186": "rūpaśabdena pūrṇatvāt tacca sāmānyatāvacaḥ /",
  "GSP33madhanuu:3187": "na svarūpābhidhāyi syād vaiyarthyaṃ svaravasya yat // MAnuv_3,4.171 //",
  "GSP33madhanuu:3188": "cetanasya svabhāvo hi caitanyamiti gīyate /",
  "GSP33madhanuu:3189": "tasmād viśeṣabāhulyaṃ caitanyasya viśeṣataḥ // MAnuv_3,4.172 //",
  "GSP33madhanuu:3190": "na jñeyajñātṛhīnaṃ hi jñānaṃ nāma kvacid bhavet /",
  "GSP33madhanuu:3191": "jñeyajñānavihīnaśca jña ityatra ca na pramā // MAnuv_3,4.173 //",
  "GSP33madhanuu:3192": "jñātṛjñeyavihīnaṃ ca jñānaṃ ced bhoktṛbhojyataḥ /",
  "GSP33madhanuu:3193": "hīnaṃ bhojanameva syāt tāḍanaṃ kartṛtāḍyataḥ // MAnuv_3,4.174 //",
  "GSP33madhanuu:3194": "nityatvāt tādṛśaṃ ca syāditi cennityavāgapi /",
  "GSP33madhanuu:3195": "vācyavaktṛvihīnā syānnahi sā caiva tādṛśī // MAnuv_3,4.175 //",
  "GSP33madhanuu:3196": "draṣṭāro vedavāco hi santi vācyāni cāñjasā /",
  "GSP33madhanuu:3197": "nityo draṣṭā ca vācyaśca bhagavāneva ca svayam // MAnuv_3,4.176 //",
  "GSP33madhanuu:3198": "na hi vaktṛvihīnā ca vācyahīnāpi vāk kvacit /",
  "GSP33madhanuu:3199": "jñātṛjñeyavihīnaṃ ca jñānamevaṃ na tad bhavet // MAnuv_3,4.177 //",
  "GSP33madhanuu:3200": "na hi nityo 'pi vaktāsti vākyavācyavivarjitaḥ /",
  "GSP33madhanuu:3201": "jñānajñeyavihīnaśca jño 'pyevaṃ naiva vidyate // MAnuv_3,4.178 //",
  "GSP33madhanuu:3202": "kiñca sarvavilopaśca kena mānena gamyate /",
  "GSP33madhanuu:3203": "sarveṇa saha tad vākyāmarthaśca yadi gṛhyate /",
  "GSP33madhanuu:3204": "tadabhāvena sarvasya nāpalāpo bhavet tadā // MAnuv_3,4.179 //",
  "GSP33madhanuu:3205": "na gṛhyate ced tannyāyādapalāpo na hi kvacit /",
  "GSP33madhanuu:3206": "upapattivihīnasya vākyasyārtho na gamyate // MAnuv_3,4.180 //",
  "GSP33madhanuu:3207": "upakramādiliṅgānāṃ balīyo hyuttarottaram /",
  "GSP33madhanuu:3208": "śrutyādau pūrvapūrvaṃ ca brahmatarkavinirṇayāt // MAnuv_3,4.181 //",
  "GSP33madhanuu:3209": "pratyakṣamupapattiśca bahavaścāgamā yadā /",
  "GSP33madhanuu:3210": "viruddhayante nacārtho 'sti yatra liṅgavirodhitā // MAnuv_3,4.182 //",
  "GSP33madhanuu:3211": "sa evārthaḥ kathaṃ grāhya upapanne 'virodhinī /",
  "GSP33madhanuu:3212": "mukhyārthe vidyamāne tu kva sāvarjñyaṃ niṣiddhayate // MAnuv_3,4.183 //",
  "GSP33madhanuu:3213": "ataḥ sarvaguṇairyuktaṃ brahmāṅgīkāyarmeva hi /",
  "GSP33madhanuu:3214": "apalāpo 'pi sarvasya na kathañcana yujyate // MAnuv_3,4.184 //",
  "GSP33madhanuu:3215": "anādiyogyatā coktā tena grāhyaiva sarvathā /",
  "GSP33madhanuu:3216": "muktānāṃ tāratamyaṃ ca mānairuktairna cālyate // MAnuv_3,4.185 //",
  "GSP33madhanuu:3217": "jñānino 'pi yato nityaṃ kurvanti śubhameva hi /",
  "GSP33madhanuu:3218": "tāratamyaṃ tu muktau ca tenaivādhyavasīyate // MAnuv_3,4.186 //",
  "GSP33madhanuu:3219": "tāratamyaṃ na cenmuktau kutaḥ kuryuḥ śubhaṃ punaḥ /",
  "GSP33madhanuu:3220": "kṛcchreṇāpi tapo jñānaṃ karmāpyete caranti hi // MAnuv_3,4.187 //",
  "GSP33madhanuu:3221": "bibhyati smāśubhānnityaṃ sakāmāśca śubhe sadā /",
  "GSP33madhanuu:3222": "na ca svabhāva evāyaṃ bhayapūrvapravṛttitaḥ /",
  "GSP33madhanuu:3223": "kṛcchreṇācaraṇāccaiva śubhasyaiva punaḥ punaḥ // MAnuv_3,4.188 //",
  "GSP33madhanuu:3224": "tādṛśo 'pi svabhāvaścedajñasyāpi bhavet tathā /",
  "GSP33madhanuu:3225": "phalavattve pramāṇaṃ cet tatra jñasya samaṃ hi tat // MAnuv_3,4.189 //",
  "GSP33madhanuu:3226": "niṣkāmaṃ jñānapūrvaṃ ca nivṛttamiha cocyate /",
  "GSP33madhanuu:3227": "nivṛttaṃ sevamānastu brahmābhyeti sanātanam // MAnuv_3,4.190 //",
  "GSP33madhanuu:3228": "śubhenānandavṛddhi syādghrāsaścaivāśubhena hi /",
  "GSP33madhanuu:3229": "jñānino 'pi yatastena kartavyaṃ śubhameva taiḥ // MAnuv_3,4.191 //",
  "GSP33madhanuu:3230": "upāste sa ya ātmānaṃ kṣīyate nāsya karma ha /",
  "GSP33madhanuu:3231": "asmāddhayevātmano yadyat kāmayet sṛjate ca tat // MAnuv_3,4.192 //",
  "GSP33madhanuu:3232": "avidvān bahukarmāpi hyantavat phalamāpnuyāt /",
  "GSP33madhanuu:3233": "yadeva vidyayā kuryāt tadeva hyativīryavat /",
  "GSP33madhanuu:3234": "ityādivākyasāmarthyāt tāratamyaṃ vimuktigam // MAnuv_3,4.193 //",
  "GSP33madhanuu:3235": "nacātropāsakasyaiva phalamakṣayamucyate /",
  "GSP33madhanuu:3236": "na hi jñānaṃ vinā kvāpi phalasyākṣayatā bhavet /",
  "GSP33madhanuu:3237": "jñānadvāreṇa cet tasya nāsmatpakṣapratīpatā // MAnuv_3,4.194 //",
  "GSP33madhanuu:3238": "jñānottarasyaivamapi hyakṣayatvaṃ nacānyathā /",
  "GSP33madhanuu:3239": "pūrvabhāviśubhānāṃ hi jñānenaiva kṛtārthatā // MAnuv_3,4.195 //",
  "GSP33madhanuu:3240": "prārabdhānāṃ tu bhogena tajjñānottarakarmaṇām /",
  "GSP33madhanuu:3241": "muktāvanupraveśaḥ syādanyathā tatkṛtirnahi // MAnuv_3,4.196 //",
  "GSP33madhanuu:3242": "jñānāt pūrvāṇi sarvāṇi śubhāni jñānasiddhaye /",
  "GSP33madhanuu:3243": "akāmyāni niṣiddhāni jñānarodhāya bhuktaye // MAnuv_3,4.197 //",
  "GSP33madhanuu:3244": "yogyatāyā balād yacca śubhabāhulyamāditaḥ /",
  "GSP33madhanuu:3245": "jñānabāhulyamevaitat kuryānnānyasya kāraṇam // MAnuv_3,4.198 //",
  "GSP33madhanuu:3246": "jñānasya bhaktibhāgatvād bhaktirjñānamitīryate /",
  "GSP33madhanuu:3247": "jñānasyaiva viśeṣo yad bhaktirityabhidhīyate // MAnuv_3,4.199 //",
  "GSP33madhanuu:3248": "parokṣatvāparokṣatve viśeṣau jñānagau yathā /",
  "GSP33madhanuu:3249": "snehayogo 'pi tadvat syād viśeṣo jñānagocaraḥ // MAnuv_3,4.200 //",
  "GSP33madhanuu:3250": "ityābhiprāyataḥ prāyo jñānameva vimuktaye /",
  "GSP33madhanuu:3251": "vadanti śrutayaḥ so 'yaṃ viśeṣo 'pi hyudīryate // MAnuv_3,4.201 //",
  "GSP33madhanuu:3252": "bhaktirjñānamiti kvāpi na hi dveṣayutā dṛśiḥ /",
  "GSP33madhanuu:3253": "puruṣārthāya bhavati sarvaśrutivirodhataḥ // MAnuv_3,4.202 //",
  "GSP33madhanuu:3254": "cetanasya dvayaṃ bhogyaṃ saṃsāro muktireva ca /",
  "GSP33madhanuu:3255": "saṃsārastrividhastatra svargo madhyamadhastathā // MAnuv_3,4.203 //",
  "GSP33madhanuu:3256": "muktiśca dvividhā tatra sukhaṃ nityaṃ tathāparam /",
  "GSP33madhanuu:3257": "nityaduḥkhamiti jñeyaṃ sādhanaṃ saṃsṛtāvapi /",
  "GSP33madhanuu:3258": "kāmyaṃ karma niṣiddhaṃ ca sājñānamiti niścayaḥ // MAnuv_3,4.204 //",
  "GSP33madhanuu:3259": "dveṣo bhaktiśca muktau tu muktidvayavidhāyakam /",
  "GSP33madhanuu:3260": "iti paiṅgiśruterdveṣo naiva sanmuktikāraṇam // MAnuv_3,4.205 //",
  "GSP33madhanuu:3261": "asanmukteḥ kāraṇaṃ ca muktāvityatra keśavaḥ /",
  "GSP33madhanuu:3262": "muktiśabdodito mokṣaṃ svabhaktānāṃ karoti yat // MAnuv_3,4.206 //",
  "GSP33madhanuu:3263": "dveṣato 'pi vimuktiścenmahātātparyarodhanam /",
  "GSP33madhanuu:3264": "bhaktayā prasannato devānmuktirityeva tadguṇān /",
  "GSP33madhanuu:3265": "vadanti śrutayaḥ sarvāḥ purāṇānyāgamā api // MAnuv_3,4.207 //",
  "GSP33madhanuu:3266": "yadi dveṣeṇa muktiḥ syād vaktavyo doṣasañcayaḥ /",
  "GSP33madhanuu:3267": "smartavyo bhagavān nityamityarthenaiva hi kvacit /",
  "GSP33madhanuu:3268": "dveṣādiva guṇānāha purāṇe kruddhavākyavat // MAnuv_3,4.208 //",
  "GSP33madhanuu:3269": "yathā kruddhaḥ pitā putraṃ maretyākṣepapūrvakam /",
  "GSP33madhanuu:3270": "proktasyānyasya kṛtyarthaṃ vadatyevaṃ purāṇagam // MAnuv_3,4.209 //",
  "GSP33madhanuu:3271": "vākyaṃ śrutivirodhena svavirodhena cāñjasā /",
  "GSP33madhanuu:3272": "bahvāgamavirodhācca na dveṣānmuktivācakam // MAnuv_3,4.210 //",
  "GSP33madhanuu:3273": "tamo dveṣeṇa saṃyānti bhaktayā muktiṃ tathaiva ca /",
  "GSP33madhanuu:3274": "viṣṇau viṣṇuprasādena vilomatvena cāñjasā /",
  "GSP33madhanuu:3275": "iti ṣāḍguṇyavacanamapyuktārthaniyāmakam // MAnuv_3,4.211 //",
  "GSP33madhanuu:3276": "mahātātparyarodhe ca kathaṃ vākyaṃ pramāṇatām /",
  "GSP33madhanuu:3277": "yāti sarvārtharūpaṃ hi mahātātparyamiṣyate // MAnuv_3,4.212 //",
  "GSP33madhanuu:3278": "vācakatvaṃ hi tātparyaṃ yadarthā akhilā ravāḥ /",
  "GSP33madhanuu:3279": "so 'rthaḥ kathaṃ parityājya ekaśabdasya saṃśaye /",
  "GSP33madhanuu:3280": "ato vijñānabhaktibhyāṃ puruṣārthaḥ paro bhavet // MAnuv_3,4.213 //",
  "GSP33madhanuu:3281": "yasya deve parā bhaktiryathā deve tathā gurau /",
  "GSP33madhanuu:3282": "tasyaite kathitā hyarthāḥ prakāśante mahātmanaḥ // MAnuv_3,4.214 //",
  "GSP33madhanuu:3283": "bhaktyā jñānaṃ tato bhaktistato dṛṣṭistataśca sā /",
  "GSP33madhanuu:3284": "tato muktistato bhaktiḥ saiva syāt sukharūpiṇī // MAnuv_3,4.215//",
  "GSP33madhanuu:3285": "bhaktayā prasanno bhagavān dadyājjñānamanākulam /",
  "GSP33madhanuu:3286": "tayaiva darśanaṃ yātaḥ pradadyānmuktimetayā // MAnuv_3,4.216 //",
  "GSP33madhanuu:3287": "nāhaṃ vedairna tapasā na dānena nacejyayā /",
  "GSP33madhanuu:3288": "śakya evaṃvidho draṣṭuṃ pradadyānmuktimetayā // MAnuv_3,4.217 //",
  "GSP33madhanuu:3289": "bhaktayā tvananyayā śakya ahamevaṃvidho 'rjuna /",
  "GSP33madhanuu:3290": "jñātuṃ draṣṭuṃ ca tattvena praveṣyuṃ ca parantapa // MAnuv_3,4.218 //",
  "GSP33madhanuu:3291": "ityādivākyataścaiva so 'yamuktārtha īyate /",
  "GSP33madhanuu:3292": "na ca prasādamāpnoti dveṣād bhaktyā tamāpnuyāt /",
  "GSP33madhanuu:3293": "iti dṛṣṭānusāritvamapyasminnartha īyate // MAnuv_3,4.219 //",
  "GSP33madhanuu:3294": "ye pṛthag vihitā viṣṇorguṇā vedena sādaram /",
  "GSP33madhanuu:3295": "ta eva dṛṣṭavailomyādaṅgīkāryā nacāparam // MAnuv_3,4.220 //",
  "GSP33madhanuu:3296": "anyad dṛṣṭānusāreṇa vāsudeve 'pi gṛhyate /",
  "GSP33madhanuu:3297": "doṣābhāvāśca ye vedairuditā avihāya tān // MAnuv_3,4.221 //",
  "GSP33madhanuu:3298": "anuktā apica grāhyā mahātātparyaśaktitaḥ /",
  "GSP33madhanuu:3299": "evaṃ bṛhatsaṃhitāvāk siddhānto hi tadīritaḥ // MAnuv_3,4.222 //",
  "GSP33madhanuu:3300": "tāratamyena tadbhakteṣvapi bhaktirviniścayāt /",
  "GSP33madhanuu:3301": "kartavyaiṣāpi tadbhaktirlokavedānusārataḥ // MAnuv_3,4.223 //",
  "GSP33madhanuu:3302": "yo hi bhaktaḥ pradhāne syāt tadīyeṣvapi bhaktimān /",
  "GSP33madhanuu:3303": "dṛśyate 'sau niyamato viparīto viparyaye // MAnuv_3,4.224 //",
  "GSP33madhanuu:3304": "vyabhicāro yadi kvāpi bhaktihrāso 'tra kalpyate /",
  "GSP33madhanuu:3305": "bhaktidoṣo hyasau yanna tadbhakteṣvapi bhaktimān // MAnuv_3,4.225 //",
  "GSP33madhanuu:3306": "tāratamyena teṣvaddhā bhaktirdṛṣṭānusārataḥ /",
  "GSP33madhanuu:3307": "viṣṇuprasādānusārāt kāryā doṣastadanyathā // MAnuv_3,4.226 //",
  "GSP33madhanuu:3308": "svaprītyanusṛtau prītirloke 'pyaddhaiva dṛśyate /",
  "GSP33madhanuu:3309": "tāratamyaparijñānamapyetenaiva sādhanam // MAnuv_3,4.227 //",
  "GSP33madhanuu:3310": "lakṣmīviriñcavāṇīśagirijendrāṅgirassutāḥ /",
  "GSP33madhanuu:3311": "sūryādayaśca kramaśo bhagavatprītigocarāḥ // MAnuv_3,4.228 //",
  "GSP33madhanuu:3312": "teṣu bhaktiḥ krameṇaiva kāryā nityaṃ mumukṣubhiḥ /",
  "GSP33madhanuu:3313": "sarve 'pi guravaścaite puruṣasya sadaiva hi // MAnuv_3,4.229 //",
  "GSP33madhanuu:3314": "tasmāt pūjyāśca namyāśca dhyeyāśca parito harim /",
  "GSP33madhanuu:3315": "iti ṣāḍguṇyavacanādapyeṣo 'rtho 'vasīyate // MAnuv_3,4.230 //",
  "GSP33madhanuu:3316": "haribhaktiḥ krameṇaiva tadīyeṣu harismṛtiḥ /",
  "GSP33madhanuu:3317": "haristutistatsmṛtiśca tatstutirharipūjanam // MAnuv_3,4.231 //",
  "GSP33madhanuu:3318": "tatpūjāvihitatyāga iti mukteḥ krameṇa hi /",
  "GSP33madhanuu:3319": "niyamāt sādhanānyeva nityasādhyāni cākhilaiḥ // MAnuv_3,4.232 //",
  "GSP33madhanuu:3320": "iti pravṛttavacanaṃ sādhanasya vinirṇaye /",
  "GSP33madhanuu:3321": "pravṛtte pañcarātre hi sādhanasyātiniścayaḥ // MAnuv_3,4.233 //",
  "GSP33madhanuu:3322": "haridveṣo na śubhada ;",
  "GSP33madhanuu:3323": "saddveṣatvād yathā guroḥ /",
  "GSP33madhanuu:3324": "kramād bhaktirhariprītikāraṇaṃ tatpriyaupagā /",
  "GSP33madhanuu:3325": "bhaktiryato yathā svasminnityādyā yuktiratra ca // MAnuv_3,4.234 //",
  "GSP33madhanuu:3326": "prādhānyatāratamyānusāriṇī bhaktiruttamā /",
  "GSP33madhanuu:3327": "prītidaiva hareryasmād bhaktiḥ sā svopagā yathā // MAnuv_3,4.235 //",
  "GSP33madhanuu:3328": "iti vā jñānakarmādiphalaṃ caiṣu kramopagam /",
  "GSP33madhanuu:3329": "svātantryatāratamyena phalaṃ hi phalināṃ bhavet // MAnuv_3,4.236 //",
  "GSP33madhanuu:3330": "aśubhaṃ tvaśubhe 'pyeṣāṃ svātantryāt prītito hareḥ /",
  "GSP33madhanuu:3331": "ājñayā cānyagaṃ naiva bhogāya bhavati kvacit // MAnuv_3,4.237 //",
  "GSP33madhanuu:3332": "puṇyamevāmumāpānoti na devān pāpamāpnuyāt /",
  "GSP33madhanuu:3333": "ityādiśrutayo mānamukte 'rthe yuktayo 'parāḥ // MAnuv_3,4.238 //",
  "GSP33madhanuu:3334": "upāsanādharmaphalaṃ yato dehāntare sthitiḥ /",
  "GSP33madhanuu:3335": "vāsudevājñayā caiva pūrvakarmānusārataḥ // MAnuv_3,4.239 //",
  "GSP33madhanuu:3336": "prerayanti hi te jīvān puṇyapāpeṣu nityaśaḥ /",
  "GSP33madhanuu:3337": "arāgadveṣataścaiva kathaṃ doṣānavāpnuyuḥ // MAnuv_3,4.240 //",
  "GSP33madhanuu:3338": "haryājñākaraṇādeva puṇyamebhiravāpyate /",
  "GSP33madhanuu:3339": "haripūjeti coddeśāt kathaṃ na śubhamāpnuyuḥ // MAnuv_3,4.241 //",
  "GSP33madhanuu:3340": "ato yathākramaṃ dharmajñānayoḥ phalamañjasā /",
  "GSP33madhanuu:3341": "sarvaprāṇigataṃ devāḥ prāpnuvantyā viriñcataḥ // MAnuv_3,4.242 //",
  "GSP33madhanuu:3342": "devā eva hi devānāṃ viśiṣṭā viniyāmakāḥ /",
  "GSP33madhanuu:3343": "brahmā tvakhiladevānāṃ narāṇāṃ ca niyāmakaḥ /",
  "GSP33madhanuu:3344": "ataḥ sarvaguṇāneṣa prāpanotyadhikamanyataḥ // MAnuv_3,4.243 //",
  "GSP33madhanuu:3345": "dravyasvātantryavijñānaprayatnairadhikaṃ phalam /",
  "GSP33madhanuu:3346": "devānāmanyagaṃ cāpi teṣu yad brahmaṇo hi tat // MAnuv_3,4.244 //",
  "GSP33madhanuu:3347": "bṛhattantroditaṃ vākyaṃ hariṇā phalanirṇaye /",
  "GSP33madhanuu:3348": "loke 'pyetādṛśaguṇaiḥ phalādhikyaṃ hi dṛśyate // MAnuv_3,4.245 //",
  "GSP33madhanuu:3349": "evañca kalipūrvāṇāmasurāṇāṃ mahat phalam /",
  "GSP33madhanuu:3350": "aśubheṣu sadaiva syānmithyājñānādikeṣu hi // MAnuv_3,4.246 //",
  "GSP33madhanuu:3351": "śubhāśubhaphalaṃ devā asurāśca samāpnuyuḥ /",
  "GSP33madhanuu:3352": "krameṇaiva yathāśakti yathā ye ye prayojakāḥ // MAnuv_3,4.247 //",
  "GSP33madhanuu:3353": "prerakā api pāpānāṃ na devāḥ pāpamāpnuyuḥ /",
  "GSP33madhanuu:3354": "iti prakāśikāyāṃ hi provāca harirañjasā // MAnuv_3,4.248 //",
  "GSP33madhanuu:3355": "yadyapyevaṃ surāṇāṃ ca daityānāṃ ca mahat phalam /",
  "GSP33madhanuu:3356": "śubhāśubhebhya evañca kartuśca syād yathoditam // MAnuv_3,4.249 //",
  "GSP33madhanuu:3357": "tasmānnirayamānuṣyasvargamuktyupabhoginaḥ /",
  "GSP33madhanuu:3358": "mānuṣottamamārabhya devāstu nirayaṃ vinā // MAnuv_3,4.250 //",
  "GSP33madhanuu:3359": "asurāstu vinā muktiṃ tamo 'ndhamapi cāpnuyuḥ /",
  "GSP33madhanuu:3360": "iti tattvavivekoktaṃ svayaṃ bhagavatā vacaḥ // MAnuv_3,4.251 //",
  "GSP33madhanuu:3361": "jñānadā apicācāryā viśeṣāt phalamāpnuyuḥ /",
  "GSP33madhanuu:3362": "muktāvaṣṭaguṇaṃ śiṣyād gururāpanoti śobhanam // MAnuv_3,4.252 //",
  "GSP33madhanuu:3363": "tadgururdviguṇaṃ tasmāt sārdhaṃ tāvat tato 'pare /",
  "GSP33madhanuu:3364": "devāḥ sahasraguṇitaṃ kramāt tasmād yathottaram // MAnuv_3,4.253 //",
  "GSP33madhanuu:3365": "brahmā mahaughaguṇitamevaṃ phalavinirṇayaḥ /",
  "GSP33madhanuu:3366": "ityāha bhagavāñchāstre guruvṛttābhidhe svayam /",
  "GSP33madhanuu:3367": "yuktaṃ ca tanna godātā gomātraphalamāpnuyāt // MAnuv_3,4.254 //",
  "GSP33madhanuu:3368": "ya imaṃ paramaṃ guhyaṃ madbhakteṣvabhidhāsyati /",
  "GSP33madhanuu:3369": "bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.255 //",
  "GSP33madhanuu:3370": "na ca tasmānmanuṣyeṣu kaścinme priyakṛttamaḥ /",
  "GSP33madhanuu:3371": "bhavitā na ca me tasmādanyaḥ priyataro bhuvi /",
  "GSP33madhanuu:3372": "ityāha bhagavānevamapi pātramapekṣyate // MAnuv_3,4.256 //",
  "GSP33madhanuu:3373": "evamevāvirodhena prārabdhasyaiva karmaṇaḥ /",
  "GSP33madhanuu:3374": "jñānaṃ dṛṣṭaphalaṃ proktaṃ muktiścehaiva labhyate // MAnuv_3,4.257 //",
  "GSP33madhanuu:3375": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne tṛtīyo 'dhyāyaḥ //",
  "GSP33madhanuu:3376": "samanvayāvirodhābhyāṃ siddhe vastuni sādhane /",
  "GSP33madhanuu:3377": "vicāriteṣvaśeṣeṣu sādhaneṣu viśeṣataḥ // MAnuv_4,1.1 //",
  "GSP33madhanuu:3378": "nityaśaḥ kāryamatyantamavaśyaṃ bhāvi sādhanam /",
  "GSP33madhanuu:3379": "cintyate prathamaṃ tatra śravaṇādisakṛtkriyā // MAnuv_4,1.2 //",
  "GSP33madhanuu:3380": "āvṛttirveti sandehe kartavyā'vṛttireva hi /",
  "GSP33madhanuu:3381": "upadeśo 'tat tvamasītyādirhyasakṛdeva yat // MAnuv_4,1.3 //",
  "GSP33madhanuu:3382": "liṅgāllātavyataḥ pūrvamṛjobarrahmatvataḥ śatāt /",
  "GSP33madhanuu:3383": "śuśrāvogratapā nāma yogyo rudrapadasya yaḥ // MAnuv_4,1.4 //",
  "GSP33madhanuu:3384": "sārddhaṃ parārddhaṃ viṣṇostu guṇān bhaktayā sadodyataḥ /",
  "GSP33madhanuu:3385": "tattribhāgamupāsāṃ ca cakre sambhṛtamānasaḥ // MAnuv_4,1.5 //",
  "GSP33madhanuu:3386": "daśamanvantaraṃ śakrapadayogyo garutmataḥ /",
  "GSP33madhanuu:3387": "padayogyāt sumanasaḥ sunando nāma cāśṛṇot /",
  "GSP33madhanuu:3388": "upāsāṃ cakra udyukto manvantaracatuṣyayam // MAnuv_4,1.6 //",
  "GSP33madhanuu:3389": "sūryācandramasoścaiva padayogyau sutejasau /",
  "GSP33madhanuu:3390": "surūpaḥ śāntarūpaśca manvantaracatuṣyayam /",
  "GSP33madhanuu:3391": "aśṛṇvatāṃ sumanaso manvantaramupāsatām // MAnuv_4,1.7 //",
  "GSP33madhanuu:3392": "tataḥ proktāstu te sarve bhaktayogratapaādayaḥ /",
  "GSP33madhanuu:3393": "apaśyan paramaṃ viṣṇuṃ tatprasādedhitāḥ sadā /",
  "GSP33madhanuu:3394": "ityuktaṃ viṣṇunā sākṣād granthe sattatvasañjñite // MAnuv_4,1.8 //",
  "GSP33madhanuu:3395": "ātmeti nāma kathitaṃ sākṣānnārāyaṇasya hi /",
  "GSP33madhanuu:3396": "ātmā brahma mahāṃstāraḥ parameśaḥ śuciśravāḥ // MAnuv_4,1.9 //",
  "GSP33madhanuu:3397": "viṣṇurnārāyaṇo 'nanta iti śrīpatirīryate /",
  "GSP33madhanuu:3398": "iti piṅgaśrutiścaiva tathaiva paramaśrutiḥ // MAnuv_4,1.10 //",
  "GSP33madhanuu:3399": "omātmā bhagavān viṣṇurātmānando 'kṣaraḥ svarāṭ /",
  "GSP33madhanuu:3400": "viśvatrātā nṛsiṃho 'jo nārāyaṇa urukramaḥ // MAnuv_4,1.11 //",
  "GSP33madhanuu:3401": "anasūyā tathaivātrerjajñe putrānakalmaṣān /",
  "GSP33madhanuu:3402": "dattaṃ durvāsasaṃ somamātmeśabrahmasambhavān // MAnuv_4,1.12 //",
  "GSP33madhanuu:3403": "iti bhāgavate caiva tasmādātmā janārdanaḥ /",
  "GSP33madhanuu:3404": "tasmādupāsyo viṣṇuriti jñātavyaḥ sajjanaiḥ sadā // MAnuv_4,1.13 //",
  "GSP33madhanuu:3405": "tathaivopāsate santastathaivopadiśanti ca /",
  "GSP33madhanuu:3406": "ādānārthatvataścāyamātmaśabdaḥ patiṃ vadet /",
  "GSP33madhanuu:3407": "svāmī me viṣṇurityeva nityadopāsyamañjasā // MAnuv_4,1.14 //",
  "GSP33madhanuu:3408": "svāmī viṣṇuriti dhyānaṃ viśeṣaṇaviśeṣyataḥ /",
  "GSP33madhanuu:3409": "kartavyaṃ sarvathaivaitanna kathañcana vismaret // MAnuv_4,1.15 //",
  "GSP33madhanuu:3410": "iti sattattvavacanaṃ ṣāḍguṇyavacanaṃ param /",
  "GSP33madhanuu:3411": "mama svāmī harirnityaṃ sarvasya patireva ca /",
  "GSP33madhanuu:3412": "iti dhyeyaḥ sarvadaiva bhagavān viṣṇuravyayaḥ // MAnuv_4,1.16 //",
  "GSP33madhanuu:3413": "pratīkaviṣayatvena na kāryā viṣṇubhāvanā /",
  "GSP33madhanuu:3414": "pratīkaṃ naiva viṣṇuryanmithyopāsā hyanathardā // MAnuv_4,1.17 //",
  "GSP33madhanuu:3415": "yo 'nyathā santamātmeśamanyathā pratipadyate /",
  "GSP33madhanuu:3416": "kiṃ tena na kṛtaṃ pāpaṃ coreṇātmāpahāriṇā // MAnuv_4,1.18 //",
  "GSP33madhanuu:3417": "yo 'nyathā santamātmānamanyathā pratipadyate /",
  "GSP33madhanuu:3418": "kiṃ tena na kṛtaṃ pāpaṃ coreṇeśāpahāriṇā // MAnuv_4,1.19 //",
  "GSP33madhanuu:3419": "yo 'nyathaiva sthitaṃ viṣṇumanyathā pratipadyate /",
  "GSP33madhanuu:3420": "kiṃ tena na kṛtaṃ pāpaṃ coreṇa brahmacāriṇā // MAnuv_4,1.20 //",
  "GSP33madhanuu:3421": "svātmānaṃ pratimāṃ vāpi devatāntarameva vā /",
  "GSP33madhanuu:3422": "cetanācetanaṃ vānyad dhyāyed yaḥ keśavastviti /",
  "GSP33madhanuu:3423": "kiṃ tena na kṛtaṃ pāpaṃ cāreṇeśāpahāriṇā // MAnuv_4,1.21 //",
  "GSP33madhanuu:3424": "yo 'nyad viṣṇuriti dhyāyejjānīyād vā hariṃ tathā /",
  "GSP33madhanuu:3425": "andhe tamasi majjet sa yatra naivotthitiḥ kvacit // MAnuv_4,1.22 //",
  "GSP33madhanuu:3426": "yo 'nyad viṣṇuriti dhyāyed viṣṇuranyaditi sma vā /",
  "GSP33madhanuu:3427": "anyathā dhyānadoṣeṇa mahātamasi majjati // MAnuv_4,1.23 //",
  "GSP33madhanuu:3428": "yo 'nyad viṣṇuriti dhyāyed viṣṇuranyaditi sma vā /",
  "GSP33madhanuu:3429": "mahātamasi magnasya tasya naivotthitiḥ kvacit // MAnuv_4,1.24 //",
  "GSP33madhanuu:3430": "yatkiñcidanyathā saṃsthamanyathā dhyātamañjasā /",
  "GSP33madhanuu:3431": "dhyāturmahādoṣakaraṃ kimu sarveśvaro hariḥ // MAnuv_4,1.25 //",
  "GSP33madhanuu:3432": "yatkiñcidanyathā saṃsthamanyathā jñātamañjasā /",
  "GSP33madhanuu:3433": "mahādoṣakaraṃ viṣṇuḥ kimu sarveśvareśvaraḥ // MAnuv_4,1.26 //",
  "GSP33madhanuu:3434": "yatkiñcidanyathā saṃsthamanyathā jñātamañjasā /",
  "GSP33madhanuu:3435": "anarthakāraṇaṃ loke kimu sarveśvareśvaraḥ // MAnuv_4,1.27 //",
  "GSP33madhanuu:3436": "na kiñcidanyathā jñeyaṃ dhyeyaṃ vā tena kutracit /",
  "GSP33madhanuu:3437": "kimu sarvottamo viṣṇurjñeyo nīcatayā kvacit // MAnuv_4,1.28 //",
  "GSP33madhanuu:3438": "tasmād vastu yathārūpaṃ jñeyaṃ dhyeyaṃ ca sarvadā /",
  "GSP33madhanuu:3439": "kāraṇaṃ puruṣārthasya nānyathā bhavati kvacit // MAnuv_4,1.29 //",
  "GSP33madhanuu:3440": "iti śrutipurāṇoktibalato na pratīkatā /",
  "GSP33madhanuu:3441": "dhyeyā viṣṇoḥ kvacid yasmānmithyājñānamanarthadam // MAnuv_4,1.30 //",
  "GSP33madhanuu:3442": "ityabhipretya na hi sa ityāha bhagavān prabhuḥ /",
  "GSP33madhanuu:3443": "pratīkasaṃsthitatvena dhyeyo viṣṇurnacānyathā // MAnuv_4,1.31 //",
  "GSP33madhanuu:3444": "brahmeti ca sadā dhyeyo bhagavān viṣṇurañjasā /",
  "GSP33madhanuu:3445": "utkṛṣṭo brahmaśabdārthaḥ pūrṇatvaṃ brahmatā yataḥ // MAnuv_4,1.32 //",
  "GSP33madhanuu:3446": "ādhivyādhinimittena vikṣiptamanaso 'pi tu /",
  "GSP33madhanuu:3447": "dhyeyaiva brahmatā nityaṃ viṣṇorbhaktayā nirantaram /",
  "GSP33madhanuu:3448": "iti prakāśikāyāṃ ca vacanaṃ viṣṇuneritam // MAnuv_4,1.33 //",
  "GSP33madhanuu:3449": "nātmeti sūtramīśasya jīvatvapratipādakam /",
  "GSP33madhanuu:3450": "ātmaśabdaṃ yato hetuṃ kṛtvā jīvaṃ nyavārayat /",
  "GSP33madhanuu:3451": "svaśabdāt prāṇabhṛccaiva nokta ityeva vedarāṭ // MAnuv_4,1.34 //",
  "GSP33madhanuu:3452": "yadyātmaśabdo jīve 'pi kathaṃ sa vinivārayet /",
  "GSP33madhanuu:3453": "ātmaśabdoditastasmād viṣṇureva nacāparaḥ // MAnuv_4,1.35 //",
  "GSP33madhanuu:3454": "ātmabrahmādayaḥ śabdāstamṛte viṣṇumavyayam /",
  "GSP33madhanuu:3455": "na vadanti yato nāptā kvāpi tairguṇapūrṇatā /",
  "GSP33madhanuu:3456": "nārāyaṇādhyātmagatamiti yad vaiṣṇavaṃ vacaḥ // MAnuv_4,1.36 //",
  "GSP33madhanuu:3457": "yadi jīveśayorvedapatiraikyaṃ ca manyate /",
  "GSP33madhanuu:3458": "ātmaśabdaṃ kathaṃ tasmānnivārayati yuktitaḥ // MAnuv_4,1.37 //",
  "GSP33madhanuu:3459": "bhedasya vyapadeśaṃ ca sthitiṃ cādanameva ca /",
  "GSP33madhanuu:3460": "bhedadārḍhye hetumāha satātparyaṃ jagatpatiḥ // MAnuv_4,1.38 //",
  "GSP33madhanuu:3461": "vyāvahārikabhedaścet kvāsāvavyāvahārikaḥ /",
  "GSP33madhanuu:3462": "vyāvahārikamityeva vacanaṃ vyāvahārikam // MAnuv_4,1.39 //",
  "GSP33madhanuu:3463": "uta neti vikalpe tu yadi syād vyāvahārikam /",
  "GSP33madhanuu:3464": "tasyāpi bādhyatā cet syād bhedaḥ syāt pāramārthikaḥ // MAnuv_4,1.40 //",
  "GSP33madhanuu:3465": "avyāvahārikatvaṃ ced bhedo 'yaṃ satyatāṃ gataḥ /",
  "GSP33madhanuu:3466": "ekasyāsatyatāyāṃ hi dvayoreva viruddhayoḥ /",
  "GSP33madhanuu:3467": "anyasya satyataiva syāditi kena nivāryate // MAnuv_4,1.41 //",
  "GSP33madhanuu:3468": "asatyaṃ noktamityukte satyamuktamiti prajāḥ /",
  "GSP33madhanuu:3469": "jānantyuktaṃ tu no satyamityukte 'satyatāmapi // MAnuv_4,1.42 //",
  "GSP33madhanuu:3470": "na svapne 'pi dvayaṃ mithyā tatraikaṃ satyameva hi /",
  "GSP33madhanuu:3471": "bhāvābhāvāvubhau tatra kathaṃ mithyā bhaviṣyataḥ // MAnuv_4,1.43 //",
  "GSP33madhanuu:3472": "bhāvasya hi niṣedhe tu nābhāvasya niṣedhanam /",
  "GSP33madhanuu:3473": "svavāco 'satyatā cet syāt tasmād bhedasya satyatā // MAnuv_4,1.44 //",
  "GSP33madhanuu:3474": "tasmājjīveśayorbheda uktanyāyena gamyate /",
  "GSP33madhanuu:3475": "etasmādātmaśabdo 'yaṃ paramātmābhidhā bhavet // MAnuv_4,1.45 //",
  "GSP33madhanuu:3476": "pratīkaviṣayatvena viṣṇudṛṣṭirna tad bhavet /",
  "GSP33madhanuu:3477": "pratīke viṣṇurityeva tasmāt kāryā hyupāsanā // MAnuv_4,1.46 //",
  "GSP33madhanuu:3478": "na ca viṣṇuḥ pratīkaṃ yat tasmānnātmetyupāsanā /",
  "GSP33madhanuu:3479": "iti pakṣo yadā brahmadṛṣṭiścātra viruddhayate /",
  "GSP33madhanuu:3480": "sa neti yuktistatrāpi sametyuktaviruddhatā // MAnuv_4,1.47 //",
  "GSP33madhanuu:3481": "yadyapyutkarṣamātreṇa hyatadbhave 'pyupāsanā /",
  "GSP33madhanuu:3482": "utkarṣa ātmano 'pi syāccetanatvādacetanāt /",
  "GSP33madhanuu:3483": "tasamādatattvaṃ nopāsyamiti vedavido matam // MAnuv_4,1.48 //",
  "GSP33madhanuu:3484": "utkarṣād brahmatādhyāne yadi syāt phalamañjasā /",
  "GSP33madhanuu:3485": "brahmaṇo nīcatādhyānādanarthaḥ kiṃ na jāyate // MAnuv_4,1.49 //",
  "GSP33madhanuu:3486": "acetanasya brahmatvadhyāne tuṣyirnahi kvacit /",
  "GSP33madhanuu:3487": "nīcasya svātmatādhyāne kupyati brahma lokavat // MAnuv_4,1.50 //",
  "GSP33madhanuu:3488": "caṇḍālo nṛpa ityukte nṛpaścaṇḍāla ityapi /",
  "GSP33madhanuu:3489": "ko viśeṣaḥ parijñāte nṛpeṇa syāt kathañcana // MAnuv_4,1.51 //",
  "GSP33madhanuu:3490": "purato naradevasya caṇḍālo yadi pūjyate /",
  "GSP33madhanuu:3491": "rājavat kiṃ na kopaḥ syād rājño loke hi paśyati // MAnuv_4,1.52 //",
  "GSP33madhanuu:3492": "rājñastu purataḥ prokte caṇḍālaṃ nṛpa ityapi /",
  "GSP33madhanuu:3493": "ātmānaṃ sa iti proktamitivaddhayeva kupyati // MAnuv_4,1.53 //",
  "GSP33madhanuu:3494": "abhede naitayordhyāne ko viśeṣo vacasyapi /",
  "GSP33madhanuu:3495": "ayaṃ rājā tvamityukte caṇḍāle 'tha nṛpe 'pi ca /",
  "GSP33madhanuu:3496": "caṇḍāla iti tu prokte samameva hi dūṣaṇam // MAnuv_4,1.54 //",
  "GSP33madhanuu:3497": "dhyāte tvekasya tadbhāve tadbhāvo 'nyasya kiṃ na tat /",
  "GSP33madhanuu:3498": "nacaiva tadavijñātaṃ sarvajñabrahmaṇā kvacit // MAnuv_4,1.55 //",
  "GSP33madhanuu:3499": "tasmādapeśalaṃ sarvamanyasya brahmatāvacaḥ /",
  "GSP33madhanuu:3500": "tasmād yathoktamārgeṇa brahmopāsyaṃ mumukṣubhiḥ // MAnuv_4,1.56 //",
  "GSP33madhanuu:3501": "tathopāsyāñjasā dṛṣṭaṃ brahma pāpaṃ ca bhasmasāt /",
  "GSP33madhanuu:3502": "karoti nikhilaṃ pūrvaṃ pāścāttyasyāpyasaṅgatām /",
  "GSP33madhanuu:3503": "karoti taddviṣaścaivaṃ puṇyanāśo 'pyasaṅgatā // MAnuv_4,1.57 //",
  "GSP33madhanuu:3504": "yadeva vidyayetyatra pūrvoktāddhi viśiṣṭate /",
  "GSP33madhanuu:3505": "pūrvaṃ svargādilabdhyarthaṃ vīryavattvena coditam /",
  "GSP33madhanuu:3506": "karma vidyāyutaṃ paścānmokṣe vīryapradaṃ tviti // MAnuv_4,1.58 //",
  "GSP33madhanuu:3507": "tato bhogena puṇyaṃ ca kṣapayitvetarat tathā /",
  "GSP33madhanuu:3508": "brahmadviḍ brahmadarśī ca tamomokṣāvavāpnutaḥ // MAnuv_4,1.59 //",
  "GSP33madhanuu:3509": "brahmāṇaṃ śatakālāttu pūrvamārabdhasaṅkṣayaḥ /",
  "GSP33madhanuu:3510": "brahmaṇastveva tāvattvaṃ pañcāśad brahmaṇastathā /",
  "GSP33madhanuu:3511": "rudrasya viṃśadeva syādindrasyārkādike daśa // MAnuv_4,1.60 //",
  "GSP33madhanuu:3512": "anyeṣāṃ brahmamātrasya tvanta ārabdhasaṅkṣayaḥ /",
  "GSP33madhanuu:3513": "brahmaṇaiva sahātaśca paraṃ nārāyaṇaṃ vrajet /",
  "GSP33madhanuu:3514": "iti sattattvavacanaṃ svayaṃ bhagavatoditam // MAnuv_4,1.61 //",
  "GSP33madhanuu:3515": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne caturthādhyāyasya prathamaḥ pādaḥ //",
  "GSP33madhanuu:3516": "devānāṃ ca manuṣyāṇāmetāvat samameva hi /",
  "GSP33madhanuu:3517": "utkrāntimārgau devānāṃ na prāyeṇa bhaviṣyataḥ // MAnuv_4,2.1 //",
  "GSP33madhanuu:3518": "karmakṣayasatathotkrāntirmārgo bhogaścatuṣyayam /",
  "GSP33madhanuu:3519": "phalaṃ mokṣa iti proktaḥ kramāt pādeṣu coditaḥ // MAnuv_4,2.2 //",
  "GSP33madhanuu:3520": "sraṣṭṛṣveva tu sṛjyānāṃ praveśo brahmaṇo laye /",
  "GSP33madhanuu:3521": "devānāṃ mārga uddiṣṭo nārcirādirnacotkramaḥ // MAnuv_4,2.3 //",
  "GSP33madhanuu:3522": "sraṣṭustu grāsabhūtasya dehastatra layaṃ vrajet /",
  "GSP33madhanuu:3523": "yataḥ sṛjyasya devasya naivotkrāntistato bhavet // MAnuv_4,2.4 //",
  "GSP33madhanuu:3524": "layāccaivārcirādīnāṃ lokānāmapi sarvaśaḥ /",
  "GSP33madhanuu:3525": "kathaṃ mārgo bhavet teṣāṃ viśatāmuttamaṃ svataḥ // MAnuv_4,2.5 //",
  "GSP33madhanuu:3526": "jātānāṃ mānuṣe loke devānāṃ ca kadācana /",
  "GSP33madhanuu:3527": "utkrāntimārgau bhavato na tadā muktiriṣyate // MAnuv_4,2.6 //",
  "GSP33madhanuu:3528": "anyeṣāmapi sākṣāttu muktiḥ prāpyāpi taṃ harim /",
  "GSP33madhanuu:3529": "sahaiva brahmaṇā bhūyāditi śāstrasya nirṇayaḥ // MAnuv_4,2.7 //",
  "GSP33madhanuu:3530": "kṣmāmbhonalānilaviyanmanaindriyārthabhūtādibhiḥ parivṛtaḥ pratisañjighṛkṣuḥ /",
  "GSP33madhanuu:3531": "avyākṛtaṃ viśati yarhi guṇatrayātmā kālaṃ paraṃ svamanubhūya paraḥ svayambhūḥ // MAnuv_4,2.8 //",
  "GSP33madhanuu:3532": "evaṃ paretya bhagavantamanupraviṣṭā ye yogino jitamarunmanaso virāgāḥ /",
  "GSP33madhanuu:3533": "tenaiva sākamamṛtaṃ puruṣaṃ purāṇaṃ brahma pradhānamupayāntyagatābhimānāḥ // MAnuv_4,2.9 //",
  "GSP33madhanuu:3534": "bhagavantamanuprāptā api tu brahmaṇā saha /",
  "GSP33madhanuu:3535": "paramaṃ mokṣamāyānti liṅgabhaṅgena yoginaḥ // MAnuv_4,2.10 //",
  "GSP33madhanuu:3536": "prāptā api paraṃ devaṃ sahaiva brahmaṇā punaḥ /",
  "GSP33madhanuu:3537": "ānandavyaktiyāyānti pūrṇāṃ liṅgasya bhaṅgataḥ // MAnuv_4,2.11 //",
  "GSP33madhanuu:3538": "iti śrutipurāṇoktibalād vijñāyate ca tat /",
  "GSP33madhanuu:3539": "bhogastu sarvadevānāṃ narādīnāṃ ca vidyate // MAnuv_4,2.12 //",
  "GSP33madhanuu:3540": "tatra praveśo devānāmuttarottarataḥ kramāt /",
  "GSP33madhanuu:3541": "ucyate dehagānāṃ ca vṛttīnāmevameva tu // MAnuv_4,2.13 //",
  "GSP33madhanuu:3542": "tatra mokṣasvarūpaṃ tu vādinaḥ pratibhāśrayāt /",
  "GSP33madhanuu:3543": "nānā vadanti puṃsāṃ hi matayo guṇabhedataḥ /",
  "GSP33madhanuu:3544": "pṛthak pṛthak prajāyante tamasaivānyathāmatiḥ // MAnuv_4,2.14 //",
  "GSP33madhanuu:3545": "rajasā miśrabuddhitvaṃ sattvenaiva yathā matiḥ /",
  "GSP33madhanuu:3546": "guṇātītā vimuktānāṃ matiḥ śuddhacitiryataḥ // MAnuv_4,2.15 //",
  "GSP33madhanuu:3547": "sāmyagevātha nityā ca tattanmāhātmyayogataḥ /",
  "GSP33madhanuu:3548": "bahaḷā cātiviśadā spaṣṭā caiva śriyo matiḥ // MAnuv_4,2.16 //",
  "GSP33madhanuu:3549": "mahāśuddhacititvena tato 'pyatimahācitiḥ /",
  "GSP33madhanuu:3550": "aśeṣoruviśeṣāṇāmatispaṣṭatayā dṛśiḥ /",
  "GSP33madhanuu:3551": "nityamekaprakārā ca nārāyaṇamatiḥ parā // MAnuv_4,2.17 //",
  "GSP33madhanuu:3552": "sūryaprabhāvadakhilaṃ bhāsayanti nirantarā /",
  "GSP33madhanuu:3553": "nirlepā vītadoṣā ca nityamevāvikāriṇī // MAnuv_4,2.18 //",
  "GSP33madhanuu:3554": "viśeṣāṃsatadgatāṃstyaktavā prāyastallakṣaṇā śriyaḥ /",
  "GSP33madhanuu:3555": "tathaiva spaṣṭatābhāvāt tattantratvācca kevalam /",
  "GSP33madhanuu:3556": "na tādṛśī brahmaṇastu prāya eva śriyo yathā // MAnuv_4,2.19 //",
  "GSP33madhanuu:3557": "muktānāṃ tu tadanyeṣāṃ samudrataraḷopamā /",
  "GSP33madhanuu:3558": "agnijvālāvadeva syāt smṛtigānāṃ dṛśo bhavaḥ // MAnuv_4,2.20 //",
  "GSP33madhanuu:3559": "evaṃvidheṣu jñāneṣu tamasā muṣyadṛṣṭayaḥ /",
  "GSP33madhanuu:3560": "khadyotasadṛśātyalpajñānatvādanyathādṛśaḥ /",
  "GSP33madhanuu:3561": "vadanti vādino mokṣaṃ nānāmatasamāśrayāt // MAnuv_4,2.21 //",
  "GSP33madhanuu:3562": "āśritya pratibhāmāha jinastatrātitāmasīm /",
  "GSP33madhanuu:3563": "jñānāt karmakṣayānmokṣo bhaved dehākhyapañjarāt // MAnuv_4,2.22 //",
  "GSP33madhanuu:3564": "pañjaronmuktakhagavadalākākāśagocaraḥ /",
  "GSP33madhanuu:3565": "nityamūrdhvaṃ vrajatyeva pudgalo hastapādavān // MAnuv_4,2.23 //",
  "GSP33madhanuu:3566": "iti tat kena mānena mokṣarūpaṃ pradṛśyate /",
  "GSP33madhanuu:3567": "gatirūrdhvā ca duḥkhetā gatitvāllaukikī yathā /",
  "GSP33madhanuu:3568": "ityukte cānumānaikaśaraṇasya kimuttaram // MAnuv_4,2.24 //",
  "GSP33madhanuu:3569": "anūrdhvagatitā tatra yadyupādhiḥ khagasya ca /",
  "GSP33madhanuu:3570": "dūrordhvagamane duḥkhamiti sādhyānugo na saḥ // MAnuv_4,2.25 //",
  "GSP33madhanuu:3571": "pratisādhanarūpasya nānumānasya dūṣaṇam /",
  "GSP33madhanuu:3572": "upādhiḥ pratirūpaṃ hi sādhanaṃ tannacāparam // MAnuv_4,2.26 //",
  "GSP33madhanuu:3573": "athāpi saśarīratvaṃ cātropādhirna vai bhavet /",
  "GSP33madhanuu:3574": "gatitvaṃ yatra dehitvamiti yat sādhanānugam // MAnuv_4,2.27 //",
  "GSP33madhanuu:3575": "āgamānanusāritve prasaṅgo 'yaṃ yatastataḥ /",
  "GSP33madhanuu:3576": "nāpasiddhāntatā doṣaḥ prasaṅge yadi sā bhavet /",
  "GSP33madhanuu:3577": "tadaivātiprasaṅgaḥ syānna pasaṅgaḥ kvacid bhavet // MAnuv_4,2.28 //",
  "GSP33madhanuu:3578": "lokākāśagatitvaṃ cedupādhiḥ sādhanānugaḥ /",
  "GSP33madhanuu:3579": "so 'pītyukte vadet kiṃ sa tasmād vedodito bhavet // MAnuv_4,2.29 //",
  "GSP33madhanuu:3580": "mokṣa evaṃ svayaṃ viṣṇuryadyapīśo hyaśeṣavit /",
  "GSP33madhanuu:3581": "cakāra saugatamataṃ mohāyaiva cakāra yat // MAnuv_4,2.30 //",
  "GSP33madhanuu:3582": "asurāṇāmayogyānāṃ vedamārge pravartatām /",
  "GSP33madhanuu:3583": "ato 'surādhikāratvānna grāhyaṃ tanmataṃ kvacit // MAnuv_4,2.31 //",
  "GSP33madhanuu:3584": "catuṣprakāraṃ taccoktaṃ śūnyaṃ vijñānamekalam /",
  "GSP33madhanuu:3585": "anumeyabahistattvaṃ tathā pratyakṣabāhyagam // MAnuv_4,2.32 //",
  "GSP33madhanuu:3586": "iti tatra tu ye śūnyaṃ vadantyajñānamohitaḥ /",
  "GSP33madhanuu:3587": "te mokṣaṃ tādṛśaṃ brūyurniśśaṅkaṃ māyino yathā // MAnuv_4,2.33 //",
  "GSP33madhanuu:3588": "na kiñcinamuktayavasthāyāmātmātmīyamathāpi vā /",
  "GSP33madhanuu:3589": "ekasmin saṃsṛtermukte na kiñcidavaśiṣyate // MAnuv_4,2.34 //",
  "GSP33madhanuu:3590": "tatsaṃvṛtyaiva bhedo 'yaṃ cetanācetanātmakaḥ /",
  "GSP33madhanuu:3591": "dṛśyate saṃvṛterdhvaṃse nirviśeṣaiva śūnyatā // MAnuv_4,2.35 //",
  "GSP33madhanuu:3592": "na sattvaṃ naiva cāsattvaṃ śūnyatattvasya vidyate /",
  "GSP33madhanuu:3593": "na sukhatvaṃ na duḥkhatvaṃ na viśeṣo 'pi kaścana // MAnuv_4,2.36 //",
  "GSP33madhanuu:3594": "nirviśeṣaṃ syayambhātaṃ nirlepamajarāmaram /",
  "GSP33madhanuu:3595": "śūnyaṃ tattvamasambādhaṃ nānāsaṃvṛtivarjitam // MAnuv_4,2.37 //",
  "GSP33madhanuu:3596": "aśeṣadoṣarahitaṃ manovācāmagocaram /",
  "GSP33madhanuu:3597": "mokṣa ityucyate 'sadbhirnānāsaṃvṛtidūṣitam // MAnuv_4,2.38 //",
  "GSP33madhanuu:3598": "saṃsṛtyavasthaṃ vijñeyaṃ saṃvṛtyaiva viśeṣyate /",
  "GSP33madhanuu:3599": "sthitayā dhvastayā caiva saṃsṛtirmokṣa ityapi // MAnuv_4,2.39 //",
  "GSP33madhanuu:3600": "kecit teṣvanyathā prāhuḥ saṃvṛtyaiva tvanekadhā /",
  "GSP33madhanuu:3601": "avacchinnaṃ mahāśūnyaṃ nānānapudgalaśabditam // MAnuv_4,2.40 //",
  "GSP33madhanuu:3602": "yasya śūnyaikarasatā jñānāt sā tvapagacchati /",
  "GSP33madhanuu:3603": "sa pudgalatvanirmukto mahāśūnyatvameṣyati // MAnuv_4,2.41 //",
  "GSP33madhanuu:3604": "saṃvṛtyānyastvavacchinno duḥkhānyanubhavatyalam /",
  "GSP33madhanuu:3605": "ityevaṃ māyinaścāhurekajīvatvavādinaḥ // MAnuv_4,2.42 //",
  "GSP33madhanuu:3606": "bahujīvamatāśceti māyā teṣāṃ tu saṃvṛtiḥ /",
  "GSP33madhanuu:3607": "nirviśeṣatvavācaiva śūnyaṃ brahmaiva no bhidā // MAnuv_4,2.43 //",
  "GSP33madhanuu:3608": "saccitsukhādikaṃ caiva kiṃ kuto 'khaṇḍavādinaḥ /",
  "GSP33madhanuu:3609": "vyāvartyamātrabhedastu vidyate śūnyavādinaḥ // MAnuv_4,2.44 //",
  "GSP33madhanuu:3610": "anṛtāderapohaṃ tu svayameva hi manyate /",
  "GSP33madhanuu:3611": "nirviśeṣatvato naiva viśeṣo brahmaśūnyayoḥ // MAnuv_4,2.45 //",
  "GSP33madhanuu:3612": "prāmāṇyādi ca vedasya phalataḥ samameva hi /",
  "GSP33madhanuu:3613": "atattvāvedakaṃ yasmāt pramāṇaṃ tena kathyate /",
  "GSP33madhanuu:3614": "atattvāvedakatvaṃ yadaprāmāṇyaṃ satāṃ matam // MAnuv_4,2.46 //",
  "GSP33madhanuu:3615": "dīrghabhrāntikarī cet syādatattvāvedakapramā /",
  "GSP33madhanuu:3616": "rajjusarpādivijñānādapyādhikyādamānatā /",
  "GSP33madhanuu:3617": "syādāgamasyānivartyamahāmohapradatvataḥ // MAnuv_4,2.47 //",
  "GSP33madhanuu:3618": "talanailyādivijñānamākāśe mānatāṃvrajet /",
  "GSP33madhanuu:3619": "chatrākāratvavijñānaṃcandraprādeśatāmatiḥ // MAnuv_4,2.48 //",
  "GSP33madhanuu:3620": "nirbhedatvaṃ tu śūnyasya tenāpyaṅgīkṛtaṃ sadā /",
  "GSP33madhanuu:3621": "sattvāsattvādidharmāṇāmabhāva ubhayormataḥ // MAnuv_4,2.49 //",
  "GSP33madhanuu:3622": "na hi satpratiyogitvaṃ śūnyatvaṃ tena ceṣyate /",
  "GSP33madhanuu:3623": "na ca duḥkhavirodhitvādanyā hyānandateṣyate // MAnuv_4,2.50 //",
  "GSP33madhanuu:3624": "māyinā śūnyapakṣe 'pi jñānaṃ jāḍyavirodhi ca /",
  "GSP33madhanuu:3625": "dharmaste 'pi na santyeva ko viśeṣastatastayoḥ // MAnuv_4,2.51 //",
  "GSP33madhanuu:3626": "etādṛśānāṃ pakṣāṇāṃ dūṣaṇaṃ prabhurā kṛtam /",
  "GSP33madhanuu:3627": "svapakṣasādanenaiva nābhāva iti coktitaḥ // MAnuv_4,2.52 //",
  "GSP33madhanuu:3628": "ātmābhāve pumarthaḥ ka iṣṭasyātmāvadhiryataḥ /",
  "GSP33madhanuu:3629": "yadi nātmāvadhirmokṣo mokṣaḥ syād ghaṭaśūnyatā /",
  "GSP33madhanuu:3630": "kalpitatvād viśeṣāṇāṃ māyino 'pi samaṃ hi tat // MAnuv_4,2.53 //",
  "GSP33madhanuu:3631": "dṛśyamāne viśeṣe 'pi yadi cedaviśeṣatā /",
  "GSP33madhanuu:3632": "ghaṭābhāvo 'viśeṣaḥ syāt pāścātyaścedanāgataḥ // MAnuv_4,2.54 //",
  "GSP33madhanuu:3633": "na mokṣo vimato yasmādadeho ghaṭaśūnyatā /",
  "GSP33madhanuu:3634": "yathetyukte vadet kiṃ sa yo 'numāmātramānakaḥ // MAnuv_4,2.55 //",
  "GSP33madhanuu:3635": "na ca māyī vadet tatra pūrvoktenaiva vartmanā /",
  "GSP33madhanuu:3636": "amānatvācchrutestasya nacādehatvavādinī // MAnuv_4,2.56 //",
  "GSP33madhanuu:3637": "śrutiḥ kācidadehatvamaprākṛtaśarīragā /",
  "GSP33madhanuu:3638": "mokṣe bhogaṃ yato brūte jakṣan krīḍanniti śrutiḥ // MAnuv_4,2.57 //",
  "GSP33madhanuu:3639": "nirduḥkhatvānna tanmokṣaḥ pratipannaṃ yatheti ca /",
  "GSP33madhanuu:3640": "anumādūṣaṇaṃ kiṃ syād vādinoḥ śūnyamāyinoḥ // MAnuv_4,2.58 //",
  "GSP33madhanuu:3641": "duḥkhaṃ duḥkhādabhinnatvānmokṣo 'pi syādasaṃśayam /",
  "GSP33madhanuu:3642": "bhede sadvaitataiva syādityādyamitadoṣataḥ /",
  "GSP33madhanuu:3643": "heyaṃ māyāmatenaiva saha śūnyamataṃ budhaiḥ // MAnuv_4,2.59 //",
  "GSP33madhanuu:3644": "evaṃ vijñānavādo 'pi jñānamātraviśeṣataḥ /",
  "GSP33madhanuu:3645": "tasyāpi bhaṅguratvādiviśeṣamapahāya hi /",
  "GSP33madhanuu:3646": "advaitatāmataṃ sākṣāduktadoṣastato bhavet // MAnuv_4,2.60 //",
  "GSP33madhanuu:3647": "kālo na kevalajñānī kālatvāt pratipannavat /",
  "GSP33madhanuu:3648": "etayānumayā rodhānna tādṛṅmokṣarūpatā // MAnuv_4,2.61 //",
  "GSP33madhanuu:3649": "yadi kālo 'pi netyāha kadeti praśna uttaram /",
  "GSP33madhanuu:3650": "kiṃ vakṣyati yadāvasthāṃ vadet sā pakṣatāṃ vrajet // MAnuv_4,2.62 //",
  "GSP33madhanuu:3651": "avasthātvāditi hyeva hetuḥ sāpi kadeti ca /",
  "GSP33madhanuu:3652": "pṛṣṭe kālaśca vaktavyo nākālatvaṃ tato bhavet // MAnuv_4,2.63 //",
  "GSP33madhanuu:3653": "na kāla iti sāmānyaniṣedhe kālagapramā /",
  "GSP33madhanuu:3654": "niruṇaddhi vaktavyo nākālatvaṃ tato bhavet // MAnuv_4,2.64 //",
  "GSP33madhanuu:3655": "ekajīvatvapakṣe tu kālābhāvādiyaṃ pramā /",
  "GSP33madhanuu:3656": "kupitā kālamādāya dvaitamevopapādayet // MAnuv_4,2.65 //",
  "GSP33madhanuu:3657": "vimataḥ prapañcavān kālaḥ kālatvāt pratipannavat /",
  "GSP33madhanuu:3658": "iti cānyānumaikatvaṃ jīvasya vinivārayet // MAnuv_4,2.66 //",
  "GSP33madhanuu:3659": "kālaśabdeśvaraikatvamatānyapyevameva hi /",
  "GSP33madhanuu:3660": "nirākṛtāni teṣāṃ ca samatvāt pakṣadoṣayoḥ // MAnuv_4,2.67 //",
  "GSP33madhanuu:3661": "jñānaṃ svarasabhaṅgayeva nityasantāmiṣyate /",
  "GSP33madhanuu:3662": "bauddhābhyāmaparābhyāṃ tu tatrāpyuktānumā ripuḥ // MAnuv_4,2.68 //",
  "GSP33madhanuu:3663": "mokṣo na śuddhavijñānasantānī kālagatvataḥ /",
  "GSP33madhanuu:3664": "pratipanno yathetyetadanumānaṃ taduttaram // MAnuv_4,2.69 //",
  "GSP33madhanuu:3665": "anumānāni sarvāṇi pratisādhanayogataḥ /",
  "GSP33madhanuu:3666": "niṣiddhānyuktabhaṅgayaiva śrutayaścāsmaduktigāḥ // MAnuv_4,2.70 //",
  "GSP33madhanuu:3667": "sāṅkhayanaiyāyikādyāśca prāhurmokṣaṃ tu nissukham /",
  "GSP33madhanuu:3668": "icchādveṣaprayatnāderapi sarvātmanā layam // MAnuv_4,2.71 //",
  "GSP33madhanuu:3669": "tatrāhurnaitadapyatra śobhanaṃ śrutayo yataḥ /",
  "GSP33madhanuu:3670": "mahānandaṃ ca bhogaṃ ca niyamena vadanti hi // MAnuv_4,2.72 //",
  "GSP33madhanuu:3671": "prākṛtapriyahānistu priyāspṛṣṭiritīryate /",
  "GSP33madhanuu:3672": "apriyaṃ pratikūlaṃ tadaviśeṣeṇa śabditam // MAnuv_4,2.73 //",
  "GSP33madhanuu:3673": "nāsti hyaprākṛtaṃ duḥkhaṃ sato jīvasya kutracit /",
  "GSP33madhanuu:3674": "priyaṃ svarūpamevāsya balānandādivākyataḥ // MAnuv_4,2.74 //",
  "GSP33madhanuu:3675": "heyatvādapapriyasyaiva priyahāneraniṣṭhataḥ /",
  "GSP33madhanuu:3676": "na samastapriyābhāvo mokṣe prokte tu yujyate // MAnuv_4,2.75 //",
  "GSP33madhanuu:3677": "apriyasya svarūpatvamasureṣveva hi śrutam /",
  "GSP33madhanuu:3678": "asurā naivamevaṃ ca naivaṃ cākhilamānuṣāḥ /",
  "GSP33madhanuu:3679": "ityātmapriyahānāya ko yateta ca buddhimān // MAnuv_4,2.76 //",
  "GSP33madhanuu:3680": "sañjñā nāstītyapi hyasya nāmuktajñeyateti hi /",
  "GSP33madhanuu:3681": "dharmānucchittimevāsya yato vaktayuttaraśrutiḥ // MAnuv_4,2.77 //",
  "GSP33madhanuu:3682": "āśaṅkayāsya jñānahāniṃ maitreyyā mohamāha mām /",
  "GSP33madhanuu:3683": "bhavānityuktavatyā hi nāhaṃ mohaṃ vadāmi te /",
  "GSP33madhanuu:3684": "ityuktavā yājñavalkyo hi svarūpānāśamūcivān // MAnuv_4,2.78 //",
  "GSP33madhanuu:3685": "jñānarūpasya vijñānānāśastannāśa eva yat /",
  "GSP33madhanuu:3686": "iti śūnyamatocchittyai punarānandapūrvakān /",
  "GSP33madhanuu:3687": "dharmānāhāpyanucchinnāṃstārkikairvinivāritān /",
  "GSP33madhanuu:3688": "mātrāsaṃsargamapyāha tathā mādhyandinaśrutiḥ // MAnuv_4,2.79 //",
  "GSP33madhanuu:3689": "ācikṣepa mataṃ tacca yasmin na viṣayādanam /",
  "GSP33madhanuu:3690": "ghrāṇādibhogābhāvasya tvaniṣṭatvahṛdā śrutiḥ // MAnuv_4,2.80 //",
  "GSP33madhanuu:3691": "yenedamakhilaṃ veda vijñātāraṃ svameva ca /",
  "GSP33madhanuu:3692": "kena taṃ ca vijānīyādityaniṣṭaṃ hi sarvathā // MAnuv_4,2.81 //",
  "GSP33madhanuu:3693": "nākhilajñāpako viṣṇurajñeyo niyamena hi /",
  "GSP33madhanuu:3694": "tajjñānārthaṃ hi vedānāmakhilānāṃ pravartanam // MAnuv_4,2.82 //",
  "GSP33madhanuu:3695": "pratyakṣāgamātmavijñānāvirodhānubhavādapi /",
  "GSP33madhanuu:3696": "na svavijñānitāyāṃ ca virodhaḥ kaścaneyate // MAnuv_4,2.83 //",
  "GSP33madhanuu:3697": "kartṛkarmavirodhaśca nityānubhavavirodhataḥ /",
  "GSP33madhanuu:3698": "kathameva padaṃ gacched virodho dṛṣṭabādhanam // MAnuv_4,2.84 //",
  "GSP33madhanuu:3699": "so 'śnute sarvakāmaṃśca kāmānnī kāmarūpyatha /",
  "GSP33madhanuu:3700": "ityādiśrutayaścoktamarthameva vadanti hi // MAnuv_4,2.85 //",
  "GSP33madhanuu:3701": "asvātantryādivetyuktaṃ na dvaitābhāvataḥ kvacit /",
  "GSP33madhanuu:3702": "ātmaivābhūditi hyasmādaviśeṣaprasaṅgataḥ // MAnuv_4,2.86 //",
  "GSP33madhanuu:3703": "asvātantryopamābhedabhedeṣviva udīritaḥ /",
  "GSP33madhanuu:3704": "śabdatattva iti proktaṃ maitreyyuktottaraṃ ca kim // MAnuv_4,2.87 //",
  "GSP33madhanuu:3705": "sukhādidharmahānau tu mukteḥ kiñca prayojanam /",
  "GSP33madhanuu:3706": "yadyartho duḥkhahāniḥ syādanarthaḥ sukhanāśanam // MAnuv_4,2.88 //",
  "GSP33madhanuu:3707": "tayośca duḥkhahānāddhi sukhanāśo 'dhiko bhavet /",
  "GSP33madhanuu:3708": "prāpyāpi duḥkhaṃ sumahat sukhaleśāptaye janaḥ /",
  "GSP33madhanuu:3709": "yatate sukhahānau hi ko mokṣāya yatet pumān // MAnuv_4,2.89 //",
  "GSP33madhanuu:3710": "alpācca sukhānāśāddhi bibhetyatitarāṃ janaḥ /",
  "GSP33madhanuu:3711": "mahacca duḥkhamāpnoti sukhanāśanivṛttaye // MAnuv_4,2.90 //",
  "GSP33madhanuu:3712": "na ca rāganimittaṃ tad vītarāgā api sphuṭam /",
  "GSP33madhanuu:3713": "nāradādyāḥ sukhārthāya sahante duḥkhamañjasā /",
  "GSP33madhanuu:3714": "yuddhādidarśanaṃ yasmāt suduḥkhenāpi kuvarte // MAnuv_4,2.91 //",
  "GSP33madhanuu:3715": "yadendravairocanayorbrahmāstrābhyāṃ sutāpitāḥ /",
  "GSP33madhanuu:3716": "api naivājahuryuddharasāt te nāradādayaḥ /",
  "GSP33madhanuu:3717": "iti skāndavacastasmāt sukhābhāvasya ko yatet // MAnuv_4,2.92 //",
  "GSP33madhanuu:3718": "vimato duḥkhayug yasmāccetanaḥ san sukhojkhitaḥ /",
  "GSP33madhanuu:3719": "pratipanno yathetyeva cānumā kena vāryate // MAnuv_4,2.93 //",
  "GSP33madhanuu:3720": "sarvaśrutipurāṇeṣu sukhabhāvoktitastathā /",
  "GSP33madhanuu:3721": "muktau na grāhyamevaitat sukhābhāvamataṃ budhaiḥ // MAnuv_4,2.94 //",
  "GSP33madhanuu:3722": "so 'nānandād vimuktaḥ sannānandī bhavati sphuṭam /",
  "GSP33madhanuu:3723": "nirguṇe brahmaṇi mayi dhārayan viśadaṃ manaḥ /",
  "GSP33madhanuu:3724": "paramānandamāpnoti yatra kāmo 'vasīyate // MAnuv_4,2.95 //",
  "GSP33madhanuu:3725": "na viṣṇusadṛśaṃ daivaṃ na mokṣasadṛśaṃ sukham /",
  "GSP33madhanuu:3726": "na vedasadṛśaṃ vākyaṃ na varṇo 'kārasammitaḥ // MAnuv_4,2.96 //",
  "GSP33madhanuu:3727": "yatrānandāśca modāśca mudaḥ pramuda āsate /",
  "GSP33madhanuu:3728": "kāmasya yatrāptāḥ kāmāstatra māmamṛtaṃ kṛdhi // MAnuv_4,2.97 //",
  "GSP33madhanuu:3729": "iti śrutipurāṇāni tatratatra vadanti hi /",
  "GSP33madhanuu:3730": "ato mokṣe sukhābhāva iti yatkiñcideva hi // MAnuv_4,2.98 //",
  "GSP33madhanuu:3731": "śiraḥkarādyabhāvaśca na muktasya bhavet kvacit /",
  "GSP33madhanuu:3732": "śrutayaśca purāṇāni mānamatra bahūni ca // MAnuv_4,2.99 //",
  "GSP33madhanuu:3733": "na vartate yatra rajastamastayoḥ sattvaṃ ca miśraṃ na ca kālavikramaḥ /",
  "GSP33madhanuu:3734": "na yatra māyā kimutāpare hareranuvratā yatra surāsurārcitāḥ // MAnuv_4,2.100 //",
  "GSP33madhanuu:3735": "śyāmāvadātāḥ śatapatralocanāḥ piśaṅgavastrāḥ surucaḥ supeśasaḥ /",
  "GSP33madhanuu:3736": "sarve caturbāhava unmiṣanmaṇipravekaniṣkābharaṇāḥ suvarcasaḥ // MAnuv_4,2.101 //",
  "GSP33madhanuu:3737": "pravāḷavaiḍūryamṛṇāḷavarcasāṃ parisphuratkuṇḍalamaulimālinām /",
  "GSP33madhanuu:3738": "bhrājiṣṇubhiryaḥ parito virājate lasadvimānāvalibhirmahātmanām // MAnuv_4,2.102 //",
  "GSP33madhanuu:3739": "vidyotamānapramadottamābhiḥ savidyudabhrāvalibhiryathā nabhaḥ /",
  "GSP33madhanuu:3740": "śrīryatra rūpiṇyurugāyapādayoḥ karoti mānaṃ bahudhā vibhūtibhiḥ // MAnuv_4,2.103 //",
  "GSP33madhanuu:3741": "ṛcāṃ tvaḥ poṣamāste pupuṣvān gāyatraṃ tvo gāyati śakvarīṣu /",
  "GSP33madhanuu:3742": "brahmā tvo vadati jātavidyāṃ yajñasya mātraṃ vimibhīta u tvaḥ // MAnuv_4,2.104 //",
  "GSP33madhanuu:3743": "kāmānnarūpī caratītipūrvaśrutyā purāṇoktibhirapyadoṣaḥ /",
  "GSP33madhanuu:3744": "dehaḥ svarūpātmaka eva teṣāṃ muktiṃ gatānāmapi ceyate hi // MAnuv_4,2.105 //",
  "GSP33madhanuu:3745": "śiraḥkarādyairapi muktibhājo yuktā yataste puruṣā idānīm /",
  "GSP33madhanuu:3746": "yathetipūrvā anumāśca jīvasvarūpamaṅgādiyugāpayanti // MAnuv_4,2.106 //",
  "GSP33madhanuu:3747": "na brahmarūpatvamamuṣya dehino muktāvapi syāt pramayā kathañcit /",
  "GSP33madhanuu:3748": "sa brahmaṇā sahito 'śeṣabhogān bhuṅkte tathopetya sukhārṇavaṃ tam // MAnuv_4,2.107 //",
  "GSP33madhanuu:3749": "yattat paraṃ jyotirupetya jīvo nijasvarapūtvamavāpya kāmān /",
  "GSP33madhanuu:3750": "bhuṅkte sa daivaṃ puruṣottamo 'ja ātmeti cokto guṇapūrtihetoḥ // MAnuv_4,2.108 //",
  "GSP33madhanuu:3751": "setuḥ sa devo 'khilamuktibhāgāmutāmṛtasyeṣya iheśitā yat /",
  "GSP33madhanuu:3752": "ityādivākyairbhagavadvaśaḥ san bhuṅkte'khilān muktigato 'pi bhogān // MAnuv_4,2.109 //",
  "GSP33madhanuu:3753": "kālo 'pyasau naikyayutaḥ pareṇa jīvasya kālo yata eṣa yadvat /",
  "GSP33madhanuu:3754": "ityādikā apyanumāḥ pramāṇaṃ muktau ca jīvasya paratvarodhe // MAnuv_4,2.110 //",
  "GSP33madhanuu:3755": "kathaṃ ca yaḥ pūrvamasau na paścād bhavet sa evetyapi yuktimeti /",
  "GSP33madhanuu:3756": "yato na dṛṣṭaṃ yadabhūnna pūrvaṃ paścāt tadāseti kutaśca kiñcit // MAnuv_4,2.111 //",
  "GSP33madhanuu:3757": "nacaiva muktau tu hareḥ pṛthaktavamaikyaṃ tathā syāditi yuktimeti /",
  "GSP33madhanuu:3758": "yato na kutrāpi bhidābhidā ca dṛṣṭā citaścetanayā kutaścit // MAnuv_4,2.112 //",
  "GSP33madhanuu:3759": "itthaṃ matāni bhramajāni yasmānmokṣaṃ samuddeśyamapi bhrameṇa /",
  "GSP33madhanuu:3760": "vidurna samyag yadapīha laukikāḥ sukhaṃ mama syācca sadeti jānate // MAnuv_4,2.113 //",
  "GSP33madhanuu:3761": "audāryamuccāvacaśaktirātmasvarapūdārḍhyaṃ ca nijasvabhāvaḥ /",
  "GSP33madhanuu:3762": "svātantryamāpūrṇaviśeṣayogyatā virodhahāniśca caturthapāde // MAnuv_4,2.114 //",
  "GSP33madhanuu:3763": "vyavasthitistvaviśeṣaḥ sthitiśca niṣedhasāmānyavidhikriyāṇām /",
  "GSP33madhanuu:3764": "vibhaktatā cātvarayaiva siddhirvipakṣasamprāptiviruddhahetavaḥ // MAnuv_4,2.115 //",
  "GSP33madhanuu:3765": "suśakyatā śaśvadatiprasiddhivivekavinyāsavicārasañjñāḥ /",
  "GSP33madhanuu:3766": "nānāpravṛttiḥ kṛtakṛtyatā ca vipakṣatarkāḥ samatītapāde // MAnuv_4,2.116 //",
  "GSP33madhanuu:3767": "mahāphalatvaṃ praviviktatā ca sandhigrahaḥ sādhanamāptakṛtyam /",
  "GSP33madhanuu:3768": "viśeṣakāryaṃ kṛtisaṃsthitiśca suyuktayo nirṇayagāḥ svapakṣe // MAnuv_4,2.117 //",
  "GSP33madhanuu:3769": "vyāmiśratā kāryakaratvamarthakḷptiḥ sudārḍhyaṃ paratantratā ca /",
  "GSP33madhanuu:3770": "samānadharmaḥ kṛtaśeṣatā ca lokopamā pūrvamatānusārāḥ // MAnuv_4,2.118 //",
  "GSP33madhanuu:3771": "viśeṣasāmyaśrutirāḍhyatā ca samānalopo mahimā viśeṣaḥ /",
  "GSP33madhanuu:3772": "kṛtārthatā śaśvadanupravṛttiḥ siddhāntanirṇītiviśiṣṭahetavaḥ // MAnuv_4,2.119 //",
  "GSP33madhanuu:3773": "pradhānavāyustviha vāyunāmā bhūteṣvitiproktagato 'pi yuktayā /",
  "GSP33madhanuu:3774": "yasmācchrutau pavate ceti bhūri prokto yato bhūtamānī ca so 'pi /",
  "GSP33madhanuu:3775": "mahāmānī tvalpamānī ca yasmāt tacchabdenāpyucyate tena so 'pi // MAnuv_4,2.120 //",
  "GSP33madhanuu:3776": "tasmin layaṃ yānti bhūtānyaśeṣakramāvirodhena sa eva viṣṇau /",
  "GSP33madhanuu:3777": "indrādīnāṃ tatra layaḥ kramaṃ tu proktaṃ viśeṣādanusṛtya nānyat // MAnuv_4,2.121 //",
  "GSP33madhanuu:3778": "tasmādaśeṣā girijāṃ praviśya tayaiva rudraṃ saha tena vāṇīm /",
  "GSP33madhanuu:3779": "tayā patiṃ prāpya sahaiva tena layaṃ harau yānti samastajīvāḥ // MAnuv_4,2.122 //",
  "GSP33madhanuu:3780": "somastu vārīśayuto 'niruddhaṃ viśatyasau kāmamasau ca vāruṇīm /",
  "GSP33madhanuu:3781": "sā śeṣadevaṃ sa giraṃ ca saiva vāyuṃ viśatyañja itīha nirṇayaḥ // MAnuv_4,2.123 //",
  "GSP33madhanuu:3782": "umāgirīśāvapi bhāratīrāviti sma vāg vedagatā bravīti /",
  "GSP33madhanuu:3783": "ahīndrapatnīmahipaṃ viriñcapatnīṃ viriñcaṃ ca vimuktikāle // MAnuv_4,2.124 //",
  "GSP33madhanuu:3784": "ta eva yat tatpadamāpnuvanti tatkāla etān samupāsya jīvāḥ /",
  "GSP33madhanuu:3785": "brahmatvakāle praviśanti caitānīti sma vāk tādṛśatāmupaiti // MAnuv_4,2.125 //",
  "GSP33madhanuu:3786": "sūryo 'gniyukto gurumāpya tena śakraṃ sahainena suparṇapatnīm /",
  "GSP33madhanuu:3787": "tayā suparṇaṃ saha tena vāṇīṃ brahmāṇametadgata eva yāti // MAnuv_4,2.126 //",
  "GSP33madhanuu:3788": "indrapraveśastu yadocyate 'tra tadā hyumetyeva suparṇapatnī /",
  "GSP33madhanuu:3789": "uktā suparṇaśca girīśanāmnā tato virodhaśca na kaścanātra // MAnuv_4,2.127 //",
  "GSP33madhanuu:3790": "bhṛgvādayo dakṣamavāpya tena prāpyendrametena suparṇapatnīm /",
  "GSP33madhanuu:3791": "viśanti ye manavo rājamukhyā manuṃ praviśyātra gatā mahendram // MAnuv_4,2.128 //",
  "GSP33madhanuu:3792": "ākāśa urvī ca guruṃ praviśya tenaiva yātaḥ puruhūtadevam /",
  "GSP33madhanuu:3793": "sanādayo yatayaḥ kāmameva viśanti śiṣṭā api havyavāham // MAnuv_4,2.129 //",
  "GSP33madhanuu:3794": "varṇāśramācāraratā manuṣyā dharmaṃ manuṃ so 'pi sameti kāle /",
  "GSP33madhanuu:3795": "tameva sarve pitaraḥ surānugāḥ sarve kuberaṃ sa ca somameva // MAnuv_4,2.130 //",
  "GSP33madhanuu:3796": "vimuktikāle praviśantyabhīkṣṇaṃ bhogāṃśca taddehagatāḥ prabhuñjate /",
  "GSP33madhanuu:3797": "ānandasuvyaktiramutra teṣāṃ bhavatyataśceṣyata eva nirgatāḥ /",
  "GSP33madhanuu:3798": "krīḍanti bhūyaśca samāviśanti tāneva sāyujyamidaṃ vadanti // MAnuv_4,2.131 //",
  "GSP33madhanuu:3799": "sāyujyahīnāśca laye tu sarve proktena mārgeṇa viśanti sṛṣṭau /",
  "GSP33madhanuu:3800": "bahiśca niryānti tato 'nyadāpi sāyujyabhājāṃ bhavati praveśaḥ // MAnuv_4,2.132 //",
  "GSP33madhanuu:3801": "uktaṃ samastaṃ paramaśrutau hi proktaṃ tu sargakramato viparyayaḥ /",
  "GSP33madhanuu:3802": "muktau laye yadvadatho layaśca viparyayeṇetyavadad girāṃ patiḥ // MAnuv_4,2.133 //",
  "GSP33madhanuu:3803": "layo yato muktiriyaṃ surāṇāṃ bhogo viśeṣeṇa ca yaṃ vadiṣyati /",
  "GSP33madhanuu:3804": "uktaśca bimbapratibimbabhāvaḥ piṅgaśrutāvuktalayānusārataḥ // MAnuv_4,2.134 //",
  "GSP33madhanuu:3805": "bimbe layo yanniyataśca muktau cidātmanāṃ tadvaśatā ca sarvadā /",
  "GSP33madhanuu:3806": "tejo 'bhidhāṃ tu śriyamāpya viṣṇumagre tataḥ putratayaiva vāyuḥ /",
  "GSP33madhanuu:3807": "āptaḥ prasūtaḥ punareva viṣṇuṃ praviśya muktaḥ praḷaye 'tra tiṣṭhati // MAnuv_4,2.135 //",
  "GSP33madhanuu:3808": "sarve 'pi te muktagaṇā amandasāndraṃ nijānandamaśeṣato 'pi /",
  "GSP33madhanuu:3809": "bhuñjanta evāsata īśadehe laye 'tha sarge bahireva yānti // MAnuv_4,2.136 //",
  "GSP33madhanuu:3810": "prayāti dharmaṃ nirṛtistu śakraṃ marudgaṇāḥ pārṣadāstathaiva /",
  "GSP33madhanuu:3811": "sarve 'niruddhaṃ pṛtanādhipādyāsturaśrutirhītthamiyaṃ vimuktiḥ // MAnuv_4,2.137 //",
  "GSP33madhanuu:3812": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyane caturthādhyāyasya dvitīyaḥ pādaḥ //",
  "GSP33madhanuu:3813": "utkrāntamārgaśca vimuktagamyaṃ pādoditam sukramavikramau ca /",
  "GSP33madhanuu:3814": "sāntānikaṃ prāptirabhīṣyatā ca saukayarmityanyamatasya tarkāḥ // MAnuv_4,3.1 //",
  "GSP33madhanuu:3815": "viśeṣasamprāptirurutvamāptiḥ kramānurāgaḥ kathitānuvṛttiḥ /",
  "GSP33madhanuu:3816": "siddhāntanirṇītikarāḥ pratīkaṃ dehādikaṃ tadgatameva ye narāḥ // MAnuv_4,3.2 //",
  "GSP33madhanuu:3817": "upāsate te purataḥ samāpnuyurbrahmāṇamasmānmatimāpya viṣṇum /",
  "GSP33madhanuu:3818": "prāpsyantyato 'nye 'pi tamāpya tasmāddhariṃ gatā muktibhājaḥ parānte // MAnuv_4,3.3 //",
  "GSP33madhanuu:3819": "// śrīmadānandatīrthabhagavatpādācāryaviracite śrīmadbrahmasūtrānuvyākhyane caturthādhyāyasya tṛtīyaḥ pādaḥ //",
  "GSP33madhanuu:3820": "atikramoktiḥ kṛtirarthalābhaḥ parā gatiḥ pāragatistadokaḥ /",
  "GSP33madhanuu:3821": "samastakāryaṃ vaśitā ca viśvasambhāvanā yuktayastvanyapakṣe // MAnuv_4,4.1 //",
  "GSP33madhanuu:3822": "sāmānyarūpaṃ pratibhānamuktirāścaryatākṛtrimatāstadoṣaḥ /",
  "GSP33madhanuu:3823": "viśeṣakḷptiḥ kṛtaniḥśramaśca māhātmyamityeva sunirṇayārthāḥ // MAnuv_4,4.2 //",
  "GSP33madhanuu:3824": "ananyabhṛtyatvamihoditabhyastvanyasya bhṛtyatvanivāraṇāya /",
  "GSP33madhanuu:3825": "patiṃ yadeṣāmapi viṣṇumāha hyutāmṛtatvasya patitvavāgdhareḥ // MAnuv_4,4.3 //",
  "GSP33madhanuu:3826": "ete 'picānyādhipatitvayuktā viṣṇvanyacittvena yathā pumāṃsaḥ /",
  "GSP33madhanuu:3827": "prasiddhibhājastviti cānumaiva hyabhīṣyasiddhayai bhavatīha niścayāt // MAnuv_4,4.4 //",
  "GSP33madhanuu:3828": "muktasvakīyāvarayantṛtāsti muktāvapi brahmapurassarāṇām /",
  "GSP33madhanuu:3829": "anena devena tathāmunā ca hīṣye parārvāktanalokināmiti // MAnuv_4,4.5 //",
  "GSP33madhanuu:3830": "phalaṃ śrutirjñānata āha muktāvetacca sarvāśubhanāśaliṅgāt /",
  "GSP33madhanuu:3831": "lokādhipatyaṃ ca vidhātureva sarvātmanetyāha turaśrutiśca /",
  "GSP33madhanuu:3832": "sarve baliṃ devagaṇā vahantītyetacca nānyasya hi yuktimeti // MAnuv_4,4.6 //",
  "GSP33madhanuu:3833": "lokā itīhāpi tu lokināṃ vaco lokā iti hyeva ravaḥ prajāsu /",
  "GSP33madhanuu:3834": "prayujyate sarvajanaiḥ sadaiva tanmānino lokapadena coktāḥ /",
  "GSP33madhanuu:3835": "tadgāstu muktā iha lokaśabdā anyonyanāthā iti paiṅgināṃ śrutiḥ // MAnuv_4,4.7 //",
  "GSP33madhanuu:3836": "alokaśabdena vimuktibhājo vācyāḥ padaṃ tādṛgapīha yuktam /",
  "GSP33madhanuu:3837": "lokābhidhāścāpi yato hi muktāḥ prakāśarūpāḥ satataṃ ca sarve /",
  "GSP33madhanuu:3838": "brahmaiva lokādhipatirvimukto bhavediti prāha turaśrutiśca // MAnuv_4,4.8 //",
  "GSP33madhanuu:3839": "naceha vijñānaphalaṃ samuktaṃ lokādhipatyaṃ ravibimbato harau /",
  "GSP33madhanuu:3840": "uktaṃ pṛthak tacca puraiva yasmād bhedo 'munetyādi ca samyaguktaḥ // MAnuv_4,4.9 //",
  "GSP33madhanuu:3841": "tvapratyayaṃ cāpyatihāya naiva rūpeṇa teneti bhavedihārthaḥ /",
  "GSP33madhanuu:3842": "bhavatyasāvityaṇuśabdamatra vihāya vākyāni bahūni doṣaḥ // MAnuv_4,4.10 //",
  "GSP33madhanuu:3843": "ato jagadvayāpṛtimanta eva brahmādayaḥ pūrṇaguṇāḥ krameṇa /",
  "GSP33madhanuu:3844": "amandamānandamajasrameva bhuñjanta ātmīyamajāt samāsate // MAnuv_4,4.11 //",
  "GSP33madhanuu:3845": "namo namo 'śeṣaviśeṣapūrṇaguṇaikadhāmne puruṣottamāya /",
  "GSP33madhanuu:3846": "bhaktānukampādatiśuddhasaṃviddātre 'nupādhipriyasadguṇātmane // MAnuv_4,4.12 //",
  "GSP33madhanuu:3847": "yasya trīṇyuditāni vedavacane rūpāṇi divyānalaṃ baṭ tad darśatamitthameva nihitaṃ devasya bhargo mahat /",
  "GSP33madhanuu:3848": "vāyo rāmavaconayaṃ prathamakaṃ pṛkṣo dvitīyaṃ vapurmadhvo yattu tṛtīyametadanumā granthaḥ kṛtaḥ keśave // MAnuv_4,4.13 //",
  "GSP33madhanuu:3849": "niḥśeṣadoṣarahitakalyāṇākhilasadguṇa /",
  "GSP33madhanuu:3850": "bhūtisvayambhuśarvādivandyaṃ tvāṃ naumi me priyam // MAnuv_4,4.14 //",
  "GSP33madhanuu:3851": "// iti śrīmadānandatīrthabhagavatpādācāryaviracite śrīmadbrahmasūtrānuvyākhyāne caturtho 'dhyāyaḥ //"
}