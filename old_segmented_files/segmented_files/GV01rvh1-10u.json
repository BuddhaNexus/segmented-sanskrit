{
  "GV01rvh1-10u:0": "Ṛgveda 1",
  "GV01rvh1-10u:1": "RV_1,001.01a agnim īḷe purohitaṃ yajñasya devam ṛtvijam /",
  "GV01rvh1-10u:2": "RV_1,001.01c hotāraṃ ratnadhātamam //",
  "GV01rvh1-10u:3": "RV_1,001.02a agniḥ pūrvebhir ṛṣibhir īḍyo nūtanair uta /",
  "GV01rvh1-10u:4": "RV_1,001.02c sa devāṃ eha vakṣati //",
  "GV01rvh1-10u:5": "RV_1,001.03a agninā rayim aśnavat poṣam eva dive-dive /",
  "GV01rvh1-10u:6": "RV_1,001.03c yaśasaṃ vīravattamam //",
  "GV01rvh1-10u:7": "RV_1,001.04a agne yaṃ yajñam adhvaraṃ viśvataḥ paribhūr asi /",
  "GV01rvh1-10u:8": "RV_1,001.04c sa id deveṣu gacchati //",
  "GV01rvh1-10u:9": "RV_1,001.05a agnir hotā kavikratuḥ satyaś citraśravastamaḥ /",
  "GV01rvh1-10u:10": "RV_1,001.05c devo devebhir ā gamat //",
  "GV01rvh1-10u:11": "RV_1,001.06a yad aṅga dāśuṣe tvam agne bhadraṃ kariṣyasi /",
  "GV01rvh1-10u:12": "RV_1,001.06c tavet tat satyam aṅgiraḥ //",
  "GV01rvh1-10u:13": "RV_1,001.07a upa tvāgne dive-dive doṣāvastar dhiyā vayam /",
  "GV01rvh1-10u:14": "RV_1,001.07c namo bharanta emasi //",
  "GV01rvh1-10u:15": "RV_1,001.08a rājantam adhvarāṇāṃ gopām ṛtasya dīdivim /",
  "GV01rvh1-10u:16": "RV_1,001.08c vardhamānaṃ sve dame //",
  "GV01rvh1-10u:17": "RV_1,001.09a sa naḥ piteva sūnave 'gne sūpāyano bhava /",
  "GV01rvh1-10u:18": "RV_1,001.09c sacasvā naḥ svastaye //",
  "GV01rvh1-10u:19": "RV_1,002.01a vāyav ā yāhi darśateme somā araṅkṛtāḥ /",
  "GV01rvh1-10u:20": "RV_1,002.01c teṣām pāhi śrudhī havam //",
  "GV01rvh1-10u:21": "RV_1,002.02a vāya ukthebhir jarante tvām acchā jaritāraḥ /",
  "GV01rvh1-10u:22": "RV_1,002.02c sutasomā aharvidaḥ //",
  "GV01rvh1-10u:23": "RV_1,002.03a vāyo tava prapṛñcatī dhenā jigāti dāśuṣe /",
  "GV01rvh1-10u:24": "RV_1,002.03c urūcī somapītaye //",
  "GV01rvh1-10u:25": "RV_1,002.04a indravāyū ime sutā upa prayobhir ā gatam /",
  "GV01rvh1-10u:26": "RV_1,002.04c indavo vām uśanti hi //",
  "GV01rvh1-10u:27": "RV_1,002.05a vāyav indraś ca cetathaḥ sutānāṃ vājinīvasū /",
  "GV01rvh1-10u:28": "RV_1,002.05c tāv ā yātam upa dravat //",
  "GV01rvh1-10u:29": "RV_1,002.06a vāyav indraś ca sunvata ā yātam upa niṣkṛtam /",
  "GV01rvh1-10u:30": "RV_1,002.06c makṣv itthā dhiyā narā //",
  "GV01rvh1-10u:31": "RV_1,002.07a mitraṃ huve pūtadakṣaṃ varuṇaṃ ca riśādasam /",
  "GV01rvh1-10u:32": "RV_1,002.07c dhiyaṃ ghṛtācīṃ sādhantā //",
  "GV01rvh1-10u:33": "RV_1,002.08a ṛtena mitrāvaruṇāv ṛtāvṛdhāv ṛtaspṛśā /",
  "GV01rvh1-10u:34": "RV_1,002.08c kratum bṛhantam āśāthe //",
  "GV01rvh1-10u:35": "RV_1,002.09a kavī no mitrāvaruṇā tuvijātā urukṣayā /",
  "GV01rvh1-10u:36": "RV_1,002.09c dakṣaṃ dadhāte apasam //",
  "GV01rvh1-10u:37": "RV_1,003.01a aśvinā yajvarīr iṣo dravatpāṇī śubhas patī /",
  "GV01rvh1-10u:38": "RV_1,003.01c purubhujā canasyatam //",
  "GV01rvh1-10u:39": "RV_1,003.02a aśvinā purudaṃsasā narā śavīrayā dhiyā /",
  "GV01rvh1-10u:40": "RV_1,003.02c dhiṣṇyā vanataṃ giraḥ //",
  "GV01rvh1-10u:41": "RV_1,003.03a dasrā yuvākavaḥ sutā nāsatyā vṛktabarhiṣaḥ /",
  "GV01rvh1-10u:42": "RV_1,003.03c ā yātaṃ rudravartanī //",
  "GV01rvh1-10u:43": "RV_1,003.04a indrā yāhi citrabhāno sutā ime tvāyavaḥ /",
  "GV01rvh1-10u:44": "RV_1,003.04c aṇvībhis tanā pūtāsaḥ //",
  "GV01rvh1-10u:45": "RV_1,003.05a indrā yāhi dhiyeṣito viprajūtaḥ sutāvataḥ /",
  "GV01rvh1-10u:46": "RV_1,003.05c upa brahmāṇi vāghataḥ //",
  "GV01rvh1-10u:47": "RV_1,003.06a indrā yāhi tūtujāna upa brahmāṇi harivaḥ /",
  "GV01rvh1-10u:48": "RV_1,003.06c sute dadhiṣva naś canaḥ //",
  "GV01rvh1-10u:49": "RV_1,003.07a omāsaś carṣaṇīdhṛto viśve devāsa ā gata /",
  "GV01rvh1-10u:50": "RV_1,003.07c dāśvāṃso dāśuṣaḥ sutam //",
  "GV01rvh1-10u:51": "RV_1,003.08a viśve devāso apturaḥ sutam ā ganta tūrṇayaḥ /",
  "GV01rvh1-10u:52": "RV_1,003.08c usrā iva svasarāṇi //",
  "GV01rvh1-10u:53": "RV_1,003.09a viśve devāso asridha ehimāyāso adruhaḥ /",
  "GV01rvh1-10u:54": "RV_1,003.09c medhaṃ juṣanta vahnayaḥ //",
  "GV01rvh1-10u:55": "RV_1,003.10a pāvakā naḥ sarasvatī vājebhir vājinīvatī /",
  "GV01rvh1-10u:56": "RV_1,003.10c yajñaṃ vaṣṭu dhiyāvasuḥ //",
  "GV01rvh1-10u:57": "RV_1,003.11a codayitrī sūnṛtānāṃ cetantī sumatīnām /",
  "GV01rvh1-10u:58": "RV_1,003.11c yajñaṃ dadhe sarasvatī //",
  "GV01rvh1-10u:59": "RV_1,003.12a maho arṇaḥ sarasvatī pra cetayati ketunā /",
  "GV01rvh1-10u:60": "RV_1,003.12c dhiyo viśvā vi rājati //",
  "GV01rvh1-10u:61": "RV_1,004.01a surūpakṛtnum ūtaye sudughām iva goduhe /",
  "GV01rvh1-10u:62": "RV_1,004.01c juhūmasi dyavi-dyavi //",
  "GV01rvh1-10u:63": "RV_1,004.02a upa naḥ savanā gahi somasya somapāḥ piba /",
  "GV01rvh1-10u:64": "RV_1,004.02c godā id revato madaḥ //",
  "GV01rvh1-10u:65": "RV_1,004.03a athā te antamānāṃ vidyāma sumatīnām /",
  "GV01rvh1-10u:66": "RV_1,004.03c mā no ati khya ā gahi //",
  "GV01rvh1-10u:67": "RV_1,004.04a parehi vigram astṛtam indram pṛcchā vipaścitam /",
  "GV01rvh1-10u:68": "RV_1,004.04c yas te sakhibhya ā varam //",
  "GV01rvh1-10u:69": "RV_1,004.05a uta bruvantu no nido nir anyataś cid ārata /",
  "GV01rvh1-10u:70": "RV_1,004.05c dadhānā indra id duvaḥ //",
  "GV01rvh1-10u:71": "RV_1,004.06a uta naḥ subhagāṃ arir voceyur dasma kṛṣṭayaḥ /",
  "GV01rvh1-10u:72": "RV_1,004.06c syāmed indrasya śarmaṇi //",
  "GV01rvh1-10u:73": "RV_1,004.07a em āśum āśave bhara yajñaśriyaṃ nṛmādanam /",
  "GV01rvh1-10u:74": "RV_1,004.07c patayan mandayatsakham //",
  "GV01rvh1-10u:75": "RV_1,004.08a asya pītvā śatakrato ghano vṛtrāṇām abhavaḥ /",
  "GV01rvh1-10u:76": "RV_1,004.08c prāvo vājeṣu vājinam //",
  "GV01rvh1-10u:77": "RV_1,004.09a taṃ tvā vājeṣu vājinaṃ vājayāmaḥ śatakrato /",
  "GV01rvh1-10u:78": "RV_1,004.09c dhanānām indra sātaye //",
  "GV01rvh1-10u:79": "RV_1,004.10a yo rāyo 'vanir mahān supāraḥ sunvataḥ sakhā /",
  "GV01rvh1-10u:80": "RV_1,004.10c tasmā indrāya gāyata //",
  "GV01rvh1-10u:81": "RV_1,005.01a ā tv etā ni ṣīdatendram abhi pra gāyata /",
  "GV01rvh1-10u:82": "RV_1,005.01c sakhāya stomavāhasaḥ //",
  "GV01rvh1-10u:83": "RV_1,005.02a purūtamam purūṇām īśānaṃ vāryāṇām /",
  "GV01rvh1-10u:84": "RV_1,005.02c indraṃ some sacā sute //",
  "GV01rvh1-10u:85": "RV_1,005.03a sa ghā no yoga ā bhuvat sa rāye sa purandhyām /",
  "GV01rvh1-10u:86": "RV_1,005.03c gamad vājebhir ā sa naḥ //",
  "GV01rvh1-10u:87": "RV_1,005.04a yasya saṃsthe na vṛṇvate harī samatsu śatravaḥ /",
  "GV01rvh1-10u:88": "RV_1,005.04c tasmā indrāya gāyata //",
  "GV01rvh1-10u:89": "RV_1,005.05a sutapāvne sutā ime śucayo yanti vītaye /",
  "GV01rvh1-10u:90": "RV_1,005.05c somāso dadhyāśiraḥ //",
  "GV01rvh1-10u:91": "RV_1,005.06a tvaṃ sutasya pītaye sadyo vṛddho ajāyathāḥ /",
  "GV01rvh1-10u:92": "RV_1,005.06c indra jyaiṣṭhyāya sukrato //",
  "GV01rvh1-10u:93": "RV_1,005.07a ā tvā viśantv āśavaḥ somāsa indra girvaṇaḥ /",
  "GV01rvh1-10u:94": "RV_1,005.07c śaṃ te santu pracetase //",
  "GV01rvh1-10u:95": "RV_1,005.08a tvāṃ stomā avīvṛdhan tvām ukthā śatakrato /",
  "GV01rvh1-10u:96": "RV_1,005.08c tvāṃ vardhantu no giraḥ //",
  "GV01rvh1-10u:97": "RV_1,005.09a akṣitotiḥ saned imaṃ vājam indraḥ sahasriṇam /",
  "GV01rvh1-10u:98": "RV_1,005.09c yasmin viśvāni pauṃsyā //",
  "GV01rvh1-10u:99": "RV_1,005.10a mā no martā abhi druhan tanūnām indra girvaṇaḥ /",
  "GV01rvh1-10u:100": "RV_1,005.10c īśāno yavayā vadham //",
  "GV01rvh1-10u:101": "RV_1,006.01a yuñjanti bradhnam aruṣaṃ carantam pari tasthuṣaḥ /",
  "GV01rvh1-10u:102": "RV_1,006.01c rocante rocanā divi //",
  "GV01rvh1-10u:103": "RV_1,006.02a yuñjanty asya kāmyā harī vipakṣasā rathe /",
  "GV01rvh1-10u:104": "RV_1,006.02c śoṇā dhṛṣṇū nṛvāhasā //",
  "GV01rvh1-10u:105": "RV_1,006.03a ketuṃ kṛṇvann aketave peśo maryā apeśase /",
  "GV01rvh1-10u:106": "RV_1,006.03c sam uṣadbhir ajāyathāḥ //",
  "GV01rvh1-10u:107": "RV_1,006.04a ād aha svadhām anu punar garbhatvam erire /",
  "GV01rvh1-10u:108": "RV_1,006.04c dadhānā nāma yajñiyam //",
  "GV01rvh1-10u:109": "RV_1,006.05a vīḷu cid ārujatnubhir guhā cid indra vahnibhiḥ /",
  "GV01rvh1-10u:110": "RV_1,006.05c avinda usriyā anu //",
  "GV01rvh1-10u:111": "RV_1,006.06a devayanto yathā matim acchā vidadvasuṃ giraḥ /",
  "GV01rvh1-10u:112": "RV_1,006.06c mahām anūṣata śrutam //",
  "GV01rvh1-10u:113": "RV_1,006.07a indreṇa saṃ hi dṛkṣase saṃjagmāno abibhyuṣā /",
  "GV01rvh1-10u:114": "RV_1,006.07c mandū samānavarcasā //",
  "GV01rvh1-10u:115": "RV_1,006.08a anavadyair abhidyubhir makhaḥ sahasvad arcati /",
  "GV01rvh1-10u:116": "RV_1,006.08c gaṇair indrasya kāmyaiḥ //",
  "GV01rvh1-10u:117": "RV_1,006.09a ataḥ parijmann ā gahi divo vā rocanād adhi /",
  "GV01rvh1-10u:118": "RV_1,006.09c sam asminn ṛñjate giraḥ //",
  "GV01rvh1-10u:119": "RV_1,006.10a ito vā sātim īmahe divo vā pārthivād adhi /",
  "GV01rvh1-10u:120": "RV_1,006.10c indram maho vā rajasaḥ //",
  "GV01rvh1-10u:121": "RV_1,007.01a indram id gāthino bṛhad indram arkebhir arkiṇaḥ /",
  "GV01rvh1-10u:122": "RV_1,007.01c indraṃ vāṇīr anūṣata //",
  "GV01rvh1-10u:123": "RV_1,007.02a indra id dharyoḥ sacā sammiśla ā vacoyujā /",
  "GV01rvh1-10u:124": "RV_1,007.02c indro vajrī hiraṇyayaḥ //",
  "GV01rvh1-10u:125": "RV_1,007.03a indro dīrghāya cakṣasa ā sūryaṃ rohayad divi /",
  "GV01rvh1-10u:126": "RV_1,007.03c vi gobhir adrim airayat //",
  "GV01rvh1-10u:127": "RV_1,007.04a indra vājeṣu no 'va sahasrapradhaneṣu ca /",
  "GV01rvh1-10u:128": "RV_1,007.04c ugra ugrābhir ūtibhiḥ //",
  "GV01rvh1-10u:129": "RV_1,007.05a indraṃ vayam mahādhana indram arbhe havāmahe /",
  "GV01rvh1-10u:130": "RV_1,007.05c yujaṃ vṛtreṣu vajriṇam //",
  "GV01rvh1-10u:131": "RV_1,007.06a sa no vṛṣann amuṃ caruṃ satrādāvann apā vṛdhi /",
  "GV01rvh1-10u:132": "RV_1,007.06c asmabhyam apratiṣkutaḥ //",
  "GV01rvh1-10u:133": "RV_1,007.07a tuñje-tuñje ya uttare stomā indrasya vajriṇaḥ /",
  "GV01rvh1-10u:134": "RV_1,007.07c na vindhe asya suṣṭutim //",
  "GV01rvh1-10u:135": "RV_1,007.08a vṛṣā yūtheva vaṃsagaḥ kṛṣṭīr iyarty ojasā /",
  "GV01rvh1-10u:136": "RV_1,007.08c īśāno apratiṣkutaḥ //",
  "GV01rvh1-10u:137": "RV_1,007.09a ya ekaś carṣaṇīnāṃ vasūnām irajyati /",
  "GV01rvh1-10u:138": "RV_1,007.09c indraḥ pañca kṣitīnām //",
  "GV01rvh1-10u:139": "RV_1,007.10a indraṃ vo viśvatas pari havāmahe janebhyaḥ /",
  "GV01rvh1-10u:140": "RV_1,007.10c asmākam astu kevalaḥ //",
  "GV01rvh1-10u:141": "RV_1,008.01a endra sānasiṃ rayiṃ sajitvānaṃ sadāsaham /",
  "GV01rvh1-10u:142": "RV_1,008.01c varṣiṣṭham ūtaye bhara //",
  "GV01rvh1-10u:143": "RV_1,008.02a ni yena muṣṭihatyayā ni vṛtrā ruṇadhāmahai /",
  "GV01rvh1-10u:144": "RV_1,008.02c tvotāso ny arvatā //",
  "GV01rvh1-10u:145": "RV_1,008.03a indra tvotāsa ā vayaṃ vajraṃ ghanā dadīmahi /",
  "GV01rvh1-10u:146": "RV_1,008.03c jayema saṃ yudhi spṛdhaḥ //",
  "GV01rvh1-10u:147": "RV_1,008.04a vayaṃ śūrebhir astṛbhir indra tvayā yujā vayam /",
  "GV01rvh1-10u:148": "RV_1,008.04c sāsahyāma pṛtanyataḥ //",
  "GV01rvh1-10u:149": "RV_1,008.05a mahāṃ indraḥ paraś ca nu mahitvam astu vajriṇe /",
  "GV01rvh1-10u:150": "RV_1,008.05c dyaur na prathinā śavaḥ //",
  "GV01rvh1-10u:151": "RV_1,008.06a samohe vā ya āśata naras tokasya sanitau /",
  "GV01rvh1-10u:152": "RV_1,008.06c viprāso vā dhiyāyavaḥ //",
  "GV01rvh1-10u:153": "RV_1,008.07a yaḥ kukṣiḥ somapātamaḥ samudra iva pinvate /",
  "GV01rvh1-10u:154": "RV_1,008.07c urvīr āpo na kākudaḥ //",
  "GV01rvh1-10u:155": "RV_1,008.08a evā hy asya sūnṛtā virapśī gomatī mahī /",
  "GV01rvh1-10u:156": "RV_1,008.08c pakvā śākhā na dāśuṣe //",
  "GV01rvh1-10u:157": "RV_1,008.09a evā hi te vibhūtaya ūtaya indra māvate /",
  "GV01rvh1-10u:158": "RV_1,008.09c sadyaś cit santi dāśuṣe //",
  "GV01rvh1-10u:159": "RV_1,008.10a evā hy asya kāmyā stoma ukthaṃ ca śaṃsyā /",
  "GV01rvh1-10u:160": "RV_1,008.10c indrāya somapītaye //",
  "GV01rvh1-10u:161": "RV_1,009.01a indrehi matsy andhaso viśvebhiḥ somaparvabhiḥ /",
  "GV01rvh1-10u:162": "RV_1,009.01c mahāṃ abhiṣṭir ojasā //",
  "GV01rvh1-10u:163": "RV_1,009.02a em enaṃ sṛjatā sute mandim indrāya mandine /",
  "GV01rvh1-10u:164": "RV_1,009.02c cakriṃ viśvāni cakraye //",
  "GV01rvh1-10u:165": "RV_1,009.03a matsvā suśipra mandibhi stomebhir viśvacarṣaṇe /",
  "GV01rvh1-10u:166": "RV_1,009.03c sacaiṣu savaneṣv ā //",
  "GV01rvh1-10u:167": "RV_1,009.04a asṛgram indra te giraḥ prati tvām ud ahāsata /",
  "GV01rvh1-10u:168": "RV_1,009.04c ajoṣā vṛṣabham patim //",
  "GV01rvh1-10u:169": "RV_1,009.05a saṃ codaya citram arvāg rādha indra vareṇyam /",
  "GV01rvh1-10u:170": "RV_1,009.05c asad it te vibhu prabhu //",
  "GV01rvh1-10u:171": "RV_1,009.06a asmān su tatra codayendra rāye rabhasvataḥ /",
  "GV01rvh1-10u:172": "RV_1,009.06c tuvidyumna yaśasvataḥ //",
  "GV01rvh1-10u:173": "RV_1,009.07a saṃ gomad indra vājavad asme pṛthu śravo bṛhat /",
  "GV01rvh1-10u:174": "RV_1,009.07c viśvāyur dhehy akṣitam //",
  "GV01rvh1-10u:175": "RV_1,009.08a asme dhehi śravo bṛhad dyumnaṃ sahasrasātamam /",
  "GV01rvh1-10u:176": "RV_1,009.08c indra tā rathinīr iṣaḥ //",
  "GV01rvh1-10u:177": "RV_1,009.09a vasor indraṃ vasupatiṃ gīrbhir gṛṇanta ṛgmiyam /",
  "GV01rvh1-10u:178": "RV_1,009.09c homa gantāram ūtaye //",
  "GV01rvh1-10u:179": "RV_1,009.10a sute-sute nyokase bṛhad bṛhata ed ariḥ /",
  "GV01rvh1-10u:180": "RV_1,009.10c indrāya śūṣam arcati //",
  "GV01rvh1-10u:181": "RV_1,010.01a gāyanti tvā gāyatriṇo 'rcanty arkam arkiṇaḥ /",
  "GV01rvh1-10u:182": "RV_1,010.01c brahmāṇas tvā śatakrata ud vaṃśam iva yemire //",
  "GV01rvh1-10u:183": "RV_1,010.02a yat sānoḥ sānum āruhad bhūry aspaṣṭa kartvam /",
  "GV01rvh1-10u:184": "RV_1,010.02c tad indro arthaṃ cetati yūthena vṛṣṇir ejati //",
  "GV01rvh1-10u:185": "RV_1,010.03a yukṣvā hi keśinā harī vṛṣaṇā kakṣyaprā /",
  "GV01rvh1-10u:186": "RV_1,010.03c athā na indra somapā girām upaśrutiṃ cara //",
  "GV01rvh1-10u:187": "RV_1,010.04a ehi stomāṃ abhi svarābhi gṛṇīhy ā ruva /",
  "GV01rvh1-10u:188": "RV_1,010.04c brahma ca no vaso sacendra yajñaṃ ca vardhaya //",
  "GV01rvh1-10u:189": "RV_1,010.05a uktham indrāya śaṃsyaṃ vardhanam puruniṣṣidhe /",
  "GV01rvh1-10u:190": "RV_1,010.05c śakro yathā suteṣu ṇo rāraṇat sakhyeṣu ca //",
  "GV01rvh1-10u:191": "RV_1,010.06a tam it sakhitva īmahe taṃ rāye taṃ suvīrye /",
  "GV01rvh1-10u:192": "RV_1,010.06c sa śakra uta naḥ śakad indro vasu dayamānaḥ //",
  "GV01rvh1-10u:193": "RV_1,010.07a suvivṛtaṃ sunirajam indra tvādātam id yaśaḥ /",
  "GV01rvh1-10u:194": "RV_1,010.07c gavām apa vrajaṃ vṛdhi kṛṇuṣva rādho adrivaḥ //",
  "GV01rvh1-10u:195": "RV_1,010.08a nahi tvā rodasī ubhe ṛghāyamāṇam invataḥ /",
  "GV01rvh1-10u:196": "RV_1,010.08c jeṣaḥ svarvatīr apaḥ saṃ gā asmabhyaṃ dhūnuhi //",
  "GV01rvh1-10u:197": "RV_1,010.09a āśrutkarṇa śrudhī havaṃ nū cid dadhiṣva me giraḥ /",
  "GV01rvh1-10u:198": "RV_1,010.09c indra stomam imam mama kṛṣvā yujaś cid antaram //",
  "GV01rvh1-10u:199": "RV_1,010.10a vidmā hi tvā vṛṣantamaṃ vājeṣu havanaśrutam /",
  "GV01rvh1-10u:200": "RV_1,010.10c vṛṣantamasya hūmaha ūtiṃ sahasrasātamām //",
  "GV01rvh1-10u:201": "RV_1,010.11a ā tū na indra kauśika mandasānaḥ sutam piba /",
  "GV01rvh1-10u:202": "RV_1,010.11c navyam āyuḥ pra sū tira kṛdhī sahasrasām ṛṣim //",
  "GV01rvh1-10u:203": "RV_1,010.12a pari tvā girvaṇo gira imā bhavantu viśvataḥ /",
  "GV01rvh1-10u:204": "RV_1,010.12c vṛddhāyum anu vṛddhayo juṣṭā bhavantu juṣṭayaḥ //",
  "GV01rvh1-10u:205": "RV_1,011.01a indraṃ viśvā avīvṛdhan samudravyacasaṃ giraḥ /",
  "GV01rvh1-10u:206": "RV_1,011.01c rathītamaṃ rathīnāṃ vājānāṃ satpatim patim //",
  "GV01rvh1-10u:207": "RV_1,011.02a sakhye ta indra vājino mā bhema śavasas pate /",
  "GV01rvh1-10u:208": "RV_1,011.02c tvām abhi pra ṇonumo jetāram aparājitam //",
  "GV01rvh1-10u:209": "RV_1,011.03a pūrvīr indrasya rātayo na vi dasyanty ūtayaḥ /",
  "GV01rvh1-10u:210": "RV_1,011.03c yadī vājasya gomata stotṛbhyo maṃhate magham //",
  "GV01rvh1-10u:211": "RV_1,011.04a purām bhindur yuvā kavir amitaujā ajāyata /",
  "GV01rvh1-10u:212": "RV_1,011.04c indro viśvasya karmaṇo dhartā vajrī puruṣṭutaḥ //",
  "GV01rvh1-10u:213": "RV_1,011.05a tvaṃ valasya gomato 'pāvar adrivo bilam /",
  "GV01rvh1-10u:214": "RV_1,011.05c tvāṃ devā abibhyuṣas tujyamānāsa āviṣuḥ //",
  "GV01rvh1-10u:215": "RV_1,011.06a tavāhaṃ śūra rātibhiḥ praty āyaṃ sindhum āvadan /",
  "GV01rvh1-10u:216": "RV_1,011.06c upātiṣṭhanta girvaṇo viduṣ ṭe tasya kāravaḥ //",
  "GV01rvh1-10u:217": "RV_1,011.07a māyābhir indra māyinaṃ tvaṃ śuṣṇam avātiraḥ /",
  "GV01rvh1-10u:218": "RV_1,011.07c viduṣ ṭe tasya medhirās teṣāṃ śravāṃsy ut tira //",
  "GV01rvh1-10u:219": "RV_1,011.08a indram īśānam ojasābhi stomā anūṣata /",
  "GV01rvh1-10u:220": "RV_1,011.08c sahasraṃ yasya rātaya uta vā santi bhūyasīḥ //",
  "GV01rvh1-10u:221": "RV_1,012.01a agniṃ dūtaṃ vṛṇīmahe hotāraṃ viśvavedasam /",
  "GV01rvh1-10u:222": "RV_1,012.01c asya yajñasya sukratum //",
  "GV01rvh1-10u:223": "RV_1,012.02a agnim-agniṃ havīmabhiḥ sadā havanta viśpatim /",
  "GV01rvh1-10u:224": "RV_1,012.02c havyavāham purupriyam //",
  "GV01rvh1-10u:225": "RV_1,012.03a agne devāṃ ihā vaha jajñāno vṛktabarhiṣe /",
  "GV01rvh1-10u:226": "RV_1,012.03c asi hotā na īḍyaḥ //",
  "GV01rvh1-10u:227": "RV_1,012.04a tāṃ uśato vi bodhaya yad agne yāsi dūtyam /",
  "GV01rvh1-10u:228": "RV_1,012.04c devair ā satsi barhiṣi //",
  "GV01rvh1-10u:229": "RV_1,012.05a ghṛtāhavana dīdivaḥ prati ṣma riṣato daha /",
  "GV01rvh1-10u:230": "RV_1,012.05c agne tvaṃ rakṣasvinaḥ //",
  "GV01rvh1-10u:231": "RV_1,012.06a agnināgniḥ sam idhyate kavir gṛhapatir yuvā /",
  "GV01rvh1-10u:232": "RV_1,012.06c havyavāḍ juhvāsyaḥ //",
  "GV01rvh1-10u:233": "RV_1,012.07a kavim agnim upa stuhi satyadharmāṇam adhvare /",
  "GV01rvh1-10u:234": "RV_1,012.07c devam amīvacātanam //",
  "GV01rvh1-10u:235": "RV_1,012.08a yas tvām agne haviṣpatir dūtaṃ deva saparyati /",
  "GV01rvh1-10u:236": "RV_1,012.08c tasya sma prāvitā bhava //",
  "GV01rvh1-10u:237": "RV_1,012.09a yo agniṃ devavītaye haviṣmāṃ āvivāsati /",
  "GV01rvh1-10u:238": "RV_1,012.09c tasmai pāvaka mṛḷaya //",
  "GV01rvh1-10u:239": "RV_1,012.10a sa naḥ pāvaka dīdivo 'gne devāṃ ihā vaha /",
  "GV01rvh1-10u:240": "RV_1,012.10c upa yajñaṃ haviś ca naḥ //",
  "GV01rvh1-10u:241": "RV_1,012.11a sa na stavāna ā bhara gāyatreṇa navīyasā /",
  "GV01rvh1-10u:242": "RV_1,012.11c rayiṃ vīravatīm iṣam //",
  "GV01rvh1-10u:243": "RV_1,012.12a agne śukreṇa śociṣā viśvābhir devahūtibhiḥ /",
  "GV01rvh1-10u:244": "RV_1,012.12c imaṃ stomaṃ juṣasva naḥ //",
  "GV01rvh1-10u:245": "RV_1,013.01a susamiddho na ā vaha devāṃ agne haviṣmate /",
  "GV01rvh1-10u:246": "RV_1,013.01c hotaḥ pāvaka yakṣi ca //",
  "GV01rvh1-10u:247": "RV_1,013.02a madhumantaṃ tanūnapād yajñaṃ deveṣu naḥ kave /",
  "GV01rvh1-10u:248": "RV_1,013.02c adyā kṛṇuhi vītaye //",
  "GV01rvh1-10u:249": "RV_1,013.03a narāśaṃsam iha priyam asmin yajña upa hvaye /",
  "GV01rvh1-10u:250": "RV_1,013.03c madhujihvaṃ haviṣkṛtam //",
  "GV01rvh1-10u:251": "RV_1,013.04a agne sukhatame rathe devāṃ īḷita ā vaha /",
  "GV01rvh1-10u:252": "RV_1,013.04c asi hotā manurhitaḥ //",
  "GV01rvh1-10u:253": "RV_1,013.05a stṛṇīta barhir ānuṣag ghṛtapṛṣṭham manīṣiṇaḥ /",
  "GV01rvh1-10u:254": "RV_1,013.05c yatrāmṛtasya cakṣaṇam //",
  "GV01rvh1-10u:255": "RV_1,013.06a vi śrayantām ṛtāvṛdho dvāro devīr asaścataḥ /",
  "GV01rvh1-10u:256": "RV_1,013.06c adyā nūnaṃ ca yaṣṭave //",
  "GV01rvh1-10u:257": "RV_1,013.07a naktoṣāsā supeśasāsmin yajña upa hvaye /",
  "GV01rvh1-10u:258": "RV_1,013.07c idaṃ no barhir āsade //",
  "GV01rvh1-10u:259": "RV_1,013.08a tā sujihvā upa hvaye hotārā daivyā kavī /",
  "GV01rvh1-10u:260": "RV_1,013.08c yajñaṃ no yakṣatām imam //",
  "GV01rvh1-10u:261": "RV_1,013.09a iḷā sarasvatī mahī tisro devīr mayobhuvaḥ /",
  "GV01rvh1-10u:262": "RV_1,013.09c barhiḥ sīdantv asridhaḥ //",
  "GV01rvh1-10u:263": "RV_1,013.10a iha tvaṣṭāram agriyaṃ viśvarūpam upa hvaye /",
  "GV01rvh1-10u:264": "RV_1,013.10c asmākam astu kevalaḥ //",
  "GV01rvh1-10u:265": "RV_1,013.11a ava sṛjā vanaspate deva devebhyo haviḥ /",
  "GV01rvh1-10u:266": "RV_1,013.11c pra dātur astu cetanam //",
  "GV01rvh1-10u:267": "RV_1,013.12a svāhā yajñaṃ kṛṇotanendrāya yajvano gṛhe /",
  "GV01rvh1-10u:268": "RV_1,013.12c tatra devāṃ upa hvaye //",
  "GV01rvh1-10u:269": "RV_1,014.01a aibhir agne duvo giro viśvebhiḥ somapītaye /",
  "GV01rvh1-10u:270": "RV_1,014.01c devebhir yāhi yakṣi ca //",
  "GV01rvh1-10u:271": "RV_1,014.02a ā tvā kaṇvā ahūṣata gṛṇanti vipra te dhiyaḥ /",
  "GV01rvh1-10u:272": "RV_1,014.02c devebhir agna ā gahi //",
  "GV01rvh1-10u:273": "RV_1,014.03a indravāyū bṛhaspatim mitrāgnim pūṣaṇam bhagam /",
  "GV01rvh1-10u:274": "RV_1,014.03c ādityān mārutaṃ gaṇam //",
  "GV01rvh1-10u:275": "RV_1,014.04a pra vo bhriyanta indavo matsarā mādayiṣṇavaḥ /",
  "GV01rvh1-10u:276": "RV_1,014.04c drapsā madhvaś camūṣadaḥ //",
  "GV01rvh1-10u:277": "RV_1,014.05a īḷate tvām avasyavaḥ kaṇvāso vṛktabarhiṣaḥ /",
  "GV01rvh1-10u:278": "RV_1,014.05c haviṣmanto araṅkṛtaḥ //",
  "GV01rvh1-10u:279": "RV_1,014.06a ghṛtapṛṣṭhā manoyujo ye tvā vahanti vahnayaḥ /",
  "GV01rvh1-10u:280": "RV_1,014.06c ā devān somapītaye //",
  "GV01rvh1-10u:281": "RV_1,014.07a tān yajatrāṃ ṛtāvṛdho 'gne patnīvatas kṛdhi /",
  "GV01rvh1-10u:282": "RV_1,014.07c madhvaḥ sujihva pāyaya //",
  "GV01rvh1-10u:283": "RV_1,014.08a ye yajatrā ya īḍyās te te pibantu jihvayā /",
  "GV01rvh1-10u:284": "RV_1,014.08c madhor agne vaṣaṭkṛti //",
  "GV01rvh1-10u:285": "RV_1,014.09a ākīṃ sūryasya rocanād viśvān devāṃ uṣarbudhaḥ /",
  "GV01rvh1-10u:286": "RV_1,014.09c vipro hoteha vakṣati //",
  "GV01rvh1-10u:287": "RV_1,014.10a viśvebhiḥ somyam madhv agna indreṇa vāyunā /",
  "GV01rvh1-10u:288": "RV_1,014.10c pibā mitrasya dhāmabhiḥ //",
  "GV01rvh1-10u:289": "RV_1,014.11a tvaṃ hotā manurhito 'gne yajñeṣu sīdasi /",
  "GV01rvh1-10u:290": "RV_1,014.11c semaṃ no adhvaraṃ yaja //",
  "GV01rvh1-10u:291": "RV_1,014.12a yukṣvā hy aruṣī rathe harito deva rohitaḥ /",
  "GV01rvh1-10u:292": "RV_1,014.12c tābhir devāṃ ihā vaha //",
  "GV01rvh1-10u:293": "RV_1,015.01a indra somam piba ṛtunā tvā viśantv indavaḥ /",
  "GV01rvh1-10u:294": "RV_1,015.01c matsarāsas tadokasaḥ //",
  "GV01rvh1-10u:295": "RV_1,015.02a marutaḥ pibata ṛtunā potrād yajñam punītana /",
  "GV01rvh1-10u:296": "RV_1,015.02c yūyaṃ hi ṣṭhā sudānavaḥ //",
  "GV01rvh1-10u:297": "RV_1,015.03a abhi yajñaṃ gṛṇīhi no gnāvo neṣṭaḥ piba ṛtunā /",
  "GV01rvh1-10u:298": "RV_1,015.03c tvaṃ hi ratnadhā asi //",
  "GV01rvh1-10u:299": "RV_1,015.04a agne devāṃ ihā vaha sādayā yoniṣu triṣu /",
  "GV01rvh1-10u:300": "RV_1,015.04c pari bhūṣa piba ṛtunā //",
  "GV01rvh1-10u:301": "RV_1,015.05a brāhmaṇād indra rādhasaḥ pibā somam ṛtūṃr anu /",
  "GV01rvh1-10u:302": "RV_1,015.05c taved dhi sakhyam astṛtam //",
  "GV01rvh1-10u:303": "RV_1,015.06a yuvaṃ dakṣaṃ dhṛtavrata mitrāvaruṇa dūḷabham /",
  "GV01rvh1-10u:304": "RV_1,015.06c ṛtunā yajñam āśāthe //",
  "GV01rvh1-10u:305": "RV_1,015.07a draviṇodā draviṇaso grāvahastāso adhvare /",
  "GV01rvh1-10u:306": "RV_1,015.07c yajñeṣu devam īḷate //",
  "GV01rvh1-10u:307": "RV_1,015.08a draviṇodā dadātu no vasūni yāni śṛṇvire /",
  "GV01rvh1-10u:308": "RV_1,015.08c deveṣu tā vanāmahe //",
  "GV01rvh1-10u:309": "RV_1,015.09a draviṇodāḥ pipīṣati juhota pra ca tiṣṭhata /",
  "GV01rvh1-10u:310": "RV_1,015.09c neṣṭrād ṛtubhir iṣyata //",
  "GV01rvh1-10u:311": "RV_1,015.10a yat tvā turīyam ṛtubhir draviṇodo yajāmahe /",
  "GV01rvh1-10u:312": "RV_1,015.10c adha smā no dadir bhava //",
  "GV01rvh1-10u:313": "RV_1,015.11a aśvinā pibatam madhu dīdyagnī śucivratā /",
  "GV01rvh1-10u:314": "RV_1,015.11c ṛtunā yajñavāhasā //",
  "GV01rvh1-10u:315": "RV_1,015.12a gārhapatyena santya ṛtunā yajñanīr asi /",
  "GV01rvh1-10u:316": "RV_1,015.12c devān devayate yaja //",
  "GV01rvh1-10u:317": "RV_1,016.01a ā tvā vahantu harayo vṛṣaṇaṃ somapītaye /",
  "GV01rvh1-10u:318": "RV_1,016.01c indra tvā sūracakṣasaḥ //",
  "GV01rvh1-10u:319": "RV_1,016.02a imā dhānā ghṛtasnuvo harī ihopa vakṣataḥ /",
  "GV01rvh1-10u:320": "RV_1,016.02c indraṃ sukhatame rathe //",
  "GV01rvh1-10u:321": "RV_1,016.03a indram prātar havāmaha indram prayaty adhvare /",
  "GV01rvh1-10u:322": "RV_1,016.03c indraṃ somasya pītaye //",
  "GV01rvh1-10u:323": "RV_1,016.04a upa naḥ sutam ā gahi haribhir indra keśibhiḥ /",
  "GV01rvh1-10u:324": "RV_1,016.04c sute hi tvā havāmahe //",
  "GV01rvh1-10u:325": "RV_1,016.05a semaṃ na stomam ā gahy upedaṃ savanaṃ sutam /",
  "GV01rvh1-10u:326": "RV_1,016.05c gauro na tṛṣitaḥ piba //",
  "GV01rvh1-10u:327": "RV_1,016.06a ime somāsa indavaḥ sutāso adhi barhiṣi /",
  "GV01rvh1-10u:328": "RV_1,016.06c tāṃ indra sahase piba //",
  "GV01rvh1-10u:329": "RV_1,016.07a ayaṃ te stomo agriyo hṛdispṛg astu śantamaḥ /",
  "GV01rvh1-10u:330": "RV_1,016.07c athā somaṃ sutam piba //",
  "GV01rvh1-10u:331": "RV_1,016.08a viśvam it savanaṃ sutam indro madāya gacchati /",
  "GV01rvh1-10u:332": "RV_1,016.08c vṛtrahā somapītaye //",
  "GV01rvh1-10u:333": "RV_1,016.09a semaṃ naḥ kāmam ā pṛṇa gobhir aśvaiḥ śatakrato /",
  "GV01rvh1-10u:334": "RV_1,016.09c stavāma tvā svādhyaḥ //",
  "GV01rvh1-10u:335": "RV_1,017.01a indrāvaruṇayor ahaṃ samrājor ava ā vṛṇe /",
  "GV01rvh1-10u:336": "RV_1,017.01c tā no mṛḷāta īdṛśe //",
  "GV01rvh1-10u:337": "RV_1,017.02a gantārā hi stho 'vase havaṃ viprasya māvataḥ /",
  "GV01rvh1-10u:338": "RV_1,017.02c dhartārā carṣaṇīnām //",
  "GV01rvh1-10u:339": "RV_1,017.03a anukāmaṃ tarpayethām indrāvaruṇa rāya ā /",
  "GV01rvh1-10u:340": "RV_1,017.03c tā vāṃ nediṣṭham īmahe //",
  "GV01rvh1-10u:341": "RV_1,017.04a yuvāku hi śacīnāṃ yuvāku sumatīnām /",
  "GV01rvh1-10u:342": "RV_1,017.04c bhūyāma vājadāvnām //",
  "GV01rvh1-10u:343": "RV_1,017.05a indraḥ sahasradāvnāṃ varuṇaḥ śaṃsyānām /",
  "GV01rvh1-10u:344": "RV_1,017.05c kratur bhavaty ukthyaḥ //",
  "GV01rvh1-10u:345": "RV_1,017.06a tayor id avasā vayaṃ sanema ni ca dhīmahi /",
  "GV01rvh1-10u:346": "RV_1,017.06c syād uta prarecanam //",
  "GV01rvh1-10u:347": "RV_1,017.07a indrāvaruṇa vām ahaṃ huve citrāya rādhase /",
  "GV01rvh1-10u:348": "RV_1,017.07c asmān su jigyuṣas kṛtam //",
  "GV01rvh1-10u:349": "RV_1,017.08a indrāvaruṇa nū nu vāṃ siṣāsantīṣu dhīṣv ā /",
  "GV01rvh1-10u:350": "RV_1,017.08c asmabhyaṃ śarma yacchatam //",
  "GV01rvh1-10u:351": "RV_1,017.09a pra vām aśnotu suṣṭutir indrāvaruṇa yāṃ huve /",
  "GV01rvh1-10u:352": "RV_1,017.09c yām ṛdhāthe sadhastutim //",
  "GV01rvh1-10u:353": "RV_1,018.01a somānaṃ svaraṇaṃ kṛṇuhi brahmaṇas pate /",
  "GV01rvh1-10u:354": "RV_1,018.01c kakṣīvantaṃ ya auśijaḥ //",
  "GV01rvh1-10u:355": "RV_1,018.02a yo revān yo amīvahā vasuvit puṣṭivardhanaḥ /",
  "GV01rvh1-10u:356": "RV_1,018.02c sa naḥ siṣaktu yas turaḥ //",
  "GV01rvh1-10u:357": "RV_1,018.03a mā naḥ śaṃso araruṣo dhūrtiḥ praṇaṅ martyasya /",
  "GV01rvh1-10u:358": "RV_1,018.03c rakṣā ṇo brahmaṇas pate //",
  "GV01rvh1-10u:359": "RV_1,018.04a sa ghā vīro na riṣyati yam indro brahmaṇas patiḥ /",
  "GV01rvh1-10u:360": "RV_1,018.04c somo hinoti martyam //",
  "GV01rvh1-10u:361": "RV_1,018.05a tvaṃ tam brahmaṇas pate soma indraś ca martyam /",
  "GV01rvh1-10u:362": "RV_1,018.05c dakṣiṇā pātv aṃhasaḥ //",
  "GV01rvh1-10u:363": "RV_1,018.06a sadasas patim adbhutam priyam indrasya kāmyam /",
  "GV01rvh1-10u:364": "RV_1,018.06c sanim medhām ayāsiṣam //",
  "GV01rvh1-10u:365": "RV_1,018.07a yasmād ṛte na sidhyati yajño vipaścitaś cana /",
  "GV01rvh1-10u:366": "RV_1,018.07c sa dhīnāṃ yogam invati //",
  "GV01rvh1-10u:367": "RV_1,018.08a ād ṛdhnoti haviṣkṛtim prāñcaṃ kṛṇoty adhvaram /",
  "GV01rvh1-10u:368": "RV_1,018.08c hotrā deveṣu gacchati //",
  "GV01rvh1-10u:369": "RV_1,018.09a narāśaṃsaṃ sudhṛṣṭamam apaśyaṃ saprathastamam /",
  "GV01rvh1-10u:370": "RV_1,018.09c divo na sadmamakhasam //",
  "GV01rvh1-10u:371": "RV_1,019.01a prati tyaṃ cārum adhvaraṃ gopīthāya pra hūyase /",
  "GV01rvh1-10u:372": "RV_1,019.01c marudbhir agna ā gahi //",
  "GV01rvh1-10u:373": "RV_1,019.02a nahi devo na martyo mahas tava kratum paraḥ /",
  "GV01rvh1-10u:374": "RV_1,019.02c marudbhir agna ā gahi //",
  "GV01rvh1-10u:375": "RV_1,019.03a ye maho rajaso vidur viśve devāso adruhaḥ /",
  "GV01rvh1-10u:376": "RV_1,019.03c marudbhir agna ā gahi //",
  "GV01rvh1-10u:377": "RV_1,019.04a ya ugrā arkam ānṛcur anādhṛṣṭāsa ojasā /",
  "GV01rvh1-10u:378": "RV_1,019.04c marudbhir agna ā gahi //",
  "GV01rvh1-10u:379": "RV_1,019.05a ye śubhrā ghoravarpasaḥ sukṣatrāso riśādasaḥ /",
  "GV01rvh1-10u:380": "RV_1,019.05c marudbhir agna ā gahi //",
  "GV01rvh1-10u:381": "RV_1,019.06a ye nākasyādhi rocane divi devāsa āsate /",
  "GV01rvh1-10u:382": "RV_1,019.06c marudbhir agna ā gahi //",
  "GV01rvh1-10u:383": "RV_1,019.07a ya īṅkhayanti parvatān tiraḥ samudram arṇavam /",
  "GV01rvh1-10u:384": "RV_1,019.07c marudbhir agna ā gahi //",
  "GV01rvh1-10u:385": "RV_1,019.08a ā ye tanvanti raśmibhis tiraḥ samudram ojasā /",
  "GV01rvh1-10u:386": "RV_1,019.08c marudbhir agna ā gahi //",
  "GV01rvh1-10u:387": "RV_1,019.09a abhi tvā pūrvapītaye sṛjāmi somyam madhu /",
  "GV01rvh1-10u:388": "RV_1,019.09c marudbhir agna ā gahi //",
  "GV01rvh1-10u:389": "RV_1,020.01a ayaṃ devāya janmane stomo viprebhir āsayā /",
  "GV01rvh1-10u:390": "RV_1,020.01c akāri ratnadhātamaḥ //",
  "GV01rvh1-10u:391": "RV_1,020.02a ya indrāya vacoyujā tatakṣur manasā harī /",
  "GV01rvh1-10u:392": "RV_1,020.02c śamībhir yajñam āśata //",
  "GV01rvh1-10u:393": "RV_1,020.03a takṣan nāsatyābhyām parijmānaṃ sukhaṃ ratham /",
  "GV01rvh1-10u:394": "RV_1,020.03c takṣan dhenuṃ sabardughām //",
  "GV01rvh1-10u:395": "RV_1,020.04a yuvānā pitarā punaḥ satyamantrā ṛjūyavaḥ /",
  "GV01rvh1-10u:396": "RV_1,020.04c ṛbhavo viṣṭy akrata //",
  "GV01rvh1-10u:397": "RV_1,020.05a saṃ vo madāso agmatendreṇa ca marutvatā /",
  "GV01rvh1-10u:398": "RV_1,020.05c ādityebhiś ca rājabhiḥ //",
  "GV01rvh1-10u:399": "RV_1,020.06a uta tyaṃ camasaṃ navaṃ tvaṣṭur devasya niṣkṛtam /",
  "GV01rvh1-10u:400": "RV_1,020.06c akarta caturaḥ punaḥ //",
  "GV01rvh1-10u:401": "RV_1,020.07a te no ratnāni dhattana trir ā sāptāni sunvate /",
  "GV01rvh1-10u:402": "RV_1,020.07c ekam-ekaṃ suśastibhiḥ //",
  "GV01rvh1-10u:403": "RV_1,020.08a adhārayanta vahnayo 'bhajanta sukṛtyayā /",
  "GV01rvh1-10u:404": "RV_1,020.08c bhāgaṃ deveṣu yajñiyam //",
  "GV01rvh1-10u:405": "RV_1,021.01a ihendrāgnī upa hvaye tayor it stomam uśmasi /",
  "GV01rvh1-10u:406": "RV_1,021.01c tā somaṃ somapātamā //",
  "GV01rvh1-10u:407": "RV_1,021.02a tā yajñeṣu pra śaṃsatendrāgnī śumbhatā naraḥ /",
  "GV01rvh1-10u:408": "RV_1,021.02c tā gāyatreṣu gāyata //",
  "GV01rvh1-10u:409": "RV_1,021.03a tā mitrasya praśastaya indrāgnī tā havāmahe /",
  "GV01rvh1-10u:410": "RV_1,021.03c somapā somapītaye //",
  "GV01rvh1-10u:411": "RV_1,021.04a ugrā santā havāmaha upedaṃ savanaṃ sutam /",
  "GV01rvh1-10u:412": "RV_1,021.04c indrāgnī eha gacchatām //",
  "GV01rvh1-10u:413": "RV_1,021.05a tā mahāntā sadaspatī indrāgnī rakṣa ubjatam /",
  "GV01rvh1-10u:414": "RV_1,021.05c aprajāḥ santv atriṇaḥ //",
  "GV01rvh1-10u:415": "RV_1,021.06a tena satyena jāgṛtam adhi pracetune pade /",
  "GV01rvh1-10u:416": "RV_1,021.06c indrāgnī śarma yacchatam //",
  "GV01rvh1-10u:417": "RV_1,022.01a prātaryujā vi bodhayāśvināv eha gacchatām /",
  "GV01rvh1-10u:418": "RV_1,022.01c asya somasya pītaye //",
  "GV01rvh1-10u:419": "RV_1,022.02a yā surathā rathītamobhā devā divispṛśā /",
  "GV01rvh1-10u:420": "RV_1,022.02c aśvinā tā havāmahe //",
  "GV01rvh1-10u:421": "RV_1,022.03a yā vāṃ kaśā madhumaty aśvinā sūnṛtāvatī /",
  "GV01rvh1-10u:422": "RV_1,022.03c tayā yajñam mimikṣatam //",
  "GV01rvh1-10u:423": "RV_1,022.04a nahi vām asti dūrake yatrā rathena gacchathaḥ /",
  "GV01rvh1-10u:424": "RV_1,022.04c aśvinā somino gṛham //",
  "GV01rvh1-10u:425": "RV_1,022.05a hiraṇyapāṇim ūtaye savitāram upa hvaye /",
  "GV01rvh1-10u:426": "RV_1,022.05c sa cettā devatā padam //",
  "GV01rvh1-10u:427": "RV_1,022.06a apāṃ napātam avase savitāram upa stuhi /",
  "GV01rvh1-10u:428": "RV_1,022.06c tasya vratāny uśmasi //",
  "GV01rvh1-10u:429": "RV_1,022.07a vibhaktāraṃ havāmahe vasoś citrasya rādhasaḥ /",
  "GV01rvh1-10u:430": "RV_1,022.07c savitāraṃ nṛcakṣasam //",
  "GV01rvh1-10u:431": "RV_1,022.08a sakhāya ā ni ṣīdata savitā stomyo nu naḥ /",
  "GV01rvh1-10u:432": "RV_1,022.08c dātā rādhāṃsi śumbhati //",
  "GV01rvh1-10u:433": "RV_1,022.09a agne patnīr ihā vaha devānām uśatīr upa /",
  "GV01rvh1-10u:434": "RV_1,022.09c tvaṣṭāraṃ somapītaye //",
  "GV01rvh1-10u:435": "RV_1,022.10a ā gnā agna ihāvase hotrāṃ yaviṣṭha bhāratīm /",
  "GV01rvh1-10u:436": "RV_1,022.10c varūtrīṃ dhiṣaṇāṃ vaha //",
  "GV01rvh1-10u:437": "RV_1,022.11a abhi no devīr avasā mahaḥ śarmaṇā nṛpatnīḥ /",
  "GV01rvh1-10u:438": "RV_1,022.11c acchinnapatrāḥ sacantām //",
  "GV01rvh1-10u:439": "RV_1,022.12a ihendrāṇīm upa hvaye varuṇānīṃ svastaye /",
  "GV01rvh1-10u:440": "RV_1,022.12c agnāyīṃ somapītaye //",
  "GV01rvh1-10u:441": "RV_1,022.13a mahī dyauḥ pṛthivī ca na imaṃ yajñam mimikṣatām /",
  "GV01rvh1-10u:442": "RV_1,022.13c pipṛtāṃ no bharīmabhiḥ //",
  "GV01rvh1-10u:443": "RV_1,022.14a tayor id ghṛtavat payo viprā rihanti dhītibhiḥ /",
  "GV01rvh1-10u:444": "RV_1,022.14c gandharvasya dhruve pade //",
  "GV01rvh1-10u:445": "RV_1,022.15a syonā pṛthivi bhavānṛkṣarā niveśanī /",
  "GV01rvh1-10u:446": "RV_1,022.15c yacchā naḥ śarma saprathaḥ //",
  "GV01rvh1-10u:447": "RV_1,022.16a ato devā avantu no yato viṣṇur vicakrame /",
  "GV01rvh1-10u:448": "RV_1,022.16c pṛthivyāḥ sapta dhāmabhiḥ //",
  "GV01rvh1-10u:449": "RV_1,022.17a idaṃ viṣṇur vi cakrame tredhā ni dadhe padam /",
  "GV01rvh1-10u:450": "RV_1,022.17c samūḷham asya pāṃsure //",
  "GV01rvh1-10u:451": "RV_1,022.18a trīṇi padā vi cakrame viṣṇur gopā adābhyaḥ /",
  "GV01rvh1-10u:452": "RV_1,022.18c ato dharmāṇi dhārayan //",
  "GV01rvh1-10u:453": "RV_1,022.19a viṣṇoḥ karmāṇi paśyata yato vratāni paspaśe /",
  "GV01rvh1-10u:454": "RV_1,022.19c indrasya yujyaḥ sakhā //",
  "GV01rvh1-10u:455": "RV_1,022.20a tad viṣṇoḥ paramam padaṃ sadā paśyanti sūrayaḥ /",
  "GV01rvh1-10u:456": "RV_1,022.20c divīva cakṣur ātatam //",
  "GV01rvh1-10u:457": "RV_1,022.21a tad viprāso vipanyavo jāgṛvāṃsaḥ sam indhate /",
  "GV01rvh1-10u:458": "RV_1,022.21c viṣṇor yat paramam padam //",
  "GV01rvh1-10u:459": "RV_1,023.01a tīvrāḥ somāsa ā gahy āśīrvantaḥ sutā ime /",
  "GV01rvh1-10u:460": "RV_1,023.01c vāyo tān prasthitān piba //",
  "GV01rvh1-10u:461": "RV_1,023.02a ubhā devā divispṛśendravāyū havāmahe /",
  "GV01rvh1-10u:462": "RV_1,023.02c asya somasya pītaye //",
  "GV01rvh1-10u:463": "RV_1,023.03a indravāyū manojuvā viprā havanta ūtaye /",
  "GV01rvh1-10u:464": "RV_1,023.03c sahasrākṣā dhiyas patī //",
  "GV01rvh1-10u:465": "RV_1,023.04a mitraṃ vayaṃ havāmahe varuṇaṃ somapītaye /",
  "GV01rvh1-10u:466": "RV_1,023.04c jajñānā pūtadakṣasā //",
  "GV01rvh1-10u:467": "RV_1,023.05a ṛtena yāv ṛtāvṛdhāv ṛtasya jyotiṣas patī /",
  "GV01rvh1-10u:468": "RV_1,023.05c tā mitrāvaruṇā huve //",
  "GV01rvh1-10u:469": "RV_1,023.06a varuṇaḥ prāvitā bhuvan mitro viśvābhir ūtibhiḥ /",
  "GV01rvh1-10u:470": "RV_1,023.06c karatāṃ naḥ surādhasaḥ //",
  "GV01rvh1-10u:471": "RV_1,023.07a marutvantaṃ havāmaha indram ā somapītaye /",
  "GV01rvh1-10u:472": "RV_1,023.07c sajūr gaṇena tṛmpatu //",
  "GV01rvh1-10u:473": "RV_1,023.08a indrajyeṣṭhā marudgaṇā devāsaḥ pūṣarātayaḥ /",
  "GV01rvh1-10u:474": "RV_1,023.08c viśve mama śrutā havam //",
  "GV01rvh1-10u:475": "RV_1,023.09a hata vṛtraṃ sudānava indreṇa sahasā yujā /",
  "GV01rvh1-10u:476": "RV_1,023.09c mā no duḥśaṃsa īśata //",
  "GV01rvh1-10u:477": "RV_1,023.10a viśvān devān havāmahe marutaḥ somapītaye /",
  "GV01rvh1-10u:478": "RV_1,023.10c ugrā hi pṛśnimātaraḥ //",
  "GV01rvh1-10u:479": "RV_1,023.11a jayatām iva tanyatur marutām eti dhṛṣṇuyā /",
  "GV01rvh1-10u:480": "RV_1,023.11c yac chubhaṃ yāthanā naraḥ //",
  "GV01rvh1-10u:481": "RV_1,023.12a haskārād vidyutas pary ato jātā avantu naḥ /",
  "GV01rvh1-10u:482": "RV_1,023.12c maruto mṛḷayantu naḥ //",
  "GV01rvh1-10u:483": "RV_1,023.13a ā pūṣañ citrabarhiṣam āghṛṇe dharuṇaṃ divaḥ /",
  "GV01rvh1-10u:484": "RV_1,023.13c ājā naṣṭaṃ yathā paśum //",
  "GV01rvh1-10u:485": "RV_1,023.14a pūṣā rājānam āghṛṇir apagūḷhaṃ guhā hitam /",
  "GV01rvh1-10u:486": "RV_1,023.14c avindac citrabarhiṣam //",
  "GV01rvh1-10u:487": "RV_1,023.15a uto sa mahyam indubhiḥ ṣaḍ yuktāṃ anuseṣidhat /",
  "GV01rvh1-10u:488": "RV_1,023.15c gobhir yavaṃ na carkṛṣat //",
  "GV01rvh1-10u:489": "RV_1,023.16a ambayo yanty adhvabhir jāmayo adhvarīyatām /",
  "GV01rvh1-10u:490": "RV_1,023.16c pṛñcatīr madhunā payaḥ //",
  "GV01rvh1-10u:491": "RV_1,023.17a amūr yā upa sūrye yābhir vā sūryaḥ saha /",
  "GV01rvh1-10u:492": "RV_1,023.17c tā no hinvantv adhvaram //",
  "GV01rvh1-10u:493": "RV_1,023.18a apo devīr upa hvaye yatra gāvaḥ pibanti naḥ /",
  "GV01rvh1-10u:494": "RV_1,023.18c sindhubhyaḥ kartvaṃ haviḥ //",
  "GV01rvh1-10u:495": "RV_1,023.19a apsv antar amṛtam apsu bheṣajam apām uta praśastaye /",
  "GV01rvh1-10u:496": "RV_1,023.19c devā bhavata vājinaḥ //",
  "GV01rvh1-10u:497": "RV_1,023.20a apsu me somo abravīd antar viśvāni bheṣajā /",
  "GV01rvh1-10u:498": "RV_1,023.20c agniṃ ca viśvaśambhuvam āpaś ca viśvabheṣajīḥ //",
  "GV01rvh1-10u:499": "RV_1,023.21a āpaḥ pṛṇīta bheṣajaṃ varūthaṃ tanve mama /",
  "GV01rvh1-10u:500": "RV_1,023.21c jyok ca sūryaṃ dṛśe //",
  "GV01rvh1-10u:501": "RV_1,023.22a idam āpaḥ pra vahata yat kiṃ ca duritam mayi /",
  "GV01rvh1-10u:502": "RV_1,023.22c yad vāham abhidudroha yad vā śepa utānṛtam //",
  "GV01rvh1-10u:503": "RV_1,023.23a āpo adyānv acāriṣaṃ rasena sam agasmahi /",
  "GV01rvh1-10u:504": "RV_1,023.23c payasvān agna ā gahi tam mā saṃ sṛja varcasā //",
  "GV01rvh1-10u:505": "RV_1,023.24a sam māgne varcasā sṛja sam prajayā sam āyuṣā /",
  "GV01rvh1-10u:506": "RV_1,023.24c vidyur me asya devā indro vidyāt saha ṛṣibhiḥ //",
  "GV01rvh1-10u:507": "RV_1,024.01a kasya nūnaṃ katamasyāmṛtānām manāmahe cāru devasya nāma /",
  "GV01rvh1-10u:508": "RV_1,024.01c ko no mahyā aditaye punar dāt pitaraṃ ca dṛśeyam mātaraṃ ca //",
  "GV01rvh1-10u:509": "RV_1,024.02a agner vayam prathamasyāmṛtānām manāmahe cāru devasya nāma /",
  "GV01rvh1-10u:510": "RV_1,024.02c sa no mahyā aditaye punar dāt pitaraṃ ca dṛśeyam mātaraṃ ca //",
  "GV01rvh1-10u:511": "RV_1,024.03a abhi tvā deva savitar īśānaṃ vāryāṇām /",
  "GV01rvh1-10u:512": "RV_1,024.03c sadāvan bhāgam īmahe //",
  "GV01rvh1-10u:513": "RV_1,024.04a yaś cid dhi ta itthā bhagaḥ śaśamānaḥ purā nidaḥ /",
  "GV01rvh1-10u:514": "RV_1,024.04c adveṣo hastayor dadhe //",
  "GV01rvh1-10u:515": "RV_1,024.05a bhagabhaktasya te vayam ud aśema tavāvasā /",
  "GV01rvh1-10u:516": "RV_1,024.05c mūrdhānaṃ rāya ārabhe //",
  "GV01rvh1-10u:517": "RV_1,024.06a nahi te kṣatraṃ na saho na manyuṃ vayaś canāmī patayanta āpuḥ /",
  "GV01rvh1-10u:518": "RV_1,024.06c nemā āpo animiṣaṃ carantīr na ye vātasya praminanty abhvam //",
  "GV01rvh1-10u:519": "RV_1,024.07a abudhne rājā varuṇo vanasyordhvaṃ stūpaṃ dadate pūtadakṣaḥ /",
  "GV01rvh1-10u:520": "RV_1,024.07c nīcīnā sthur upari budhna eṣām asme antar nihitāḥ ketavaḥ syuḥ //",
  "GV01rvh1-10u:521": "RV_1,024.08a uruṃ hi rājā varuṇaś cakāra sūryāya panthām anvetavā u /",
  "GV01rvh1-10u:522": "RV_1,024.08c apade pādā pratidhātave 'kar utāpavaktā hṛdayāvidhaś cit //",
  "GV01rvh1-10u:523": "RV_1,024.09a śataṃ te rājan bhiṣajaḥ sahasram urvī gabhīrā sumatiṣ ṭe astu /",
  "GV01rvh1-10u:524": "RV_1,024.09c bādhasva dūre nirṛtim parācaiḥ kṛtaṃ cid enaḥ pra mumugdhy asmat //",
  "GV01rvh1-10u:525": "RV_1,024.10a amī ya ṛkṣā nihitāsa uccā naktaṃ dadṛśre kuha cid diveyuḥ /",
  "GV01rvh1-10u:526": "RV_1,024.10c adabdhāni varuṇasya vratāni vicākaśac candramā naktam eti //",
  "GV01rvh1-10u:527": "RV_1,024.11a tat tvā yāmi brahmaṇā vandamānas tad ā śāste yajamāno havirbhiḥ /",
  "GV01rvh1-10u:528": "RV_1,024.11c aheḷamāno varuṇeha bodhy uruśaṃsa mā na āyuḥ pra moṣīḥ //",
  "GV01rvh1-10u:529": "RV_1,024.12a tad in naktaṃ tad divā mahyam āhus tad ayaṃ keto hṛda ā vi caṣṭe /",
  "GV01rvh1-10u:530": "RV_1,024.12c śunaḥśepo yam ahvad gṛbhītaḥ so asmān rājā varuṇo mumoktu //",
  "GV01rvh1-10u:531": "RV_1,024.13a śunaḥśepo hy ahvad gṛbhītas triṣv ādityaṃ drupadeṣu baddhaḥ /",
  "GV01rvh1-10u:532": "RV_1,024.13c avainaṃ rājā varuṇaḥ sasṛjyād vidvāṃ adabdho vi mumoktu pāśān //",
  "GV01rvh1-10u:533": "RV_1,024.14a ava te heḷo varuṇa namobhir ava yajñebhir īmahe havirbhiḥ /",
  "GV01rvh1-10u:534": "RV_1,024.14c kṣayann asmabhyam asura pracetā rājann enāṃsi śiśrathaḥ kṛtāni //",
  "GV01rvh1-10u:535": "RV_1,024.15a ud uttamaṃ varuṇa pāśam asmad avādhamaṃ vi madhyamaṃ śrathāya /",
  "GV01rvh1-10u:536": "RV_1,024.15c athā vayam āditya vrate tavānāgaso aditaye syāma //",
  "GV01rvh1-10u:537": "RV_1,025.01a yac cid dhi te viśo yathā pra deva varuṇa vratam /",
  "GV01rvh1-10u:538": "RV_1,025.01c minīmasi dyavi-dyavi //",
  "GV01rvh1-10u:539": "RV_1,025.02a mā no vadhāya hatnave jihīḷānasya rīradhaḥ /",
  "GV01rvh1-10u:540": "RV_1,025.02c mā hṛṇānasya manyave //",
  "GV01rvh1-10u:541": "RV_1,025.03a vi mṛḷīkāya te mano rathīr aśvaṃ na saṃditam /",
  "GV01rvh1-10u:542": "RV_1,025.03c gīrbhir varuṇa sīmahi //",
  "GV01rvh1-10u:543": "RV_1,025.04a parā hi me vimanyavaḥ patanti vasyaiṣṭaye /",
  "GV01rvh1-10u:544": "RV_1,025.04c vayo na vasatīr upa //",
  "GV01rvh1-10u:545": "RV_1,025.05a kadā kṣatraśriyaṃ naram ā varuṇaṃ karāmahe /",
  "GV01rvh1-10u:546": "RV_1,025.05c mṛḷīkāyorucakṣasam //",
  "GV01rvh1-10u:547": "RV_1,025.06a tad it samānam āśāte venantā na pra yucchataḥ /",
  "GV01rvh1-10u:548": "RV_1,025.06c dhṛtavratāya dāśuṣe //",
  "GV01rvh1-10u:549": "RV_1,025.07a vedā yo vīnām padam antarikṣeṇa patatām /",
  "GV01rvh1-10u:550": "RV_1,025.07c veda nāvaḥ samudriyaḥ //",
  "GV01rvh1-10u:551": "RV_1,025.08a veda māso dhṛtavrato dvādaśa prajāvataḥ /",
  "GV01rvh1-10u:552": "RV_1,025.08c vedā ya upajāyate //",
  "GV01rvh1-10u:553": "RV_1,025.09a veda vātasya vartanim uror ṛṣvasya bṛhataḥ /",
  "GV01rvh1-10u:554": "RV_1,025.09c vedā ye adhyāsate //",
  "GV01rvh1-10u:555": "RV_1,025.10a ni ṣasāda dhṛtavrato varuṇaḥ pastyāsv ā /",
  "GV01rvh1-10u:556": "RV_1,025.10c sāmrājyāya sukratuḥ //",
  "GV01rvh1-10u:557": "RV_1,025.11a ato viśvāny adbhutā cikitvāṃ abhi paśyati /",
  "GV01rvh1-10u:558": "RV_1,025.11c kṛtāni yā ca kartvā //",
  "GV01rvh1-10u:559": "RV_1,025.12a sa no viśvāhā sukratur ādityaḥ supathā karat /",
  "GV01rvh1-10u:560": "RV_1,025.12c pra ṇa āyūṃṣi tāriṣat //",
  "GV01rvh1-10u:561": "RV_1,025.13a bibhrad drāpiṃ hiraṇyayaṃ varuṇo vasta nirṇijam /",
  "GV01rvh1-10u:562": "RV_1,025.13c pari spaśo ni ṣedire //",
  "GV01rvh1-10u:563": "RV_1,025.14a na yaṃ dipsanti dipsavo na druhvāṇo janānām /",
  "GV01rvh1-10u:564": "RV_1,025.14c na devam abhimātayaḥ //",
  "GV01rvh1-10u:565": "RV_1,025.15a uta yo mānuṣeṣv ā yaśaś cakre asāmy ā /",
  "GV01rvh1-10u:566": "RV_1,025.15c asmākam udareṣv ā //",
  "GV01rvh1-10u:567": "RV_1,025.16a parā me yanti dhītayo gāvo na gavyūtīr anu /",
  "GV01rvh1-10u:568": "RV_1,025.16c icchantīr urucakṣasam //",
  "GV01rvh1-10u:569": "RV_1,025.17a saṃ nu vocāvahai punar yato me madhv ābhṛtam /",
  "GV01rvh1-10u:570": "RV_1,025.17c hoteva kṣadase priyam //",
  "GV01rvh1-10u:571": "RV_1,025.18a darśaṃ nu viśvadarśataṃ darśaṃ ratham adhi kṣami /",
  "GV01rvh1-10u:572": "RV_1,025.18c etā juṣata me giraḥ //",
  "GV01rvh1-10u:573": "RV_1,025.19a imam me varuṇa śrudhī havam adyā ca mṛḷaya /",
  "GV01rvh1-10u:574": "RV_1,025.19c tvām avasyur ā cake //",
  "GV01rvh1-10u:575": "RV_1,025.20a tvaṃ viśvasya medhira divaś ca gmaś ca rājasi /",
  "GV01rvh1-10u:576": "RV_1,025.20c sa yāmani prati śrudhi //",
  "GV01rvh1-10u:577": "RV_1,025.21a ud uttamam mumugdhi no vi pāśam madhyamaṃ cṛta /",
  "GV01rvh1-10u:578": "RV_1,025.21c avādhamāni jīvase //",
  "GV01rvh1-10u:579": "RV_1,026.01a vasiṣvā hi miyedhya vastrāṇy ūrjām pate /",
  "GV01rvh1-10u:580": "RV_1,026.01c semaṃ no adhvaraṃ yaja //",
  "GV01rvh1-10u:581": "RV_1,026.02a ni no hotā vareṇyaḥ sadā yaviṣṭha manmabhiḥ /",
  "GV01rvh1-10u:582": "RV_1,026.02c agne divitmatā vacaḥ //",
  "GV01rvh1-10u:583": "RV_1,026.03a ā hi ṣmā sūnave pitāpir yajaty āpaye /",
  "GV01rvh1-10u:584": "RV_1,026.03c sakhā sakhye vareṇyaḥ //",
  "GV01rvh1-10u:585": "RV_1,026.04a ā no barhī riśādaso varuṇo mitro aryamā /",
  "GV01rvh1-10u:586": "RV_1,026.04c sīdantu manuṣo yathā //",
  "GV01rvh1-10u:587": "RV_1,026.05a pūrvya hotar asya no mandasva sakhyasya ca /",
  "GV01rvh1-10u:588": "RV_1,026.05c imā u ṣu śrudhī giraḥ //",
  "GV01rvh1-10u:589": "RV_1,026.06a yac cid dhi śaśvatā tanā devaṃ-devaṃ yajāmahe /",
  "GV01rvh1-10u:590": "RV_1,026.06c tve id dhūyate haviḥ //",
  "GV01rvh1-10u:591": "RV_1,026.07a priyo no astu viśpatir hotā mandro vareṇyaḥ /",
  "GV01rvh1-10u:592": "RV_1,026.07c priyāḥ svagnayo vayam //",
  "GV01rvh1-10u:593": "RV_1,026.08a svagnayo hi vāryaṃ devāso dadhire ca naḥ /",
  "GV01rvh1-10u:594": "RV_1,026.08c svagnayo manāmahe //",
  "GV01rvh1-10u:595": "RV_1,026.09a athā na ubhayeṣām amṛta martyānām /",
  "GV01rvh1-10u:596": "RV_1,026.09c mithaḥ santu praśastayaḥ //",
  "GV01rvh1-10u:597": "RV_1,026.10a viśvebhir agne agnibhir imaṃ yajñam idaṃ vacaḥ /",
  "GV01rvh1-10u:598": "RV_1,026.10c cano dhāḥ sahaso yaho //",
  "GV01rvh1-10u:599": "RV_1,027.01a aśvaṃ na tvā vāravantaṃ vandadhyā agniṃ namobhiḥ /",
  "GV01rvh1-10u:600": "RV_1,027.01c samrājantam adhvarāṇām //",
  "GV01rvh1-10u:601": "RV_1,027.02a sa ghā naḥ sūnuḥ śavasā pṛthupragāmā suśevaḥ /",
  "GV01rvh1-10u:602": "RV_1,027.02c mīḍhvāṃ asmākam babhūyāt //",
  "GV01rvh1-10u:603": "RV_1,027.03a sa no dūrāc cāsāc ca ni martyād aghāyoḥ /",
  "GV01rvh1-10u:604": "RV_1,027.03c pāhi sadam id viśvāyuḥ //",
  "GV01rvh1-10u:605": "RV_1,027.04a imam ū ṣu tvam asmākaṃ saniṃ gāyatraṃ navyāṃsam /",
  "GV01rvh1-10u:606": "RV_1,027.04c agne deveṣu pra vocaḥ //",
  "GV01rvh1-10u:607": "RV_1,027.05a ā no bhaja parameṣv ā vājeṣu madhyameṣu /",
  "GV01rvh1-10u:608": "RV_1,027.05c śikṣā vasvo antamasya //",
  "GV01rvh1-10u:609": "RV_1,027.06a vibhaktāsi citrabhāno sindhor ūrmā upāka ā /",
  "GV01rvh1-10u:610": "RV_1,027.06c sadyo dāśuṣe kṣarasi //",
  "GV01rvh1-10u:611": "RV_1,027.07a yam agne pṛtsu martyam avā vājeṣu yaṃ junāḥ /",
  "GV01rvh1-10u:612": "RV_1,027.07c sa yantā śaśvatīr iṣaḥ //",
  "GV01rvh1-10u:613": "RV_1,027.08a nakir asya sahantya paryetā kayasya cit /",
  "GV01rvh1-10u:614": "RV_1,027.08c vājo asti śravāyyaḥ //",
  "GV01rvh1-10u:615": "RV_1,027.09a sa vājaṃ viśvacarṣaṇir arvadbhir astu tarutā /",
  "GV01rvh1-10u:616": "RV_1,027.09c viprebhir astu sanitā //",
  "GV01rvh1-10u:617": "RV_1,027.10a jarābodha tad viviḍḍhi viśe-viśe yajñiyāya /",
  "GV01rvh1-10u:618": "RV_1,027.10c stomaṃ rudrāya dṛśīkam //",
  "GV01rvh1-10u:619": "RV_1,027.11a sa no mahāṃ animāno dhūmaketuḥ puruścandraḥ /",
  "GV01rvh1-10u:620": "RV_1,027.11c dhiye vājāya hinvatu //",
  "GV01rvh1-10u:621": "RV_1,027.12a sa revāṃ iva viśpatir daivyaḥ ketuḥ śṛṇotu naḥ /",
  "GV01rvh1-10u:622": "RV_1,027.12c ukthair agnir bṛhadbhānuḥ //",
  "GV01rvh1-10u:623": "RV_1,027.13a namo mahadbhyo namo arbhakebhyo namo yuvabhyo nama āśinebhyaḥ /",
  "GV01rvh1-10u:624": "RV_1,027.13c yajāma devān yadi śaknavāma mā jyāyasaḥ śaṃsam ā vṛkṣi devāḥ //",
  "GV01rvh1-10u:625": "RV_1,028.01a yatra grāvā pṛthubudhna ūrdhvo bhavati sotave /",
  "GV01rvh1-10u:626": "RV_1,028.01c ulūkhalasutānām aved v indra jalgulaḥ //",
  "GV01rvh1-10u:627": "RV_1,028.02a yatra dvāv iva jaghanādhiṣavaṇyā kṛtā /",
  "GV01rvh1-10u:628": "RV_1,028.02c ulūkhalasutānām aved v indra jalgulaḥ //",
  "GV01rvh1-10u:629": "RV_1,028.03a yatra nāry apacyavam upacyavaṃ ca śikṣate /",
  "GV01rvh1-10u:630": "RV_1,028.03c ulūkhalasutānām aved v indra jalgulaḥ //",
  "GV01rvh1-10u:631": "RV_1,028.04a yatra manthāṃ vibadhnate raśmīn yamitavā iva /",
  "GV01rvh1-10u:632": "RV_1,028.04c ulūkhalasutānām aved v indra jalgulaḥ //",
  "GV01rvh1-10u:633": "RV_1,028.05a yac cid dhi tvaṃ gṛhe-gṛha ulūkhalaka yujyase /",
  "GV01rvh1-10u:634": "RV_1,028.05c iha dyumattamaṃ vada jayatām iva dundubhiḥ //",
  "GV01rvh1-10u:635": "RV_1,028.06a uta sma te vanaspate vāto vi vāty agram it /",
  "GV01rvh1-10u:636": "RV_1,028.06c atho indrāya pātave sunu somam ulūkhala //",
  "GV01rvh1-10u:637": "RV_1,028.07a āyajī vājasātamā tā hy uccā vijarbhṛtaḥ /",
  "GV01rvh1-10u:638": "RV_1,028.07c harī ivāndhāṃsi bapsatā //",
  "GV01rvh1-10u:639": "RV_1,028.08a tā no adya vanaspatī ṛṣvāv ṛṣvebhiḥ sotṛbhiḥ /",
  "GV01rvh1-10u:640": "RV_1,028.08c indrāya madhumat sutam //",
  "GV01rvh1-10u:641": "RV_1,028.09a uc chiṣṭaṃ camvor bhara somam pavitra ā sṛja /",
  "GV01rvh1-10u:642": "RV_1,028.09c ni dhehi gor adhi tvaci //",
  "GV01rvh1-10u:643": "RV_1,029.01a yac cid dhi satya somapā anāśastā iva smasi /",
  "GV01rvh1-10u:644": "RV_1,029.01c ā tū na indra śaṃsaya goṣv aśveṣu śubhriṣu sahasreṣu tuvīmagha //",
  "GV01rvh1-10u:645": "RV_1,029.02a śiprin vājānām pate śacīvas tava daṃsanā /",
  "GV01rvh1-10u:646": "RV_1,029.02c ā tū na indra śaṃsaya goṣv aśveṣu śubhriṣu sahasreṣu tuvīmagha //",
  "GV01rvh1-10u:647": "RV_1,029.03a ni ṣvāpayā mithūdṛśā sastām abudhyamāne /",
  "GV01rvh1-10u:648": "RV_1,029.03c ā tū na indra śaṃsaya goṣv aśveṣu śubhriṣu sahasreṣu tuvīmagha //",
  "GV01rvh1-10u:649": "RV_1,029.04a sasantu tyā arātayo bodhantu śūra rātayaḥ /",
  "GV01rvh1-10u:650": "RV_1,029.04c ā tū na indra śaṃsaya goṣv aśveṣu śubhriṣu sahasreṣu tuvīmagha //",
  "GV01rvh1-10u:651": "RV_1,029.05a sam indra gardabham mṛṇa nuvantam pāpayāmuyā /",
  "GV01rvh1-10u:652": "RV_1,029.05c ā tū na indra śaṃsaya goṣv aśveṣu śubhriṣu sahasreṣu tuvīmagha //",
  "GV01rvh1-10u:653": "RV_1,029.06a patāti kuṇḍṛṇācyā dūraṃ vāto vanād adhi /",
  "GV01rvh1-10u:654": "RV_1,029.06c ā tū na indra śaṃsaya goṣv aśveṣu śubhriṣu sahasreṣu tuvīmagha //",
  "GV01rvh1-10u:655": "RV_1,029.07a sarvam parikrośaṃ jahi jambhayā kṛkadāśvam /",
  "GV01rvh1-10u:656": "RV_1,029.07c ā tū na indra śaṃsaya goṣv aśveṣu śubhriṣu sahasreṣu tuvīmagha //",
  "GV01rvh1-10u:657": "RV_1,030.01a ā va indraṃ kriviṃ yathā vājayantaḥ śatakratum /",
  "GV01rvh1-10u:658": "RV_1,030.01c maṃhiṣṭhaṃ siñca indubhiḥ //",
  "GV01rvh1-10u:659": "RV_1,030.02a śataṃ vā yaḥ śucīnāṃ sahasraṃ vā samāśirām /",
  "GV01rvh1-10u:660": "RV_1,030.02c ed u nimnaṃ na rīyate //",
  "GV01rvh1-10u:661": "RV_1,030.03a saṃ yan madāya śuṣmiṇa enā hy asyodare /",
  "GV01rvh1-10u:662": "RV_1,030.03c samudro na vyaco dadhe //",
  "GV01rvh1-10u:663": "RV_1,030.04a ayam u te sam atasi kapota iva garbhadhim /",
  "GV01rvh1-10u:664": "RV_1,030.04c vacas tac cin na ohase //",
  "GV01rvh1-10u:665": "RV_1,030.05a stotraṃ rādhānām pate girvāho vīra yasya te /",
  "GV01rvh1-10u:666": "RV_1,030.05c vibhūtir astu sūnṛtā //",
  "GV01rvh1-10u:667": "RV_1,030.06a ūrdhvas tiṣṭhā na ūtaye 'smin vāje śatakrato /",
  "GV01rvh1-10u:668": "RV_1,030.06c sam anyeṣu bravāvahai //",
  "GV01rvh1-10u:669": "RV_1,030.07a yoge-yoge tavastaraṃ vāje-vāje havāmahe /",
  "GV01rvh1-10u:670": "RV_1,030.07c sakhāya indram ūtaye //",
  "GV01rvh1-10u:671": "RV_1,030.08a ā ghā gamad yadi śravat sahasriṇībhir ūtibhiḥ /",
  "GV01rvh1-10u:672": "RV_1,030.08c vājebhir upa no havam //",
  "GV01rvh1-10u:673": "RV_1,030.09a anu pratnasyaukaso huve tuvipratiṃ naram /",
  "GV01rvh1-10u:674": "RV_1,030.09c yaṃ te pūrvam pitā huve //",
  "GV01rvh1-10u:675": "RV_1,030.10a taṃ tvā vayaṃ viśvavārā śāsmahe puruhūta /",
  "GV01rvh1-10u:676": "RV_1,030.10c sakhe vaso jaritṛbhyaḥ //",
  "GV01rvh1-10u:677": "RV_1,030.11a asmākaṃ śipriṇīnāṃ somapāḥ somapāvnām /",
  "GV01rvh1-10u:678": "RV_1,030.11c sakhe vajrin sakhīnām //",
  "GV01rvh1-10u:679": "RV_1,030.12a tathā tad astu somapāḥ sakhe vajrin tathā kṛṇu /",
  "GV01rvh1-10u:680": "RV_1,030.12c yathā ta uśmasīṣṭaye //",
  "GV01rvh1-10u:681": "RV_1,030.13a revatīr naḥ sadhamāda indre santu tuvivājāḥ /",
  "GV01rvh1-10u:682": "RV_1,030.13c kṣumanto yābhir madema //",
  "GV01rvh1-10u:683": "RV_1,030.14a ā gha tvāvān tmanāpta stotṛbhyo dhṛṣṇav iyānaḥ /",
  "GV01rvh1-10u:684": "RV_1,030.14c ṛṇor akṣaṃ na cakryoḥ //",
  "GV01rvh1-10u:685": "RV_1,030.15a ā yad duvaḥ śatakratav ā kāmaṃ jaritṝṇām /",
  "GV01rvh1-10u:686": "RV_1,030.15c ṛṇor akṣaṃ na śacībhiḥ //",
  "GV01rvh1-10u:687": "RV_1,030.16a śaśvad indraḥ popruthadbhir jigāya nānadadbhiḥ śāśvasadbhir dhanāni /",
  "GV01rvh1-10u:688": "RV_1,030.16c sa no hiraṇyarathaṃ daṃsanāvān sa naḥ sanitā sanaye sa no 'dāt //",
  "GV01rvh1-10u:689": "RV_1,030.17a āśvināv aśvāvatyeṣā yātaṃ śavīrayā /",
  "GV01rvh1-10u:690": "RV_1,030.17c gomad dasrā hiraṇyavat //",
  "GV01rvh1-10u:691": "RV_1,030.18a samānayojano hi vāṃ ratho dasrāv amartyaḥ /",
  "GV01rvh1-10u:692": "RV_1,030.18c samudre aśvineyate //",
  "GV01rvh1-10u:693": "RV_1,030.19a ny aghnyasya mūrdhani cakraṃ rathasya yemathuḥ /",
  "GV01rvh1-10u:694": "RV_1,030.19c pari dyām anyad īyate //",
  "GV01rvh1-10u:695": "RV_1,030.20a kas ta uṣaḥ kadhapriye bhuje marto amartye /",
  "GV01rvh1-10u:696": "RV_1,030.20c kaṃ nakṣase vibhāvari //",
  "GV01rvh1-10u:697": "RV_1,030.21a vayaṃ hi te amanmahy āntād ā parākāt /",
  "GV01rvh1-10u:698": "RV_1,030.21c aśve na citre aruṣi //",
  "GV01rvh1-10u:699": "RV_1,030.22a tvaṃ tyebhir ā gahi vājebhir duhitar divaḥ /",
  "GV01rvh1-10u:700": "RV_1,030.22c asme rayiṃ ni dhāraya //",
  "GV01rvh1-10u:701": "RV_1,031.01a tvam agne prathamo aṅgirā ṛṣir devo devānām abhavaḥ śivaḥ sakhā /",
  "GV01rvh1-10u:702": "RV_1,031.01c tava vrate kavayo vidmanāpaso 'jāyanta maruto bhrājadṛṣṭayaḥ //",
  "GV01rvh1-10u:703": "RV_1,031.02a tvam agne prathamo aṅgirastamaḥ kavir devānām pari bhūṣasi vratam /",
  "GV01rvh1-10u:704": "RV_1,031.02c vibhur viśvasmai bhuvanāya medhiro dvimātā śayuḥ katidhā cid āyave //",
  "GV01rvh1-10u:705": "RV_1,031.03a tvam agne prathamo mātariśvana āvir bhava sukratūyā vivasvate /",
  "GV01rvh1-10u:706": "RV_1,031.03c arejetāṃ rodasī hotṛvūrye 'saghnor bhāram ayajo maho vaso //",
  "GV01rvh1-10u:707": "RV_1,031.04a tvam agne manave dyām avāśayaḥ purūravase sukṛte sukṛttaraḥ /",
  "GV01rvh1-10u:708": "RV_1,031.04c śvātreṇa yat pitror mucyase pary ā tvā pūrvam anayann āparam punaḥ //",
  "GV01rvh1-10u:709": "RV_1,031.05a tvam agne vṛṣabhaḥ puṣṭivardhana udyatasruce bhavasi śravāyyaḥ /",
  "GV01rvh1-10u:710": "RV_1,031.05c ya āhutim pari vedā vaṣaṭkṛtim ekāyur agre viśa āvivāsasi //",
  "GV01rvh1-10u:711": "RV_1,031.06a tvam agne vṛjinavartaniṃ naraṃ sakman piparṣi vidathe vicarṣaṇe /",
  "GV01rvh1-10u:712": "RV_1,031.06c yaḥ śūrasātā paritakmye dhane dabhrebhiś cit samṛtā haṃsi bhūyasaḥ //",
  "GV01rvh1-10u:713": "RV_1,031.07a tvaṃ tam agne amṛtatva uttame martaṃ dadhāsi śravase dive-dive /",
  "GV01rvh1-10u:714": "RV_1,031.07c yas tātṛṣāṇa ubhayāya janmane mayaḥ kṛṇoṣi praya ā ca sūraye //",
  "GV01rvh1-10u:715": "RV_1,031.08a tvaṃ no agne sanaye dhanānāṃ yaśasaṃ kāruṃ kṛṇuhi stavānaḥ /",
  "GV01rvh1-10u:716": "RV_1,031.08c ṛdhyāma karmāpasā navena devair dyāvāpṛthivī prāvataṃ naḥ //",
  "GV01rvh1-10u:717": "RV_1,031.09a tvaṃ no agne pitror upastha ā devo deveṣv anavadya jāgṛviḥ /",
  "GV01rvh1-10u:718": "RV_1,031.09c tanūkṛd bodhi pramatiś ca kārave tvaṃ kalyāṇa vasu viśvam opiṣe //",
  "GV01rvh1-10u:719": "RV_1,031.10a tvam agne pramatis tvam pitāsi nas tvaṃ vayaskṛt tava jāmayo vayam /",
  "GV01rvh1-10u:720": "RV_1,031.10c saṃ tvā rāyaḥ śatinaḥ saṃ sahasriṇaḥ suvīraṃ yanti vratapām adābhya //",
  "GV01rvh1-10u:721": "RV_1,031.11a tvām agne prathamam āyum āyave devā akṛṇvan nahuṣasya viśpatim /",
  "GV01rvh1-10u:722": "RV_1,031.11c iḷām akṛṇvan manuṣasya śāsanīm pitur yat putro mamakasya jāyate //",
  "GV01rvh1-10u:723": "RV_1,031.12a tvaṃ no agne tava deva pāyubhir maghono rakṣa tanvaś ca vandya /",
  "GV01rvh1-10u:724": "RV_1,031.12c trātā tokasya tanaye gavām asy animeṣaṃ rakṣamāṇas tava vrate //",
  "GV01rvh1-10u:725": "RV_1,031.13a tvam agne yajyave pāyur antaro 'niṣaṅgāya caturakṣa idhyase /",
  "GV01rvh1-10u:726": "RV_1,031.13c yo rātahavyo 'vṛkāya dhāyase kīreś cin mantram manasā vanoṣi tam //",
  "GV01rvh1-10u:727": "RV_1,031.14a tvam agna uruśaṃsāya vāghate spārhaṃ yad rekṇaḥ paramaṃ vanoṣi tat /",
  "GV01rvh1-10u:728": "RV_1,031.14c ādhrasya cit pramatir ucyase pitā pra pākaṃ śāssi pra diśo viduṣṭaraḥ //",
  "GV01rvh1-10u:729": "RV_1,031.15a tvam agne prayatadakṣiṇaṃ naraṃ varmeva syūtam pari pāsi viśvataḥ /",
  "GV01rvh1-10u:730": "RV_1,031.15c svādukṣadmā yo vasatau syonakṛj jīvayājaṃ yajate sopamā divaḥ //",
  "GV01rvh1-10u:731": "RV_1,031.16a imām agne śaraṇim mīmṛṣo na imam adhvānaṃ yam agāma dūrāt /",
  "GV01rvh1-10u:732": "RV_1,031.16c āpiḥ pitā pramatiḥ somyānām bhṛmir asy ṛṣikṛn martyānām //",
  "GV01rvh1-10u:733": "RV_1,031.17a manuṣvad agne aṅgirasvad aṅgiro yayātivat sadane pūrvavac chuce /",
  "GV01rvh1-10u:734": "RV_1,031.17c accha yāhy ā vahā daivyaṃ janam ā sādaya barhiṣi yakṣi ca priyam //",
  "GV01rvh1-10u:735": "RV_1,031.18a etenāgne brahmaṇā vāvṛdhasva śaktī vā yat te cakṛmā vidā vā /",
  "GV01rvh1-10u:736": "RV_1,031.18c uta pra ṇeṣy abhi vasyo asmān saṃ naḥ sṛja sumatyā vājavatyā //",
  "GV01rvh1-10u:737": "RV_1,032.01a indrasya nu vīryāṇi pra vocaṃ yāni cakāra prathamāni vajrī /",
  "GV01rvh1-10u:738": "RV_1,032.01c ahann ahim anv apas tatarda pra vakṣaṇā abhinat parvatānām //",
  "GV01rvh1-10u:739": "RV_1,032.02a ahann ahim parvate śiśriyāṇaṃ tvaṣṭāsmai vajraṃ svaryaṃ tatakṣa /",
  "GV01rvh1-10u:740": "RV_1,032.02c vāśrā iva dhenavaḥ syandamānā añjaḥ samudram ava jagmur āpaḥ //",
  "GV01rvh1-10u:741": "RV_1,032.03a vṛṣāyamāṇo 'vṛṇīta somaṃ trikadrukeṣv apibat sutasya /",
  "GV01rvh1-10u:742": "RV_1,032.03c ā sāyakam maghavādatta vajram ahann enam prathamajām ahīnām //",
  "GV01rvh1-10u:743": "RV_1,032.04a yad indrāhan prathamajām ahīnām ān māyinām amināḥ prota māyāḥ /",
  "GV01rvh1-10u:744": "RV_1,032.04c āt sūryaṃ janayan dyām uṣāsaṃ tādītnā śatruṃ na kilā vivitse //",
  "GV01rvh1-10u:745": "RV_1,032.05a ahan vṛtraṃ vṛtrataraṃ vyaṃsam indro vajreṇa mahatā vadhena /",
  "GV01rvh1-10u:746": "RV_1,032.05c skandhāṃsīva kuliśenā vivṛkṇāhiḥ śayata upapṛk pṛthivyāḥ //",
  "GV01rvh1-10u:747": "RV_1,032.06a ayoddheva durmada ā hi juhve mahāvīraṃ tuvibādham ṛjīṣam /",
  "GV01rvh1-10u:748": "RV_1,032.06c nātārīd asya samṛtiṃ vadhānāṃ saṃ rujānāḥ pipiṣa indraśatruḥ //",
  "GV01rvh1-10u:749": "RV_1,032.07a apād ahasto apṛtanyad indram āsya vajram adhi sānau jaghāna /",
  "GV01rvh1-10u:750": "RV_1,032.07c vṛṣṇo vadhriḥ pratimānam bubhūṣan purutrā vṛtro aśayad vyastaḥ //",
  "GV01rvh1-10u:751": "RV_1,032.08a nadaṃ na bhinnam amuyā śayānam mano ruhāṇā ati yanty āpaḥ /",
  "GV01rvh1-10u:752": "RV_1,032.08c yāś cid vṛtro mahinā paryatiṣṭhat tāsām ahiḥ patsutaḥśīr babhūva //",
  "GV01rvh1-10u:753": "RV_1,032.09a nīcāvayā abhavad vṛtraputrendro asyā ava vadhar jabhāra /",
  "GV01rvh1-10u:754": "RV_1,032.09c uttarā sūr adharaḥ putra āsīd dānuḥ śaye sahavatsā na dhenuḥ //",
  "GV01rvh1-10u:755": "RV_1,032.10a atiṣṭhantīnām aniveśanānāṃ kāṣṭhānām madhye nihitaṃ śarīram /",
  "GV01rvh1-10u:756": "RV_1,032.10c vṛtrasya niṇyaṃ vi caranty āpo dīrghaṃ tama āśayad indraśatruḥ //",
  "GV01rvh1-10u:757": "RV_1,032.11a dāsapatnīr ahigopā atiṣṭhan niruddhā āpaḥ paṇineva gāvaḥ /",
  "GV01rvh1-10u:758": "RV_1,032.11c apām bilam apihitaṃ yad āsīd vṛtraṃ jaghanvāṃ apa tad vavāra //",
  "GV01rvh1-10u:759": "RV_1,032.12a aśvyo vāro abhavas tad indra sṛke yat tvā pratyahan deva ekaḥ /",
  "GV01rvh1-10u:760": "RV_1,032.12c ajayo gā ajayaḥ śūra somam avāsṛjaḥ sartave sapta sindhūn //",
  "GV01rvh1-10u:761": "RV_1,032.13a nāsmai vidyun na tanyatuḥ siṣedha na yām miham akirad dhrāduniṃ ca /",
  "GV01rvh1-10u:762": "RV_1,032.13c indraś ca yad yuyudhāte ahiś cotāparībhyo maghavā vi jigye //",
  "GV01rvh1-10u:763": "RV_1,032.14a aher yātāraṃ kam apaśya indra hṛdi yat te jaghnuṣo bhīr agacchat /",
  "GV01rvh1-10u:764": "RV_1,032.14c nava ca yan navatiṃ ca sravantīḥ śyeno na bhīto ataro rajāṃsi //",
  "GV01rvh1-10u:765": "RV_1,032.15a indro yāto 'vasitasya rājā śamasya ca śṛṅgiṇo vajrabāhuḥ /",
  "GV01rvh1-10u:766": "RV_1,032.15c sed u rājā kṣayati carṣaṇīnām arān na nemiḥ pari tā babhūva //",
  "GV01rvh1-10u:767": "RV_1,033.01a etāyāmopa gavyanta indram asmākaṃ su pramatiṃ vāvṛdhāti /",
  "GV01rvh1-10u:768": "RV_1,033.01c anāmṛṇaḥ kuvid ād asya rāyo gavāṃ ketam param āvarjate naḥ //",
  "GV01rvh1-10u:769": "RV_1,033.02a uped ahaṃ dhanadām apratītaṃ juṣṭāṃ na śyeno vasatim patāmi /",
  "GV01rvh1-10u:770": "RV_1,033.02c indraṃ namasyann upamebhir arkair ya stotṛbhyo havyo asti yāman //",
  "GV01rvh1-10u:771": "RV_1,033.03a ni sarvasena iṣudhīṃr asakta sam aryo gā ajati yasya vaṣṭi /",
  "GV01rvh1-10u:772": "RV_1,033.03c coṣkūyamāṇa indra bhūri vāmam mā paṇir bhūr asmad adhi pravṛddha //",
  "GV01rvh1-10u:773": "RV_1,033.04a vadhīr hi dasyuṃ dhaninaṃ ghanenaṃ ekaś carann upaśākebhir indra /",
  "GV01rvh1-10u:774": "RV_1,033.04c dhanor adhi viṣuṇak te vy āyann ayajvānaḥ sanakāḥ pretim īyuḥ //",
  "GV01rvh1-10u:775": "RV_1,033.05a parā cic chīrṣā vavṛjus ta indrāyajvāno yajvabhi spardhamānāḥ /",
  "GV01rvh1-10u:776": "RV_1,033.05c pra yad divo hariva sthātar ugra nir avratāṃ adhamo rodasyoḥ //",
  "GV01rvh1-10u:777": "RV_1,033.06a ayuyutsann anavadyasya senām ayātayanta kṣitayo navagvāḥ /",
  "GV01rvh1-10u:778": "RV_1,033.06c vṛṣāyudho na vadhrayo niraṣṭāḥ pravadbhir indrāc citayanta āyan //",
  "GV01rvh1-10u:779": "RV_1,033.07a tvam etān rudato jakṣataś cāyodhayo rajasa indra pāre /",
  "GV01rvh1-10u:780": "RV_1,033.07c avādaho diva ā dasyum uccā pra sunvata stuvataḥ śaṃsam āvaḥ //",
  "GV01rvh1-10u:781": "RV_1,033.08a cakrāṇāsaḥ parīṇaham pṛthivyā hiraṇyena maṇinā śumbhamānāḥ /",
  "GV01rvh1-10u:782": "RV_1,033.08c na hinvānāsas titirus ta indram pari spaśo adadhāt sūryeṇa //",
  "GV01rvh1-10u:783": "RV_1,033.09a pari yad indra rodasī ubhe abubhojīr mahinā viśvataḥ sīm /",
  "GV01rvh1-10u:784": "RV_1,033.09c amanyamānāṃ abhi manyamānair nir brahmabhir adhamo dasyum indra //",
  "GV01rvh1-10u:785": "RV_1,033.10a na ye divaḥ pṛthivyā antam āpur na māyābhir dhanadām paryabhūvan /",
  "GV01rvh1-10u:786": "RV_1,033.10c yujaṃ vajraṃ vṛṣabhaś cakra indro nir jyotiṣā tamaso gā adukṣat //",
  "GV01rvh1-10u:787": "RV_1,033.11a anu svadhām akṣarann āpo asyāvardhata madhya ā nāvyānām /",
  "GV01rvh1-10u:788": "RV_1,033.11c sadhrīcīnena manasā tam indra ojiṣṭhena hanmanāhann abhi dyūn //",
  "GV01rvh1-10u:789": "RV_1,033.12a ny āvidhyad ilībiśasya dṛḷhā vi śṛṅgiṇam abhinac chuṣṇam indraḥ /",
  "GV01rvh1-10u:790": "RV_1,033.12c yāvat taro maghavan yāvad ojo vajreṇa śatrum avadhīḥ pṛtanyum //",
  "GV01rvh1-10u:791": "RV_1,033.13a abhi sidhmo ajigād asya śatrūn vi tigmena vṛṣabheṇā puro 'bhet /",
  "GV01rvh1-10u:792": "RV_1,033.13c saṃ vajreṇāsṛjad vṛtram indraḥ pra svām matim atirac chāśadānaḥ //",
  "GV01rvh1-10u:793": "RV_1,033.14a āvaḥ kutsam indra yasmiñ cākan prāvo yudhyantaṃ vṛṣabhaṃ daśadyum /",
  "GV01rvh1-10u:794": "RV_1,033.14c śaphacyuto reṇur nakṣata dyām uc chvaitreyo nṛṣāhyāya tasthau //",
  "GV01rvh1-10u:795": "RV_1,033.15a āvaḥ śamaṃ vṛṣabhaṃ tugryāsu kṣetrajeṣe maghavañ chvitryaṃ gām /",
  "GV01rvh1-10u:796": "RV_1,033.15c jyok cid atra tasthivāṃso akrañ chatrūyatām adharā vedanākaḥ //",
  "GV01rvh1-10u:797": "RV_1,034.01a triś cin no adyā bhavataṃ navedasā vibhur vāṃ yāma uta rātir aśvinā /",
  "GV01rvh1-10u:798": "RV_1,034.01c yuvor hi yantraṃ himyeva vāsaso 'bhyāyaṃsenyā bhavatam manīṣibhiḥ //",
  "GV01rvh1-10u:799": "RV_1,034.02a trayaḥ pavayo madhuvāhane rathe somasya venām anu viśva id viduḥ /",
  "GV01rvh1-10u:800": "RV_1,034.02c traya skambhāsa skabhitāsa ārabhe trir naktaṃ yāthas trir v aśvinā divā //",
  "GV01rvh1-10u:801": "RV_1,034.03a samāne ahan trir avadyagohanā trir adya yajñam madhunā mimikṣatam /",
  "GV01rvh1-10u:802": "RV_1,034.03c trir vājavatīr iṣo aśvinā yuvaṃ doṣā asmabhyam uṣasaś ca pinvatam //",
  "GV01rvh1-10u:803": "RV_1,034.04a trir vartir yātaṃ trir anuvrate jane triḥ suprāvye tredheva śikṣatam /",
  "GV01rvh1-10u:804": "RV_1,034.04c trir nāndyaṃ vahatam aśvinā yuvaṃ triḥ pṛkṣo asme akṣareva pinvatam //",
  "GV01rvh1-10u:805": "RV_1,034.05a trir no rayiṃ vahatam aśvinā yuvaṃ trir devatātā trir utāvataṃ dhiyaḥ /",
  "GV01rvh1-10u:806": "RV_1,034.05c triḥ saubhagatvaṃ trir uta śravāṃsi nas triṣṭhaṃ vāṃ sūre duhitā ruhad ratham //",
  "GV01rvh1-10u:807": "RV_1,034.06a trir no aśvinā divyāni bheṣajā triḥ pārthivāni trir u dattam adbhyaḥ /",
  "GV01rvh1-10u:808": "RV_1,034.06c omānaṃ śaṃyor mamakāya sūnave tridhātu śarma vahataṃ śubhas patī //",
  "GV01rvh1-10u:809": "RV_1,034.07a trir no aśvinā yajatā dive-dive pari tridhātu pṛthivīm aśāyatam /",
  "GV01rvh1-10u:810": "RV_1,034.07c tisro nāsatyā rathyā parāvata ātmeva vātaḥ svasarāṇi gacchatam //",
  "GV01rvh1-10u:811": "RV_1,034.08a trir aśvinā sindhubhiḥ saptamātṛbhis traya āhāvās tredhā haviṣ kṛtam /",
  "GV01rvh1-10u:812": "RV_1,034.08c tisraḥ pṛthivīr upari pravā divo nākaṃ rakṣethe dyubhir aktubhir hitam //",
  "GV01rvh1-10u:813": "RV_1,034.09a kva trī cakrā trivṛto rathasya kva trayo vandhuro ye sanīḷāḥ /",
  "GV01rvh1-10u:814": "RV_1,034.09c kadā yogo vājino rāsabhasya yena yajñaṃ nāsatyopayāthaḥ //",
  "GV01rvh1-10u:815": "RV_1,034.10a ā nāsatyā gacchataṃ hūyate havir madhvaḥ pibatam madhupebhir āsabhiḥ /",
  "GV01rvh1-10u:816": "RV_1,034.10c yuvor hi pūrvaṃ savitoṣaso ratham ṛtāya citraṃ ghṛtavantam iṣyati //",
  "GV01rvh1-10u:817": "RV_1,034.11a ā nāsatyā tribhir ekādaśair iha devebhir yātam madhupeyam aśvinā /",
  "GV01rvh1-10u:818": "RV_1,034.11c prāyus tāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā //",
  "GV01rvh1-10u:819": "RV_1,034.12a ā no aśvinā trivṛtā rathenārvāñcaṃ rayiṃ vahataṃ suvīram /",
  "GV01rvh1-10u:820": "RV_1,034.12c śṛṇvantā vām avase johavīmi vṛdhe ca no bhavataṃ vājasātau //",
  "GV01rvh1-10u:821": "RV_1,035.01a hvayāmy agnim prathamaṃ svastaye hvayāmi mitrāvaruṇāv ihāvase /",
  "GV01rvh1-10u:822": "RV_1,035.01c hvayāmi rātrīṃ jagato niveśanīṃ hvayāmi devaṃ savitāram ūtaye //",
  "GV01rvh1-10u:823": "RV_1,035.02a ā kṛṣṇena rajasā vartamāno niveśayann amṛtam martyaṃ ca /",
  "GV01rvh1-10u:824": "RV_1,035.02c hiraṇyayena savitā rathenā devo yāti bhuvanāni paśyan //",
  "GV01rvh1-10u:825": "RV_1,035.03a yāti devaḥ pravatā yāty udvatā yāti śubhrābhyāṃ yajato haribhyām /",
  "GV01rvh1-10u:826": "RV_1,035.03c ā devo yāti savitā parāvato 'pa viśvā duritā bādhamānaḥ //",
  "GV01rvh1-10u:827": "RV_1,035.04a abhīvṛtaṃ kṛśanair viśvarūpaṃ hiraṇyaśamyaṃ yajato bṛhantam /",
  "GV01rvh1-10u:828": "RV_1,035.04c āsthād rathaṃ savitā citrabhānuḥ kṛṣṇā rajāṃsi taviṣīṃ dadhānaḥ //",
  "GV01rvh1-10u:829": "RV_1,035.05a vi janāñ chyāvāḥ śitipādo akhyan rathaṃ hiraṇyapraugaṃ vahantaḥ /",
  "GV01rvh1-10u:830": "RV_1,035.05c śaśvad viśaḥ savitur daivyasyopasthe viśvā bhuvanāni tasthuḥ //",
  "GV01rvh1-10u:831": "RV_1,035.06a tisro dyāvaḥ savitur dvā upasthāṃ ekā yamasya bhuvane virāṣāṭ /",
  "GV01rvh1-10u:832": "RV_1,035.06c āṇiṃ na rathyam amṛtādhi tasthur iha bravītu ya u tac ciketat //",
  "GV01rvh1-10u:833": "RV_1,035.07a vi suparṇo antarikṣāṇy akhyad gabhīravepā asuraḥ sunīthaḥ /",
  "GV01rvh1-10u:834": "RV_1,035.07c kvedānīṃ sūryaḥ kaś ciketa katamāṃ dyāṃ raśmir asyā tatāna //",
  "GV01rvh1-10u:835": "RV_1,035.08a aṣṭau vy akhyat kakubhaḥ pṛthivyās trī dhanva yojanā sapta sindhūn /",
  "GV01rvh1-10u:836": "RV_1,035.08c hiraṇyākṣaḥ savitā deva āgād dadhad ratnā dāśuṣe vāryāṇi //",
  "GV01rvh1-10u:837": "RV_1,035.09a hiraṇyapāṇiḥ savitā vicarṣaṇir ubhe dyāvāpṛthivī antar īyate /",
  "GV01rvh1-10u:838": "RV_1,035.09c apāmīvām bādhate veti sūryam abhi kṛṣṇena rajasā dyām ṛṇoti //",
  "GV01rvh1-10u:839": "RV_1,035.10a hiraṇyahasto asuraḥ sunīthaḥ sumṛḷīkaḥ svavāṃ yātv arvāṅ /",
  "GV01rvh1-10u:840": "RV_1,035.10c apasedhan rakṣaso yātudhānān asthād devaḥ pratidoṣaṃ gṛṇānaḥ //",
  "GV01rvh1-10u:841": "RV_1,035.11a ye te panthāḥ savitaḥ pūrvyāso 'reṇavaḥ sukṛtā antarikṣe /",
  "GV01rvh1-10u:842": "RV_1,035.11c tebhir no adya pathibhiḥ sugebhī rakṣā ca no adhi ca brūhi deva //",
  "GV01rvh1-10u:843": "RV_1,036.01a pra vo yahvam purūṇāṃ viśāṃ devayatīnām /",
  "GV01rvh1-10u:844": "RV_1,036.01c agniṃ sūktebhir vacobhir īmahe yaṃ sīm id anya īḷate //",
  "GV01rvh1-10u:845": "RV_1,036.02a janāso agniṃ dadhire sahovṛdhaṃ haviṣmanto vidhema te /",
  "GV01rvh1-10u:846": "RV_1,036.02c sa tvaṃ no adya sumanā ihāvitā bhavā vājeṣu santya //",
  "GV01rvh1-10u:847": "RV_1,036.03a pra tvā dūtaṃ vṛṇīmahe hotāraṃ viśvavedasam /",
  "GV01rvh1-10u:848": "RV_1,036.03c mahas te sato vi caranty arcayo divi spṛśanti bhānavaḥ //",
  "GV01rvh1-10u:849": "RV_1,036.04a devāsas tvā varuṇo mitro aryamā saṃ dūtam pratnam indhate /",
  "GV01rvh1-10u:850": "RV_1,036.04c viśvaṃ so agne jayati tvayā dhanaṃ yas te dadāśa martyaḥ //",
  "GV01rvh1-10u:851": "RV_1,036.05a mandro hotā gṛhapatir agne dūto viśām asi /",
  "GV01rvh1-10u:852": "RV_1,036.05c tve viśvā saṃgatāni vratā dhruvā yāni devā akṛṇvata //",
  "GV01rvh1-10u:853": "RV_1,036.06a tve id agne subhage yaviṣṭhya viśvam ā hūyate haviḥ /",
  "GV01rvh1-10u:854": "RV_1,036.06c sa tvaṃ no adya sumanā utāparaṃ yakṣi devān suvīryā //",
  "GV01rvh1-10u:855": "RV_1,036.07a taṃ ghem itthā namasvina upa svarājam āsate /",
  "GV01rvh1-10u:856": "RV_1,036.07c hotrābhir agnim manuṣaḥ sam indhate titirvāṃso ati sridhaḥ //",
  "GV01rvh1-10u:857": "RV_1,036.08a ghnanto vṛtram ataran rodasī apa uru kṣayāya cakrire /",
  "GV01rvh1-10u:858": "RV_1,036.08c bhuvat kaṇve vṛṣā dyumny āhutaḥ krandad aśvo gaviṣṭiṣu //",
  "GV01rvh1-10u:859": "RV_1,036.09a saṃ sīdasva mahāṃ asi śocasva devavītamaḥ /",
  "GV01rvh1-10u:860": "RV_1,036.09c vi dhūmam agne aruṣam miyedhya sṛja praśasta darśatam //",
  "GV01rvh1-10u:861": "RV_1,036.10a yaṃ tvā devāso manave dadhur iha yajiṣṭhaṃ havyavāhana /",
  "GV01rvh1-10u:862": "RV_1,036.10c yaṃ kaṇvo medhyātithir dhanaspṛtaṃ yaṃ vṛṣā yam upastutaḥ //",
  "GV01rvh1-10u:863": "RV_1,036.11a yam agnim medhyātithiḥ kaṇva īdha ṛtād adhi /",
  "GV01rvh1-10u:864": "RV_1,036.11c tasya preṣo dīdiyus tam imā ṛcas tam agniṃ vardhayāmasi //",
  "GV01rvh1-10u:865": "RV_1,036.12a rāyas pūrdhi svadhāvo 'sti hi te 'gne deveṣv āpyam /",
  "GV01rvh1-10u:866": "RV_1,036.12c tvaṃ vājasya śrutyasya rājasi sa no mṛḷa mahāṃ asi //",
  "GV01rvh1-10u:867": "RV_1,036.13a ūrdhva ū ṣu ṇa ūtaye tiṣṭhā devo na savitā /",
  "GV01rvh1-10u:868": "RV_1,036.13c ūrdhvo vājasya sanitā yad añjibhir vāghadbhir vihvayāmahe //",
  "GV01rvh1-10u:869": "RV_1,036.14a ūrdhvo naḥ pāhy aṃhaso ni ketunā viśvaṃ sam atriṇaṃ daha /",
  "GV01rvh1-10u:870": "RV_1,036.14c kṛdhī na ūrdhvāñ carathāya jīvase vidā deveṣu no duvaḥ //",
  "GV01rvh1-10u:871": "RV_1,036.15a pāhi no agne rakṣasaḥ pāhi dhūrter arāvṇaḥ /",
  "GV01rvh1-10u:872": "RV_1,036.15c pāhi rīṣata uta vā jighāṃsato bṛhadbhāno yaviṣṭhya //",
  "GV01rvh1-10u:873": "RV_1,036.16a ghaneva viṣvag vi jahy arāvṇas tapurjambha yo asmadhruk /",
  "GV01rvh1-10u:874": "RV_1,036.16c yo martyaḥ śiśīte aty aktubhir mā naḥ sa ripur īśata //",
  "GV01rvh1-10u:875": "RV_1,036.17a agnir vavne suvīryam agniḥ kaṇvāya saubhagam /",
  "GV01rvh1-10u:876": "RV_1,036.17c agniḥ prāvan mitrota medhyātithim agniḥ sātā upastutam //",
  "GV01rvh1-10u:877": "RV_1,036.18a agninā turvaśaṃ yadum parāvata ugrādevaṃ havāmahe /",
  "GV01rvh1-10u:878": "RV_1,036.18c agnir nayan navavāstvam bṛhadrathaṃ turvītiṃ dasyave sahaḥ //",
  "GV01rvh1-10u:879": "RV_1,036.19a ni tvām agne manur dadhe jyotir janāya śaśvate /",
  "GV01rvh1-10u:880": "RV_1,036.19c dīdetha kaṇva ṛtajāta ukṣito yaṃ namasyanti kṛṣṭayaḥ //",
  "GV01rvh1-10u:881": "RV_1,036.20a tveṣāso agner amavanto arcayo bhīmāso na pratītaye /",
  "GV01rvh1-10u:882": "RV_1,036.20c rakṣasvinaḥ sadam id yātumāvato viśvaṃ sam atriṇaṃ daha //",
  "GV01rvh1-10u:883": "RV_1,037.01a krīḷaṃ vaḥ śardho mārutam anarvāṇaṃ ratheśubham /",
  "GV01rvh1-10u:884": "RV_1,037.01c kaṇvā abhi pra gāyata //",
  "GV01rvh1-10u:885": "RV_1,037.02a ye pṛṣatībhir ṛṣṭibhiḥ sākaṃ vāśībhir añjibhiḥ /",
  "GV01rvh1-10u:886": "RV_1,037.02c ajāyanta svabhānavaḥ //",
  "GV01rvh1-10u:887": "RV_1,037.03a iheva śṛṇva eṣāṃ kaśā hasteṣu yad vadān /",
  "GV01rvh1-10u:888": "RV_1,037.03c ni yāmañ citram ṛñjate //",
  "GV01rvh1-10u:889": "RV_1,037.04a pra vaḥ śardhāya ghṛṣvaye tveṣadyumnāya śuṣmiṇe /",
  "GV01rvh1-10u:890": "RV_1,037.04c devattam brahma gāyata //",
  "GV01rvh1-10u:891": "RV_1,037.05a pra śaṃsā goṣv aghnyaṃ krīḷaṃ yac chardho mārutam /",
  "GV01rvh1-10u:892": "RV_1,037.05c jambhe rasasya vāvṛdhe //",
  "GV01rvh1-10u:893": "RV_1,037.06a ko vo varṣiṣṭha ā naro divaś ca gmaś ca dhūtayaḥ /",
  "GV01rvh1-10u:894": "RV_1,037.06c yat sīm antaṃ na dhūnutha //",
  "GV01rvh1-10u:895": "RV_1,037.07a ni vo yāmāya mānuṣo dadhra ugrāya manyave /",
  "GV01rvh1-10u:896": "RV_1,037.07c jihīta parvato giriḥ //",
  "GV01rvh1-10u:897": "RV_1,037.08a yeṣām ajmeṣu pṛthivī jujurvāṃ iva viśpatiḥ /",
  "GV01rvh1-10u:898": "RV_1,037.08c bhiyā yāmeṣu rejate //",
  "GV01rvh1-10u:899": "RV_1,037.09a sthiraṃ hi jānam eṣāṃ vayo mātur niretave /",
  "GV01rvh1-10u:900": "RV_1,037.09c yat sīm anu dvitā śavaḥ //",
  "GV01rvh1-10u:901": "RV_1,037.10a ud u tye sūnavo giraḥ kāṣṭhā ajmeṣv atnata /",
  "GV01rvh1-10u:902": "RV_1,037.10c vāśrā abhijñu yātave //",
  "GV01rvh1-10u:903": "RV_1,037.11a tyaṃ cid ghā dīrgham pṛthum miho napātam amṛdhram /",
  "GV01rvh1-10u:904": "RV_1,037.11c pra cyāvayanti yāmabhiḥ //",
  "GV01rvh1-10u:905": "RV_1,037.12a maruto yad dha vo balaṃ janāṃ acucyavītana /",
  "GV01rvh1-10u:906": "RV_1,037.12c girīṃr acucyavītana //",
  "GV01rvh1-10u:907": "RV_1,037.13a yad dha yānti marutaḥ saṃ ha bruvate 'dhvann ā /",
  "GV01rvh1-10u:908": "RV_1,037.13c śṛṇoti kaś cid eṣām //",
  "GV01rvh1-10u:909": "RV_1,037.14a pra yāta śībham āśubhiḥ santi kaṇveṣu vo duvaḥ /",
  "GV01rvh1-10u:910": "RV_1,037.14c tatro ṣu mādayādhvai //",
  "GV01rvh1-10u:911": "RV_1,037.15a asti hi ṣmā madāya vaḥ smasi ṣmā vayam eṣām /",
  "GV01rvh1-10u:912": "RV_1,037.15c viśvaṃ cid āyur jīvase //",
  "GV01rvh1-10u:913": "RV_1,038.01a kad dha nūnaṃ kadhapriyaḥ pitā putraṃ na hastayoḥ /",
  "GV01rvh1-10u:914": "RV_1,038.01c dadhidhve vṛktabarhiṣaḥ //",
  "GV01rvh1-10u:915": "RV_1,038.02a kva nūnaṃ kad vo arthaṃ gantā divo na pṛthivyāḥ /",
  "GV01rvh1-10u:916": "RV_1,038.02c kva vo gāvo na raṇyanti //",
  "GV01rvh1-10u:917": "RV_1,038.03a kva vaḥ sumnā navyāṃsi marutaḥ kva suvitā /",
  "GV01rvh1-10u:918": "RV_1,038.03c kvo viśvāni saubhagā //",
  "GV01rvh1-10u:919": "RV_1,038.04a yad yūyam pṛśnimātaro martāsaḥ syātana /",
  "GV01rvh1-10u:920": "RV_1,038.04c stotā vo amṛtaḥ syāt //",
  "GV01rvh1-10u:921": "RV_1,038.05a mā vo mṛgo na yavase jaritā bhūd ajoṣyaḥ /",
  "GV01rvh1-10u:922": "RV_1,038.05c pathā yamasya gād upa //",
  "GV01rvh1-10u:923": "RV_1,038.06a mo ṣu ṇaḥ parā-parā nirṛtir durhaṇā vadhīt /",
  "GV01rvh1-10u:924": "RV_1,038.06c padīṣṭa tṛṣṇayā saha //",
  "GV01rvh1-10u:925": "RV_1,038.07a satyaṃ tveṣā amavanto dhanvañ cid ā rudriyāsaḥ /",
  "GV01rvh1-10u:926": "RV_1,038.07c mihaṃ kṛṇvanty avātām //",
  "GV01rvh1-10u:927": "RV_1,038.08a vāśreva vidyun mimāti vatsaṃ na mātā siṣakti /",
  "GV01rvh1-10u:928": "RV_1,038.08c yad eṣāṃ vṛṣṭir asarji //",
  "GV01rvh1-10u:929": "RV_1,038.09a divā cit tamaḥ kṛṇvanti parjanyenodavāhena /",
  "GV01rvh1-10u:930": "RV_1,038.09c yat pṛthivīṃ vyundanti //",
  "GV01rvh1-10u:931": "RV_1,038.10a adha svanān marutāṃ viśvam ā sadma pārthivam /",
  "GV01rvh1-10u:932": "RV_1,038.10c arejanta pra mānuṣāḥ //",
  "GV01rvh1-10u:933": "RV_1,038.11a maruto vīḷupāṇibhiś citrā rodhasvatīr anu /",
  "GV01rvh1-10u:934": "RV_1,038.11c yātem akhidrayāmabhiḥ //",
  "GV01rvh1-10u:935": "RV_1,038.12a sthirā vaḥ santu nemayo rathā aśvāsa eṣām /",
  "GV01rvh1-10u:936": "RV_1,038.12c susaṃskṛtā abhīśavaḥ //",
  "GV01rvh1-10u:937": "RV_1,038.13a acchā vadā tanā girā jarāyai brahmaṇas patim /",
  "GV01rvh1-10u:938": "RV_1,038.13c agnim mitraṃ na darśatam //",
  "GV01rvh1-10u:939": "RV_1,038.14a mimīhi ślokam āsye parjanya iva tatanaḥ /",
  "GV01rvh1-10u:940": "RV_1,038.14c gāya gāyatram ukthyam //",
  "GV01rvh1-10u:941": "RV_1,038.15a vandasva mārutaṃ gaṇaṃ tveṣam panasyum arkiṇam /",
  "GV01rvh1-10u:942": "RV_1,038.15c asme vṛddhā asann iha //",
  "GV01rvh1-10u:943": "RV_1,039.01a pra yad itthā parāvataḥ śocir na mānam asyatha /",
  "GV01rvh1-10u:944": "RV_1,039.01c kasya kratvā marutaḥ kasya varpasā kaṃ yātha kaṃ ha dhūtayaḥ //",
  "GV01rvh1-10u:945": "RV_1,039.02a sthirā vaḥ santv āyudhā parāṇude vīḷū uta pratiṣkabhe /",
  "GV01rvh1-10u:946": "RV_1,039.02c yuṣmākam astu taviṣī panīyasī mā martyasya māyinaḥ //",
  "GV01rvh1-10u:947": "RV_1,039.03a parā ha yat sthiraṃ hatha naro vartayathā guru /",
  "GV01rvh1-10u:948": "RV_1,039.03c vi yāthana vaninaḥ pṛthivyā vy āśāḥ parvatānām //",
  "GV01rvh1-10u:949": "RV_1,039.04a nahi vaḥ śatrur vivide adhi dyavi na bhūmyāṃ riśādasaḥ /",
  "GV01rvh1-10u:950": "RV_1,039.04c yuṣmākam astu taviṣī tanā yujā rudrāso nū cid ādhṛṣe //",
  "GV01rvh1-10u:951": "RV_1,039.05a pra vepayanti parvatān vi viñcanti vanaspatīn /",
  "GV01rvh1-10u:952": "RV_1,039.05c pro ārata maruto durmadā iva devāsaḥ sarvayā viśā //",
  "GV01rvh1-10u:953": "RV_1,039.06a upo ratheṣu pṛṣatīr ayugdhvam praṣṭir vahati rohitaḥ /",
  "GV01rvh1-10u:954": "RV_1,039.06c ā vo yāmāya pṛthivī cid aśrod abībhayanta mānuṣāḥ //",
  "GV01rvh1-10u:955": "RV_1,039.07a ā vo makṣū tanāya kaṃ rudrā avo vṛṇīmahe /",
  "GV01rvh1-10u:956": "RV_1,039.07c gantā nūnaṃ no 'vasā yathā puretthā kaṇvāya bibhyuṣe //",
  "GV01rvh1-10u:957": "RV_1,039.08a yuṣmeṣito maruto martyeṣita ā yo no abhva īṣate /",
  "GV01rvh1-10u:958": "RV_1,039.08c vi taṃ yuyota śavasā vy ojasā vi yuṣmākābhir ūtibhiḥ //",
  "GV01rvh1-10u:959": "RV_1,039.09a asāmi hi prayajyavaḥ kaṇvaṃ dada pracetasaḥ /",
  "GV01rvh1-10u:960": "RV_1,039.09c asāmibhir maruta ā na ūtibhir gantā vṛṣṭiṃ na vidyutaḥ //",
  "GV01rvh1-10u:961": "RV_1,039.10a asāmy ojo bibhṛthā sudānavo 'sāmi dhūtayaḥ śavaḥ /",
  "GV01rvh1-10u:962": "RV_1,039.10c ṛṣidviṣe marutaḥ parimanyava iṣuṃ na sṛjata dviṣam //",
  "GV01rvh1-10u:963": "RV_1,040.01a ut tiṣṭha brahmaṇas pate devayantas tvemahe /",
  "GV01rvh1-10u:964": "RV_1,040.01c upa pra yantu marutaḥ sudānava indra prāśūr bhavā sacā //",
  "GV01rvh1-10u:965": "RV_1,040.02a tvām id dhi sahasas putra martya upabrūte dhane hite /",
  "GV01rvh1-10u:966": "RV_1,040.02c suvīryam maruta ā svaśvyaṃ dadhīta yo va ācake //",
  "GV01rvh1-10u:967": "RV_1,040.03a praitu brahmaṇas patiḥ pra devy etu sūnṛtā /",
  "GV01rvh1-10u:968": "RV_1,040.03c acchā vīraṃ naryam paṅktirādhasaṃ devā yajñaṃ nayantu naḥ //",
  "GV01rvh1-10u:969": "RV_1,040.04a yo vāghate dadāti sūnaraṃ vasu sa dhatte akṣiti śravaḥ /",
  "GV01rvh1-10u:970": "RV_1,040.04c tasmā iḷāṃ suvīrām ā yajāmahe supratūrtim anehasam //",
  "GV01rvh1-10u:971": "RV_1,040.05a pra nūnam brahmaṇas patir mantraṃ vadaty ukthyam /",
  "GV01rvh1-10u:972": "RV_1,040.05c yasminn indro varuṇo mitro aryamā devā okāṃsi cakrire //",
  "GV01rvh1-10u:973": "RV_1,040.06a tam id vocemā vidatheṣu śambhuvam mantraṃ devā anehasam /",
  "GV01rvh1-10u:974": "RV_1,040.06c imāṃ ca vācam pratiharyathā naro viśved vāmā vo aśnavat //",
  "GV01rvh1-10u:975": "RV_1,040.07a ko devayantam aśnavaj janaṃ ko vṛktabarhiṣam /",
  "GV01rvh1-10u:976": "RV_1,040.07c pra-pra dāśvān pastyābhir asthitāntarvāvat kṣayaṃ dadhe //",
  "GV01rvh1-10u:977": "RV_1,040.08a upa kṣatram pṛñcīta hanti rājabhir bhaye cit sukṣitiṃ dadhe /",
  "GV01rvh1-10u:978": "RV_1,040.08c nāsya vartā na tarutā mahādhane nārbhe asti vajriṇaḥ //",
  "GV01rvh1-10u:979": "RV_1,041.01a yaṃ rakṣanti pracetaso varuṇo mitro aryamā /",
  "GV01rvh1-10u:980": "RV_1,041.01c nū cit sa dabhyate janaḥ //",
  "GV01rvh1-10u:981": "RV_1,041.02a yam bāhuteva piprati pānti martyaṃ riṣaḥ /",
  "GV01rvh1-10u:982": "RV_1,041.02c ariṣṭaḥ sarva edhate //",
  "GV01rvh1-10u:983": "RV_1,041.03a vi durgā vi dviṣaḥ puro ghnanti rājāna eṣām /",
  "GV01rvh1-10u:984": "RV_1,041.03c nayanti duritā tiraḥ //",
  "GV01rvh1-10u:985": "RV_1,041.04a sugaḥ panthā anṛkṣara ādityāsa ṛtaṃ yate /",
  "GV01rvh1-10u:986": "RV_1,041.04c nātrāvakhādo asti vaḥ //",
  "GV01rvh1-10u:987": "RV_1,041.05a yaṃ yajñaṃ nayathā nara ādityā ṛjunā pathā /",
  "GV01rvh1-10u:988": "RV_1,041.05c pra vaḥ sa dhītaye naśat //",
  "GV01rvh1-10u:989": "RV_1,041.06a sa ratnam martyo vasu viśvaṃ tokam uta tmanā /",
  "GV01rvh1-10u:990": "RV_1,041.06c acchā gacchaty astṛtaḥ //",
  "GV01rvh1-10u:991": "RV_1,041.07a kathā rādhāma sakhāya stomam mitrasyāryamṇaḥ /",
  "GV01rvh1-10u:992": "RV_1,041.07c mahi psaro varuṇasya //",
  "GV01rvh1-10u:993": "RV_1,041.08a mā vo ghnantam mā śapantam prati voce devayantam /",
  "GV01rvh1-10u:994": "RV_1,041.08c sumnair id va ā vivāse //",
  "GV01rvh1-10u:995": "RV_1,041.09a caturaś cid dadamānād bibhīyād ā nidhātoḥ /",
  "GV01rvh1-10u:996": "RV_1,041.09c na duruktāya spṛhayet //",
  "GV01rvh1-10u:997": "RV_1,042.01a sam pūṣann adhvanas tira vy aṃho vimuco napāt /",
  "GV01rvh1-10u:998": "RV_1,042.01c sakṣvā deva pra ṇas puraḥ //",
  "GV01rvh1-10u:999": "RV_1,042.02a yo naḥ pūṣann agho vṛko duḥśeva ādideśati /",
  "GV01rvh1-10u:1000": "RV_1,042.02c apa sma tam patho jahi //",
  "GV01rvh1-10u:1001": "RV_1,042.03a apa tyam paripanthinam muṣīvāṇaṃ huraścitam /",
  "GV01rvh1-10u:1002": "RV_1,042.03c dūram adhi sruter aja //",
  "GV01rvh1-10u:1003": "RV_1,042.04a tvaṃ tasya dvayāvino 'ghaśaṃsasya kasya cit /",
  "GV01rvh1-10u:1004": "RV_1,042.04c padābhi tiṣṭha tapuṣim //",
  "GV01rvh1-10u:1005": "RV_1,042.05a ā tat te dasra mantumaḥ pūṣann avo vṛṇīmahe /",
  "GV01rvh1-10u:1006": "RV_1,042.05c yena pitṝn acodayaḥ //",
  "GV01rvh1-10u:1007": "RV_1,042.06a adhā no viśvasaubhaga hiraṇyavāśīmattama /",
  "GV01rvh1-10u:1008": "RV_1,042.06c dhanāni suṣaṇā kṛdhi //",
  "GV01rvh1-10u:1009": "RV_1,042.07a ati naḥ saścato naya sugā naḥ supathā kṛṇu /",
  "GV01rvh1-10u:1010": "RV_1,042.07c pūṣann iha kratuṃ vidaḥ //",
  "GV01rvh1-10u:1011": "RV_1,042.08a abhi sūyavasaṃ naya na navajvāro adhvane /",
  "GV01rvh1-10u:1012": "RV_1,042.08c pūṣann iha kratuṃ vidaḥ //",
  "GV01rvh1-10u:1013": "RV_1,042.09a śagdhi pūrdhi pra yaṃsi ca śiśīhi prāsy udaram /",
  "GV01rvh1-10u:1014": "RV_1,042.09c pūṣann iha kratuṃ vidaḥ //",
  "GV01rvh1-10u:1015": "RV_1,042.10a na pūṣaṇam methāmasi sūktair abhi gṛṇīmasi /",
  "GV01rvh1-10u:1016": "RV_1,042.10c vasūni dasmam īmahe //",
  "GV01rvh1-10u:1017": "RV_1,043.01a kad rudrāya pracetase mīḷhuṣṭamāya tavyase /",
  "GV01rvh1-10u:1018": "RV_1,043.01c vocema śantamaṃ hṛde //",
  "GV01rvh1-10u:1019": "RV_1,043.02a yathā no aditiḥ karat paśve nṛbhyo yathā gave /",
  "GV01rvh1-10u:1020": "RV_1,043.02c yathā tokāya rudriyam //",
  "GV01rvh1-10u:1021": "RV_1,043.03a yathā no mitro varuṇo yathā rudraś ciketati /",
  "GV01rvh1-10u:1022": "RV_1,043.03c yathā viśve sajoṣasaḥ //",
  "GV01rvh1-10u:1023": "RV_1,043.04a gāthapatim medhapatiṃ rudraṃ jalāṣabheṣajam /",
  "GV01rvh1-10u:1024": "RV_1,043.04c tac chaṃyoḥ sumnam īmahe //",
  "GV01rvh1-10u:1025": "RV_1,043.05a yaḥ śukra iva sūryo hiraṇyam iva rocate /",
  "GV01rvh1-10u:1026": "RV_1,043.05c śreṣṭho devānāṃ vasuḥ //",
  "GV01rvh1-10u:1027": "RV_1,043.06a śaṃ naḥ karaty arvate sugam meṣāya meṣye /",
  "GV01rvh1-10u:1028": "RV_1,043.06c nṛbhyo nāribhyo gave //",
  "GV01rvh1-10u:1029": "RV_1,043.07a asme soma śriyam adhi ni dhehi śatasya nṛṇām /",
  "GV01rvh1-10u:1030": "RV_1,043.07c mahi śravas tuvinṛmṇam //",
  "GV01rvh1-10u:1031": "RV_1,043.08a mā naḥ somaparibādho mārātayo juhuranta /",
  "GV01rvh1-10u:1032": "RV_1,043.08c ā na indo vāje bhaja //",
  "GV01rvh1-10u:1033": "RV_1,043.09a yās te prajā amṛtasya parasmin dhāmann ṛtasya /",
  "GV01rvh1-10u:1034": "RV_1,043.09c mūrdhā nābhā soma vena ābhūṣantīḥ soma vedaḥ //",
  "GV01rvh1-10u:1035": "RV_1,044.01a agne vivasvad uṣasaś citraṃ rādho amartya /",
  "GV01rvh1-10u:1036": "RV_1,044.01c ā dāśuṣe jātavedo vahā tvam adyā devāṃ uṣarbudhaḥ //",
  "GV01rvh1-10u:1037": "RV_1,044.02a juṣṭo hi dūto asi havyavāhano 'gne rathīr adhvarāṇām /",
  "GV01rvh1-10u:1038": "RV_1,044.02c sajūr aśvibhyām uṣasā suvīryam asme dhehi śravo bṛhat //",
  "GV01rvh1-10u:1039": "RV_1,044.03a adyā dūtaṃ vṛṇīmahe vasum agnim purupriyam /",
  "GV01rvh1-10u:1040": "RV_1,044.03c dhūmaketum bhāṛjīkaṃ vyuṣṭiṣu yajñānām adhvaraśriyam //",
  "GV01rvh1-10u:1041": "RV_1,044.04a śreṣṭhaṃ yaviṣṭham atithiṃ svāhutaṃ juṣṭaṃ janāya dāśuṣe /",
  "GV01rvh1-10u:1042": "RV_1,044.04c devāṃ acchā yātave jātavedasam agnim īḷe vyuṣṭiṣu //",
  "GV01rvh1-10u:1043": "RV_1,044.05a staviṣyāmi tvām ahaṃ viśvasyāmṛta bhojana /",
  "GV01rvh1-10u:1044": "RV_1,044.05c agne trātāram amṛtam miyedhya yajiṣṭhaṃ havyavāhana //",
  "GV01rvh1-10u:1045": "RV_1,044.06a suśaṃso bodhi gṛṇate yaviṣṭhya madhujihvaḥ svāhutaḥ /",
  "GV01rvh1-10u:1046": "RV_1,044.06c praskaṇvasya pratirann āyur jīvase namasyā daivyaṃ janam //",
  "GV01rvh1-10u:1047": "RV_1,044.07a hotāraṃ viśvavedasaṃ saṃ hi tvā viśa indhate /",
  "GV01rvh1-10u:1048": "RV_1,044.07c sa ā vaha puruhūta pracetaso 'gne devāṃ iha dravat //",
  "GV01rvh1-10u:1049": "RV_1,044.08a savitāram uṣasam aśvinā bhagam agniṃ vyuṣṭiṣu kṣapaḥ /",
  "GV01rvh1-10u:1050": "RV_1,044.08c kaṇvāsas tvā sutasomāsa indhate havyavāhaṃ svadhvara //",
  "GV01rvh1-10u:1051": "RV_1,044.09a patir hy adhvarāṇām agne dūto viśām asi /",
  "GV01rvh1-10u:1052": "RV_1,044.09c uṣarbudha ā vaha somapītaye devāṃ adya svardṛśaḥ //",
  "GV01rvh1-10u:1053": "RV_1,044.10a agne pūrvā anūṣaso vibhāvaso dīdetha viśvadarśataḥ /",
  "GV01rvh1-10u:1054": "RV_1,044.10c asi grāmeṣv avitā purohito 'si yajñeṣu mānuṣaḥ //",
  "GV01rvh1-10u:1055": "RV_1,044.11a ni tvā yajñasya sādhanam agne hotāram ṛtvijam /",
  "GV01rvh1-10u:1056": "RV_1,044.11c manuṣvad deva dhīmahi pracetasaṃ jīraṃ dūtam amartyam //",
  "GV01rvh1-10u:1057": "RV_1,044.12a yad devānām mitramahaḥ purohito 'ntaro yāsi dūtyam /",
  "GV01rvh1-10u:1058": "RV_1,044.12c sindhor iva prasvanitāsa ūrmayo 'gner bhrājante arcayaḥ //",
  "GV01rvh1-10u:1059": "RV_1,044.13a śrudhi śrutkarṇa vahnibhir devair agne sayāvabhiḥ /",
  "GV01rvh1-10u:1060": "RV_1,044.13c ā sīdantu barhiṣi mitro aryamā prātaryāvāṇo adhvaram //",
  "GV01rvh1-10u:1061": "RV_1,044.14a śṛṇvantu stomam marutaḥ sudānavo 'gnijihvā ṛtāvṛdhaḥ /",
  "GV01rvh1-10u:1062": "RV_1,044.14c pibatu somaṃ varuṇo dhṛtavrato 'śvibhyām uṣasā sajūḥ //",
  "GV01rvh1-10u:1063": "RV_1,045.01a tvam agne vasūṃr iha rudrāṃ ādityāṃ uta /",
  "GV01rvh1-10u:1064": "RV_1,045.01c yajā svadhvaraṃ janam manujātaṃ ghṛtapruṣam //",
  "GV01rvh1-10u:1065": "RV_1,045.02a śruṣṭīvāno hi dāśuṣe devā agne vicetasaḥ /",
  "GV01rvh1-10u:1066": "RV_1,045.02c tān rohidaśva girvaṇas trayastriṃśatam ā vaha //",
  "GV01rvh1-10u:1067": "RV_1,045.03a priyamedhavad atrivaj jātavedo virūpavat /",
  "GV01rvh1-10u:1068": "RV_1,045.03c aṅgirasvan mahivrata praskaṇvasya śrudhī havam //",
  "GV01rvh1-10u:1069": "RV_1,045.04a mahikerava ūtaye priyamedhā ahūṣata /",
  "GV01rvh1-10u:1070": "RV_1,045.04c rājantam adhvarāṇām agniṃ śukreṇa śociṣā //",
  "GV01rvh1-10u:1071": "RV_1,045.05a ghṛtāhavana santyemā u ṣu śrudhī giraḥ /",
  "GV01rvh1-10u:1072": "RV_1,045.05c yābhiḥ kaṇvasya sūnavo havante 'vase tvā //",
  "GV01rvh1-10u:1073": "RV_1,045.06a tvāṃ citraśravastama havante vikṣu jantavaḥ /",
  "GV01rvh1-10u:1074": "RV_1,045.06c śociṣkeśam purupriyāgne havyāya voḷhave //",
  "GV01rvh1-10u:1075": "RV_1,045.07a ni tvā hotāram ṛtvijaṃ dadhire vasuvittamam /",
  "GV01rvh1-10u:1076": "RV_1,045.07c śrutkarṇaṃ saprathastamaṃ viprā agne diviṣṭiṣu //",
  "GV01rvh1-10u:1077": "RV_1,045.08a ā tvā viprā acucyavuḥ sutasomā abhi prayaḥ /",
  "GV01rvh1-10u:1078": "RV_1,045.08c bṛhad bhā bibhrato havir agne martāya dāśuṣe //",
  "GV01rvh1-10u:1079": "RV_1,045.09a prātaryāvṇaḥ sahaskṛta somapeyāya santya /",
  "GV01rvh1-10u:1080": "RV_1,045.09c ihādya daivyaṃ janam barhir ā sādayā vaso //",
  "GV01rvh1-10u:1081": "RV_1,045.10a arvāñcaṃ daivyaṃ janam agne yakṣva sahūtibhiḥ /",
  "GV01rvh1-10u:1082": "RV_1,045.10c ayaṃ somaḥ sudānavas tam pāta tiroahnyam //",
  "GV01rvh1-10u:1083": "RV_1,046.01a eṣo uṣā apūrvyā vy ucchati priyā divaḥ /",
  "GV01rvh1-10u:1084": "RV_1,046.01c stuṣe vām aśvinā bṛhat //",
  "GV01rvh1-10u:1085": "RV_1,046.02a yā dasrā sindhumātarā manotarā rayīṇām /",
  "GV01rvh1-10u:1086": "RV_1,046.02c dhiyā devā vasuvidā //",
  "GV01rvh1-10u:1087": "RV_1,046.03a vacyante vāṃ kakuhāso jūrṇāyām adhi viṣṭapi /",
  "GV01rvh1-10u:1088": "RV_1,046.03c yad vāṃ ratho vibhiṣ patāt //",
  "GV01rvh1-10u:1089": "RV_1,046.04a haviṣā jāro apām piparti papurir narā /",
  "GV01rvh1-10u:1090": "RV_1,046.04c pitā kuṭasya carṣaṇiḥ //",
  "GV01rvh1-10u:1091": "RV_1,046.05a ādāro vām matīnāṃ nāsatyā matavacasā /",
  "GV01rvh1-10u:1092": "RV_1,046.05c pātaṃ somasya dhṛṣṇuyā //",
  "GV01rvh1-10u:1093": "RV_1,046.06a yā naḥ pīparad aśvinā jyotiṣmatī tamas tiraḥ /",
  "GV01rvh1-10u:1094": "RV_1,046.06c tām asme rāsāthām iṣam //",
  "GV01rvh1-10u:1095": "RV_1,046.07a ā no nāvā matīnāṃ yātam pārāya gantave /",
  "GV01rvh1-10u:1096": "RV_1,046.07c yuñjāthām aśvinā ratham //",
  "GV01rvh1-10u:1097": "RV_1,046.08a aritraṃ vāṃ divas pṛthu tīrthe sindhūnāṃ rathaḥ /",
  "GV01rvh1-10u:1098": "RV_1,046.08c dhiyā yuyujra indavaḥ //",
  "GV01rvh1-10u:1099": "RV_1,046.09a divas kaṇvāsa indavo vasu sindhūnām pade /",
  "GV01rvh1-10u:1100": "RV_1,046.09c svaṃ vavriṃ kuha dhitsathaḥ //",
  "GV01rvh1-10u:1101": "RV_1,046.10a abhūd u bhā u aṃśave hiraṇyam prati sūryaḥ /",
  "GV01rvh1-10u:1102": "RV_1,046.10c vy akhyaj jihvayāsitaḥ //",
  "GV01rvh1-10u:1103": "RV_1,046.11a abhūd u pāram etave panthā ṛtasya sādhuyā /",
  "GV01rvh1-10u:1104": "RV_1,046.11c adarśi vi srutir divaḥ //",
  "GV01rvh1-10u:1105": "RV_1,046.12a tat-tad id aśvinor avo jaritā prati bhūṣati /",
  "GV01rvh1-10u:1106": "RV_1,046.12c made somasya pipratoḥ //",
  "GV01rvh1-10u:1107": "RV_1,046.13a vāvasānā vivasvati somasya pītyā girā /",
  "GV01rvh1-10u:1108": "RV_1,046.13c manuṣvac chambhū ā gatam //",
  "GV01rvh1-10u:1109": "RV_1,046.14a yuvor uṣā anu śriyam parijmanor upācarat /",
  "GV01rvh1-10u:1110": "RV_1,046.14c ṛtā vanatho aktubhiḥ //",
  "GV01rvh1-10u:1111": "RV_1,046.15a ubhā pibatam aśvinobhā naḥ śarma yacchatam /",
  "GV01rvh1-10u:1112": "RV_1,046.15c avidriyābhir ūtibhiḥ //",
  "GV01rvh1-10u:1113": "RV_1,047.01a ayaṃ vām madhumattamaḥ sutaḥ soma ṛtāvṛdhā /",
  "GV01rvh1-10u:1114": "RV_1,047.01c tam aśvinā pibataṃ tiroahnyaṃ dhattaṃ ratnāni dāśuṣe //",
  "GV01rvh1-10u:1115": "RV_1,047.02a trivandhureṇa trivṛtā supeśasā rathenā yātam aśvinā /",
  "GV01rvh1-10u:1116": "RV_1,047.02c kaṇvāso vām brahma kṛṇvanty adhvare teṣāṃ su śṛṇutaṃ havam //",
  "GV01rvh1-10u:1117": "RV_1,047.03a aśvinā madhumattamam pātaṃ somam ṛtāvṛdhā /",
  "GV01rvh1-10u:1118": "RV_1,047.03c athādya dasrā vasu bibhratā rathe dāśvāṃsam upa gacchatam //",
  "GV01rvh1-10u:1119": "RV_1,047.04a triṣadhasthe barhiṣi viśvavedasā madhvā yajñam mimikṣatam /",
  "GV01rvh1-10u:1120": "RV_1,047.04c kaṇvāso vāṃ sutasomā abhidyavo yuvāṃ havante aśvinā //",
  "GV01rvh1-10u:1121": "RV_1,047.05a yābhiḥ kaṇvam abhiṣṭibhiḥ prāvataṃ yuvam aśvinā /",
  "GV01rvh1-10u:1122": "RV_1,047.05c tābhiḥ ṣv asmāṃ avataṃ śubhas patī pātaṃ somam ṛtāvṛdhā //",
  "GV01rvh1-10u:1123": "RV_1,047.06a sudāse dasrā vasu bibhratā rathe pṛkṣo vahatam aśvinā /",
  "GV01rvh1-10u:1124": "RV_1,047.06c rayiṃ samudrād uta vā divas pary asme dhattam puruspṛham //",
  "GV01rvh1-10u:1125": "RV_1,047.07a yan nāsatyā parāvati yad vā stho adhi turvaśe /",
  "GV01rvh1-10u:1126": "RV_1,047.07c ato rathena suvṛtā na ā gataṃ sākaṃ sūryasya raśmibhiḥ //",
  "GV01rvh1-10u:1127": "RV_1,047.08a arvāñcā vāṃ saptayo 'dhvaraśriyo vahantu savaned upa /",
  "GV01rvh1-10u:1128": "RV_1,047.08c iṣam pṛñcantā sukṛte sudānava ā barhiḥ sīdataṃ narā //",
  "GV01rvh1-10u:1129": "RV_1,047.09a tena nāsatyā gataṃ rathena sūryatvacā /",
  "GV01rvh1-10u:1130": "RV_1,047.09c yena śaśvad ūhathur dāśuṣe vasu madhvaḥ somasya pītaye //",
  "GV01rvh1-10u:1131": "RV_1,047.10a ukthebhir arvāg avase purūvasū arkaiś ca ni hvayāmahe /",
  "GV01rvh1-10u:1132": "RV_1,047.10c śaśvat kaṇvānāṃ sadasi priye hi kaṃ somam papathur aśvinā //",
  "GV01rvh1-10u:1133": "RV_1,048.01a saha vāmena na uṣo vy ucchā duhitar divaḥ /",
  "GV01rvh1-10u:1134": "RV_1,048.01c saha dyumnena bṛhatā vibhāvari rāyā devi dāsvatī //",
  "GV01rvh1-10u:1135": "RV_1,048.02a aśvāvatīr gomatīr viśvasuvido bhūri cyavanta vastave /",
  "GV01rvh1-10u:1136": "RV_1,048.02c ud īraya prati mā sūnṛtā uṣaś coda rādho maghonām //",
  "GV01rvh1-10u:1137": "RV_1,048.03a uvāsoṣā ucchāc ca nu devī jīrā rathānām /",
  "GV01rvh1-10u:1138": "RV_1,048.03c ye asyā ācaraṇeṣu dadhrire samudre na śravasyavaḥ //",
  "GV01rvh1-10u:1139": "RV_1,048.04a uṣo ye te pra yāmeṣu yuñjate mano dānāya sūrayaḥ /",
  "GV01rvh1-10u:1140": "RV_1,048.04c atrāha tat kaṇva eṣāṃ kaṇvatamo nāma gṛṇāti nṛṇām //",
  "GV01rvh1-10u:1141": "RV_1,048.05a ā ghā yoṣeva sūnary uṣā yāti prabhuñjatī /",
  "GV01rvh1-10u:1142": "RV_1,048.05c jarayantī vṛjanam padvad īyata ut pātayati pakṣiṇaḥ //",
  "GV01rvh1-10u:1143": "RV_1,048.06a vi yā sṛjati samanaṃ vy arthinaḥ padaṃ na vety odatī /",
  "GV01rvh1-10u:1144": "RV_1,048.06c vayo nakiṣ ṭe paptivāṃsa āsate vyuṣṭau vājinīvati //",
  "GV01rvh1-10u:1145": "RV_1,048.07a eṣāyukta parāvataḥ sūryasyodayanād adhi /",
  "GV01rvh1-10u:1146": "RV_1,048.07c śataṃ rathebhiḥ subhagoṣā iyaṃ vi yāty abhi mānuṣān //",
  "GV01rvh1-10u:1147": "RV_1,048.08a viśvam asyā nānāma cakṣase jagaj jyotiṣ kṛṇoti sūnarī /",
  "GV01rvh1-10u:1148": "RV_1,048.08c apa dveṣo maghonī duhitā diva uṣā ucchad apa sridhaḥ //",
  "GV01rvh1-10u:1149": "RV_1,048.09a uṣa ā bhāhi bhānunā candreṇa duhitar divaḥ /",
  "GV01rvh1-10u:1150": "RV_1,048.09c āvahantī bhūry asmabhyaṃ saubhagaṃ vyucchantī diviṣṭiṣu //",
  "GV01rvh1-10u:1151": "RV_1,048.10a viśvasya hi prāṇanaṃ jīvanaṃ tve vi yad ucchasi sūnari /",
  "GV01rvh1-10u:1152": "RV_1,048.10c sā no rathena bṛhatā vibhāvari śrudhi citrāmaghe havam //",
  "GV01rvh1-10u:1153": "RV_1,048.11a uṣo vājaṃ hi vaṃsva yaś citro mānuṣe jane /",
  "GV01rvh1-10u:1154": "RV_1,048.11c tenā vaha sukṛto adhvarāṃ upa ye tvā gṛṇanti vahnayaḥ //",
  "GV01rvh1-10u:1155": "RV_1,048.12a viśvān devāṃ ā vaha somapītaye 'ntarikṣād uṣas tvam /",
  "GV01rvh1-10u:1156": "RV_1,048.12c sāsmāsu dhā gomad aśvāvad ukthyam uṣo vājaṃ suvīryam //",
  "GV01rvh1-10u:1157": "RV_1,048.13a yasyā ruśanto arcayaḥ prati bhadrā adṛkṣata /",
  "GV01rvh1-10u:1158": "RV_1,048.13c sā no rayiṃ viśvavāraṃ supeśasam uṣā dadātu sugmyam //",
  "GV01rvh1-10u:1159": "RV_1,048.14a ye cid dhi tvām ṛṣayaḥ pūrva ūtaye juhūre 'vase mahi /",
  "GV01rvh1-10u:1160": "RV_1,048.14c sā na stomāṃ abhi gṛṇīhi rādhasoṣaḥ śukreṇa śociṣā //",
  "GV01rvh1-10u:1161": "RV_1,048.15a uṣo yad adya bhānunā vi dvārāv ṛṇavo divaḥ /",
  "GV01rvh1-10u:1162": "RV_1,048.15c pra no yacchatād avṛkam pṛthu cchardiḥ pra devi gomatīr iṣaḥ //",
  "GV01rvh1-10u:1163": "RV_1,048.16a saṃ no rāyā bṛhatā viśvapeśasā mimikṣvā sam iḷābhir ā /",
  "GV01rvh1-10u:1164": "RV_1,048.16c saṃ dyumnena viśvaturoṣo mahi saṃ vājair vājinīvati //",
  "GV01rvh1-10u:1165": "RV_1,049.01a uṣo bhadrebhir ā gahi divaś cid rocanād adhi /",
  "GV01rvh1-10u:1166": "RV_1,049.01c vahantv aruṇapsava upa tvā somino gṛham //",
  "GV01rvh1-10u:1167": "RV_1,049.02a supeśasaṃ sukhaṃ rathaṃ yam adhyasthā uṣas tvam /",
  "GV01rvh1-10u:1168": "RV_1,049.02c tenā suśravasaṃ janam prāvādya duhitar divaḥ //",
  "GV01rvh1-10u:1169": "RV_1,049.03a vayaś cit te patatriṇo dvipac catuṣpad arjuni /",
  "GV01rvh1-10u:1170": "RV_1,049.03c uṣaḥ prārann ṛtūṃr anu divo antebhyas pari //",
  "GV01rvh1-10u:1171": "RV_1,049.04a vyucchantī hi raśmibhir viśvam ābhāsi rocanam /",
  "GV01rvh1-10u:1172": "RV_1,049.04c tāṃ tvām uṣar vasūyavo gīrbhiḥ kaṇvā ahūṣata //",
  "GV01rvh1-10u:1173": "RV_1,050.01a ud u tyaṃ jātavedasaṃ devaṃ vahanti ketavaḥ /",
  "GV01rvh1-10u:1174": "RV_1,050.01c dṛśe viśvāya sūryam //",
  "GV01rvh1-10u:1175": "RV_1,050.02a apa tye tāyavo yathā nakṣatrā yanty aktubhiḥ /",
  "GV01rvh1-10u:1176": "RV_1,050.02c sūrāya viśvacakṣase //",
  "GV01rvh1-10u:1177": "RV_1,050.03a adṛśram asya ketavo vi raśmayo janāṃ anu /",
  "GV01rvh1-10u:1178": "RV_1,050.03c bhrājanto agnayo yathā //",
  "GV01rvh1-10u:1179": "RV_1,050.04a taraṇir viśvadarśato jyotiṣkṛd asi sūrya /",
  "GV01rvh1-10u:1180": "RV_1,050.04c viśvam ā bhāsi rocanam //",
  "GV01rvh1-10u:1181": "RV_1,050.05a pratyaṅ devānāṃ viśaḥ pratyaṅṅ ud eṣi mānuṣān /",
  "GV01rvh1-10u:1182": "RV_1,050.05c pratyaṅ viśvaṃ svar dṛśe //",
  "GV01rvh1-10u:1183": "RV_1,050.06a yenā pāvaka cakṣasā bhuraṇyantaṃ janāṃ anu /",
  "GV01rvh1-10u:1184": "RV_1,050.06c tvaṃ varuṇa paśyasi //",
  "GV01rvh1-10u:1185": "RV_1,050.07a vi dyām eṣi rajas pṛthv ahā mimāno aktubhiḥ /",
  "GV01rvh1-10u:1186": "RV_1,050.07c paśyañ janmāni sūrya //",
  "GV01rvh1-10u:1187": "RV_1,050.08a sapta tvā harito rathe vahanti deva sūrya /",
  "GV01rvh1-10u:1188": "RV_1,050.08c śociṣkeśaṃ vicakṣaṇa //",
  "GV01rvh1-10u:1189": "RV_1,050.09a ayukta sapta śundhyuvaḥ sūro rathasya naptyaḥ /",
  "GV01rvh1-10u:1190": "RV_1,050.09c tābhir yāti svayuktibhiḥ //",
  "GV01rvh1-10u:1191": "RV_1,050.10a ud vayaṃ tamasas pari jyotiṣ paśyanta uttaram /",
  "GV01rvh1-10u:1192": "RV_1,050.10c devaṃ devatrā sūryam aganma jyotir uttamam //",
  "GV01rvh1-10u:1193": "RV_1,050.11a udyann adya mitramaha ārohann uttarāṃ divam /",
  "GV01rvh1-10u:1194": "RV_1,050.11c hṛdrogam mama sūrya harimāṇaṃ ca nāśaya //",
  "GV01rvh1-10u:1195": "RV_1,050.12a śukeṣu me harimāṇaṃ ropaṇākāsu dadhmasi /",
  "GV01rvh1-10u:1196": "RV_1,050.12c atho hāridraveṣu me harimāṇaṃ ni dadhmasi //",
  "GV01rvh1-10u:1197": "RV_1,050.13a ud agād ayam ādityo viśvena sahasā saha /",
  "GV01rvh1-10u:1198": "RV_1,050.13c dviṣantam mahyaṃ randhayan mo ahaṃ dviṣate radham //",
  "GV01rvh1-10u:1199": "RV_1,051.01a abhi tyam meṣam puruhūtam ṛgmiyam indraṃ gīrbhir madatā vasvo arṇavam /",
  "GV01rvh1-10u:1200": "RV_1,051.01c yasya dyāvo na vicaranti mānuṣā bhuje maṃhiṣṭham abhi vipram arcata //",
  "GV01rvh1-10u:1201": "RV_1,051.02a abhīm avanvan svabhiṣṭim ūtayo 'ntarikṣaprāṃ taviṣībhir āvṛtam /",
  "GV01rvh1-10u:1202": "RV_1,051.02c indraṃ dakṣāsa ṛbhavo madacyutaṃ śatakratuṃ javanī sūnṛtāruhat //",
  "GV01rvh1-10u:1203": "RV_1,051.03a tvaṃ gotram aṅgirobhyo 'vṛṇor apotātraye śatadureṣu gātuvit /",
  "GV01rvh1-10u:1204": "RV_1,051.03c sasena cid vimadāyāvaho vasv ājāv adriṃ vāvasānasya nartayan //",
  "GV01rvh1-10u:1205": "RV_1,051.04a tvam apām apidhānāvṛṇor apādhārayaḥ parvate dānumad vasu /",
  "GV01rvh1-10u:1206": "RV_1,051.04c vṛtraṃ yad indra śavasāvadhīr ahim ād it sūryaṃ divy ārohayo dṛśe //",
  "GV01rvh1-10u:1207": "RV_1,051.05a tvam māyābhir apa māyino 'dhamaḥ svadhābhir ye adhi śuptāv ajuhvata /",
  "GV01rvh1-10u:1208": "RV_1,051.05c tvam pipror nṛmaṇaḥ prārujaḥ puraḥ pra ṛjiśvānaṃ dasyuhatyeṣv āvitha //",
  "GV01rvh1-10u:1209": "RV_1,051.06a tvaṃ kutsaṃ śuṣṇahatyeṣv āvithārandhayo 'tithigvāya śambaram /",
  "GV01rvh1-10u:1210": "RV_1,051.06c mahāntaṃ cid arbudaṃ ni kramīḥ padā sanād eva dasyuhatyāya jajñiṣe //",
  "GV01rvh1-10u:1211": "RV_1,051.07a tve viśvā taviṣī sadhryag ghitā tava rādhaḥ somapīthāya harṣate /",
  "GV01rvh1-10u:1212": "RV_1,051.07c tava vajraś cikite bāhvor hito vṛścā śatror ava viśvāni vṛṣṇyā //",
  "GV01rvh1-10u:1213": "RV_1,051.08a vi jānīhy āryān ye ca dasyavo barhiṣmate randhayā śāsad avratān /",
  "GV01rvh1-10u:1214": "RV_1,051.08c śākī bhava yajamānasya coditā viśvet tā te sadhamādeṣu cākana //",
  "GV01rvh1-10u:1215": "RV_1,051.09a anuvratāya randhayann apavratān ābhūbhir indraḥ śnathayann anābhuvaḥ /",
  "GV01rvh1-10u:1216": "RV_1,051.09c vṛddhasya cid vardhato dyām inakṣata stavāno vamro vi jaghāna saṃdihaḥ //",
  "GV01rvh1-10u:1217": "RV_1,051.10a takṣad yat ta uśanā sahasā saho vi rodasī majmanā bādhate śavaḥ /",
  "GV01rvh1-10u:1218": "RV_1,051.10c ā tvā vātasya nṛmaṇo manoyuja ā pūryamāṇam avahann abhi śravaḥ //",
  "GV01rvh1-10u:1219": "RV_1,051.11a mandiṣṭa yad uśane kāvye sacāṃ indro vaṅkū vaṅkutarādhi tiṣṭhati /",
  "GV01rvh1-10u:1220": "RV_1,051.11c ugro yayiṃ nir apaḥ srotasāsṛjad vi śuṣṇasya dṛṃhitā airayat puraḥ //",
  "GV01rvh1-10u:1221": "RV_1,051.12a ā smā rathaṃ vṛṣapāṇeṣu tiṣṭhasi śāryātasya prabhṛtā yeṣu mandase /",
  "GV01rvh1-10u:1222": "RV_1,051.12c indra yathā sutasomeṣu cākano 'narvāṇaṃ ślokam ā rohase divi //",
  "GV01rvh1-10u:1223": "RV_1,051.13a adadā arbhām mahate vacasyave kakṣīvate vṛcayām indra sunvate /",
  "GV01rvh1-10u:1224": "RV_1,051.13c menābhavo vṛṣaṇaśvasya sukrato viśvet tā te savaneṣu pravācyā //",
  "GV01rvh1-10u:1225": "RV_1,051.14a indro aśrāyi sudhyo nireke pajreṣu stomo duryo na yūpaḥ /",
  "GV01rvh1-10u:1226": "RV_1,051.14c aśvayur gavyū rathayur vasūyur indra id rāyaḥ kṣayati prayantā //",
  "GV01rvh1-10u:1227": "RV_1,051.15a idaṃ namo vṛṣabhāya svarāje satyaśuṣmāya tavase 'vāci /",
  "GV01rvh1-10u:1228": "RV_1,051.15c asminn indra vṛjane sarvavīrāḥ smat sūribhis tava śarman syāma //",
  "GV01rvh1-10u:1229": "RV_1,052.01a tyaṃ su meṣam mahayā svarvidaṃ śataṃ yasya subhvaḥ sākam īrate /",
  "GV01rvh1-10u:1230": "RV_1,052.01c atyaṃ na vājaṃ havanasyadaṃ ratham endraṃ vavṛtyām avase suvṛktibhiḥ //",
  "GV01rvh1-10u:1231": "RV_1,052.02a sa parvato na dharuṇeṣv acyutaḥ sahasramūtis taviṣīṣu vāvṛdhe /",
  "GV01rvh1-10u:1232": "RV_1,052.02c indro yad vṛtram avadhīn nadīvṛtam ubjann arṇāṃsi jarhṛṣāṇo andhasā //",
  "GV01rvh1-10u:1233": "RV_1,052.03a sa hi dvaro dvariṣu vavra ūdhani candrabudhno madavṛddho manīṣibhiḥ /",
  "GV01rvh1-10u:1234": "RV_1,052.03c indraṃ tam ahve svapasyayā dhiyā maṃhiṣṭharātiṃ sa hi paprir andhasaḥ //",
  "GV01rvh1-10u:1235": "RV_1,052.04a ā yam pṛṇanti divi sadmabarhiṣaḥ samudraṃ na subhvaḥ svā abhiṣṭayaḥ /",
  "GV01rvh1-10u:1236": "RV_1,052.04c taṃ vṛtrahatye anu tasthur ūtayaḥ śuṣmā indram avātā ahrutapsavaḥ //",
  "GV01rvh1-10u:1237": "RV_1,052.05a abhi svavṛṣṭim made asya yudhyato raghvīr iva pravaṇe sasrur ūtayaḥ /",
  "GV01rvh1-10u:1238": "RV_1,052.05c indro yad vajrī dhṛṣamāṇo andhasā bhinad valasya paridhīṃr iva tritaḥ //",
  "GV01rvh1-10u:1239": "RV_1,052.06a parīṃ ghṛṇā carati titviṣe śavo 'po vṛtvī rajaso budhnam āśayat /",
  "GV01rvh1-10u:1240": "RV_1,052.06c vṛtrasya yat pravaṇe durgṛbhiśvano nijaghantha hanvor indra tanyatum //",
  "GV01rvh1-10u:1241": "RV_1,052.07a hradaṃ na hi tvā nyṛṣanty ūrmayo brahmāṇīndra tava yāni vardhanā /",
  "GV01rvh1-10u:1242": "RV_1,052.07c tvaṣṭā cit te yujyaṃ vāvṛdhe śavas tatakṣa vajram abhibhūtyojasam //",
  "GV01rvh1-10u:1243": "RV_1,052.08a jaghanvāṃ u haribhiḥ sambhṛtakratav indra vṛtram manuṣe gātuyann apaḥ /",
  "GV01rvh1-10u:1244": "RV_1,052.08c ayacchathā bāhvor vajram āyasam adhārayo divy ā sūryaṃ dṛśe //",
  "GV01rvh1-10u:1245": "RV_1,052.09a bṛhat svaścandram amavad yad ukthyam akṛṇvata bhiyasā rohaṇaṃ divaḥ /",
  "GV01rvh1-10u:1246": "RV_1,052.09c yan mānuṣapradhanā indram ūtayaḥ svar nṛṣāco maruto 'madann anu //",
  "GV01rvh1-10u:1247": "RV_1,052.10a dyauś cid asyāmavāṃ aheḥ svanād ayoyavīd bhiyasā vajra indra te /",
  "GV01rvh1-10u:1248": "RV_1,052.10c vṛtrasya yad badbadhānasya rodasī made sutasya śavasābhinac chiraḥ //",
  "GV01rvh1-10u:1249": "RV_1,052.11a yad in nv indra pṛthivī daśabhujir ahāni viśvā tatananta kṛṣṭayaḥ /",
  "GV01rvh1-10u:1250": "RV_1,052.11c atrāha te maghavan viśrutaṃ saho dyām anu śavasā barhaṇā bhuvat //",
  "GV01rvh1-10u:1251": "RV_1,052.12a tvam asya pāre rajaso vyomanaḥ svabhūtyojā avase dhṛṣanmanaḥ /",
  "GV01rvh1-10u:1252": "RV_1,052.12c cakṛṣe bhūmim pratimānam ojaso 'paḥ svaḥ paribhūr eṣy ā divam //",
  "GV01rvh1-10u:1253": "RV_1,052.13a tvam bhuvaḥ pratimānam pṛthivyā ṛṣvavīrasya bṛhataḥ patir bhūḥ /",
  "GV01rvh1-10u:1254": "RV_1,052.13c viśvam āprā antarikṣam mahitvā satyam addhā nakir anyas tvāvān //",
  "GV01rvh1-10u:1255": "RV_1,052.14a na yasya dyāvāpṛthivī anu vyaco na sindhavo rajaso antam ānaśuḥ /",
  "GV01rvh1-10u:1256": "RV_1,052.14c nota svavṛṣṭim made asya yudhyata eko anyac cakṛṣe viśvam ānuṣak //",
  "GV01rvh1-10u:1257": "RV_1,052.15a ārcann atra marutaḥ sasminn ājau viśve devāso amadann anu tvā /",
  "GV01rvh1-10u:1258": "RV_1,052.15c vṛtrasya yad bhṛṣṭimatā vadhena ni tvam indra praty ānaṃ jaghantha //",
  "GV01rvh1-10u:1259": "RV_1,053.01a ny ū ṣu vācam pra mahe bharāmahe gira indrāya sadane vivasvataḥ /",
  "GV01rvh1-10u:1260": "RV_1,053.01c nū cid dhi ratnaṃ sasatām ivāvidan na duṣṭutir draviṇodeṣu śasyate //",
  "GV01rvh1-10u:1261": "RV_1,053.02a duro aśvasya dura indra gor asi duro yavasya vasuna inas patiḥ /",
  "GV01rvh1-10u:1262": "RV_1,053.02c śikṣānaraḥ pradivo akāmakarśanaḥ sakhā sakhibhyas tam idaṃ gṛṇīmasi //",
  "GV01rvh1-10u:1263": "RV_1,053.03a śacīva indra purukṛd dyumattama taved idam abhitaś cekite vasu /",
  "GV01rvh1-10u:1264": "RV_1,053.03c ataḥ saṃgṛbhyābhibhūta ā bhara mā tvāyato jarituḥ kāmam ūnayīḥ //",
  "GV01rvh1-10u:1265": "RV_1,053.04a ebhir dyubhiḥ sumanā ebhir indubhir nirundhāno amatiṃ gobhir aśvinā /",
  "GV01rvh1-10u:1266": "RV_1,053.04c indreṇa dasyuṃ darayanta indubhir yutadveṣasaḥ sam iṣā rabhemahi //",
  "GV01rvh1-10u:1267": "RV_1,053.05a sam indra rāyā sam iṣā rabhemahi saṃ vājebhiḥ puruścandrair abhidyubhiḥ /",
  "GV01rvh1-10u:1268": "RV_1,053.05c saṃ devyā pramatyā vīraśuṣmayā goagrayāśvāvatyā rabhemahi //",
  "GV01rvh1-10u:1269": "RV_1,053.06a te tvā madā amadan tāni vṛṣṇyā te somāso vṛtrahatyeṣu satpate /",
  "GV01rvh1-10u:1270": "RV_1,053.06c yat kārave daśa vṛtrāṇy aprati barhiṣmate ni sahasrāṇi barhayaḥ //",
  "GV01rvh1-10u:1271": "RV_1,053.07a yudhā yudham upa ghed eṣi dhṛṣṇuyā purā puraṃ sam idaṃ haṃsy ojasā /",
  "GV01rvh1-10u:1272": "RV_1,053.07c namyā yad indra sakhyā parāvati nibarhayo namuciṃ nāma māyinam //",
  "GV01rvh1-10u:1273": "RV_1,053.08a tvaṃ karañjam uta parṇayaṃ vadhīs tejiṣṭhayātithigvasya vartanī /",
  "GV01rvh1-10u:1274": "RV_1,053.08c tvaṃ śatā vaṅgṛdasyābhinat puro 'nānudaḥ pariṣūtā ṛjiśvanā //",
  "GV01rvh1-10u:1275": "RV_1,053.09a tvam etāñ janarājño dvir daśābandhunā suśravasopajagmuṣaḥ /",
  "GV01rvh1-10u:1276": "RV_1,053.09c ṣaṣṭiṃ sahasrā navatiṃ nava śruto ni cakreṇa rathyā duṣpadāvṛṇak //",
  "GV01rvh1-10u:1277": "RV_1,053.10a tvam āvitha suśravasaṃ tavotibhis tava trāmabhir indra tūrvayāṇam /",
  "GV01rvh1-10u:1278": "RV_1,053.10c tvam asmai kutsam atithigvam āyum mahe rājñe yūne arandhanāyaḥ //",
  "GV01rvh1-10u:1279": "RV_1,053.11a ya udṛcīndra devagopāḥ sakhāyas te śivatamā asāma /",
  "GV01rvh1-10u:1280": "RV_1,053.11c tvāṃ stoṣāma tvayā suvīrā drāghīya āyuḥ prataraṃ dadhānāḥ //",
  "GV01rvh1-10u:1281": "RV_1,054.01a mā no asmin maghavan pṛtsv aṃhasi nahi te antaḥ śavasaḥ parīṇaśe /",
  "GV01rvh1-10u:1282": "RV_1,054.01c akrandayo nadyo roruvad vanā kathā na kṣoṇīr bhiyasā sam ārata //",
  "GV01rvh1-10u:1283": "RV_1,054.02a arcā śakrāya śākine śacīvate śṛṇvantam indram mahayann abhi ṣṭuhi /",
  "GV01rvh1-10u:1284": "RV_1,054.02c yo dhṛṣṇunā śavasā rodasī ubhe vṛṣā vṛṣatvā vṛṣabho nyṛñjate //",
  "GV01rvh1-10u:1285": "RV_1,054.03a arcā dive bṛhate śūṣyaṃ vacaḥ svakṣatraṃ yasya dhṛṣato dhṛṣan manaḥ /",
  "GV01rvh1-10u:1286": "RV_1,054.03c bṛhacchravā asuro barhaṇā kṛtaḥ puro haribhyāṃ vṛṣabho ratho hi ṣaḥ //",
  "GV01rvh1-10u:1287": "RV_1,054.04a tvaṃ divo bṛhataḥ sānu kopayo 'va tmanā dhṛṣatā śambaram bhinat /",
  "GV01rvh1-10u:1288": "RV_1,054.04c yan māyino vrandino mandinā dhṛṣac chitāṃ gabhastim aśanim pṛtanyasi //",
  "GV01rvh1-10u:1289": "RV_1,054.05a ni yad vṛṇakṣi śvasanasya mūrdhani śuṣṇasya cid vrandino roruvad vanā /",
  "GV01rvh1-10u:1290": "RV_1,054.05c prācīnena manasā barhaṇāvatā yad adyā cit kṛṇavaḥ kas tvā pari //",
  "GV01rvh1-10u:1291": "RV_1,054.06a tvam āvitha naryaṃ turvaśaṃ yaduṃ tvaṃ turvītiṃ vayyaṃ śatakrato /",
  "GV01rvh1-10u:1292": "RV_1,054.06c tvaṃ ratham etaśaṃ kṛtvye dhane tvam puro navatiṃ dambhayo nava //",
  "GV01rvh1-10u:1293": "RV_1,054.07a sa ghā rājā satpatiḥ śūśuvaj jano rātahavyaḥ prati yaḥ śāsam invati /",
  "GV01rvh1-10u:1294": "RV_1,054.07c ukthā vā yo abhigṛṇāti rādhasā dānur asmā uparā pinvate divaḥ //",
  "GV01rvh1-10u:1295": "RV_1,054.08a asamaṃ kṣatram asamā manīṣā pra somapā apasā santu neme /",
  "GV01rvh1-10u:1296": "RV_1,054.08c ye ta indra daduṣo vardhayanti mahi kṣatraṃ sthaviraṃ vṛṣṇyaṃ ca //",
  "GV01rvh1-10u:1297": "RV_1,054.09a tubhyed ete bahulā adridugdhāś camūṣadaś camasā indrapānāḥ /",
  "GV01rvh1-10u:1298": "RV_1,054.09c vy aśnuhi tarpayā kāmam eṣām athā mano vasudeyāya kṛṣva //",
  "GV01rvh1-10u:1299": "RV_1,054.10a apām atiṣṭhad dharuṇahvaraṃ tamo 'ntar vṛtrasya jaṭhareṣu parvataḥ /",
  "GV01rvh1-10u:1300": "RV_1,054.10c abhīm indro nadyo vavriṇā hitā viśvā anuṣṭhāḥ pravaṇeṣu jighnate //",
  "GV01rvh1-10u:1301": "RV_1,054.11a sa śevṛdham adhi dhā dyumnam asme mahi kṣatraṃ janāṣāḷ indra tavyam /",
  "GV01rvh1-10u:1302": "RV_1,054.11c rakṣā ca no maghonaḥ pāhi sūrīn rāye ca naḥ svapatyā iṣe dhāḥ //",
  "GV01rvh1-10u:1303": "RV_1,055.01a divaś cid asya varimā vi papratha indraṃ na mahnā pṛthivī cana prati /",
  "GV01rvh1-10u:1304": "RV_1,055.01c bhīmas tuviṣmāñ carṣaṇibhya ātapaḥ śiśīte vajraṃ tejase na vaṃsagaḥ //",
  "GV01rvh1-10u:1305": "RV_1,055.02a so arṇavo na nadyaḥ samudriyaḥ prati gṛbhṇāti viśritā varīmabhiḥ /",
  "GV01rvh1-10u:1306": "RV_1,055.02c indraḥ somasya pītaye vṛṣāyate sanāt sa yudhma ojasā panasyate //",
  "GV01rvh1-10u:1307": "RV_1,055.03a tvaṃ tam indra parvataṃ na bhojase maho nṛmṇasya dharmaṇām irajyasi /",
  "GV01rvh1-10u:1308": "RV_1,055.03c pra vīryeṇa devatāti cekite viśvasmā ugraḥ karmaṇe purohitaḥ //",
  "GV01rvh1-10u:1309": "RV_1,055.04a sa id vane namasyubhir vacasyate cāru janeṣu prabruvāṇa indriyam /",
  "GV01rvh1-10u:1310": "RV_1,055.04c vṛṣā chandur bhavati haryato vṛṣā kṣemeṇa dhenām maghavā yad invati //",
  "GV01rvh1-10u:1311": "RV_1,055.05a sa in mahāni samithāni majmanā kṛṇoti yudhma ojasā janebhyaḥ /",
  "GV01rvh1-10u:1312": "RV_1,055.05c adhā cana śrad dadhati tviṣīmata indrāya vajraṃ nighanighnate vadham //",
  "GV01rvh1-10u:1313": "RV_1,055.06a sa hi śravasyuḥ sadanāni kṛtrimā kṣmayā vṛdhāna ojasā vināśayan /",
  "GV01rvh1-10u:1314": "RV_1,055.06c jyotīṃṣi kṛṇvann avṛkāṇi yajyave 'va sukratuḥ sartavā apaḥ sṛjat //",
  "GV01rvh1-10u:1315": "RV_1,055.07a dānāya manaḥ somapāvann astu te 'rvāñcā harī vandanaśrud ā kṛdhi /",
  "GV01rvh1-10u:1316": "RV_1,055.07c yamiṣṭhāsaḥ sārathayo ya indra te na tvā ketā ā dabhnuvanti bhūrṇayaḥ //",
  "GV01rvh1-10u:1317": "RV_1,055.08a aprakṣitaṃ vasu bibharṣi hastayor aṣāḷhaṃ sahas tanvi śruto dadhe /",
  "GV01rvh1-10u:1318": "RV_1,055.08c āvṛtāso 'vatāso na kartṛbhis tanūṣu te kratava indra bhūrayaḥ //",
  "GV01rvh1-10u:1319": "RV_1,056.01a eṣa pra pūrvīr ava tasya camriṣo 'tyo na yoṣām ud ayaṃsta bhurvaṇiḥ /",
  "GV01rvh1-10u:1320": "RV_1,056.01c dakṣam mahe pāyayate hiraṇyayaṃ ratham āvṛtyā hariyogam ṛbhvasam //",
  "GV01rvh1-10u:1321": "RV_1,056.02a taṃ gūrtayo nemanniṣaḥ parīṇasaḥ samudraṃ na saṃcaraṇe saniṣyavaḥ /",
  "GV01rvh1-10u:1322": "RV_1,056.02c patiṃ dakṣasya vidathasya nū saho giriṃ na venā adhi roha tejasā //",
  "GV01rvh1-10u:1323": "RV_1,056.03a sa turvaṇir mahāṃ areṇu pauṃsye girer bhṛṣṭir na bhrājate tujā śavaḥ /",
  "GV01rvh1-10u:1324": "RV_1,056.03c yena śuṣṇam māyinam āyaso made dudhra ābhūṣu rāmayan ni dāmani //",
  "GV01rvh1-10u:1325": "RV_1,056.04a devī yadi taviṣī tvāvṛdhotaya indraṃ siṣakty uṣasaṃ na sūryaḥ /",
  "GV01rvh1-10u:1326": "RV_1,056.04c yo dhṛṣṇunā śavasā bādhate tama iyarti reṇum bṛhad arhariṣvaṇiḥ //",
  "GV01rvh1-10u:1327": "RV_1,056.05a vi yat tiro dharuṇam acyutaṃ rajo 'tiṣṭhipo diva ātāsu barhaṇā /",
  "GV01rvh1-10u:1328": "RV_1,056.05c svarmīḷhe yan mada indra harṣyāhan vṛtraṃ nir apām aubjo arṇavam //",
  "GV01rvh1-10u:1329": "RV_1,056.06a tvaṃ divo dharuṇaṃ dhiṣa ojasā pṛthivyā indra sadaneṣu māhinaḥ /",
  "GV01rvh1-10u:1330": "RV_1,056.06c tvaṃ sutasya made ariṇā apo vi vṛtrasya samayā pāṣyārujaḥ //",
  "GV01rvh1-10u:1331": "RV_1,057.01a pra maṃhiṣṭhāya bṛhate bṛhadraye satyaśuṣmāya tavase matim bhare /",
  "GV01rvh1-10u:1332": "RV_1,057.01c apām iva pravaṇe yasya durdharaṃ rādho viśvāyu śavase apāvṛtam //",
  "GV01rvh1-10u:1333": "RV_1,057.02a adha te viśvam anu hāsad iṣṭaya āpo nimneva savanā haviṣmataḥ /",
  "GV01rvh1-10u:1334": "RV_1,057.02c yat parvate na samaśīta haryata indrasya vajraḥ śnathitā hiraṇyayaḥ //",
  "GV01rvh1-10u:1335": "RV_1,057.03a asmai bhīmāya namasā sam adhvara uṣo na śubhra ā bharā panīyase /",
  "GV01rvh1-10u:1336": "RV_1,057.03c yasya dhāma śravase nāmendriyaṃ jyotir akāri harito nāyase //",
  "GV01rvh1-10u:1337": "RV_1,057.04a ime ta indra te vayam puruṣṭuta ye tvārabhya carāmasi prabhūvaso /",
  "GV01rvh1-10u:1338": "RV_1,057.04c nahi tvad anyo girvaṇo giraḥ saghat kṣoṇīr iva prati no harya tad vacaḥ //",
  "GV01rvh1-10u:1339": "RV_1,057.05a bhūri ta indra vīryaṃ tava smasy asya stotur maghavan kāmam ā pṛṇa /",
  "GV01rvh1-10u:1340": "RV_1,057.05c anu te dyaur bṛhatī vīryam mama iyaṃ ca te pṛthivī nema ojase //",
  "GV01rvh1-10u:1341": "RV_1,057.06a tvaṃ tam indra parvatam mahām uruṃ vajreṇa vajrin parvaśaś cakartitha /",
  "GV01rvh1-10u:1342": "RV_1,057.06c avāsṛjo nivṛtāḥ sartavā apaḥ satrā viśvaṃ dadhiṣe kevalaṃ sahaḥ //",
  "GV01rvh1-10u:1343": "RV_1,058.01a nū cit sahojā amṛto ni tundate hotā yad dūto abhavad vivasvataḥ /",
  "GV01rvh1-10u:1344": "RV_1,058.01c vi sādhiṣṭhebhiḥ pathibhī rajo mama ā devatātā haviṣā vivāsati //",
  "GV01rvh1-10u:1345": "RV_1,058.02a ā svam adma yuvamāno ajaras tṛṣv aviṣyann ataseṣu tiṣṭhati /",
  "GV01rvh1-10u:1346": "RV_1,058.02c atyo na pṛṣṭham pruṣitasya rocate divo na sānu stanayann acikradat //",
  "GV01rvh1-10u:1347": "RV_1,058.03a krāṇā rudrebhir vasubhiḥ purohito hotā niṣatto rayiṣāḷ amartyaḥ /",
  "GV01rvh1-10u:1348": "RV_1,058.03c ratho na vikṣv ṛñjasāna āyuṣu vy ānuṣag vāryā deva ṛṇvati //",
  "GV01rvh1-10u:1349": "RV_1,058.04a vi vātajūto ataseṣu tiṣṭhate vṛthā juhūbhiḥ sṛṇyā tuviṣvaṇiḥ /",
  "GV01rvh1-10u:1350": "RV_1,058.04c tṛṣu yad agne vanino vṛṣāyase kṛṣṇaṃ ta ema ruśadūrme ajara //",
  "GV01rvh1-10u:1351": "RV_1,058.05a tapurjambho vana ā vātacodito yūthe na sāhvāṃ ava vāti vaṃsagaḥ /",
  "GV01rvh1-10u:1352": "RV_1,058.05c abhivrajann akṣitam pājasā raja sthātuś caratham bhayate patatriṇaḥ //",
  "GV01rvh1-10u:1353": "RV_1,058.06a dadhuṣ ṭvā bhṛgavo mānuṣeṣv ā rayiṃ na cāruṃ suhavaṃ janebhyaḥ /",
  "GV01rvh1-10u:1354": "RV_1,058.06c hotāram agne atithiṃ vareṇyam mitraṃ na śevaṃ divyāya janmane //",
  "GV01rvh1-10u:1355": "RV_1,058.07a hotāraṃ sapta juhvo yajiṣṭhaṃ yaṃ vāghato vṛṇate adhvareṣu /",
  "GV01rvh1-10u:1356": "RV_1,058.07c agniṃ viśveṣām aratiṃ vasūnāṃ saparyāmi prayasā yāmi ratnam //",
  "GV01rvh1-10u:1357": "RV_1,058.08a acchidrā sūno sahaso no adya stotṛbhyo mitramahaḥ śarma yaccha /",
  "GV01rvh1-10u:1358": "RV_1,058.08c agne gṛṇantam aṃhasa uruṣyorjo napāt pūrbhir āyasībhiḥ //",
  "GV01rvh1-10u:1359": "RV_1,058.09a bhavā varūthaṃ gṛṇate vibhāvo bhavā maghavan maghavadbhyaḥ śarma /",
  "GV01rvh1-10u:1360": "RV_1,058.09c uruṣyāgne aṃhaso gṛṇantam prātar makṣū dhiyāvasur jagamyāt //",
  "GV01rvh1-10u:1361": "RV_1,059.01a vayā id agne agnayas te anye tve viśve amṛtā mādayante /",
  "GV01rvh1-10u:1362": "RV_1,059.01c vaiśvānara nābhir asi kṣitīnāṃ sthūṇeva janāṃ upamid yayantha //",
  "GV01rvh1-10u:1363": "RV_1,059.02a mūrdhā divo nābhir agniḥ pṛthivyā athābhavad aratī rodasyoḥ /",
  "GV01rvh1-10u:1364": "RV_1,059.02c taṃ tvā devāso 'janayanta devaṃ vaiśvānara jyotir id āryāya //",
  "GV01rvh1-10u:1365": "RV_1,059.03a ā sūrye na raśmayo dhruvāso vaiśvānare dadhire 'gnā vasūni /",
  "GV01rvh1-10u:1366": "RV_1,059.03c yā parvateṣv oṣadhīṣv apsu yā mānuṣeṣv asi tasya rājā //",
  "GV01rvh1-10u:1367": "RV_1,059.04a bṛhatī iva sūnave rodasī giro hotā manuṣyo na dakṣaḥ /",
  "GV01rvh1-10u:1368": "RV_1,059.04c svarvate satyaśuṣmāya pūrvīr vaiśvānarāya nṛtamāya yahvīḥ //",
  "GV01rvh1-10u:1369": "RV_1,059.05a divaś cit te bṛhato jātavedo vaiśvānara pra ririce mahitvam /",
  "GV01rvh1-10u:1370": "RV_1,059.05c rājā kṛṣṭīnām asi mānuṣīṇāṃ yudhā devebhyo varivaś cakartha //",
  "GV01rvh1-10u:1371": "RV_1,059.06a pra nū mahitvaṃ vṛṣabhasya vocaṃ yam pūravo vṛtrahaṇaṃ sacante /",
  "GV01rvh1-10u:1372": "RV_1,059.06c vaiśvānaro dasyum agnir jaghanvāṃ adhūnot kāṣṭhā ava śambaram bhet //",
  "GV01rvh1-10u:1373": "RV_1,059.07a vaiśvānaro mahimnā viśvakṛṣṭir bharadvājeṣu yajato vibhāvā /",
  "GV01rvh1-10u:1374": "RV_1,059.07c śātavaneye śatinībhir agniḥ puruṇīthe jarate sūnṛtāvān //",
  "GV01rvh1-10u:1375": "RV_1,060.01a vahniṃ yaśasaṃ vidathasya ketuṃ suprāvyaṃ dūtaṃ sadyoartham /",
  "GV01rvh1-10u:1376": "RV_1,060.01c dvijanmānaṃ rayim iva praśastaṃ rātim bharad bhṛgave mātariśvā //",
  "GV01rvh1-10u:1377": "RV_1,060.02a asya śāsur ubhayāsaḥ sacante haviṣmanta uśijo ye ca martāḥ /",
  "GV01rvh1-10u:1378": "RV_1,060.02c divaś cit pūrvo ny asādi hotāpṛcchyo viśpatir vikṣu vedhāḥ //",
  "GV01rvh1-10u:1379": "RV_1,060.03a taṃ navyasī hṛda ā jāyamānam asmat sukīrtir madhujihvam aśyāḥ /",
  "GV01rvh1-10u:1380": "RV_1,060.03c yam ṛtvijo vṛjane mānuṣāsaḥ prayasvanta āyavo jījananta //",
  "GV01rvh1-10u:1381": "RV_1,060.04a uśik pāvako vasur mānuṣeṣu vareṇyo hotādhāyi vikṣu /",
  "GV01rvh1-10u:1382": "RV_1,060.04c damūnā gṛhapatir dama āṃ agnir bhuvad rayipatī rayīṇām //",
  "GV01rvh1-10u:1383": "RV_1,060.05a taṃ tvā vayam patim agne rayīṇām pra śaṃsāmo matibhir gotamāsaḥ /",
  "GV01rvh1-10u:1384": "RV_1,060.05c āśuṃ na vājambharam marjayantaḥ prātar makṣū dhiyāvasur jagamyāt //",
  "GV01rvh1-10u:1385": "RV_1,061.01a asmā id u pra tavase turāya prayo na harmi stomam māhināya /",
  "GV01rvh1-10u:1386": "RV_1,061.01c ṛcīṣamāyādhrigava oham indrāya brahmāṇi rātatamā //",
  "GV01rvh1-10u:1387": "RV_1,061.02a asmā id u praya iva pra yaṃsi bharāmy āṅgūṣam bādhe suvṛkti /",
  "GV01rvh1-10u:1388": "RV_1,061.02c indrāya hṛdā manasā manīṣā pratnāya patye dhiyo marjayanta //",
  "GV01rvh1-10u:1389": "RV_1,061.03a asmā id u tyam upamaṃ svarṣām bharāmy āṅgūṣam āsyena /",
  "GV01rvh1-10u:1390": "RV_1,061.03c maṃhiṣṭham acchoktibhir matīnāṃ suvṛktibhiḥ sūriṃ vāvṛdhadhyai //",
  "GV01rvh1-10u:1391": "RV_1,061.04a asmā id u stomaṃ saṃ hinomi rathaṃ na taṣṭeva tatsināya /",
  "GV01rvh1-10u:1392": "RV_1,061.04c giraś ca girvāhase suvṛktīndrāya viśvaminvam medhirāya //",
  "GV01rvh1-10u:1393": "RV_1,061.05a asmā id u saptim iva śravasyendrāyārkaṃ juhvā sam añje /",
  "GV01rvh1-10u:1394": "RV_1,061.05c vīraṃ dānaukasaṃ vandadhyai purāṃ gūrtaśravasaṃ darmāṇam //",
  "GV01rvh1-10u:1395": "RV_1,061.06a asmā id u tvaṣṭā takṣad vajraṃ svapastamaṃ svaryaṃ raṇāya /",
  "GV01rvh1-10u:1396": "RV_1,061.06c vṛtrasya cid vidad yena marma tujann īśānas tujatā kiyedhāḥ //",
  "GV01rvh1-10u:1397": "RV_1,061.07a asyed u mātuḥ savaneṣu sadyo mahaḥ pitum papivāñ cārv annā /",
  "GV01rvh1-10u:1398": "RV_1,061.07c muṣāyad viṣṇuḥ pacataṃ sahīyān vidhyad varāhaṃ tiro adrim astā //",
  "GV01rvh1-10u:1399": "RV_1,061.08a asmā id u gnāś cid devapatnīr indrāyārkam ahihatya ūvuḥ /",
  "GV01rvh1-10u:1400": "RV_1,061.08c pari dyāvāpṛthivī jabhra urvī nāsya te mahimānam pari ṣṭaḥ //",
  "GV01rvh1-10u:1401": "RV_1,061.09a asyed eva pra ririce mahitvaṃ divas pṛthivyāḥ pary antarikṣāt /",
  "GV01rvh1-10u:1402": "RV_1,061.09c svarāḷ indro dama ā viśvagūrtaḥ svarir amatro vavakṣe raṇāya //",
  "GV01rvh1-10u:1403": "RV_1,061.10a asyed eva śavasā śuṣantaṃ vi vṛścad vajreṇa vṛtram indraḥ /",
  "GV01rvh1-10u:1404": "RV_1,061.10c gā na vrāṇā avanīr amuñcad abhi śravo dāvane sacetāḥ //",
  "GV01rvh1-10u:1405": "RV_1,061.11a asyed u tveṣasā ranta sindhavaḥ pari yad vajreṇa sīm ayacchat /",
  "GV01rvh1-10u:1406": "RV_1,061.11c īśānakṛd dāśuṣe daśasyan turvītaye gādhaṃ turvaṇiḥ kaḥ //",
  "GV01rvh1-10u:1407": "RV_1,061.12a asmā id u pra bharā tūtujāno vṛtrāya vajram īśānaḥ kiyedhāḥ /",
  "GV01rvh1-10u:1408": "RV_1,061.12c gor na parva vi radā tiraśceṣyann arṇāṃsy apāṃ caradhyai //",
  "GV01rvh1-10u:1409": "RV_1,061.13a asyed u pra brūhi pūrvyāṇi turasya karmāṇi navya ukthaiḥ /",
  "GV01rvh1-10u:1410": "RV_1,061.13c yudhe yad iṣṇāna āyudhāny ṛghāyamāṇo niriṇāti śatrūn //",
  "GV01rvh1-10u:1411": "RV_1,061.14a asyed u bhiyā girayaś ca dṛḷhā dyāvā ca bhūmā januṣas tujete /",
  "GV01rvh1-10u:1412": "RV_1,061.14c upo venasya joguvāna oṇiṃ sadyo bhuvad vīryāya nodhāḥ //",
  "GV01rvh1-10u:1413": "RV_1,061.15a asmā id u tyad anu dāyy eṣām eko yad vavne bhūrer īśānaḥ /",
  "GV01rvh1-10u:1414": "RV_1,061.15c praitaśaṃ sūrye paspṛdhānaṃ sauvaśvye suṣvim āvad indraḥ //",
  "GV01rvh1-10u:1415": "RV_1,061.16a evā te hāriyojanā suvṛktīndra brahmāṇi gotamāso akran /",
  "GV01rvh1-10u:1416": "RV_1,061.16c aiṣu viśvapeśasaṃ dhiyaṃ dhāḥ prātar makṣū dhiyāvasur jagamyāt //",
  "GV01rvh1-10u:1417": "RV_1,062.01a pra manmahe śavasānāya śūṣam āṅgūṣaṃ girvaṇase aṅgirasvat /",
  "GV01rvh1-10u:1418": "RV_1,062.01c suvṛktibhi stuvata ṛgmiyāyārcāmārkaṃ nare viśrutāya //",
  "GV01rvh1-10u:1419": "RV_1,062.02a pra vo mahe mahi namo bharadhvam āṅgūṣyaṃ śavasānāya sāma /",
  "GV01rvh1-10u:1420": "RV_1,062.02c yenā naḥ pūrve pitaraḥ padajñā arcanto aṅgiraso gā avindan //",
  "GV01rvh1-10u:1421": "RV_1,062.03a indrasyāṅgirasāṃ ceṣṭau vidat saramā tanayāya dhāsim /",
  "GV01rvh1-10u:1422": "RV_1,062.03c bṛhaspatir bhinad adriṃ vidad gāḥ sam usriyābhir vāvaśanta naraḥ //",
  "GV01rvh1-10u:1423": "RV_1,062.04a sa suṣṭubhā sa stubhā sapta vipraiḥ svareṇādriṃ svaryo navagvaiḥ /",
  "GV01rvh1-10u:1424": "RV_1,062.04c saraṇyubhiḥ phaligam indra śakra valaṃ raveṇa darayo daśagvaiḥ //",
  "GV01rvh1-10u:1425": "RV_1,062.05a gṛṇāno aṅgirobhir dasma vi var uṣasā sūryeṇa gobhir andhaḥ /",
  "GV01rvh1-10u:1426": "RV_1,062.05c vi bhūmyā aprathaya indra sānu divo raja uparam astabhāyaḥ //",
  "GV01rvh1-10u:1427": "RV_1,062.06a tad u prayakṣatamam asya karma dasmasya cārutamam asti daṃsaḥ /",
  "GV01rvh1-10u:1428": "RV_1,062.06c upahvare yad uparā apinvan madhvarṇaso nadyaś catasraḥ //",
  "GV01rvh1-10u:1429": "RV_1,062.07a dvitā vi vavre sanajā sanīḷe ayāsya stavamānebhir arkaiḥ /",
  "GV01rvh1-10u:1430": "RV_1,062.07c bhago na mene parame vyomann adhārayad rodasī sudaṃsāḥ //",
  "GV01rvh1-10u:1431": "RV_1,062.08a sanād divam pari bhūmā virūpe punarbhuvā yuvatī svebhir evaiḥ /",
  "GV01rvh1-10u:1432": "RV_1,062.08c kṛṣṇebhir aktoṣā ruśadbhir vapurbhir ā carato anyānyā //",
  "GV01rvh1-10u:1433": "RV_1,062.09a sanemi sakhyaṃ svapasyamānaḥ sūnur dādhāra śavasā sudaṃsāḥ /",
  "GV01rvh1-10u:1434": "RV_1,062.09c āmāsu cid dadhiṣe pakvam antaḥ payaḥ kṛṣṇāsu ruśad rohiṇīṣu //",
  "GV01rvh1-10u:1435": "RV_1,062.10a sanāt sanīḷā avanīr avātā vratā rakṣante amṛtāḥ sahobhiḥ /",
  "GV01rvh1-10u:1436": "RV_1,062.10c purū sahasrā janayo na patnīr duvasyanti svasāro ahrayāṇam //",
  "GV01rvh1-10u:1437": "RV_1,062.11a sanāyuvo namasā navyo arkair vasūyavo matayo dasma dadruḥ /",
  "GV01rvh1-10u:1438": "RV_1,062.11c patiṃ na patnīr uśatīr uśantaṃ spṛśanti tvā śavasāvan manīṣāḥ //",
  "GV01rvh1-10u:1439": "RV_1,062.12a sanād eva tava rāyo gabhastau na kṣīyante nopa dasyanti dasma /",
  "GV01rvh1-10u:1440": "RV_1,062.12c dyumāṃ asi kratumāṃ indra dhīraḥ śikṣā śacīvas tava naḥ śacībhiḥ //",
  "GV01rvh1-10u:1441": "RV_1,062.13a sanāyate gotama indra navyam atakṣad brahma hariyojanāya /",
  "GV01rvh1-10u:1442": "RV_1,062.13c sunīthāya naḥ śavasāna nodhāḥ prātar makṣū dhiyāvasur jagamyāt //",
  "GV01rvh1-10u:1443": "RV_1,063.01a tvam mahāṃ indra yo ha śuṣmair dyāvā jajñānaḥ pṛthivī ame dhāḥ /",
  "GV01rvh1-10u:1444": "RV_1,063.01c yad dha te viśvā girayaś cid abhvā bhiyā dṛḷhāsaḥ kiraṇā naijan //",
  "GV01rvh1-10u:1445": "RV_1,063.02a ā yad dharī indra vivratā ver ā te vajraṃ jaritā bāhvor dhāt /",
  "GV01rvh1-10u:1446": "RV_1,063.02c yenāviharyatakrato amitrān pura iṣṇāsi puruhūta pūrvīḥ //",
  "GV01rvh1-10u:1447": "RV_1,063.03a tvaṃ satya indra dhṛṣṇur etān tvam ṛbhukṣā naryas tvaṃ ṣāṭ /",
  "GV01rvh1-10u:1448": "RV_1,063.03c tvaṃ śuṣṇaṃ vṛjane pṛkṣa āṇau yūne kutsāya dyumate sacāhan //",
  "GV01rvh1-10u:1449": "RV_1,063.04a tvaṃ ha tyad indra codīḥ sakhā vṛtraṃ yad vajrin vṛṣakarmann ubhnāḥ /",
  "GV01rvh1-10u:1450": "RV_1,063.04c yad dha śūra vṛṣamaṇaḥ parācair vi dasyūṃr yonāv akṛto vṛthāṣāṭ //",
  "GV01rvh1-10u:1451": "RV_1,063.05a tvaṃ ha tyad indrāriṣaṇyan dṛḷhasya cin martānām ajuṣṭau /",
  "GV01rvh1-10u:1452": "RV_1,063.05c vy asmad ā kāṣṭhā arvate var ghaneva vajriñ chnathihy amitrān //",
  "GV01rvh1-10u:1453": "RV_1,063.06a tvāṃ ha tyad indrārṇasātau svarmīḷhe nara ājā havante /",
  "GV01rvh1-10u:1454": "RV_1,063.06c tava svadhāva iyam ā samarya ūtir vājeṣv atasāyyā bhūt //",
  "GV01rvh1-10u:1455": "RV_1,063.07a tvaṃ ha tyad indra sapta yudhyan puro vajrin purukutsāya dardaḥ /",
  "GV01rvh1-10u:1456": "RV_1,063.07c barhir na yat sudāse vṛthā varg aṃho rājan varivaḥ pūrave kaḥ //",
  "GV01rvh1-10u:1457": "RV_1,063.08a tvaṃ tyāṃ na indra deva citrām iṣam āpo na pīpayaḥ parijman /",
  "GV01rvh1-10u:1458": "RV_1,063.08c yayā śūra praty asmabhyaṃ yaṃsi tmanam ūrjaṃ na viśvadha kṣaradhyai //",
  "GV01rvh1-10u:1459": "RV_1,063.09a akāri ta indra gotamebhir brahmāṇy oktā namasā haribhyām /",
  "GV01rvh1-10u:1460": "RV_1,063.09c supeśasaṃ vājam ā bharā naḥ prātar makṣū dhiyāvasur jagamyāt //",
  "GV01rvh1-10u:1461": "RV_1,064.01a vṛṣṇe śardhāya sumakhāya vedhase nodhaḥ suvṛktim pra bharā marudbhyaḥ /",
  "GV01rvh1-10u:1462": "RV_1,064.01c apo na dhīro manasā suhastyo giraḥ sam añje vidatheṣv ābhuvaḥ //",
  "GV01rvh1-10u:1463": "RV_1,064.02a te jajñire diva ṛṣvāsa ukṣaṇo rudrasya maryā asurā arepasaḥ /",
  "GV01rvh1-10u:1464": "RV_1,064.02c pāvakāsaḥ śucayaḥ sūryā iva satvāno na drapsino ghoravarpasaḥ //",
  "GV01rvh1-10u:1465": "RV_1,064.03a yuvāno rudrā ajarā abhogghano vavakṣur adhrigāvaḥ parvatā iva /",
  "GV01rvh1-10u:1466": "RV_1,064.03c dṛḷhā cid viśvā bhuvanāni pārthivā pra cyāvayanti divyāni majmanā //",
  "GV01rvh1-10u:1467": "RV_1,064.04a citrair añjibhir vapuṣe vy añjate vakṣassu rukmāṃ adhi yetire śubhe /",
  "GV01rvh1-10u:1468": "RV_1,064.04c aṃseṣv eṣāṃ ni mimṛkṣur ṛṣṭayaḥ sākaṃ jajñire svadhayā divo naraḥ //",
  "GV01rvh1-10u:1469": "RV_1,064.05a īśānakṛto dhunayo riśādaso vātān vidyutas taviṣībhir akrata /",
  "GV01rvh1-10u:1470": "RV_1,064.05c duhanty ūdhar divyāni dhūtayo bhūmim pinvanti payasā parijrayaḥ //",
  "GV01rvh1-10u:1471": "RV_1,064.06a pinvanty apo marutaḥ sudānavaḥ payo ghṛtavad vidatheṣv ābhuvaḥ /",
  "GV01rvh1-10u:1472": "RV_1,064.06c atyaṃ na mihe vi nayanti vājinam utsaṃ duhanti stanayantam akṣitam //",
  "GV01rvh1-10u:1473": "RV_1,064.07a mahiṣāso māyinaś citrabhānavo girayo na svatavaso raghuṣyadaḥ /",
  "GV01rvh1-10u:1474": "RV_1,064.07c mṛgā iva hastinaḥ khādathā vanā yad āruṇīṣu taviṣīr ayugdhvam //",
  "GV01rvh1-10u:1475": "RV_1,064.08a siṃhā iva nānadati pracetasaḥ piśā iva supiśo viśvavedasaḥ /",
  "GV01rvh1-10u:1476": "RV_1,064.08c kṣapo jinvantaḥ pṛṣatībhir ṛṣṭibhiḥ sam it sabādhaḥ śavasāhimanyavaḥ //",
  "GV01rvh1-10u:1477": "RV_1,064.09a rodasī ā vadatā gaṇaśriyo nṛṣācaḥ śūrāḥ śavasāhimanyavaḥ /",
  "GV01rvh1-10u:1478": "RV_1,064.09c ā vandhureṣv amatir na darśatā vidyun na tasthau maruto ratheṣu vaḥ //",
  "GV01rvh1-10u:1479": "RV_1,064.10a viśvavedaso rayibhiḥ samokasaḥ sammiślāsas taviṣībhir virapśinaḥ /",
  "GV01rvh1-10u:1480": "RV_1,064.10c astāra iṣuṃ dadhire gabhastyor anantaśuṣmā vṛṣakhādayo naraḥ //",
  "GV01rvh1-10u:1481": "RV_1,064.11a hiraṇyayebhiḥ pavibhiḥ payovṛdha ujjighnanta āpathyo na parvatān /",
  "GV01rvh1-10u:1482": "RV_1,064.11c makhā ayāsaḥ svasṛto dhruvacyuto dudhrakṛto maruto bhrājadṛṣṭayaḥ //",
  "GV01rvh1-10u:1483": "RV_1,064.12a ghṛṣum pāvakaṃ vaninaṃ vicarṣaṇiṃ rudrasya sūnuṃ havasā gṛṇīmasi /",
  "GV01rvh1-10u:1484": "RV_1,064.12c rajasturaṃ tavasam mārutaṃ gaṇam ṛjīṣiṇaṃ vṛṣaṇaṃ saścata śriye //",
  "GV01rvh1-10u:1485": "RV_1,064.13a pra nū sa martaḥ śavasā janāṃ ati tasthau va ūtī maruto yam āvata /",
  "GV01rvh1-10u:1486": "RV_1,064.13c arvadbhir vājam bharate dhanā nṛbhir āpṛcchyaṃ kratum ā kṣeti puṣyati //",
  "GV01rvh1-10u:1487": "RV_1,064.14a carkṛtyam marutaḥ pṛtsu duṣṭaraṃ dyumantaṃ śuṣmam maghavatsu dhattana /",
  "GV01rvh1-10u:1488": "RV_1,064.14c dhanaspṛtam ukthyaṃ viśvacarṣaṇiṃ tokam puṣyema tanayaṃ śataṃ himāḥ //",
  "GV01rvh1-10u:1489": "RV_1,064.15a nū ṣṭhiram maruto vīravantam ṛtīṣāhaṃ rayim asmāsu dhatta /",
  "GV01rvh1-10u:1490": "RV_1,064.15c sahasriṇaṃ śatinaṃ śūśuvāṃsam prātar makṣū dhiyāvasur jagamyāt //",
  "GV01rvh1-10u:1491": "RV_1,065.01 paśvā na tāyuṃ guhā catantaṃ namo yujānaṃ namo vahantam //",
  "GV01rvh1-10u:1492": "RV_1,065.02 sajoṣā dhīrāḥ padair anu gmann upa tvā sīdan viśve yajatrāḥ //",
  "GV01rvh1-10u:1493": "RV_1,065.03 ṛtasya devā anu vratā gur bhuvat pariṣṭir dyaur na bhūma //",
  "GV01rvh1-10u:1494": "RV_1,065.04 vardhantīm āpaḥ panvā suśiśvim ṛtasya yonā garbhe sujātam //",
  "GV01rvh1-10u:1495": "RV_1,065.05 puṣṭir na raṇvā kṣitir na pṛthvī girir na bhujma kṣodo na śambhu //",
  "GV01rvh1-10u:1496": "RV_1,065.06 atyo nājman sargaprataktaḥ sindhur na kṣodaḥ ka īṃ varāte //",
  "GV01rvh1-10u:1497": "RV_1,065.07 jāmiḥ sindhūnām bhrāteva svasrām ibhyān na rājā vanāny atti //",
  "GV01rvh1-10u:1498": "RV_1,065.08 yad vātajūto vanā vy asthād agnir ha dāti romā pṛthivyāḥ //",
  "GV01rvh1-10u:1499": "RV_1,065.09 śvasity apsu haṃso na sīdan kratvā cetiṣṭho viśām uṣarbhut //",
  "GV01rvh1-10u:1500": "RV_1,065.10 somo na vedhā ṛtaprajātaḥ paśur na śiśvā vibhur dūrebhāḥ //",
  "GV01rvh1-10u:1501": "RV_1,066.01 rayir na citrā sūro na saṃdṛg āyur na prāṇo nityo na sūnuḥ //",
  "GV01rvh1-10u:1502": "RV_1,066.02 takvā na bhūrṇir vanā siṣakti payo na dhenuḥ śucir vibhāvā //",
  "GV01rvh1-10u:1503": "RV_1,066.03 dādhāra kṣemam oko na raṇvo yavo na pakvo jetā janānām //",
  "GV01rvh1-10u:1504": "RV_1,066.04 ṛṣir na stubhvā vikṣu praśasto vājī na prīto vayo dadhāti //",
  "GV01rvh1-10u:1505": "RV_1,066.05 durokaśociḥ kratur na nityo jāyeva yonāv araṃ viśvasmai //",
  "GV01rvh1-10u:1506": "RV_1,066.06 citro yad abhrāṭ chveto na vikṣu ratho na rukmī tveṣaḥ samatsu //",
  "GV01rvh1-10u:1507": "RV_1,066.07 seneva sṛṣṭāmaṃ dadhāty astur na didyut tveṣapratīkā //",
  "GV01rvh1-10u:1508": "RV_1,066.08 yamo ha jāto yamo janitvaṃ jāraḥ kanīnām patir janīnām //",
  "GV01rvh1-10u:1509": "RV_1,066.09 taṃ vaś carāthā vayaṃ vasatyāstaṃ na gāvo nakṣanta iddham //",
  "GV01rvh1-10u:1510": "RV_1,066.10 sindhur na kṣodaḥ pra nīcīr ainon navanta gāvaḥ svar dṛśīke //",
  "GV01rvh1-10u:1511": "RV_1,067.01 vaneṣu jāyur marteṣu mitro vṛṇīte śruṣṭiṃ rājevājuryam //",
  "GV01rvh1-10u:1512": "RV_1,067.02 kṣemo na sādhuḥ kratur na bhadro bhuvat svādhīr hotā havyavāṭ //",
  "GV01rvh1-10u:1513": "RV_1,067.03 haste dadhāno nṛmṇā viśvāny ame devān dhād guhā niṣīdan //",
  "GV01rvh1-10u:1514": "RV_1,067.04 vidantīm atra naro dhiyandhā hṛdā yat taṣṭān mantrāṃ aśaṃsan //",
  "GV01rvh1-10u:1515": "RV_1,067.05 ajo na kṣāṃ dādhāra pṛthivīṃ tastambha dyām mantrebhiḥ satyaiḥ //",
  "GV01rvh1-10u:1516": "RV_1,067.06 priyā padāni paśvo ni pāhi viśvāyur agne guhā guhaṃ gāḥ //",
  "GV01rvh1-10u:1517": "RV_1,067.07 ya īṃ ciketa guhā bhavantam ā yaḥ sasāda dhārām ṛtasya //",
  "GV01rvh1-10u:1518": "RV_1,067.08 vi ye cṛtanty ṛtā sapanta ād id vasūni pra vavācāsmai //",
  "GV01rvh1-10u:1519": "RV_1,067.09 vi yo vīrutsu rodhan mahitvota prajā uta prasūṣv antaḥ //",
  "GV01rvh1-10u:1520": "RV_1,067.10 cittir apāṃ dame viśvāyuḥ sadmeva dhīrāḥ sammāya cakruḥ //",
  "GV01rvh1-10u:1521": "RV_1,068.01 śrīṇann upa sthād divam bhuraṇyu sthātuś caratham aktūn vy ūrṇot //",
  "GV01rvh1-10u:1522": "RV_1,068.02 pari yad eṣām eko viśveṣām bhuvad devo devānām mahitvā //",
  "GV01rvh1-10u:1523": "RV_1,068.03 ād it te viśve kratuṃ juṣanta śuṣkād yad deva jīvo janiṣṭhāḥ //",
  "GV01rvh1-10u:1524": "RV_1,068.04 bhajanta viśve devatvaṃ nāma ṛtaṃ sapanto amṛtam evaiḥ //",
  "GV01rvh1-10u:1525": "RV_1,068.05 ṛtasya preṣā ṛtasya dhītir viśvāyur viśve apāṃsi cakruḥ //",
  "GV01rvh1-10u:1526": "RV_1,068.06 yas tubhyaṃ dāśād yo vā te śikṣāt tasmai cikitvān rayiṃ dayasva //",
  "GV01rvh1-10u:1527": "RV_1,068.07 hotā niṣatto manor apatye sa cin nv āsām patī rayīṇām //",
  "GV01rvh1-10u:1528": "RV_1,068.08 icchanta reto mithas tanūṣu saṃ jānata svair dakṣair amūrāḥ //",
  "GV01rvh1-10u:1529": "RV_1,068.09 pitur na putrāḥ kratuṃ juṣanta śroṣan ye asya śāsaṃ turāsaḥ //",
  "GV01rvh1-10u:1530": "RV_1,068.10 vi rāya aurṇod duraḥ purukṣuḥ pipeśa nākaṃ stṛbhir damūnāḥ //",
  "GV01rvh1-10u:1531": "RV_1,069.01 śukraḥ śuśukvāṃ uṣo na jāraḥ paprā samīcī divo na jyotiḥ //",
  "GV01rvh1-10u:1532": "RV_1,069.02 pari prajātaḥ kratvā babhūtha bhuvo devānām pitā putraḥ san //",
  "GV01rvh1-10u:1533": "RV_1,069.03 vedhā adṛpto agnir vijānann ūdhar na gonāṃ svādmā pitūnām //",
  "GV01rvh1-10u:1534": "RV_1,069.04 jane na śeva āhūryaḥ san madhye niṣatto raṇvo duroṇe //",
  "GV01rvh1-10u:1535": "RV_1,069.05 putro na jāto raṇvo duroṇe vājī na prīto viśo vi tārīt //",
  "GV01rvh1-10u:1536": "RV_1,069.06 viśo yad ahve nṛbhiḥ sanīḷā agnir devatvā viśvāny aśyāḥ //",
  "GV01rvh1-10u:1537": "RV_1,069.07 nakiṣ ṭa etā vratā minanti nṛbhyo yad ebhyaḥ śruṣṭiṃ cakartha //",
  "GV01rvh1-10u:1538": "RV_1,069.08 tat tu te daṃso yad ahan samānair nṛbhir yad yukto vive rapāṃsi //",
  "GV01rvh1-10u:1539": "RV_1,069.09 uṣo na jāro vibhāvosraḥ saṃjñātarūpaś ciketad asmai //",
  "GV01rvh1-10u:1540": "RV_1,069.10 tmanā vahanto duro vy ṛṇvan navanta viśve svar dṛśīke //",
  "GV01rvh1-10u:1541": "RV_1,070.01 vanema pūrvīr aryo manīṣā agniḥ suśoko viśvāny aśyāḥ //",
  "GV01rvh1-10u:1542": "RV_1,070.02 ā daivyāni vratā cikitvān ā mānuṣasya janasya janma //",
  "GV01rvh1-10u:1543": "RV_1,070.03 garbho yo apāṃ garbho vanānāṃ garbhaś ca sthātāṃ garbhaś carathām //",
  "GV01rvh1-10u:1544": "RV_1,070.04 adrau cid asmā antar duroṇe viśāṃ na viśvo amṛtaḥ svādhīḥ //",
  "GV01rvh1-10u:1545": "RV_1,070.05 sa hi kṣapāvāṃ agnī rayīṇāṃ dāśad yo asmā araṃ sūktaiḥ //",
  "GV01rvh1-10u:1546": "RV_1,070.06 etā cikitvo bhūmā ni pāhi devānāṃ janma martāṃś ca vidvān //",
  "GV01rvh1-10u:1547": "RV_1,070.07 vardhān yam pūrvīḥ kṣapo virūpā sthātuś ca ratham ṛtapravītam //",
  "GV01rvh1-10u:1548": "RV_1,070.08 arādhi hotā svar niṣattaḥ kṛṇvan viśvāny apāṃsi satyā //",
  "GV01rvh1-10u:1549": "RV_1,070.09 goṣu praśastiṃ vaneṣu dhiṣe bharanta viśve baliṃ svar ṇaḥ //",
  "GV01rvh1-10u:1550": "RV_1,070.10 vi tvā naraḥ purutrā saparyan pitur na jivrer vi vedo bharanta //",
  "GV01rvh1-10u:1551": "RV_1,070.11 sādhur na gṛdhnur asteva śūro yāteva bhīmas tveṣaḥ samatsu //",
  "GV01rvh1-10u:1552": "RV_1,071.01a upa pra jinvann uśatīr uśantam patiṃ na nityaṃ janayaḥ sanīḷāḥ /",
  "GV01rvh1-10u:1553": "RV_1,071.01c svasāraḥ śyāvīm aruṣīm ajuṣrañ citram ucchantīm uṣasaṃ na gāvaḥ //",
  "GV01rvh1-10u:1554": "RV_1,071.02a vīḷu cid dṛḷhā pitaro na ukthair adriṃ rujann aṅgiraso raveṇa /",
  "GV01rvh1-10u:1555": "RV_1,071.02c cakrur divo bṛhato gātum asme ahaḥ svar vividuḥ ketum usrāḥ //",
  "GV01rvh1-10u:1556": "RV_1,071.03a dadhann ṛtaṃ dhanayann asya dhītim ād id aryo didhiṣvo vibhṛtrāḥ /",
  "GV01rvh1-10u:1557": "RV_1,071.03c atṛṣyantīr apaso yanty acchā devāñ janma prayasā vardhayantīḥ //",
  "GV01rvh1-10u:1558": "RV_1,071.04a mathīd yad īṃ vibhṛto mātariśvā gṛhe-gṛhe śyeto jenyo bhūt /",
  "GV01rvh1-10u:1559": "RV_1,071.04c ād īṃ rājñe na sahīyase sacā sann ā dūtyam bhṛgavāṇo vivāya //",
  "GV01rvh1-10u:1560": "RV_1,071.05a mahe yat pitra īṃ rasaṃ dive kar ava tsarat pṛśanyaś cikitvān /",
  "GV01rvh1-10u:1561": "RV_1,071.05c sṛjad astā dhṛṣatā didyum asmai svāyāṃ devo duhitari tviṣiṃ dhāt //",
  "GV01rvh1-10u:1562": "RV_1,071.06a sva ā yas tubhyaṃ dama ā vibhāti namo vā dāśād uśato anu dyūn /",
  "GV01rvh1-10u:1563": "RV_1,071.06c vardho agne vayo asya dvibarhā yāsad rāyā sarathaṃ yaṃ junāsi //",
  "GV01rvh1-10u:1564": "RV_1,071.07a agniṃ viśvā abhi pṛkṣaḥ sacante samudraṃ na sravataḥ sapta yahvīḥ /",
  "GV01rvh1-10u:1565": "RV_1,071.07c na jāmibhir vi cikite vayo no vidā deveṣu pramatiṃ cikitvān //",
  "GV01rvh1-10u:1566": "RV_1,071.08a ā yad iṣe nṛpatiṃ teja ānaṭ chuci reto niṣiktaṃ dyaur abhīke /",
  "GV01rvh1-10u:1567": "RV_1,071.08c agniḥ śardham anavadyaṃ yuvānaṃ svādhyaṃ janayat sūdayac ca //",
  "GV01rvh1-10u:1568": "RV_1,071.09a mano na yo 'dhvanaḥ sadya ety ekaḥ satrā sūro vasva īśe /",
  "GV01rvh1-10u:1569": "RV_1,071.09c rājānā mitrāvaruṇā supāṇī goṣu priyam amṛtaṃ rakṣamāṇā //",
  "GV01rvh1-10u:1570": "RV_1,071.10a mā no agne sakhyā pitryāṇi pra marṣiṣṭhā abhi viduṣ kaviḥ san /",
  "GV01rvh1-10u:1571": "RV_1,071.10c nabho na rūpaṃ jarimā mināti purā tasyā abhiśaster adhīhi //",
  "GV01rvh1-10u:1572": "RV_1,072.01a ni kāvyā vedhasaḥ śaśvatas kar haste dadhāno naryā purūṇi /",
  "GV01rvh1-10u:1573": "RV_1,072.01c agnir bhuvad rayipatī rayīṇāṃ satrā cakrāṇo amṛtāni viśvā //",
  "GV01rvh1-10u:1574": "RV_1,072.02a asme vatsam pari ṣantaṃ na vindann icchanto viśve amṛtā amūrāḥ /",
  "GV01rvh1-10u:1575": "RV_1,072.02c śramayuvaḥ padavyo dhiyandhās tasthuḥ pade parame cārv agneḥ //",
  "GV01rvh1-10u:1576": "RV_1,072.03a tisro yad agne śaradas tvām ic chuciṃ ghṛtena śucayaḥ saparyān /",
  "GV01rvh1-10u:1577": "RV_1,072.03c nāmāni cid dadhire yajñiyāny asūdayanta tanvaḥ sujātāḥ //",
  "GV01rvh1-10u:1578": "RV_1,072.04a ā rodasī bṛhatī vevidānāḥ pra rudriyā jabhrire yajñiyāsaḥ /",
  "GV01rvh1-10u:1579": "RV_1,072.04c vidan marto nemadhitā cikitvān agnim pade parame tasthivāṃsam //",
  "GV01rvh1-10u:1580": "RV_1,072.05a saṃjānānā upa sīdann abhijñu patnīvanto namasyaṃ namasyan /",
  "GV01rvh1-10u:1581": "RV_1,072.05c ririkvāṃsas tanvaḥ kṛṇvata svāḥ sakhā sakhyur nimiṣi rakṣamāṇāḥ //",
  "GV01rvh1-10u:1582": "RV_1,072.06a triḥ sapta yad guhyāni tve it padāvidan nihitā yajñiyāsaḥ /",
  "GV01rvh1-10u:1583": "RV_1,072.06c tebhī rakṣante amṛtaṃ sajoṣāḥ paśūñ ca sthātṝñ carathaṃ ca pāhi //",
  "GV01rvh1-10u:1584": "RV_1,072.07a vidvāṃ agne vayunāni kṣitīnāṃ vy ānuṣak churudho jīvase dhāḥ /",
  "GV01rvh1-10u:1585": "RV_1,072.07c antarvidvāṃ adhvano devayānān atandro dūto abhavo havirvāṭ //",
  "GV01rvh1-10u:1586": "RV_1,072.08a svādhyo diva ā sapta yahvī rāyo duro vy ṛtajñā ajānan /",
  "GV01rvh1-10u:1587": "RV_1,072.08c vidad gavyaṃ saramā dṛḷham ūrvaṃ yenā nu kam mānuṣī bhojate viṭ //",
  "GV01rvh1-10u:1588": "RV_1,072.09a ā ye viśvā svapatyāni tasthuḥ kṛṇvānāso amṛtatvāya gātum /",
  "GV01rvh1-10u:1589": "RV_1,072.09c mahnā mahadbhiḥ pṛthivī vi tasthe mātā putrair aditir dhāyase veḥ //",
  "GV01rvh1-10u:1590": "RV_1,072.10a adhi śriyaṃ ni dadhuś cārum asmin divo yad akṣī amṛtā akṛṇvan /",
  "GV01rvh1-10u:1591": "RV_1,072.10c adha kṣaranti sindhavo na sṛṣṭāḥ pra nīcīr agne aruṣīr ajānan //",
  "GV01rvh1-10u:1592": "RV_1,073.01a rayir na yaḥ pitṛvitto vayodhāḥ supraṇītiś cikituṣo na śāsuḥ /",
  "GV01rvh1-10u:1593": "RV_1,073.01c syonaśīr atithir na prīṇāno hoteva sadma vidhato vi tārīt //",
  "GV01rvh1-10u:1594": "RV_1,073.02a devo na yaḥ savitā satyamanmā kratvā nipāti vṛjanāni viśvā /",
  "GV01rvh1-10u:1595": "RV_1,073.02c purupraśasto amatir na satya ātmeva śevo didhiṣāyyo bhūt //",
  "GV01rvh1-10u:1596": "RV_1,073.03a devo na yaḥ pṛthivīṃ viśvadhāyā upakṣeti hitamitro na rājā /",
  "GV01rvh1-10u:1597": "RV_1,073.03c puraḥsadaḥ śarmasado na vīrā anavadyā patijuṣṭeva nārī //",
  "GV01rvh1-10u:1598": "RV_1,073.04a taṃ tvā naro dama ā nityam iddham agne sacanta kṣitiṣu dhruvāsu /",
  "GV01rvh1-10u:1599": "RV_1,073.04c adhi dyumnaṃ ni dadhur bhūry asmin bhavā viśvāyur dharuṇo rayīṇām //",
  "GV01rvh1-10u:1600": "RV_1,073.05a vi pṛkṣo agne maghavāno aśyur vi sūrayo dadato viśvam āyuḥ /",
  "GV01rvh1-10u:1601": "RV_1,073.05c sanema vājaṃ samitheṣv aryo bhāgaṃ deveṣu śravase dadhānāḥ //",
  "GV01rvh1-10u:1602": "RV_1,073.06a ṛtasya hi dhenavo vāvaśānāḥ smadūdhnīḥ pīpayanta dyubhaktāḥ /",
  "GV01rvh1-10u:1603": "RV_1,073.06c parāvataḥ sumatim bhikṣamāṇā vi sindhavaḥ samayā sasrur adrim //",
  "GV01rvh1-10u:1604": "RV_1,073.07a tve agne sumatim bhikṣamāṇā divi śravo dadhire yajñiyāsaḥ /",
  "GV01rvh1-10u:1605": "RV_1,073.07c naktā ca cakrur uṣasā virūpe kṛṣṇaṃ ca varṇam aruṇaṃ ca saṃ dhuḥ //",
  "GV01rvh1-10u:1606": "RV_1,073.08a yān rāye martān suṣūdo agne te syāma maghavāno vayaṃ ca /",
  "GV01rvh1-10u:1607": "RV_1,073.08c chāyeva viśvam bhuvanaṃ sisakṣy āpaprivān rodasī antarikṣam //",
  "GV01rvh1-10u:1608": "RV_1,073.09a arvadbhir agne arvato nṛbhir nṝn vīrair vīrān vanuyāmā tvotāḥ /",
  "GV01rvh1-10u:1609": "RV_1,073.09c īśānāsaḥ pitṛvittasya rāyo vi sūrayaḥ śatahimā no aśyuḥ //",
  "GV01rvh1-10u:1610": "RV_1,073.10a etā te agna ucathāni vedho juṣṭāni santu manase hṛde ca /",
  "GV01rvh1-10u:1611": "RV_1,073.10c śakema rāyaḥ sudhuro yamaṃ te 'dhi śravo devabhaktaṃ dadhānāḥ //",
  "GV01rvh1-10u:1612": "RV_1,074.01a upaprayanto adhvaram mantraṃ vocemāgnaye /",
  "GV01rvh1-10u:1613": "RV_1,074.01c āre asme ca śṛṇvate //",
  "GV01rvh1-10u:1614": "RV_1,074.02a yaḥ snīhitīṣu pūrvyaḥ saṃjagmānāsu kṛṣṭiṣu /",
  "GV01rvh1-10u:1615": "RV_1,074.02c arakṣad dāśuṣe gayam //",
  "GV01rvh1-10u:1616": "RV_1,074.03a uta bruvantu jantava ud agnir vṛtrahājani /",
  "GV01rvh1-10u:1617": "RV_1,074.03c dhanañjayo raṇe-raṇe //",
  "GV01rvh1-10u:1618": "RV_1,074.04a yasya dūto asi kṣaye veṣi havyāni vītaye /",
  "GV01rvh1-10u:1619": "RV_1,074.04c dasmat kṛṇoṣy adhvaram //",
  "GV01rvh1-10u:1620": "RV_1,074.05a tam it suhavyam aṅgiraḥ sudevaṃ sahaso yaho /",
  "GV01rvh1-10u:1621": "RV_1,074.05c janā āhuḥ subarhiṣam //",
  "GV01rvh1-10u:1622": "RV_1,074.06a ā ca vahāsi tāṃ iha devāṃ upa praśastaye /",
  "GV01rvh1-10u:1623": "RV_1,074.06c havyā suścandra vītaye //",
  "GV01rvh1-10u:1624": "RV_1,074.07a na yor upabdir aśvyaḥ śṛṇve rathasya kac cana /",
  "GV01rvh1-10u:1625": "RV_1,074.07c yad agne yāsi dūtyam //",
  "GV01rvh1-10u:1626": "RV_1,074.08a tvoto vājy ahrayo 'bhi pūrvasmād aparaḥ /",
  "GV01rvh1-10u:1627": "RV_1,074.08c pra dāśvāṃ agne asthāt //",
  "GV01rvh1-10u:1628": "RV_1,074.09a uta dyumat suvīryam bṛhad agne vivāsasi /",
  "GV01rvh1-10u:1629": "RV_1,074.09c devebhyo deva dāśuṣe //",
  "GV01rvh1-10u:1630": "RV_1,075.01a juṣasva saprathastamaṃ vaco devapsarastamam /",
  "GV01rvh1-10u:1631": "RV_1,075.01c havyā juhvāna āsani //",
  "GV01rvh1-10u:1632": "RV_1,075.02a athā te aṅgirastamāgne vedhastama priyam /",
  "GV01rvh1-10u:1633": "RV_1,075.02c vocema brahma sānasi //",
  "GV01rvh1-10u:1634": "RV_1,075.03a kas te jāmir janānām agne ko dāśvadhvaraḥ /",
  "GV01rvh1-10u:1635": "RV_1,075.03c ko ha kasminn asi śritaḥ //",
  "GV01rvh1-10u:1636": "RV_1,075.04a tvaṃ jāmir janānām agne mitro asi priyaḥ /",
  "GV01rvh1-10u:1637": "RV_1,075.04c sakhā sakhibhya īḍyaḥ //",
  "GV01rvh1-10u:1638": "RV_1,075.05a yajā no mitrāvaruṇā yajā devāṃ ṛtam bṛhat /",
  "GV01rvh1-10u:1639": "RV_1,075.05c agne yakṣi svaṃ damam //",
  "GV01rvh1-10u:1640": "RV_1,076.01a kā ta upetir manaso varāya bhuvad agne śantamā kā manīṣā /",
  "GV01rvh1-10u:1641": "RV_1,076.01c ko vā yajñaiḥ pari dakṣaṃ ta āpa kena vā te manasā dāśema //",
  "GV01rvh1-10u:1642": "RV_1,076.02a ehy agna iha hotā ni ṣīdādabdhaḥ su puraetā bhavā naḥ /",
  "GV01rvh1-10u:1643": "RV_1,076.02c avatāṃ tvā rodasī viśvaminve yajā mahe saumanasāya devān //",
  "GV01rvh1-10u:1644": "RV_1,076.03a pra su viśvān rakṣaso dhakṣy agne bhavā yajñānām abhiśastipāvā /",
  "GV01rvh1-10u:1645": "RV_1,076.03c athā vaha somapatiṃ haribhyām ātithyam asmai cakṛmā sudāvne //",
  "GV01rvh1-10u:1646": "RV_1,076.04a prajāvatā vacasā vahnir āsā ca huve ni ca satsīha devaiḥ /",
  "GV01rvh1-10u:1647": "RV_1,076.04c veṣi hotram uta potraṃ yajatra bodhi prayantar janitar vasūnām //",
  "GV01rvh1-10u:1648": "RV_1,076.05a yathā viprasya manuṣo havirbhir devāṃ ayajaḥ kavibhiḥ kaviḥ san /",
  "GV01rvh1-10u:1649": "RV_1,076.05c evā hotaḥ satyatara tvam adyāgne mandrayā juhvā yajasva //",
  "GV01rvh1-10u:1650": "RV_1,077.01a kathā dāśemāgnaye kāsmai devajuṣṭocyate bhāmine gīḥ /",
  "GV01rvh1-10u:1651": "RV_1,077.01c yo martyeṣv amṛta ṛtāvā hotā yajiṣṭha it kṛṇoti devān //",
  "GV01rvh1-10u:1652": "RV_1,077.02a yo adhvareṣu śantama ṛtāvā hotā tam ū namobhir ā kṛṇudhvam /",
  "GV01rvh1-10u:1653": "RV_1,077.02c agnir yad ver martāya devān sa cā bodhāti manasā yajāti //",
  "GV01rvh1-10u:1654": "RV_1,077.03a sa hi kratuḥ sa maryaḥ sa sādhur mitro na bhūd adbhutasya rathīḥ /",
  "GV01rvh1-10u:1655": "RV_1,077.03c tam medheṣu prathamaṃ devayantīr viśa upa bruvate dasmam ārīḥ //",
  "GV01rvh1-10u:1656": "RV_1,077.04a sa no nṛṇāṃ nṛtamo riśādā agnir giro 'vasā vetu dhītim /",
  "GV01rvh1-10u:1657": "RV_1,077.04c tanā ca ye maghavānaḥ śaviṣṭhā vājaprasūtā iṣayanta manma //",
  "GV01rvh1-10u:1658": "RV_1,077.05a evāgnir gotamebhir ṛtāvā viprebhir astoṣṭa jātavedāḥ /",
  "GV01rvh1-10u:1659": "RV_1,077.05c sa eṣu dyumnam pīpayat sa vājaṃ sa puṣṭiṃ yāti joṣam ā cikitvān //",
  "GV01rvh1-10u:1660": "RV_1,078.01a abhi tvā gotamā girā jātavedo vicarṣaṇe /",
  "GV01rvh1-10u:1661": "RV_1,078.01c dyumnair abhi pra ṇonumaḥ //",
  "GV01rvh1-10u:1662": "RV_1,078.02a tam u tvā gotamo girā rāyaskāmo duvasyati /",
  "GV01rvh1-10u:1663": "RV_1,078.02c dyumnair abhi pra ṇonumaḥ //",
  "GV01rvh1-10u:1664": "RV_1,078.03a tam u tvā vājasātamam aṅgirasvad dhavāmahe /",
  "GV01rvh1-10u:1665": "RV_1,078.03c dyumnair abhi pra ṇonumaḥ //",
  "GV01rvh1-10u:1666": "RV_1,078.04a tam u tvā vṛtrahantamaṃ yo dasyūṃr avadhūnuṣe /",
  "GV01rvh1-10u:1667": "RV_1,078.04c dyumnair abhi pra ṇonumaḥ //",
  "GV01rvh1-10u:1668": "RV_1,078.05a avocāma rahūgaṇā agnaye madhumad vacaḥ /",
  "GV01rvh1-10u:1669": "RV_1,078.05c dyumnair abhi pra ṇonumaḥ //",
  "GV01rvh1-10u:1670": "RV_1,079.01a hiraṇyakeśo rajaso visāre 'hir dhunir vāta iva dhrajīmān /",
  "GV01rvh1-10u:1671": "RV_1,079.01c śucibhrājā uṣaso navedā yaśasvatīr apasyuvo na satyāḥ //",
  "GV01rvh1-10u:1672": "RV_1,079.02a ā te suparṇā aminantaṃ evaiḥ kṛṣṇo nonāva vṛṣabho yadīdam /",
  "GV01rvh1-10u:1673": "RV_1,079.02c śivābhir na smayamānābhir āgāt patanti miha stanayanty abhrā //",
  "GV01rvh1-10u:1674": "RV_1,079.03a yad īm ṛtasya payasā piyāno nayann ṛtasya pathibhī rajiṣṭhaiḥ /",
  "GV01rvh1-10u:1675": "RV_1,079.03c aryamā mitro varuṇaḥ parijmā tvacam pṛñcanty uparasya yonau //",
  "GV01rvh1-10u:1676": "RV_1,079.04a agne vājasya gomata īśānaḥ sahaso yaho /",
  "GV01rvh1-10u:1677": "RV_1,079.04c asme dhehi jātavedo mahi śravaḥ //",
  "GV01rvh1-10u:1678": "RV_1,079.05a sa idhāno vasuṣ kavir agnir īḷenyo girā /",
  "GV01rvh1-10u:1679": "RV_1,079.05c revad asmabhyam purvaṇīka dīdihi //",
  "GV01rvh1-10u:1680": "RV_1,079.06a kṣapo rājann uta tmanāgne vastor utoṣasaḥ /",
  "GV01rvh1-10u:1681": "RV_1,079.06c sa tigmajambha rakṣaso daha prati //",
  "GV01rvh1-10u:1682": "RV_1,079.07a avā no agna ūtibhir gāyatrasya prabharmaṇi /",
  "GV01rvh1-10u:1683": "RV_1,079.07c viśvāsu dhīṣu vandya //",
  "GV01rvh1-10u:1684": "RV_1,079.08a ā no agne rayim bhara satrāsāhaṃ vareṇyam /",
  "GV01rvh1-10u:1685": "RV_1,079.08c viśvāsu pṛtsu duṣṭaram //",
  "GV01rvh1-10u:1686": "RV_1,079.09a ā no agne sucetunā rayiṃ viśvāyupoṣasam /",
  "GV01rvh1-10u:1687": "RV_1,079.09c mārḍīkaṃ dhehi jīvase //",
  "GV01rvh1-10u:1688": "RV_1,079.10a pra pūtās tigmaśociṣe vāco gotamāgnaye /",
  "GV01rvh1-10u:1689": "RV_1,079.10c bharasva sumnayur giraḥ //",
  "GV01rvh1-10u:1690": "RV_1,079.11a yo no agne 'bhidāsaty anti dūre padīṣṭa saḥ /",
  "GV01rvh1-10u:1691": "RV_1,079.11c asmākam id vṛdhe bhava //",
  "GV01rvh1-10u:1692": "RV_1,079.12a sahasrākṣo vicarṣaṇir agnī rakṣāṃsi sedhati /",
  "GV01rvh1-10u:1693": "RV_1,079.12c hotā gṛṇīta ukthyaḥ //",
  "GV01rvh1-10u:1694": "RV_1,080.01a itthā hi soma in made brahmā cakāra vardhanam /",
  "GV01rvh1-10u:1695": "RV_1,080.01c śaviṣṭha vajrinn ojasā pṛthivyā niḥ śaśā ahim arcann anu svarājyam //",
  "GV01rvh1-10u:1696": "RV_1,080.02a sa tvāmadad vṛṣā madaḥ somaḥ śyenābhṛtaḥ sutaḥ /",
  "GV01rvh1-10u:1697": "RV_1,080.02c yenā vṛtraṃ nir adbhyo jaghantha vajrinn ojasārcann anu svarājyam //",
  "GV01rvh1-10u:1698": "RV_1,080.03a prehy abhīhi dhṛṣṇuhi na te vajro ni yaṃsate /",
  "GV01rvh1-10u:1699": "RV_1,080.03c indra nṛmṇaṃ hi te śavo hano vṛtraṃ jayā apo 'rcann anu svarājyam //",
  "GV01rvh1-10u:1700": "RV_1,080.04a nir indra bhūmyā adhi vṛtraṃ jaghantha nir divaḥ /",
  "GV01rvh1-10u:1701": "RV_1,080.04c sṛjā marutvatīr ava jīvadhanyā imā apo 'rcann anu svarājyam //",
  "GV01rvh1-10u:1702": "RV_1,080.05a indro vṛtrasya dodhataḥ sānuṃ vajreṇa hīḷitaḥ /",
  "GV01rvh1-10u:1703": "RV_1,080.05c abhikramyāva jighnate 'paḥ sarmāya codayann arcann anu svarājyam //",
  "GV01rvh1-10u:1704": "RV_1,080.06a adhi sānau ni jighnate vajreṇa śataparvaṇā /",
  "GV01rvh1-10u:1705": "RV_1,080.06c mandāna indro andhasaḥ sakhibhyo gātum icchaty arcann anu svarājyam //",
  "GV01rvh1-10u:1706": "RV_1,080.07a indra tubhyam id adrivo 'nuttaṃ vajrin vīryam /",
  "GV01rvh1-10u:1707": "RV_1,080.07c yad dha tyam māyinam mṛgaṃ tam u tvam māyayāvadhīr arcann anu svarājyam //",
  "GV01rvh1-10u:1708": "RV_1,080.08a vi te vajrāso asthiran navatiṃ nāvyā anu /",
  "GV01rvh1-10u:1709": "RV_1,080.08c mahat ta indra vīryam bāhvos te balaṃ hitam arcann anu svarājyam //",
  "GV01rvh1-10u:1710": "RV_1,080.09a sahasraṃ sākam arcata pari ṣṭobhata viṃśatiḥ /",
  "GV01rvh1-10u:1711": "RV_1,080.09c śatainam anv anonavur indrāya brahmodyatam arcann anu svarājyam //",
  "GV01rvh1-10u:1712": "RV_1,080.10a indro vṛtrasya taviṣīṃ nir ahan sahasā sahaḥ /",
  "GV01rvh1-10u:1713": "RV_1,080.10c mahat tad asya pauṃsyaṃ vṛtraṃ jaghanvāṃ asṛjad arcann anu svarājyam //",
  "GV01rvh1-10u:1714": "RV_1,080.11a ime cit tava manyave vepete bhiyasā mahī /",
  "GV01rvh1-10u:1715": "RV_1,080.11c yad indra vajrinn ojasā vṛtram marutvāṃ avadhīr arcann anu svarājyam //",
  "GV01rvh1-10u:1716": "RV_1,080.12a na vepasā na tanyatendraṃ vṛtro vi bībhayat /",
  "GV01rvh1-10u:1717": "RV_1,080.12c abhy enaṃ vajra āyasaḥ sahasrabhṛṣṭir āyatārcann anu svarājyam //",
  "GV01rvh1-10u:1718": "RV_1,080.13a yad vṛtraṃ tava cāśaniṃ vajreṇa samayodhayaḥ /",
  "GV01rvh1-10u:1719": "RV_1,080.13c ahim indra jighāṃsato divi te badbadhe śavo 'rcann anu svarājyam //",
  "GV01rvh1-10u:1720": "RV_1,080.14a abhiṣṭane te adrivo yat sthā jagac ca rejate /",
  "GV01rvh1-10u:1721": "RV_1,080.14c tvaṣṭā cit tava manyava indra vevijyate bhiyārcann anu svarājyam //",
  "GV01rvh1-10u:1722": "RV_1,080.15a nahi nu yād adhīmasīndraṃ ko vīryā paraḥ /",
  "GV01rvh1-10u:1723": "RV_1,080.15c tasmin nṛmṇam uta kratuṃ devā ojāṃsi saṃ dadhur arcann anu svarājyam //",
  "GV01rvh1-10u:1724": "RV_1,080.16a yām atharvā manuṣ pitā dadhyaṅ dhiyam atnata /",
  "GV01rvh1-10u:1725": "RV_1,080.16c tasmin brahmāṇi pūrvathendra ukthā sam agmatārcann anu svarājyam //",
  "GV01rvh1-10u:1726": "RV_1,081.01a indro madāya vāvṛdhe śavase vṛtrahā nṛbhiḥ /",
  "GV01rvh1-10u:1727": "RV_1,081.01c tam in mahatsv ājiṣūtem arbhe havāmahe sa vājeṣu pra no 'viṣat //",
  "GV01rvh1-10u:1728": "RV_1,081.02a asi hi vīra senyo 'si bhūri parādadiḥ /",
  "GV01rvh1-10u:1729": "RV_1,081.02c asi dabhrasya cid vṛdho yajamānāya śikṣasi sunvate bhūri te vasu //",
  "GV01rvh1-10u:1730": "RV_1,081.03a yad udīrata ājayo dhṛṣṇave dhīyate dhanā /",
  "GV01rvh1-10u:1731": "RV_1,081.03c yukṣvā madacyutā harī kaṃ hanaḥ kaṃ vasau dadho 'smāṃ indra vasau dadhaḥ //",
  "GV01rvh1-10u:1732": "RV_1,081.04a kratvā mahāṃ anuṣvadham bhīma ā vāvṛdhe śavaḥ /",
  "GV01rvh1-10u:1733": "RV_1,081.04c śriya ṛṣva upākayor ni śiprī harivān dadhe hastayor vajram āyasam //",
  "GV01rvh1-10u:1734": "RV_1,081.05a ā paprau pārthivaṃ rajo badbadhe rocanā divi /",
  "GV01rvh1-10u:1735": "RV_1,081.05c na tvāvāṃ indra kaś cana na jāto na janiṣyate 'ti viśvaṃ vavakṣitha //",
  "GV01rvh1-10u:1736": "RV_1,081.06a yo aryo martabhojanam parādadāti dāśuṣe /",
  "GV01rvh1-10u:1737": "RV_1,081.06c indro asmabhyaṃ śikṣatu vi bhajā bhūri te vasu bhakṣīya tava rādhasaḥ //",
  "GV01rvh1-10u:1738": "RV_1,081.07a made-made hi no dadir yūthā gavām ṛjukratuḥ /",
  "GV01rvh1-10u:1739": "RV_1,081.07c saṃ gṛbhāya purū śatobhayāhastyā vasu śiśīhi rāya ā bhara //",
  "GV01rvh1-10u:1740": "RV_1,081.08a mādayasva sute sacā śavase śūra rādhase /",
  "GV01rvh1-10u:1741": "RV_1,081.08c vidmā hi tvā purūvasum upa kāmān sasṛjmahe 'thā no 'vitā bhava //",
  "GV01rvh1-10u:1742": "RV_1,081.09a ete ta indra jantavo viśvam puṣyanti vāryam /",
  "GV01rvh1-10u:1743": "RV_1,081.09c antar hi khyo janānām aryo vedo adāśuṣāṃ teṣāṃ no veda ā bhara //",
  "GV01rvh1-10u:1744": "RV_1,082.01a upo ṣu śṛṇuhī giro maghavan mātathā iva /",
  "GV01rvh1-10u:1745": "RV_1,082.01c yadā naḥ sūnṛtāvataḥ kara ād arthayāsa id yojā nv indra te harī //",
  "GV01rvh1-10u:1746": "RV_1,082.02a akṣann amīmadanta hy ava priyā adhūṣata /",
  "GV01rvh1-10u:1747": "RV_1,082.02c astoṣata svabhānavo viprā naviṣṭhayā matī yojā nv indra te harī //",
  "GV01rvh1-10u:1748": "RV_1,082.03a susaṃdṛśaṃ tvā vayam maghavan vandiṣīmahi /",
  "GV01rvh1-10u:1749": "RV_1,082.03c pra nūnam pūrṇavandhura stuto yāhi vaśāṃ anu yojā nv indra te harī //",
  "GV01rvh1-10u:1750": "RV_1,082.04a sa ghā taṃ vṛṣaṇaṃ ratham adhi tiṣṭhāti govidam /",
  "GV01rvh1-10u:1751": "RV_1,082.04c yaḥ pātraṃ hāriyojanam pūrṇam indra ciketati yojā nv indra te harī //",
  "GV01rvh1-10u:1752": "RV_1,082.05a yuktas te astu dakṣiṇa uta savyaḥ śatakrato /",
  "GV01rvh1-10u:1753": "RV_1,082.05c tena jāyām upa priyām mandāno yāhy andhaso yojā nv indra te harī //",
  "GV01rvh1-10u:1754": "RV_1,082.06a yunajmi te brahmaṇā keśinā harī upa pra yāhi dadhiṣe gabhastyoḥ /",
  "GV01rvh1-10u:1755": "RV_1,082.06c ut tvā sutāso rabhasā amandiṣuḥ pūṣaṇvān vajrin sam u patnyāmadaḥ //",
  "GV01rvh1-10u:1756": "RV_1,083.01a aśvāvati prathamo goṣu gacchati suprāvīr indra martyas tavotibhiḥ /",
  "GV01rvh1-10u:1757": "RV_1,083.01c tam it pṛṇakṣi vasunā bhavīyasā sindhum āpo yathābhito vicetasaḥ //",
  "GV01rvh1-10u:1758": "RV_1,083.02a āpo na devīr upa yanti hotriyam avaḥ paśyanti vitataṃ yathā rajaḥ /",
  "GV01rvh1-10u:1759": "RV_1,083.02c prācair devāsaḥ pra ṇayanti devayum brahmapriyaṃ joṣayante varā iva //",
  "GV01rvh1-10u:1760": "RV_1,083.03a adhi dvayor adadhā ukthyaṃ vaco yatasrucā mithunā yā saparyataḥ /",
  "GV01rvh1-10u:1761": "RV_1,083.03c asaṃyatto vrate te kṣeti puṣyati bhadrā śaktir yajamānāya sunvate //",
  "GV01rvh1-10u:1762": "RV_1,083.04a ād aṅgirāḥ prathamaṃ dadhire vaya iddhāgnayaḥ śamyā ye sukṛtyayā /",
  "GV01rvh1-10u:1763": "RV_1,083.04c sarvam paṇeḥ sam avindanta bhojanam aśvāvantaṃ gomantam ā paśuṃ naraḥ //",
  "GV01rvh1-10u:1764": "RV_1,083.05a yajñair atharvā prathamaḥ pathas tate tataḥ sūryo vratapā vena ājani /",
  "GV01rvh1-10u:1765": "RV_1,083.05c ā gā ājad uśanā kāvyaḥ sacā yamasya jātam amṛtaṃ yajāmahe //",
  "GV01rvh1-10u:1766": "RV_1,083.06a barhir vā yat svapatyāya vṛjyate 'rko vā ślokam āghoṣate divi /",
  "GV01rvh1-10u:1767": "RV_1,083.06c grāvā yatra vadati kārur ukthyas tasyed indro abhipitveṣu raṇyati //",
  "GV01rvh1-10u:1768": "RV_1,084.01a asāvi soma indra te śaviṣṭha dhṛṣṇav ā gahi /",
  "GV01rvh1-10u:1769": "RV_1,084.01c ā tvā pṛṇaktv indriyaṃ rajaḥ sūryo na raśmibhiḥ //",
  "GV01rvh1-10u:1770": "RV_1,084.02a indram id dharī vahato 'pratidhṛṣṭaśavasam /",
  "GV01rvh1-10u:1771": "RV_1,084.02c ṛṣīṇāṃ ca stutīr upa yajñaṃ ca mānuṣāṇām //",
  "GV01rvh1-10u:1772": "RV_1,084.03a ā tiṣṭha vṛtrahan rathaṃ yuktā te brahmaṇā harī /",
  "GV01rvh1-10u:1773": "RV_1,084.03c arvācīnaṃ su te mano grāvā kṛṇotu vagnunā //",
  "GV01rvh1-10u:1774": "RV_1,084.04a imam indra sutam piba jyeṣṭham amartyam madam /",
  "GV01rvh1-10u:1775": "RV_1,084.04c śukrasya tvābhy akṣaran dhārā ṛtasya sādane //",
  "GV01rvh1-10u:1776": "RV_1,084.05a indrāya nūnam arcatokthāni ca bravītana /",
  "GV01rvh1-10u:1777": "RV_1,084.05c sutā amatsur indavo jyeṣṭhaṃ namasyatā sahaḥ //",
  "GV01rvh1-10u:1778": "RV_1,084.06a nakiṣ ṭvad rathītaro harī yad indra yacchase /",
  "GV01rvh1-10u:1779": "RV_1,084.06c nakiṣ ṭvānu majmanā nakiḥ svaśva ānaśe //",
  "GV01rvh1-10u:1780": "RV_1,084.07a ya eka id vidayate vasu martāya dāśuṣe /",
  "GV01rvh1-10u:1781": "RV_1,084.07c īśāno apratiṣkuta indro aṅga //",
  "GV01rvh1-10u:1782": "RV_1,084.08a kadā martam arādhasam padā kṣumpam iva sphurat /",
  "GV01rvh1-10u:1783": "RV_1,084.08c kadā naḥ śuśravad gira indro aṅga //",
  "GV01rvh1-10u:1784": "RV_1,084.09a yaś cid dhi tvā bahubhya ā sutāvāṃ āvivāsati /",
  "GV01rvh1-10u:1785": "RV_1,084.09c ugraṃ tat patyate śava indro aṅga //",
  "GV01rvh1-10u:1786": "RV_1,084.10a svādor itthā viṣūvato madhvaḥ pibanti gauryaḥ /",
  "GV01rvh1-10u:1787": "RV_1,084.10c yā indreṇa sayāvarīr vṛṣṇā madanti śobhase vasvīr anu svarājyam //",
  "GV01rvh1-10u:1788": "RV_1,084.11a tā asya pṛśanāyuvaḥ somaṃ śrīṇanti pṛśnayaḥ /",
  "GV01rvh1-10u:1789": "RV_1,084.11c priyā indrasya dhenavo vajraṃ hinvanti sāyakaṃ vasvīr anu svarājyam //",
  "GV01rvh1-10u:1790": "RV_1,084.12a tā asya namasā sahaḥ saparyanti pracetasaḥ /",
  "GV01rvh1-10u:1791": "RV_1,084.12c vratāny asya saścire purūṇi pūrvacittaye vasvīr anu svarājyam //",
  "GV01rvh1-10u:1792": "RV_1,084.13a indro dadhīco asthabhir vṛtrāṇy apratiṣkutaḥ /",
  "GV01rvh1-10u:1793": "RV_1,084.13c jaghāna navatīr nava //",
  "GV01rvh1-10u:1794": "RV_1,084.14a icchann aśvasya yac chiraḥ parvateṣv apaśritam /",
  "GV01rvh1-10u:1795": "RV_1,084.14c tad vidac charyaṇāvati //",
  "GV01rvh1-10u:1796": "RV_1,084.15a atrāha gor amanvata nāma tvaṣṭur apīcyam /",
  "GV01rvh1-10u:1797": "RV_1,084.15c itthā candramaso gṛhe //",
  "GV01rvh1-10u:1798": "RV_1,084.16a ko adya yuṅkte dhuri gā ṛtasya śimīvato bhāmino durhṛṇāyūn /",
  "GV01rvh1-10u:1799": "RV_1,084.16c āsanniṣūn hṛtsvaso mayobhūn ya eṣām bhṛtyām ṛṇadhat sa jīvāt //",
  "GV01rvh1-10u:1800": "RV_1,084.17a ka īṣate tujyate ko bibhāya ko maṃsate santam indraṃ ko anti /",
  "GV01rvh1-10u:1801": "RV_1,084.17c kas tokāya ka ibhāyota rāye 'dhi bravat tanve ko janāya //",
  "GV01rvh1-10u:1802": "RV_1,084.18a ko agnim īṭṭe haviṣā ghṛtena srucā yajātā ṛtubhir dhruvebhiḥ /",
  "GV01rvh1-10u:1803": "RV_1,084.18c kasmai devā ā vahān āśu homa ko maṃsate vītihotraḥ sudevaḥ //",
  "GV01rvh1-10u:1804": "RV_1,084.19a tvam aṅga pra śaṃsiṣo devaḥ śaviṣṭha martyam /",
  "GV01rvh1-10u:1805": "RV_1,084.19c na tvad anyo maghavann asti marḍitendra bravīmi te vacaḥ //",
  "GV01rvh1-10u:1806": "RV_1,084.20a mā te rādhāṃsi mā ta ūtayo vaso 'smān kadā canā dabhan /",
  "GV01rvh1-10u:1807": "RV_1,084.20c viśvā ca na upamimīhi mānuṣa vasūni carṣaṇibhya ā //",
  "GV01rvh1-10u:1808": "RV_1,085.01a pra ye śumbhante janayo na saptayo yāman rudrasya sūnavaḥ sudaṃsasaḥ /",
  "GV01rvh1-10u:1809": "RV_1,085.01c rodasī hi marutaś cakrire vṛdhe madanti vīrā vidatheṣu ghṛṣvayaḥ //",
  "GV01rvh1-10u:1810": "RV_1,085.02a ta ukṣitāso mahimānam āśata divi rudrāso adhi cakrire sadaḥ /",
  "GV01rvh1-10u:1811": "RV_1,085.02c arcanto arkaṃ janayanta indriyam adhi śriyo dadhire pṛśnimātaraḥ //",
  "GV01rvh1-10u:1812": "RV_1,085.03a gomātaro yac chubhayante añjibhis tanūṣu śubhrā dadhire virukmataḥ /",
  "GV01rvh1-10u:1813": "RV_1,085.03c bādhante viśvam abhimātinam apa vartmāny eṣām anu rīyate ghṛtam //",
  "GV01rvh1-10u:1814": "RV_1,085.04a vi ye bhrājante sumakhāsa ṛṣṭibhiḥ pracyāvayanto acyutā cid ojasā /",
  "GV01rvh1-10u:1815": "RV_1,085.04c manojuvo yan maruto ratheṣv ā vṛṣavrātāsaḥ pṛṣatīr ayugdhvam //",
  "GV01rvh1-10u:1816": "RV_1,085.05a pra yad ratheṣu pṛṣatīr ayugdhvaṃ vāje adrim maruto raṃhayantaḥ /",
  "GV01rvh1-10u:1817": "RV_1,085.05c utāruṣasya vi ṣyanti dhārāś carmevodabhir vy undanti bhūma //",
  "GV01rvh1-10u:1818": "RV_1,085.06a ā vo vahantu saptayo raghuṣyado raghupatvānaḥ pra jigāta bāhubhiḥ /",
  "GV01rvh1-10u:1819": "RV_1,085.06c sīdatā barhir uru vaḥ sadas kṛtam mādayadhvam maruto madhvo andhasaḥ //",
  "GV01rvh1-10u:1820": "RV_1,085.07a te 'vardhanta svatavaso mahitvanā nākaṃ tasthur uru cakrire sadaḥ /",
  "GV01rvh1-10u:1821": "RV_1,085.07c viṣṇur yad dhāvad vṛṣaṇam madacyutaṃ vayo na sīdann adhi barhiṣi priye //",
  "GV01rvh1-10u:1822": "RV_1,085.08a śūrā ived yuyudhayo na jagmayaḥ śravasyavo na pṛtanāsu yetire /",
  "GV01rvh1-10u:1823": "RV_1,085.08c bhayante viśvā bhuvanā marudbhyo rājāna iva tveṣasaṃdṛśo naraḥ //",
  "GV01rvh1-10u:1824": "RV_1,085.09a tvaṣṭā yad vajraṃ sukṛtaṃ hiraṇyayaṃ sahasrabhṛṣṭiṃ svapā avartayat /",
  "GV01rvh1-10u:1825": "RV_1,085.09c dhatta indro nary apāṃsi kartave 'han vṛtraṃ nir apām aubjad arṇavam //",
  "GV01rvh1-10u:1826": "RV_1,085.10a ūrdhvaṃ nunudre 'vataṃ ta ojasā dādṛhāṇaṃ cid bibhidur vi parvatam /",
  "GV01rvh1-10u:1827": "RV_1,085.10c dhamanto vāṇam marutaḥ sudānavo made somasya raṇyāni cakrire //",
  "GV01rvh1-10u:1828": "RV_1,085.11a jihmaṃ nunudre 'vataṃ tayā diśāsiñcann utsaṃ gotamāya tṛṣṇaje /",
  "GV01rvh1-10u:1829": "RV_1,085.11c ā gacchantīm avasā citrabhānavaḥ kāmaṃ viprasya tarpayanta dhāmabhiḥ //",
  "GV01rvh1-10u:1830": "RV_1,085.12a yā vaḥ śarma śaśamānāya santi tridhātūni dāśuṣe yacchatādhi /",
  "GV01rvh1-10u:1831": "RV_1,085.12c asmabhyaṃ tāni maruto vi yanta rayiṃ no dhatta vṛṣaṇaḥ suvīram //",
  "GV01rvh1-10u:1832": "RV_1,086.01a maruto yasya hi kṣaye pāthā divo vimahasaḥ /",
  "GV01rvh1-10u:1833": "RV_1,086.01c sa sugopātamo janaḥ //",
  "GV01rvh1-10u:1834": "RV_1,086.02a yajñair vā yajñavāhaso viprasya vā matīnām /",
  "GV01rvh1-10u:1835": "RV_1,086.02c marutaḥ śṛṇutā havam //",
  "GV01rvh1-10u:1836": "RV_1,086.03a uta vā yasya vājino 'nu vipram atakṣata /",
  "GV01rvh1-10u:1837": "RV_1,086.03c sa gantā gomati vraje //",
  "GV01rvh1-10u:1838": "RV_1,086.04a asya vīrasya barhiṣi sutaḥ somo diviṣṭiṣu /",
  "GV01rvh1-10u:1839": "RV_1,086.04c uktham madaś ca śasyate //",
  "GV01rvh1-10u:1840": "RV_1,086.05a asya śroṣantv ā bhuvo viśvā yaś carṣaṇīr abhi /",
  "GV01rvh1-10u:1841": "RV_1,086.05c sūraṃ cit sasruṣīr iṣaḥ //",
  "GV01rvh1-10u:1842": "RV_1,086.06a pūrvībhir hi dadāśima śaradbhir maruto vayam /",
  "GV01rvh1-10u:1843": "RV_1,086.06c avobhiś carṣaṇīnām //",
  "GV01rvh1-10u:1844": "RV_1,086.07a subhagaḥ sa prayajyavo maruto astu martyaḥ /",
  "GV01rvh1-10u:1845": "RV_1,086.07c yasya prayāṃsi parṣatha //",
  "GV01rvh1-10u:1846": "RV_1,086.08a śaśamānasya vā naraḥ svedasya satyaśavasaḥ /",
  "GV01rvh1-10u:1847": "RV_1,086.08c vidā kāmasya venataḥ //",
  "GV01rvh1-10u:1848": "RV_1,086.09a yūyaṃ tat satyaśavasa āviṣ karta mahitvanā /",
  "GV01rvh1-10u:1849": "RV_1,086.09c vidhyatā vidyutā rakṣaḥ //",
  "GV01rvh1-10u:1850": "RV_1,086.10a gūhatā guhyaṃ tamo vi yāta viśvam atriṇam /",
  "GV01rvh1-10u:1851": "RV_1,086.10c jyotiṣ kartā yad uśmasi //",
  "GV01rvh1-10u:1852": "RV_1,087.01a pratvakṣasaḥ pratavaso virapśino 'nānatā avithurā ṛjīṣiṇaḥ /",
  "GV01rvh1-10u:1853": "RV_1,087.01c juṣṭatamāso nṛtamāso añjibhir vy ānajre ke cid usrā iva stṛbhiḥ //",
  "GV01rvh1-10u:1854": "RV_1,087.02a upahvareṣu yad acidhvaṃ yayiṃ vaya iva marutaḥ kena cit pathā /",
  "GV01rvh1-10u:1855": "RV_1,087.02c ścotanti kośā upa vo ratheṣv ā ghṛtam ukṣatā madhuvarṇam arcate //",
  "GV01rvh1-10u:1856": "RV_1,087.03a praiṣām ajmeṣu vithureva rejate bhūmir yāmeṣu yad dha yuñjate śubhe /",
  "GV01rvh1-10u:1857": "RV_1,087.03c te krīḷayo dhunayo bhrājadṛṣṭayaḥ svayam mahitvam panayanta dhūtayaḥ //",
  "GV01rvh1-10u:1858": "RV_1,087.04a sa hi svasṛt pṛṣadaśvo yuvā gaṇo 'yā īśānas taviṣībhir āvṛtaḥ /",
  "GV01rvh1-10u:1859": "RV_1,087.04c asi satya ṛṇayāvānedyo 'syā dhiyaḥ prāvitāthā vṛṣā gaṇaḥ //",
  "GV01rvh1-10u:1860": "RV_1,087.05a pituḥ pratnasya janmanā vadāmasi somasya jihvā pra jigāti cakṣasā /",
  "GV01rvh1-10u:1861": "RV_1,087.05c yad īm indraṃ śamy ṛkvāṇa āśatād in nāmāni yajñiyāni dadhire //",
  "GV01rvh1-10u:1862": "RV_1,087.06a śriyase kam bhānubhiḥ sam mimikṣire te raśmibhis ta ṛkvabhiḥ sukhādayaḥ /",
  "GV01rvh1-10u:1863": "RV_1,087.06c te vāśīmanta iṣmiṇo abhīravo vidre priyasya mārutasya dhāmnaḥ //",
  "GV01rvh1-10u:1864": "RV_1,088.01a ā vidyunmadbhir marutaḥ svarkai rathebhir yāta ṛṣṭimadbhir aśvaparṇaiḥ /",
  "GV01rvh1-10u:1865": "RV_1,088.01c ā varṣiṣṭhayā na iṣā vayo na paptatā sumāyāḥ //",
  "GV01rvh1-10u:1866": "RV_1,088.02a te 'ruṇebhir varam ā piśaṅgaiḥ śubhe kaṃ yānti rathatūrbhir aśvaiḥ /",
  "GV01rvh1-10u:1867": "RV_1,088.02c rukmo na citraḥ svadhitīvān pavyā rathasya jaṅghananta bhūma //",
  "GV01rvh1-10u:1868": "RV_1,088.03a śriye kaṃ vo adhi tanūṣu vāśīr medhā vanā na kṛṇavanta ūrdhvā /",
  "GV01rvh1-10u:1869": "RV_1,088.03c yuṣmabhyaṃ kam marutaḥ sujātās tuvidyumnāso dhanayante adrim //",
  "GV01rvh1-10u:1870": "RV_1,088.04a ahāni gṛdhrāḥ pary ā va āgur imāṃ dhiyaṃ vārkāryāṃ ca devīm /",
  "GV01rvh1-10u:1871": "RV_1,088.04c brahma kṛṇvanto gotamāso arkair ūrdhvaṃ nunudra utsadhim pibadhyai //",
  "GV01rvh1-10u:1872": "RV_1,088.05a etat tyan na yojanam aceti sasvar ha yan maruto gotamo vaḥ /",
  "GV01rvh1-10u:1873": "RV_1,088.05c paśyan hiraṇyacakrān ayodaṃṣṭrān vidhāvato varāhūn //",
  "GV01rvh1-10u:1874": "RV_1,088.06a eṣā syā vo maruto 'nubhartrī prati ṣṭobhati vāghato na vāṇī /",
  "GV01rvh1-10u:1875": "RV_1,088.06c astobhayad vṛthāsām anu svadhāṃ gabhastyoḥ //",
  "GV01rvh1-10u:1876": "RV_1,089.01a ā no bhadrāḥ kratavo yantu viśvato 'dabdhāso aparītāsa udbhidaḥ /",
  "GV01rvh1-10u:1877": "RV_1,089.01c devā no yathā sadam id vṛdhe asann aprāyuvo rakṣitāro dive-dive //",
  "GV01rvh1-10u:1878": "RV_1,089.02a devānām bhadrā sumatir ṛjūyatāṃ devānāṃ rātir abhi no ni vartatām /",
  "GV01rvh1-10u:1879": "RV_1,089.02c devānāṃ sakhyam upa sedimā vayaṃ devā na āyuḥ pra tirantu jīvase //",
  "GV01rvh1-10u:1880": "RV_1,089.03a tān pūrvayā nividā hūmahe vayam bhagam mitram aditiṃ dakṣam asridham /",
  "GV01rvh1-10u:1881": "RV_1,089.03c aryamaṇaṃ varuṇaṃ somam aśvinā sarasvatī naḥ subhagā mayas karat //",
  "GV01rvh1-10u:1882": "RV_1,089.04a tan no vāto mayobhu vātu bheṣajaṃ tan mātā pṛthivī tat pitā dyauḥ /",
  "GV01rvh1-10u:1883": "RV_1,089.04c tad grāvāṇaḥ somasuto mayobhuvas tad aśvinā śṛṇutaṃ dhiṣṇyā yuvam //",
  "GV01rvh1-10u:1884": "RV_1,089.05a tam īśānaṃ jagatas tasthuṣas patiṃ dhiyañjinvam avase hūmahe vayam /",
  "GV01rvh1-10u:1885": "RV_1,089.05c pūṣā no yathā vedasām asad vṛdhe rakṣitā pāyur adabdhaḥ svastaye //",
  "GV01rvh1-10u:1886": "RV_1,089.06a svasti na indro vṛddhaśravāḥ svasti naḥ pūṣā viśvavedāḥ /",
  "GV01rvh1-10u:1887": "RV_1,089.06c svasti nas tārkṣyo ariṣṭanemiḥ svasti no bṛhaspatir dadhātu //",
  "GV01rvh1-10u:1888": "RV_1,089.07a pṛṣadaśvā marutaḥ pṛśnimātaraḥ śubhaṃyāvāno vidatheṣu jagmayaḥ /",
  "GV01rvh1-10u:1889": "RV_1,089.07c agnijihvā manavaḥ sūracakṣaso viśve no devā avasā gamann iha //",
  "GV01rvh1-10u:1890": "RV_1,089.08a bhadraṃ karṇebhiḥ śṛṇuyāma devā bhadram paśyemākṣabhir yajatrāḥ /",
  "GV01rvh1-10u:1891": "RV_1,089.08c sthirair aṅgais tuṣṭuvāṃsas tanūbhir vy aśema devahitaṃ yad āyuḥ //",
  "GV01rvh1-10u:1892": "RV_1,089.09a śatam in nu śarado anti devā yatrā naś cakrā jarasaṃ tanūnām /",
  "GV01rvh1-10u:1893": "RV_1,089.09c putrāso yatra pitaro bhavanti mā no madhyā rīriṣatāyur gantoḥ //",
  "GV01rvh1-10u:1894": "RV_1,089.10a aditir dyaur aditir antarikṣam aditir mātā sa pitā sa putraḥ /",
  "GV01rvh1-10u:1895": "RV_1,089.10c viśve devā aditiḥ pañca janā aditir jātam aditir janitvam //",
  "GV01rvh1-10u:1896": "RV_1,090.01a ṛjunītī no varuṇo mitro nayatu vidvān /",
  "GV01rvh1-10u:1897": "RV_1,090.01c aryamā devaiḥ sajoṣāḥ //",
  "GV01rvh1-10u:1898": "RV_1,090.02a te hi vasvo vasavānās te apramūrā mahobhiḥ /",
  "GV01rvh1-10u:1899": "RV_1,090.02c vratā rakṣante viśvāhā //",
  "GV01rvh1-10u:1900": "RV_1,090.03a te asmabhyaṃ śarma yaṃsann amṛtā martyebhyaḥ /",
  "GV01rvh1-10u:1901": "RV_1,090.03c bādhamānā apa dviṣaḥ //",
  "GV01rvh1-10u:1902": "RV_1,090.04a vi naḥ pathaḥ suvitāya ciyantv indro marutaḥ /",
  "GV01rvh1-10u:1903": "RV_1,090.04c pūṣā bhago vandyāsaḥ //",
  "GV01rvh1-10u:1904": "RV_1,090.05a uta no dhiyo goagrāḥ pūṣan viṣṇav evayāvaḥ /",
  "GV01rvh1-10u:1905": "RV_1,090.05c kartā naḥ svastimataḥ //",
  "GV01rvh1-10u:1906": "RV_1,090.06a madhu vātā ṛtāyate madhu kṣaranti sindhavaḥ /",
  "GV01rvh1-10u:1907": "RV_1,090.06c mādhvīr naḥ santv oṣadhīḥ //",
  "GV01rvh1-10u:1908": "RV_1,090.07a madhu naktam utoṣaso madhumat pārthivaṃ rajaḥ /",
  "GV01rvh1-10u:1909": "RV_1,090.07c madhu dyaur astu naḥ pitā //",
  "GV01rvh1-10u:1910": "RV_1,090.08a madhumān no vanaspatir madhumāṃ astu sūryaḥ /",
  "GV01rvh1-10u:1911": "RV_1,090.08c mādhvīr gāvo bhavantu naḥ //",
  "GV01rvh1-10u:1912": "RV_1,090.09a śaṃ no mitraḥ śaṃ varuṇaḥ śaṃ no bhavatv aryamā /",
  "GV01rvh1-10u:1913": "RV_1,090.09c śaṃ na indro bṛhaspatiḥ śaṃ no viṣṇur urukramaḥ //",
  "GV01rvh1-10u:1914": "RV_1,091.01a tvaṃ soma pra cikito manīṣā tvaṃ rajiṣṭham anu neṣi panthām /",
  "GV01rvh1-10u:1915": "RV_1,091.01c tava praṇītī pitaro na indo deveṣu ratnam abhajanta dhīrāḥ //",
  "GV01rvh1-10u:1916": "RV_1,091.02a tvaṃ soma kratubhiḥ sukratur bhūs tvaṃ dakṣaiḥ sudakṣo viśvavedāḥ /",
  "GV01rvh1-10u:1917": "RV_1,091.02c tvaṃ vṛṣā vṛṣatvebhir mahitvā dyumnebhir dyumny abhavo nṛcakṣāḥ //",
  "GV01rvh1-10u:1918": "RV_1,091.03a rājño nu te varuṇasya vratāni bṛhad gabhīraṃ tava soma dhāma /",
  "GV01rvh1-10u:1919": "RV_1,091.03c śuciṣ ṭvam asi priyo na mitro dakṣāyyo aryamevāsi soma //",
  "GV01rvh1-10u:1920": "RV_1,091.04a yā te dhāmāni divi yā pṛthivyāṃ yā parvateṣv oṣadhīṣv apsu /",
  "GV01rvh1-10u:1921": "RV_1,091.04c tebhir no viśvaiḥ sumanā aheḷan rājan soma prati havyā gṛbhāya //",
  "GV01rvh1-10u:1922": "RV_1,091.05a tvaṃ somāsi satpatis tvaṃ rājota vṛtrahā /",
  "GV01rvh1-10u:1923": "RV_1,091.05c tvam bhadro asi kratuḥ //",
  "GV01rvh1-10u:1924": "RV_1,091.06a tvaṃ ca soma no vaśo jīvātuṃ na marāmahe /",
  "GV01rvh1-10u:1925": "RV_1,091.06c priyastotro vanaspatiḥ //",
  "GV01rvh1-10u:1926": "RV_1,091.07a tvaṃ soma mahe bhagaṃ tvaṃ yūna ṛtāyate /",
  "GV01rvh1-10u:1927": "RV_1,091.07c dakṣaṃ dadhāsi jīvase //",
  "GV01rvh1-10u:1928": "RV_1,091.08a tvaṃ naḥ soma viśvato rakṣā rājann aghāyataḥ /",
  "GV01rvh1-10u:1929": "RV_1,091.08c na riṣyet tvāvataḥ sakhā //",
  "GV01rvh1-10u:1930": "RV_1,091.09a soma yās te mayobhuva ūtayaḥ santi dāśuṣe /",
  "GV01rvh1-10u:1931": "RV_1,091.09c tābhir no 'vitā bhava //",
  "GV01rvh1-10u:1932": "RV_1,091.10a imaṃ yajñam idaṃ vaco jujuṣāṇa upāgahi /",
  "GV01rvh1-10u:1933": "RV_1,091.10c soma tvaṃ no vṛdhe bhava //",
  "GV01rvh1-10u:1934": "RV_1,091.11a soma gīrbhiṣ ṭvā vayaṃ vardhayāmo vacovidaḥ /",
  "GV01rvh1-10u:1935": "RV_1,091.11c sumṛḷīko na ā viśa //",
  "GV01rvh1-10u:1936": "RV_1,091.12a gayasphāno amīvahā vasuvit puṣṭivardhanaḥ /",
  "GV01rvh1-10u:1937": "RV_1,091.12c sumitraḥ soma no bhava //",
  "GV01rvh1-10u:1938": "RV_1,091.13a soma rārandhi no hṛdi gāvo na yavaseṣv ā /",
  "GV01rvh1-10u:1939": "RV_1,091.13c marya iva sva okye //",
  "GV01rvh1-10u:1940": "RV_1,091.14a yaḥ soma sakhye tava rāraṇad deva martyaḥ /",
  "GV01rvh1-10u:1941": "RV_1,091.14c taṃ dakṣaḥ sacate kaviḥ //",
  "GV01rvh1-10u:1942": "RV_1,091.15a uruṣyā ṇo abhiśasteḥ soma ni pāhy aṃhasaḥ /",
  "GV01rvh1-10u:1943": "RV_1,091.15c sakhā suśeva edhi naḥ //",
  "GV01rvh1-10u:1944": "RV_1,091.16a ā pyāyasva sam etu te viśvataḥ soma vṛṣṇyam /",
  "GV01rvh1-10u:1945": "RV_1,091.16c bhavā vājasya saṃgathe //",
  "GV01rvh1-10u:1946": "RV_1,091.17a ā pyāyasva madintama soma viśvebhir aṃśubhiḥ /",
  "GV01rvh1-10u:1947": "RV_1,091.17c bhavā naḥ suśravastamaḥ sakhā vṛdhe //",
  "GV01rvh1-10u:1948": "RV_1,091.18a saṃ te payāṃsi sam u yantu vājāḥ saṃ vṛṣṇyāny abhimātiṣāhaḥ /",
  "GV01rvh1-10u:1949": "RV_1,091.18c āpyāyamāno amṛtāya soma divi śravāṃsy uttamāni dhiṣva //",
  "GV01rvh1-10u:1950": "RV_1,091.19a yā te dhāmāni haviṣā yajanti tā te viśvā paribhūr astu yajñam /",
  "GV01rvh1-10u:1951": "RV_1,091.19c gayasphānaḥ prataraṇaḥ suvīro 'vīrahā pra carā soma duryān //",
  "GV01rvh1-10u:1952": "RV_1,091.20a somo dhenuṃ somo arvantam āśuṃ somo vīraṃ karmaṇyaṃ dadāti /",
  "GV01rvh1-10u:1953": "RV_1,091.20c sādanyaṃ vidathyaṃ sabheyam pitṛśravaṇaṃ yo dadāśad asmai //",
  "GV01rvh1-10u:1954": "RV_1,091.21a aṣāḷhaṃ yutsu pṛtanāsu papriṃ svarṣām apsāṃ vṛjanasya gopām /",
  "GV01rvh1-10u:1955": "RV_1,091.21c bhareṣujāṃ sukṣitiṃ suśravasaṃ jayantaṃ tvām anu madema soma //",
  "GV01rvh1-10u:1956": "RV_1,091.22a tvam imā oṣadhīḥ soma viśvās tvam apo ajanayas tvaṃ gāḥ /",
  "GV01rvh1-10u:1957": "RV_1,091.22c tvam ā tatanthorv antarikṣaṃ tvaṃ jyotiṣā vi tamo vavartha //",
  "GV01rvh1-10u:1958": "RV_1,091.23a devena no manasā deva soma rāyo bhāgaṃ sahasāvann abhi yudhya /",
  "GV01rvh1-10u:1959": "RV_1,091.23c mā tvā tanad īśiṣe vīryasyobhayebhyaḥ pra cikitsā gaviṣṭau //",
  "GV01rvh1-10u:1960": "RV_1,092.01a etā u tyā uṣasaḥ ketum akrata pūrve ardhe rajaso bhānum añjate /",
  "GV01rvh1-10u:1961": "RV_1,092.01c niṣkṛṇvānā āyudhānīva dhṛṣṇavaḥ prati gāvo 'ruṣīr yanti mātaraḥ //",
  "GV01rvh1-10u:1962": "RV_1,092.02a ud apaptann aruṇā bhānavo vṛthā svāyujo aruṣīr gā ayukṣata /",
  "GV01rvh1-10u:1963": "RV_1,092.02c akrann uṣāso vayunāni pūrvathā ruśantam bhānum aruṣīr aśiśrayuḥ //",
  "GV01rvh1-10u:1964": "RV_1,092.03a arcanti nārīr apaso na viṣṭibhiḥ samānena yojanenā parāvataḥ /",
  "GV01rvh1-10u:1965": "RV_1,092.03c iṣaṃ vahantīḥ sukṛte sudānave viśved aha yajamānāya sunvate //",
  "GV01rvh1-10u:1966": "RV_1,092.04a adhi peśāṃsi vapate nṛtūr ivāporṇute vakṣa usreva barjaham /",
  "GV01rvh1-10u:1967": "RV_1,092.04c jyotir viśvasmai bhuvanāya kṛṇvatī gāvo na vrajaṃ vy uṣā āvar tamaḥ //",
  "GV01rvh1-10u:1968": "RV_1,092.05a praty arcī ruśad asyā adarśi vi tiṣṭhate bādhate kṛṣṇam abhvam /",
  "GV01rvh1-10u:1969": "RV_1,092.05c svaruṃ na peśo vidatheṣv añjañ citraṃ divo duhitā bhānum aśret //",
  "GV01rvh1-10u:1970": "RV_1,092.06a atāriṣma tamasas pāram asyoṣā ucchantī vayunā kṛṇoti /",
  "GV01rvh1-10u:1971": "RV_1,092.06c śriye chando na smayate vibhātī supratīkā saumanasāyājīgaḥ //",
  "GV01rvh1-10u:1972": "RV_1,092.07a bhāsvatī netrī sūnṛtānāṃ diva stave duhitā gotamebhiḥ /",
  "GV01rvh1-10u:1973": "RV_1,092.07c prajāvato nṛvato aśvabudhyān uṣo goagrāṃ upa māsi vājān //",
  "GV01rvh1-10u:1974": "RV_1,092.08a uṣas tam aśyāṃ yaśasaṃ suvīraṃ dāsapravargaṃ rayim aśvabudhyam /",
  "GV01rvh1-10u:1975": "RV_1,092.08c sudaṃsasā śravasā yā vibhāsi vājaprasūtā subhage bṛhantam //",
  "GV01rvh1-10u:1976": "RV_1,092.09a viśvāni devī bhuvanābhicakṣyā pratīcī cakṣur urviyā vi bhāti /",
  "GV01rvh1-10u:1977": "RV_1,092.09c viśvaṃ jīvaṃ carase bodhayantī viśvasya vācam avidan manāyoḥ //",
  "GV01rvh1-10u:1978": "RV_1,092.10a punaḥ-punar jāyamānā purāṇī samānaṃ varṇam abhi śumbhamānā /",
  "GV01rvh1-10u:1979": "RV_1,092.10c śvaghnīva kṛtnur vija āminānā martasya devī jarayanty āyuḥ //",
  "GV01rvh1-10u:1980": "RV_1,092.11a vyūrṇvatī divo antāṃ abodhy apa svasāraṃ sanutar yuyoti /",
  "GV01rvh1-10u:1981": "RV_1,092.11c praminatī manuṣyā yugāni yoṣā jārasya cakṣasā vi bhāti //",
  "GV01rvh1-10u:1982": "RV_1,092.12a paśūn na citrā subhagā prathānā sindhur na kṣoda urviyā vy aśvait /",
  "GV01rvh1-10u:1983": "RV_1,092.12c aminatī daivyāni vratāni sūryasya ceti raśmibhir dṛśānā //",
  "GV01rvh1-10u:1984": "RV_1,092.13a uṣas tac citram ā bharāsmabhyaṃ vājinīvati /",
  "GV01rvh1-10u:1985": "RV_1,092.13c yena tokaṃ ca tanayaṃ ca dhāmahe //",
  "GV01rvh1-10u:1986": "RV_1,092.14a uṣo adyeha gomaty aśvāvati vibhāvari /",
  "GV01rvh1-10u:1987": "RV_1,092.14c revad asme vy uccha sūnṛtāvati //",
  "GV01rvh1-10u:1988": "RV_1,092.15a yukṣvā hi vājinīvaty aśvāṃ adyāruṇāṃ uṣaḥ /",
  "GV01rvh1-10u:1989": "RV_1,092.15c athā no viśvā saubhagāny ā vaha //",
  "GV01rvh1-10u:1990": "RV_1,092.16a aśvinā vartir asmad ā gomad dasrā hiraṇyavat /",
  "GV01rvh1-10u:1991": "RV_1,092.16c arvāg rathaṃ samanasā ni yacchatam //",
  "GV01rvh1-10u:1992": "RV_1,092.17a yāv itthā ślokam ā divo jyotir janāya cakrathuḥ /",
  "GV01rvh1-10u:1993": "RV_1,092.17c ā na ūrjaṃ vahatam aśvinā yuvam //",
  "GV01rvh1-10u:1994": "RV_1,092.18a eha devā mayobhuvā dasrā hiraṇyavartanī /",
  "GV01rvh1-10u:1995": "RV_1,092.18c uṣarbudho vahantu somapītaye //",
  "GV01rvh1-10u:1996": "RV_1,093.01a agnīṣomāv imaṃ su me śṛṇutaṃ vṛṣaṇā havam /",
  "GV01rvh1-10u:1997": "RV_1,093.01c prati sūktāni haryatam bhavataṃ dāśuṣe mayaḥ //",
  "GV01rvh1-10u:1998": "RV_1,093.02a agnīṣomā yo adya vām idaṃ vacaḥ saparyati /",
  "GV01rvh1-10u:1999": "RV_1,093.02c tasmai dhattaṃ suvīryaṃ gavām poṣaṃ svaśvyam //",
  "GV01rvh1-10u:2000": "RV_1,093.03a agnīṣomā ya āhutiṃ yo vāṃ dāśād dhaviṣkṛtim /",
  "GV01rvh1-10u:2001": "RV_1,093.03c sa prajayā suvīryaṃ viśvam āyur vy aśnavat //",
  "GV01rvh1-10u:2002": "RV_1,093.04a agnīṣomā ceti tad vīryaṃ vāṃ yad amuṣṇītam avasam paṇiṃ gāḥ /",
  "GV01rvh1-10u:2003": "RV_1,093.04c avātiratam bṛsayasya śeṣo 'vindataṃ jyotir ekam bahubhyaḥ //",
  "GV01rvh1-10u:2004": "RV_1,093.05a yuvam etāni divi rocanāny agniś ca soma sakratū adhattam /",
  "GV01rvh1-10u:2005": "RV_1,093.05c yuvaṃ sindhūṃr abhiśaster avadyād agnīṣomāv amuñcataṃ gṛbhītān //",
  "GV01rvh1-10u:2006": "RV_1,093.06a ānyaṃ divo mātariśvā jabhārāmathnād anyam pari śyeno adreḥ /",
  "GV01rvh1-10u:2007": "RV_1,093.06c agnīṣomā brahmaṇā vāvṛdhānoruṃ yajñāya cakrathur u lokam //",
  "GV01rvh1-10u:2008": "RV_1,093.07a agnīṣomā haviṣaḥ prasthitasya vītaṃ haryataṃ vṛṣaṇā juṣethām /",
  "GV01rvh1-10u:2009": "RV_1,093.07c suśarmāṇā svavasā hi bhūtam athā dhattaṃ yajamānāya śaṃ yoḥ //",
  "GV01rvh1-10u:2010": "RV_1,093.08a yo agnīṣomā haviṣā saparyād devadrīcā manasā yo ghṛtena /",
  "GV01rvh1-10u:2011": "RV_1,093.08c tasya vrataṃ rakṣatam pātam aṃhaso viśe janāya mahi śarma yacchatam //",
  "GV01rvh1-10u:2012": "RV_1,093.09a agnīṣomā savedasā sahūtī vanataṃ giraḥ /",
  "GV01rvh1-10u:2013": "RV_1,093.09c saṃ devatrā babhūvathuḥ //",
  "GV01rvh1-10u:2014": "RV_1,093.10a agnīṣomāv anena vāṃ yo vāṃ ghṛtena dāśati /",
  "GV01rvh1-10u:2015": "RV_1,093.10c tasmai dīdayatam bṛhat //",
  "GV01rvh1-10u:2016": "RV_1,093.11a agnīṣomāv imāni no yuvaṃ havyā jujoṣatam /",
  "GV01rvh1-10u:2017": "RV_1,093.11c ā yātam upa naḥ sacā //",
  "GV01rvh1-10u:2018": "RV_1,093.12a agnīṣomā pipṛtam arvato na ā pyāyantām usriyā havyasūdaḥ /",
  "GV01rvh1-10u:2019": "RV_1,093.12c asme balāni maghavatsu dhattaṃ kṛṇutaṃ no adhvaraṃ śruṣṭimantam //",
  "GV01rvh1-10u:2020": "RV_1,094.01a imaṃ stomam arhate jātavedase ratham iva sam mahemā manīṣayā /",
  "GV01rvh1-10u:2021": "RV_1,094.01c bhadrā hi naḥ pramatir asya saṃsady agne sakhye mā riṣāmā vayaṃ tava //",
  "GV01rvh1-10u:2022": "RV_1,094.02a yasmai tvam āyajase sa sādhaty anarvā kṣeti dadhate suvīryam /",
  "GV01rvh1-10u:2023": "RV_1,094.02c sa tūtāva nainam aśnoty aṃhatir agne sakhye mā riṣāmā vayaṃ tava //",
  "GV01rvh1-10u:2024": "RV_1,094.03a śakema tvā samidhaṃ sādhayā dhiyas tve devā havir adanty āhutam /",
  "GV01rvh1-10u:2025": "RV_1,094.03c tvam ādityāṃ ā vaha tān hy uśmasy agne sakhye mā riṣāmā vayaṃ tava //",
  "GV01rvh1-10u:2026": "RV_1,094.04a bharāmedhmaṃ kṛṇavāmā havīṃṣi te citayantaḥ parvaṇā-parvaṇā vayam /",
  "GV01rvh1-10u:2027": "RV_1,094.04c jīvātave prataraṃ sādhayā dhiyo 'gne sakhye mā riṣāmā vayaṃ tava //",
  "GV01rvh1-10u:2028": "RV_1,094.05a viśāṃ gopā asya caranti jantavo dvipac ca yad uta catuṣpad aktubhiḥ /",
  "GV01rvh1-10u:2029": "RV_1,094.05c citraḥ praketa uṣaso mahāṃ asy agne sakhye mā riṣāmā vayaṃ tava //",
  "GV01rvh1-10u:2030": "RV_1,094.06a tvam adhvaryur uta hotāsi pūrvyaḥ praśāstā potā januṣā purohitaḥ /",
  "GV01rvh1-10u:2031": "RV_1,094.06c viśvā vidvāṃ ārtvijyā dhīra puṣyasy agne sakhye mā riṣāmā vayaṃ tava //",
  "GV01rvh1-10u:2032": "RV_1,094.07a yo viśvataḥ supratīkaḥ sadṛṅṅ asi dūre cit san taḷid ivāti rocase /",
  "GV01rvh1-10u:2033": "RV_1,094.07c rātryāś cid andho ati deva paśyasy agne sakhye mā riṣāmā vayaṃ tava //",
  "GV01rvh1-10u:2034": "RV_1,094.08a pūrvo devā bhavatu sunvato ratho 'smākaṃ śaṃso abhy astu dūḍhyaḥ /",
  "GV01rvh1-10u:2035": "RV_1,094.08c tad ā jānītota puṣyatā vaco 'gne sakhye mā riṣāmā vayaṃ tava //",
  "GV01rvh1-10u:2036": "RV_1,094.09a vadhair duḥśaṃsāṃ apa dūḍhyo jahi dūre vā ye anti vā ke cid atriṇaḥ /",
  "GV01rvh1-10u:2037": "RV_1,094.09c athā yajñāya gṛṇate sugaṃ kṛdhy agne sakhye mā riṣāmā vayaṃ tava //",
  "GV01rvh1-10u:2038": "RV_1,094.10a yad ayukthā aruṣā rohitā rathe vātajūtā vṛṣabhasyeva te ravaḥ /",
  "GV01rvh1-10u:2039": "RV_1,094.10c ād invasi vanino dhūmaketunāgne sakhye mā riṣāmā vayaṃ tava //",
  "GV01rvh1-10u:2040": "RV_1,094.11a adha svanād uta bibhyuḥ patatriṇo drapsā yat te yavasādo vy asthiran /",
  "GV01rvh1-10u:2041": "RV_1,094.11c sugaṃ tat te tāvakebhyo rathebhyo 'gne sakhye mā riṣāmā vayaṃ tava //",
  "GV01rvh1-10u:2042": "RV_1,094.12a ayam mitrasya varuṇasya dhāyase 'vayātām marutāṃ heḷo adbhutaḥ /",
  "GV01rvh1-10u:2043": "RV_1,094.12c mṛḷā su no bhūtv eṣām manaḥ punar agne sakhye mā riṣāmā vayaṃ tava //",
  "GV01rvh1-10u:2044": "RV_1,094.13a devo devānām asi mitro adbhuto vasur vasūnām asi cārur adhvare /",
  "GV01rvh1-10u:2045": "RV_1,094.13c śarman syāma tava saprathastame 'gne sakhye mā riṣāmā vayaṃ tava //",
  "GV01rvh1-10u:2046": "RV_1,094.14a tat te bhadraṃ yat samiddhaḥ sve dame somāhuto jarase mṛḷayattamaḥ /",
  "GV01rvh1-10u:2047": "RV_1,094.14c dadhāsi ratnaṃ draviṇaṃ ca dāśuṣe 'gne sakhye mā riṣāmā vayaṃ tava //",
  "GV01rvh1-10u:2048": "RV_1,094.15a yasmai tvaṃ sudraviṇo dadāśo 'nāgāstvam adite sarvatātā /",
  "GV01rvh1-10u:2049": "RV_1,094.15c yam bhadreṇa śavasā codayāsi prajāvatā rādhasā te syāma //",
  "GV01rvh1-10u:2050": "RV_1,094.16a sa tvam agne saubhagatvasya vidvān asmākam āyuḥ pra tireha deva /",
  "GV01rvh1-10u:2051": "RV_1,094.16c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2052": "RV_1,095.01a dve virūpe carataḥ svarthe anyānyā vatsam upa dhāpayete /",
  "GV01rvh1-10u:2053": "RV_1,095.01c harir anyasyām bhavati svadhāvāñ chukro anyasyāṃ dadṛśe suvarcāḥ //",
  "GV01rvh1-10u:2054": "RV_1,095.02a daśemaṃ tvaṣṭur janayanta garbham atandrāso yuvatayo vibhṛtram /",
  "GV01rvh1-10u:2055": "RV_1,095.02c tigmānīkaṃ svayaśasaṃ janeṣu virocamānam pari ṣīṃ nayanti //",
  "GV01rvh1-10u:2056": "RV_1,095.03a trīṇi jānā pari bhūṣanty asya samudra ekaṃ divy ekam apsu /",
  "GV01rvh1-10u:2057": "RV_1,095.03c pūrvām anu pra diśam pārthivānām ṛtūn praśāsad vi dadhāv anuṣṭhu //",
  "GV01rvh1-10u:2058": "RV_1,095.04a ka imaṃ vo niṇyam ā ciketa vatso mātṝr janayata svadhābhiḥ /",
  "GV01rvh1-10u:2059": "RV_1,095.04c bahvīnāṃ garbho apasām upasthān mahān kavir niś carati svadhāvān //",
  "GV01rvh1-10u:2060": "RV_1,095.05a āviṣṭyo vardhate cārur āsu jihmānām ūrdhvaḥ svayaśā upasthe /",
  "GV01rvh1-10u:2061": "RV_1,095.05c ubhe tvaṣṭur bibhyatur jāyamānāt pratīcī siṃham prati joṣayete //",
  "GV01rvh1-10u:2062": "RV_1,095.06a ubhe bhadre joṣayete na mene gāvo na vāśrā upa tasthur evaiḥ /",
  "GV01rvh1-10u:2063": "RV_1,095.06c sa dakṣāṇāṃ dakṣapatir babhūvāñjanti yaṃ dakṣiṇato havirbhiḥ //",
  "GV01rvh1-10u:2064": "RV_1,095.07a ud yaṃyamīti saviteva bāhū ubhe sicau yatate bhīma ṛñjan /",
  "GV01rvh1-10u:2065": "RV_1,095.07c uc chukram atkam ajate simasmān navā mātṛbhyo vasanā jahāti //",
  "GV01rvh1-10u:2066": "RV_1,095.08a tveṣaṃ rūpaṃ kṛṇuta uttaraṃ yat sampṛñcānaḥ sadane gobhir adbhiḥ /",
  "GV01rvh1-10u:2067": "RV_1,095.08c kavir budhnam pari marmṛjyate dhīḥ sā devatātā samitir babhūva //",
  "GV01rvh1-10u:2068": "RV_1,095.09a uru te jrayaḥ pary eti budhnaṃ virocamānam mahiṣasya dhāma /",
  "GV01rvh1-10u:2069": "RV_1,095.09c viśvebhir agne svayaśobhir iddho 'dabdhebhiḥ pāyubhiḥ pāhy asmān //",
  "GV01rvh1-10u:2070": "RV_1,095.10a dhanvan srotaḥ kṛṇute gātum ūrmiṃ śukrair ūrmibhir abhi nakṣati kṣām /",
  "GV01rvh1-10u:2071": "RV_1,095.10c viśvā sanāni jaṭhareṣu dhatte 'ntar navāsu carati prasūṣu //",
  "GV01rvh1-10u:2072": "RV_1,095.11a evā no agne samidhā vṛdhāno revat pāvaka śravase vi bhāhi /",
  "GV01rvh1-10u:2073": "RV_1,095.11c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2074": "RV_1,096.01a sa pratnathā sahasā jāyamānaḥ sadyaḥ kāvyāni baḷ adhatta viśvā /",
  "GV01rvh1-10u:2075": "RV_1,096.01c āpaś ca mitraṃ dhiṣaṇā ca sādhan devā agniṃ dhārayan draviṇodām //",
  "GV01rvh1-10u:2076": "RV_1,096.02a sa pūrvayā nividā kavyatāyor imāḥ prajā ajanayan manūnām /",
  "GV01rvh1-10u:2077": "RV_1,096.02c vivasvatā cakṣasā dyām apaś ca devā agniṃ dhārayan draviṇodām //",
  "GV01rvh1-10u:2078": "RV_1,096.03a tam īḷata prathamaṃ yajñasādhaṃ viśa ārīr āhutam ṛñjasānam /",
  "GV01rvh1-10u:2079": "RV_1,096.03c ūrjaḥ putram bharataṃ sṛpradānuṃ devā agniṃ dhārayan draviṇodām //",
  "GV01rvh1-10u:2080": "RV_1,096.04a sa mātariśvā puruvārapuṣṭir vidad gātuṃ tanayāya svarvit /",
  "GV01rvh1-10u:2081": "RV_1,096.04c viśāṃ gopā janitā rodasyor devā agniṃ dhārayan draviṇodām //",
  "GV01rvh1-10u:2082": "RV_1,096.05a naktoṣāsā varṇam āmemyāne dhāpayete śiśum ekaṃ samīcī /",
  "GV01rvh1-10u:2083": "RV_1,096.05c dyāvākṣāmā rukmo antar vi bhāti devā agniṃ dhārayan draviṇodām //",
  "GV01rvh1-10u:2084": "RV_1,096.06a rāyo budhnaḥ saṃgamano vasūnāṃ yajñasya ketur manmasādhano veḥ /",
  "GV01rvh1-10u:2085": "RV_1,096.06c amṛtatvaṃ rakṣamāṇāsa enaṃ devā agniṃ dhārayan draviṇodām //",
  "GV01rvh1-10u:2086": "RV_1,096.07a nū ca purā ca sadanaṃ rayīṇāṃ jātasya ca jāyamānasya ca kṣām /",
  "GV01rvh1-10u:2087": "RV_1,096.07c sataś ca gopām bhavataś ca bhūrer devā agniṃ dhārayan draviṇodām //",
  "GV01rvh1-10u:2088": "RV_1,096.08a draviṇodā draviṇasas turasya draviṇodāḥ sanarasya pra yaṃsat /",
  "GV01rvh1-10u:2089": "RV_1,096.08c draviṇodā vīravatīm iṣaṃ no draviṇodā rāsate dīrgham āyuḥ //",
  "GV01rvh1-10u:2090": "RV_1,096.09a evā no agne samidhā vṛdhāno revat pāvaka śravase vi bhāhi /",
  "GV01rvh1-10u:2091": "RV_1,096.09c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2092": "RV_1,097.01a apa naḥ śośucad agham agne śuśugdhy ā rayim /",
  "GV01rvh1-10u:2093": "RV_1,097.01c apa naḥ śośucad agham //",
  "GV01rvh1-10u:2094": "RV_1,097.02a sukṣetriyā sugātuyā vasūyā ca yajāmahe /",
  "GV01rvh1-10u:2095": "RV_1,097.02c apa naḥ śośucad agham //",
  "GV01rvh1-10u:2096": "RV_1,097.03a pra yad bhandiṣṭha eṣām prāsmākāsaś ca sūrayaḥ /",
  "GV01rvh1-10u:2097": "RV_1,097.03c apa naḥ śośucad agham //",
  "GV01rvh1-10u:2098": "RV_1,097.04a pra yat te agne sūrayo jāyemahi pra te vayam /",
  "GV01rvh1-10u:2099": "RV_1,097.04c apa naḥ śośucad agham //",
  "GV01rvh1-10u:2100": "RV_1,097.05a pra yad agneḥ sahasvato viśvato yanti bhānavaḥ /",
  "GV01rvh1-10u:2101": "RV_1,097.05c apa naḥ śośucad agham //",
  "GV01rvh1-10u:2102": "RV_1,097.06a tvaṃ hi viśvatomukha viśvataḥ paribhūr asi /",
  "GV01rvh1-10u:2103": "RV_1,097.06c apa naḥ śośucad agham //",
  "GV01rvh1-10u:2104": "RV_1,097.07a dviṣo no viśvatomukhāti nāveva pāraya /",
  "GV01rvh1-10u:2105": "RV_1,097.07c apa naḥ śośucad agham //",
  "GV01rvh1-10u:2106": "RV_1,097.08a sa naḥ sindhum iva nāvayāti parṣā svastaye /",
  "GV01rvh1-10u:2107": "RV_1,097.08c apa naḥ śośucad agham //",
  "GV01rvh1-10u:2108": "RV_1,098.01a vaiśvānarasya sumatau syāma rājā hi kam bhuvanānām abhiśrīḥ /",
  "GV01rvh1-10u:2109": "RV_1,098.01c ito jāto viśvam idaṃ vi caṣṭe vaiśvānaro yatate sūryeṇa //",
  "GV01rvh1-10u:2110": "RV_1,098.02a pṛṣṭo divi pṛṣṭo agniḥ pṛthivyām pṛṣṭo viśvā oṣadhīr ā viveśa /",
  "GV01rvh1-10u:2111": "RV_1,098.02c vaiśvānaraḥ sahasā pṛṣṭo agniḥ sa no divā sa riṣaḥ pātu naktam //",
  "GV01rvh1-10u:2112": "RV_1,098.03a vaiśvānara tava tat satyam astv asmān rāyo maghavānaḥ sacantām /",
  "GV01rvh1-10u:2113": "RV_1,098.03c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2114": "RV_1,099.01a jātavedase sunavāma somam arātīyato ni dahāti vedaḥ /",
  "GV01rvh1-10u:2115": "RV_1,099.01c sa naḥ parṣad ati durgāṇi viśvā nāveva sindhuṃ duritāty agniḥ //",
  "GV01rvh1-10u:2116": "RV_1,100.01a sa yo vṛṣā vṛṣṇyebhiḥ samokā maho divaḥ pṛthivyāś ca samrāṭ /",
  "GV01rvh1-10u:2117": "RV_1,100.01c satīnasatvā havyo bhareṣu marutvān no bhavatv indra ūtī //",
  "GV01rvh1-10u:2118": "RV_1,100.02a yasyānāptaḥ sūryasyeva yāmo bhare-bhare vṛtrahā śuṣmo asti /",
  "GV01rvh1-10u:2119": "RV_1,100.02c vṛṣantamaḥ sakhibhiḥ svebhir evair marutvān no bhavatv indra ūtī //",
  "GV01rvh1-10u:2120": "RV_1,100.03a divo na yasya retaso dughānāḥ panthāso yanti śavasāparītāḥ /",
  "GV01rvh1-10u:2121": "RV_1,100.03c taraddveṣāḥ sāsahiḥ pauṃsyebhir marutvān no bhavatv indra ūtī //",
  "GV01rvh1-10u:2122": "RV_1,100.04a so aṅgirobhir aṅgirastamo bhūd vṛṣā vṛṣabhiḥ sakhibhiḥ sakhā san /",
  "GV01rvh1-10u:2123": "RV_1,100.04c ṛgmibhir ṛgmī gātubhir jyeṣṭho marutvān no bhavatv indra ūtī //",
  "GV01rvh1-10u:2124": "RV_1,100.05a sa sūnubhir na rudrebhir ṛbhvā nṛṣāhye sāsahvāṃ amitrān /",
  "GV01rvh1-10u:2125": "RV_1,100.05c sanīḷebhiḥ śravasyāni tūrvan marutvān no bhavatv indra ūtī //",
  "GV01rvh1-10u:2126": "RV_1,100.06a sa manyumīḥ samadanasya kartāsmākebhir nṛbhiḥ sūryaṃ sanat /",
  "GV01rvh1-10u:2127": "RV_1,100.06c asminn ahan satpatiḥ puruhūto marutvān no bhavatv indra ūtī //",
  "GV01rvh1-10u:2128": "RV_1,100.07a tam ūtayo raṇayañ chūrasātau taṃ kṣemasya kṣitayaḥ kṛṇvata trām /",
  "GV01rvh1-10u:2129": "RV_1,100.07c sa viśvasya karuṇasyeśa eko marutvān no bhavatv indra ūtī //",
  "GV01rvh1-10u:2130": "RV_1,100.08a tam apsanta śavasa utsaveṣu naro naram avase taṃ dhanāya /",
  "GV01rvh1-10u:2131": "RV_1,100.08c so andhe cit tamasi jyotir vidan marutvān no bhavatv indra ūtī //",
  "GV01rvh1-10u:2132": "RV_1,100.09a sa savyena yamati vrādhataś cit sa dakṣiṇe saṃgṛbhītā kṛtāni /",
  "GV01rvh1-10u:2133": "RV_1,100.09c sa kīriṇā cit sanitā dhanāni marutvān no bhavatv indra ūtī //",
  "GV01rvh1-10u:2134": "RV_1,100.10a sa grāmebhiḥ sanitā sa rathebhir vide viśvābhiḥ kṛṣṭibhir nv adya /",
  "GV01rvh1-10u:2135": "RV_1,100.10c sa pauṃsyebhir abhibhūr aśastīr marutvān no bhavatv indra ūtī //",
  "GV01rvh1-10u:2136": "RV_1,100.11a sa jāmibhir yat samajāti mīḷhe 'jāmibhir vā puruhūta evaiḥ /",
  "GV01rvh1-10u:2137": "RV_1,100.11c apāṃ tokasya tanayasya jeṣe marutvān no bhavatv indra ūtī //",
  "GV01rvh1-10u:2138": "RV_1,100.12a sa vajrabhṛd dasyuhā bhīma ugraḥ sahasracetāḥ śatanītha ṛbhvā /",
  "GV01rvh1-10u:2139": "RV_1,100.12c camrīṣo na śavasā pāñcajanyo marutvān no bhavatv indra ūtī //",
  "GV01rvh1-10u:2140": "RV_1,100.13a tasya vajraḥ krandati smat svarṣā divo na tveṣo ravathaḥ śimīvān /",
  "GV01rvh1-10u:2141": "RV_1,100.13c taṃ sacante sanayas taṃ dhanāni marutvān no bhavatv indra ūtī //",
  "GV01rvh1-10u:2142": "RV_1,100.14a yasyājasraṃ śavasā mānam uktham paribhujad rodasī viśvataḥ sīm /",
  "GV01rvh1-10u:2143": "RV_1,100.14c sa pāriṣat kratubhir mandasāno marutvān no bhavatv indra ūtī //",
  "GV01rvh1-10u:2144": "RV_1,100.15a na yasya devā devatā na martā āpaś cana śavaso antam āpuḥ /",
  "GV01rvh1-10u:2145": "RV_1,100.15c sa prarikvā tvakṣasā kṣmo divaś ca marutvān no bhavatv indra ūtī //",
  "GV01rvh1-10u:2146": "RV_1,100.16a rohic chyāvā sumadaṃśur lalāmīr dyukṣā rāya ṛjrāśvasya /",
  "GV01rvh1-10u:2147": "RV_1,100.16c vṛṣaṇvantam bibhratī dhūrṣu ratham mandrā ciketa nāhuṣīṣu vikṣu //",
  "GV01rvh1-10u:2148": "RV_1,100.17a etat tyat ta indra vṛṣṇa ukthaṃ vārṣāgirā abhi gṛṇanti rādhaḥ /",
  "GV01rvh1-10u:2149": "RV_1,100.17c ṛjrāśvaḥ praṣṭibhir ambarīṣaḥ sahadevo bhayamānaḥ surādhāḥ //",
  "GV01rvh1-10u:2150": "RV_1,100.18a dasyūñ chimyūṃś ca puruhūta evair hatvā pṛthivyāṃ śarvā ni barhīt /",
  "GV01rvh1-10u:2151": "RV_1,100.18c sanat kṣetraṃ sakhibhiḥ śvitnyebhiḥ sanat sūryaṃ sanad apaḥ suvajraḥ //",
  "GV01rvh1-10u:2152": "RV_1,100.19a viśvāhendro adhivaktā no astv aparihvṛtāḥ sanuyāma vājam /",
  "GV01rvh1-10u:2153": "RV_1,100.19c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2154": "RV_1,101.01a pra mandine pitumad arcatā vaco yaḥ kṛṣṇagarbhā nirahann ṛjiśvanā /",
  "GV01rvh1-10u:2155": "RV_1,101.01c avasyavo vṛṣaṇaṃ vajradakṣiṇam marutvantaṃ sakhyāya havāmahe //",
  "GV01rvh1-10u:2156": "RV_1,101.02a yo vyaṃsaṃ jāhṛṣāṇena manyunā yaḥ śambaraṃ yo ahan piprum avratam /",
  "GV01rvh1-10u:2157": "RV_1,101.02c indro yaḥ śuṣṇam aśuṣaṃ ny āvṛṇaṅ marutvantaṃ sakhyāya havāmahe //",
  "GV01rvh1-10u:2158": "RV_1,101.03a yasya dyāvāpṛthivī pauṃsyam mahad yasya vrate varuṇo yasya sūryaḥ /",
  "GV01rvh1-10u:2159": "RV_1,101.03c yasyendrasya sindhavaḥ saścati vratam marutvantaṃ sakhyāya havāmahe //",
  "GV01rvh1-10u:2160": "RV_1,101.04a yo aśvānāṃ yo gavāṃ gopatir vaśī ya āritaḥ karmaṇi-karmaṇi sthiraḥ /",
  "GV01rvh1-10u:2161": "RV_1,101.04c vīḷoś cid indro yo asunvato vadho marutvantaṃ sakhyāya havāmahe //",
  "GV01rvh1-10u:2162": "RV_1,101.05a yo viśvasya jagataḥ prāṇatas patir yo brahmaṇe prathamo gā avindat /",
  "GV01rvh1-10u:2163": "RV_1,101.05c indro yo dasyūṃr adharāṃ avātiran marutvantaṃ sakhyāya havāmahe //",
  "GV01rvh1-10u:2164": "RV_1,101.06a yaḥ śūrebhir havyo yaś ca bhīrubhir yo dhāvadbhir hūyate yaś ca jigyubhiḥ /",
  "GV01rvh1-10u:2165": "RV_1,101.06c indraṃ yaṃ viśvā bhuvanābhi saṃdadhur marutvantaṃ sakhyāya havāmahe //",
  "GV01rvh1-10u:2166": "RV_1,101.07a rudrāṇām eti pradiśā vicakṣaṇo rudrebhir yoṣā tanute pṛthu jrayaḥ /",
  "GV01rvh1-10u:2167": "RV_1,101.07c indram manīṣā abhy arcati śrutam marutvantaṃ sakhyāya havāmahe //",
  "GV01rvh1-10u:2168": "RV_1,101.08a yad vā marutvaḥ parame sadhasthe yad vāvame vṛjane mādayāse /",
  "GV01rvh1-10u:2169": "RV_1,101.08c ata ā yāhy adhvaraṃ no acchā tvāyā haviś cakṛmā satyarādhaḥ //",
  "GV01rvh1-10u:2170": "RV_1,101.09a tvāyendra somaṃ suṣumā sudakṣa tvāyā haviś cakṛmā brahmavāhaḥ /",
  "GV01rvh1-10u:2171": "RV_1,101.09c adhā niyutvaḥ sagaṇo marudbhir asmin yajñe barhiṣi mādayasva //",
  "GV01rvh1-10u:2172": "RV_1,101.10a mādayasva haribhir ye ta indra vi ṣyasva śipre vi sṛjasva dhene /",
  "GV01rvh1-10u:2173": "RV_1,101.10c ā tvā suśipra harayo vahantūśan havyāni prati no juṣasva //",
  "GV01rvh1-10u:2174": "RV_1,101.11a marutstotrasya vṛjanasya gopā vayam indreṇa sanuyāma vājam /",
  "GV01rvh1-10u:2175": "RV_1,101.11c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2176": "RV_1,102.01a imāṃ te dhiyam pra bhare maho mahīm asya stotre dhiṣaṇā yat ta ānaje /",
  "GV01rvh1-10u:2177": "RV_1,102.01c tam utsave ca prasave ca sāsahim indraṃ devāsaḥ śavasāmadann anu //",
  "GV01rvh1-10u:2178": "RV_1,102.02a asya śravo nadyaḥ sapta bibhrati dyāvākṣāmā pṛthivī darśataṃ vapuḥ /",
  "GV01rvh1-10u:2179": "RV_1,102.02c asme sūryācandramasābhicakṣe śraddhe kam indra carato vitarturam //",
  "GV01rvh1-10u:2180": "RV_1,102.03a taṃ smā ratham maghavan prāva sātaye jaitraṃ yaṃ te anumadāma saṃgame /",
  "GV01rvh1-10u:2181": "RV_1,102.03c ājā na indra manasā puruṣṭuta tvāyadbhyo maghavañ charma yaccha naḥ //",
  "GV01rvh1-10u:2182": "RV_1,102.04a vayaṃ jayema tvayā yujā vṛtam asmākam aṃśam ud avā bhare-bhare /",
  "GV01rvh1-10u:2183": "RV_1,102.04c asmabhyam indra varivaḥ sugaṃ kṛdhi pra śatrūṇām maghavan vṛṣṇyā ruja //",
  "GV01rvh1-10u:2184": "RV_1,102.05a nānā hi tvā havamānā janā ime dhanānāṃ dhartar avasā vipanyavaḥ /",
  "GV01rvh1-10u:2185": "RV_1,102.05c asmākaṃ smā ratham ā tiṣṭha sātaye jaitraṃ hīndra nibhṛtam manas tava //",
  "GV01rvh1-10u:2186": "RV_1,102.06a gojitā bāhū amitakratuḥ simaḥ karman-karmañ chatamūtiḥ khajaṅkaraḥ /",
  "GV01rvh1-10u:2187": "RV_1,102.06c akalpa indraḥ pratimānam ojasāthā janā vi hvayante siṣāsavaḥ //",
  "GV01rvh1-10u:2188": "RV_1,102.07a ut te śatān maghavann uc ca bhūyasa ut sahasrād ririce kṛṣṭiṣu śravaḥ /",
  "GV01rvh1-10u:2189": "RV_1,102.07c amātraṃ tvā dhiṣaṇā titviṣe mahy adhā vṛtrāṇi jighnase purandara //",
  "GV01rvh1-10u:2190": "RV_1,102.08a triviṣṭidhātu pratimānam ojasas tisro bhūmīr nṛpate trīṇi rocanā /",
  "GV01rvh1-10u:2191": "RV_1,102.08c atīdaṃ viśvam bhuvanaṃ vavakṣithāśatrur indra januṣā sanād asi //",
  "GV01rvh1-10u:2192": "RV_1,102.09a tvāṃ deveṣu prathamaṃ havāmahe tvam babhūtha pṛtanāsu sāsahiḥ /",
  "GV01rvh1-10u:2193": "RV_1,102.09c semaṃ naḥ kārum upamanyum udbhidam indraḥ kṛṇotu prasave ratham puraḥ //",
  "GV01rvh1-10u:2194": "RV_1,102.10a tvaṃ jigetha na dhanā rurodhithārbheṣv ājā maghavan mahatsu ca /",
  "GV01rvh1-10u:2195": "RV_1,102.10c tvām ugram avase saṃ śiśīmasy athā na indra havaneṣu codaya //",
  "GV01rvh1-10u:2196": "RV_1,102.11a viśvāhendro adhivaktā no astv aparihvṛtāḥ sanuyāma vājam /",
  "GV01rvh1-10u:2197": "RV_1,102.11c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2198": "RV_1,103.01a tat ta indriyam paramam parācair adhārayanta kavayaḥ puredam /",
  "GV01rvh1-10u:2199": "RV_1,103.01c kṣamedam anyad divy anyad asya sam ī pṛcyate samaneva ketuḥ //",
  "GV01rvh1-10u:2200": "RV_1,103.02a sa dhārayat pṛthivīm paprathac ca vajreṇa hatvā nir apaḥ sasarja /",
  "GV01rvh1-10u:2201": "RV_1,103.02c ahann ahim abhinad rauhiṇaṃ vy ahan vyaṃsam maghavā śacībhiḥ //",
  "GV01rvh1-10u:2202": "RV_1,103.03a sa jātūbharmā śraddadhāna ojaḥ puro vibhindann acarad vi dāsīḥ /",
  "GV01rvh1-10u:2203": "RV_1,103.03c vidvān vajrin dasyave hetim asyāryaṃ saho vardhayā dyumnam indra //",
  "GV01rvh1-10u:2204": "RV_1,103.04a tad ūcuṣe mānuṣemā yugāni kīrtenyam maghavā nāma bibhrat /",
  "GV01rvh1-10u:2205": "RV_1,103.04c upaprayan dasyuhatyāya vajrī yad dha sūnuḥ śravase nāma dadhe //",
  "GV01rvh1-10u:2206": "RV_1,103.05a tad asyedam paśyatā bhūri puṣṭaṃ śrad indrasya dhattana vīryāya /",
  "GV01rvh1-10u:2207": "RV_1,103.05c sa gā avindat so avindad aśvān sa oṣadhīḥ so apaḥ sa vanāni //",
  "GV01rvh1-10u:2208": "RV_1,103.06a bhūrikarmaṇe vṛṣabhāya vṛṣṇe satyaśuṣmāya sunavāma somam /",
  "GV01rvh1-10u:2209": "RV_1,103.06c ya ādṛtyā paripanthīva śūro 'yajvano vibhajann eti vedaḥ //",
  "GV01rvh1-10u:2210": "RV_1,103.07a tad indra preva vīryaṃ cakartha yat sasantaṃ vajreṇābodhayo 'him /",
  "GV01rvh1-10u:2211": "RV_1,103.07c anu tvā patnīr hṛṣitaṃ vayaś ca viśve devāso amadann anu tvā //",
  "GV01rvh1-10u:2212": "RV_1,103.08a śuṣṇam pipruṃ kuyavaṃ vṛtram indra yadāvadhīr vi puraḥ śambarasya /",
  "GV01rvh1-10u:2213": "RV_1,103.08c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2214": "RV_1,104.01a yoniṣ ṭa indra niṣade akāri tam ā ni ṣīda svāno nārvā /",
  "GV01rvh1-10u:2215": "RV_1,104.01c vimucyā vayo 'vasāyāśvān doṣā vastor vahīyasaḥ prapitve //",
  "GV01rvh1-10u:2216": "RV_1,104.02a o tye nara indram ūtaye gur nū cit tān sadyo adhvano jagamyāt /",
  "GV01rvh1-10u:2217": "RV_1,104.02c devāso manyuṃ dāsasya ścamnan te na ā vakṣan suvitāya varṇam //",
  "GV01rvh1-10u:2218": "RV_1,104.03a ava tmanā bharate ketavedā ava tmanā bharate phenam udan /",
  "GV01rvh1-10u:2219": "RV_1,104.03c kṣīreṇa snātaḥ kuyavasya yoṣe hate te syātām pravaṇe śiphāyāḥ //",
  "GV01rvh1-10u:2220": "RV_1,104.04a yuyopa nābhir uparasyāyoḥ pra pūrvābhis tirate rāṣṭi śūraḥ /",
  "GV01rvh1-10u:2221": "RV_1,104.04c añjasī kuliśī vīrapatnī payo hinvānā udabhir bharante //",
  "GV01rvh1-10u:2222": "RV_1,104.05a prati yat syā nīthādarśi dasyor oko nācchā sadanaṃ jānatī gāt /",
  "GV01rvh1-10u:2223": "RV_1,104.05c adha smā no maghavañ carkṛtād in mā no magheva niṣṣapī parā dāḥ //",
  "GV01rvh1-10u:2224": "RV_1,104.06a sa tvaṃ na indra sūrye so apsv anāgāstva ā bhaja jīvaśaṃse /",
  "GV01rvh1-10u:2225": "RV_1,104.06c māntarām bhujam ā rīriṣo naḥ śraddhitaṃ te mahata indriyāya //",
  "GV01rvh1-10u:2226": "RV_1,104.07a adhā manye śrat te asmā adhāyi vṛṣā codasva mahate dhanāya /",
  "GV01rvh1-10u:2227": "RV_1,104.07c mā no akṛte puruhūta yonāv indra kṣudhyadbhyo vaya āsutiṃ dāḥ //",
  "GV01rvh1-10u:2228": "RV_1,104.08a mā no vadhīr indra mā parā dā mā naḥ priyā bhojanāni pra moṣīḥ /",
  "GV01rvh1-10u:2229": "RV_1,104.08c āṇḍā mā no maghavañ chakra nir bhen mā naḥ pātrā bhet sahajānuṣāṇi //",
  "GV01rvh1-10u:2230": "RV_1,104.09a arvāṅ ehi somakāmaṃ tvāhur ayaṃ sutas tasya pibā madāya /",
  "GV01rvh1-10u:2231": "RV_1,104.09c uruvyacā jaṭhara ā vṛṣasva piteva naḥ śṛṇuhi hūyamānaḥ //",
  "GV01rvh1-10u:2232": "RV_1,105.01a candramā apsv antar ā suparṇo dhāvate divi /",
  "GV01rvh1-10u:2233": "RV_1,105.01c na vo hiraṇyanemayaḥ padaṃ vindanti vidyuto vittam me asya rodasī //",
  "GV01rvh1-10u:2234": "RV_1,105.02a artham id vā u arthina ā jāyā yuvate patim /",
  "GV01rvh1-10u:2235": "RV_1,105.02c tuñjāte vṛṣṇyam payaḥ paridāya rasaṃ duhe vittam me asya rodasī //",
  "GV01rvh1-10u:2236": "RV_1,105.03a mo ṣu devā adaḥ svar ava pādi divas pari /",
  "GV01rvh1-10u:2237": "RV_1,105.03c mā somyasya śambhuvaḥ śūne bhūma kadā cana vittam me asya rodasī //",
  "GV01rvh1-10u:2238": "RV_1,105.04a yajñam pṛcchāmy avamaṃ sa tad dūto vi vocati /",
  "GV01rvh1-10u:2239": "RV_1,105.04c kva ṛtam pūrvyaṃ gataṃ kas tad bibharti nūtano vittam me asya rodasī //",
  "GV01rvh1-10u:2240": "RV_1,105.05a amī ye devā sthana triṣv ā rocane divaḥ /",
  "GV01rvh1-10u:2241": "RV_1,105.05c kad va ṛtaṃ kad anṛtaṃ kva pratnā va āhutir vittam me asya rodasī //",
  "GV01rvh1-10u:2242": "RV_1,105.06a kad va ṛtasya dharṇasi kad varuṇasya cakṣaṇam /",
  "GV01rvh1-10u:2243": "RV_1,105.06c kad aryamṇo mahas pathāti krāmema dūḍhyo vittam me asya rodasī //",
  "GV01rvh1-10u:2244": "RV_1,105.07a ahaṃ so asmi yaḥ purā sute vadāmi kāni cit /",
  "GV01rvh1-10u:2245": "RV_1,105.07c tam mā vyanty ādhyo vṛko na tṛṣṇajam mṛgaṃ vittam me asya rodasī //",
  "GV01rvh1-10u:2246": "RV_1,105.08a sam mā tapanty abhitaḥ sapatnīr iva parśavaḥ /",
  "GV01rvh1-10u:2247": "RV_1,105.08c mūṣo na śiśnā vy adanti mādhya stotāraṃ te śatakrato vittam me asya rodasī //",
  "GV01rvh1-10u:2248": "RV_1,105.09a amī ye sapta raśmayas tatrā me nābhir ātatā /",
  "GV01rvh1-10u:2249": "RV_1,105.09c tritas tad vedāptyaḥ sa jāmitvāya rebhati vittam me asya rodasī //",
  "GV01rvh1-10u:2250": "RV_1,105.10a amī ye pañcokṣaṇo madhye tasthur maho divaḥ /",
  "GV01rvh1-10u:2251": "RV_1,105.10c devatrā nu pravācyaṃ sadhrīcīnā ni vāvṛtur vittam me asya rodasī //",
  "GV01rvh1-10u:2252": "RV_1,105.11a suparṇā eta āsate madhya ārodhane divaḥ /",
  "GV01rvh1-10u:2253": "RV_1,105.11c te sedhanti patho vṛkaṃ tarantaṃ yahvatīr apo vittam me asya rodasī //",
  "GV01rvh1-10u:2254": "RV_1,105.12a navyaṃ tad ukthyaṃ hitaṃ devāsaḥ supravācanam /",
  "GV01rvh1-10u:2255": "RV_1,105.12c ṛtam arṣanti sindhavaḥ satyaṃ tātāna sūryo vittam me asya rodasī //",
  "GV01rvh1-10u:2256": "RV_1,105.13a agne tava tyad ukthyaṃ deveṣv asty āpyam /",
  "GV01rvh1-10u:2257": "RV_1,105.13c sa naḥ satto manuṣvad ā devān yakṣi viduṣṭaro vittam me asya rodasī //",
  "GV01rvh1-10u:2258": "RV_1,105.14a satto hotā manuṣvad ā devāṃ acchā viduṣṭaraḥ /",
  "GV01rvh1-10u:2259": "RV_1,105.14c agnir havyā suṣūdati devo deveṣu medhiro vittam me asya rodasī //",
  "GV01rvh1-10u:2260": "RV_1,105.15a brahmā kṛṇoti varuṇo gātuvidaṃ tam īmahe /",
  "GV01rvh1-10u:2261": "RV_1,105.15c vy ūrṇoti hṛdā matiṃ navyo jāyatām ṛtaṃ vittam me asya rodasī //",
  "GV01rvh1-10u:2262": "RV_1,105.16a asau yaḥ panthā ādityo divi pravācyaṃ kṛtaḥ /",
  "GV01rvh1-10u:2263": "RV_1,105.16c na sa devā atikrame tam martāso na paśyatha vittam me asya rodasī //",
  "GV01rvh1-10u:2264": "RV_1,105.17a tritaḥ kūpe 'vahito devān havata ūtaye /",
  "GV01rvh1-10u:2265": "RV_1,105.17c tac chuśrāva bṛhaspatiḥ kṛṇvann aṃhūraṇād uru vittam me asya rodasī //",
  "GV01rvh1-10u:2266": "RV_1,105.18a aruṇo mā sakṛd vṛkaḥ pathā yantaṃ dadarśa hi /",
  "GV01rvh1-10u:2267": "RV_1,105.18c uj jihīte nicāyyā taṣṭeva pṛṣṭyāmayī vittam me asya rodasī //",
  "GV01rvh1-10u:2268": "RV_1,105.19a enāṅgūṣeṇa vayam indravanto 'bhi ṣyāma vṛjane sarvavīrāḥ /",
  "GV01rvh1-10u:2269": "RV_1,105.19c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2270": "RV_1,106.01a indram mitraṃ varuṇam agnim ūtaye mārutaṃ śardho aditiṃ havāmahe /",
  "GV01rvh1-10u:2271": "RV_1,106.01c rathaṃ na durgād vasavaḥ sudānavo viśvasmān no aṃhaso niṣ pipartana //",
  "GV01rvh1-10u:2272": "RV_1,106.02a ta ādityā ā gatā sarvatātaye bhūta devā vṛtratūryeṣu śambhuvaḥ /",
  "GV01rvh1-10u:2273": "RV_1,106.02c rathaṃ na durgād vasavaḥ sudānavo viśvasmān no aṃhaso niṣ pipartana //",
  "GV01rvh1-10u:2274": "RV_1,106.03a avantu naḥ pitaraḥ supravācanā uta devī devaputre ṛtāvṛdhā /",
  "GV01rvh1-10u:2275": "RV_1,106.03c rathaṃ na durgād vasavaḥ sudānavo viśvasmān no aṃhaso niṣ pipartana //",
  "GV01rvh1-10u:2276": "RV_1,106.04a narāśaṃsaṃ vājinaṃ vājayann iha kṣayadvīram pūṣaṇaṃ sumnair īmahe /",
  "GV01rvh1-10u:2277": "RV_1,106.04c rathaṃ na durgād vasavaḥ sudānavo viśvasmān no aṃhaso niṣ pipartana //",
  "GV01rvh1-10u:2278": "RV_1,106.05a bṛhaspate sadam in naḥ sugaṃ kṛdhi śaṃ yor yat te manurhitaṃ tad īmahe /",
  "GV01rvh1-10u:2279": "RV_1,106.05c rathaṃ na durgād vasavaḥ sudānavo viśvasmān no aṃhaso niṣ pipartana //",
  "GV01rvh1-10u:2280": "RV_1,106.06a indraṃ kutso vṛtrahaṇaṃ śacīpatiṃ kāṭe nibāḷha ṛṣir ahvad ūtaye /",
  "GV01rvh1-10u:2281": "RV_1,106.06c rathaṃ na durgād vasavaḥ sudānavo viśvasmān no aṃhaso niṣ pipartana //",
  "GV01rvh1-10u:2282": "RV_1,106.07a devair no devy aditir ni pātu devas trātā trāyatām aprayucchan /",
  "GV01rvh1-10u:2283": "RV_1,106.07c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2284": "RV_1,107.01a yajño devānām praty eti sumnam ādityāso bhavatā mṛḷayantaḥ /",
  "GV01rvh1-10u:2285": "RV_1,107.01c ā vo 'rvācī sumatir vavṛtyād aṃhoś cid yā varivovittarāsat //",
  "GV01rvh1-10u:2286": "RV_1,107.02a upa no devā avasā gamantv aṅgirasāṃ sāmabhi stūyamānāḥ /",
  "GV01rvh1-10u:2287": "RV_1,107.02c indra indriyair maruto marudbhir ādityair no aditiḥ śarma yaṃsat //",
  "GV01rvh1-10u:2288": "RV_1,107.03a tan na indras tad varuṇas tad agnis tad aryamā tat savitā cano dhāt /",
  "GV01rvh1-10u:2289": "RV_1,107.03c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2290": "RV_1,108.01a ya indrāgnī citratamo ratho vām abhi viśvāni bhuvanāni caṣṭe /",
  "GV01rvh1-10u:2291": "RV_1,108.01c tenā yātaṃ sarathaṃ tasthivāṃsāthā somasya pibataṃ sutasya //",
  "GV01rvh1-10u:2292": "RV_1,108.02a yāvad idam bhuvanaṃ viśvam asty uruvyacā varimatā gabhīram /",
  "GV01rvh1-10u:2293": "RV_1,108.02c tāvāṃ ayam pātave somo astv aram indrāgnī manase yuvabhyām //",
  "GV01rvh1-10u:2294": "RV_1,108.03a cakrāthe hi sadhryaṅ nāma bhadraṃ sadhrīcīnā vṛtrahaṇā uta sthaḥ /",
  "GV01rvh1-10u:2295": "RV_1,108.03c tāv indrāgnī sadhryañcā niṣadyā vṛṣṇaḥ somasya vṛṣaṇā vṛṣethām //",
  "GV01rvh1-10u:2296": "RV_1,108.04a samiddheṣv agniṣv ānajānā yatasrucā barhir u tistirāṇā /",
  "GV01rvh1-10u:2297": "RV_1,108.04c tīvraiḥ somaiḥ pariṣiktebhir arvāg endrāgnī saumanasāya yātam //",
  "GV01rvh1-10u:2298": "RV_1,108.05a yānīndrāgnī cakrathur vīryāṇi yāni rūpāṇy uta vṛṣṇyāni /",
  "GV01rvh1-10u:2299": "RV_1,108.05c yā vām pratnāni sakhyā śivāni tebhiḥ somasya pibataṃ sutasya //",
  "GV01rvh1-10u:2300": "RV_1,108.06a yad abravam prathamaṃ vāṃ vṛṇāno 'yaṃ somo asurair no vihavyaḥ /",
  "GV01rvh1-10u:2301": "RV_1,108.06c tāṃ satyāṃ śraddhām abhy ā hi yātam athā somasya pibataṃ sutasya //",
  "GV01rvh1-10u:2302": "RV_1,108.07a yad indrāgnī madathaḥ sve duroṇe yad brahmaṇi rājani vā yajatrā /",
  "GV01rvh1-10u:2303": "RV_1,108.07c ataḥ pari vṛṣaṇāv ā hi yātam athā somasya pibataṃ sutasya //",
  "GV01rvh1-10u:2304": "RV_1,108.08a yad indrāgnī yaduṣu turvaśeṣu yad druhyuṣv anuṣu pūruṣu sthaḥ /",
  "GV01rvh1-10u:2305": "RV_1,108.08c ataḥ pari vṛṣaṇāv ā hi yātam athā somasya pibataṃ sutasya //",
  "GV01rvh1-10u:2306": "RV_1,108.09a yad indrāgnī avamasyām pṛthivyām madhyamasyām paramasyām uta sthaḥ /",
  "GV01rvh1-10u:2307": "RV_1,108.09c ataḥ pari vṛṣaṇāv ā hi yātam athā somasya pibataṃ sutasya //",
  "GV01rvh1-10u:2308": "RV_1,108.10a yad indrāgnī paramasyām pṛthivyām madhyamasyām avamasyām uta sthaḥ /",
  "GV01rvh1-10u:2309": "RV_1,108.10c ataḥ pari vṛṣaṇāv ā hi yātam athā somasya pibataṃ sutasya //",
  "GV01rvh1-10u:2310": "RV_1,108.11a yad indrāgnī divi ṣṭho yat pṛthivyāṃ yat parvateṣv oṣadhīṣv apsu /",
  "GV01rvh1-10u:2311": "RV_1,108.11c ataḥ pari vṛṣaṇāv ā hi yātam athā somasya pibataṃ sutasya //",
  "GV01rvh1-10u:2312": "RV_1,108.12a yad indrāgnī uditā sūryasya madhye divaḥ svadhayā mādayethe /",
  "GV01rvh1-10u:2313": "RV_1,108.12c ataḥ pari vṛṣaṇāv ā hi yātam athā somasya pibataṃ sutasya //",
  "GV01rvh1-10u:2314": "RV_1,108.13a evendrāgnī papivāṃsā sutasya viśvāsmabhyaṃ saṃ jayataṃ dhanāni /",
  "GV01rvh1-10u:2315": "RV_1,108.13c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2316": "RV_1,109.01a vi hy akhyam manasā vasya icchann indrāgnī jñāsa uta vā sajātān /",
  "GV01rvh1-10u:2317": "RV_1,109.01c nānyā yuvat pramatir asti mahyaṃ sa vāṃ dhiyaṃ vājayantīm atakṣam //",
  "GV01rvh1-10u:2318": "RV_1,109.02a aśravaṃ hi bhūridāvattarā vāṃ vijāmātur uta vā ghā syālāt /",
  "GV01rvh1-10u:2319": "RV_1,109.02c athā somasya prayatī yuvabhyām indrāgnī stomaṃ janayāmi navyam //",
  "GV01rvh1-10u:2320": "RV_1,109.03a mā cchedma raśmīṃr iti nādhamānāḥ pitṝṇāṃ śaktīr anuyacchamānāḥ /",
  "GV01rvh1-10u:2321": "RV_1,109.03c indrāgnibhyāṃ kaṃ vṛṣaṇo madanti tā hy adrī dhiṣaṇāyā upasthe //",
  "GV01rvh1-10u:2322": "RV_1,109.04a yuvābhyāṃ devī dhiṣaṇā madāyendrāgnī somam uśatī sunoti /",
  "GV01rvh1-10u:2323": "RV_1,109.04c tāv aśvinā bhadrahastā supāṇī ā dhāvatam madhunā pṛṅktam apsu //",
  "GV01rvh1-10u:2324": "RV_1,109.05a yuvām indrāgnī vasuno vibhāge tavastamā śuśrava vṛtrahatye /",
  "GV01rvh1-10u:2325": "RV_1,109.05c tāv āsadyā barhiṣi yajñe asmin pra carṣaṇī mādayethāṃ sutasya //",
  "GV01rvh1-10u:2326": "RV_1,109.06a pra carṣaṇibhyaḥ pṛtanāhaveṣu pra pṛthivyā riricāthe divaś ca /",
  "GV01rvh1-10u:2327": "RV_1,109.06c pra sindhubhyaḥ pra giribhyo mahitvā prendrāgnī viśvā bhuvanāty anyā //",
  "GV01rvh1-10u:2328": "RV_1,109.07a ā bharataṃ śikṣataṃ vajrabāhū asmāṃ indrāgnī avataṃ śacībhiḥ /",
  "GV01rvh1-10u:2329": "RV_1,109.07c ime nu te raśmayaḥ sūryasya yebhiḥ sapitvam pitaro na āsan //",
  "GV01rvh1-10u:2330": "RV_1,109.08a purandarā śikṣataṃ vajrahastāsmāṃ indrāgnī avatam bhareṣu /",
  "GV01rvh1-10u:2331": "RV_1,109.08c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2332": "RV_1,110.01a tatam me apas tad u tāyate punaḥ svādiṣṭhā dhītir ucathāya śasyate /",
  "GV01rvh1-10u:2333": "RV_1,110.01c ayaṃ samudra iha viśvadevyaḥ svāhākṛtasya sam u tṛpṇuta ṛbhavaḥ //",
  "GV01rvh1-10u:2334": "RV_1,110.02a ābhogayam pra yad icchanta aitanāpākāḥ prāñco mama ke cid āpayaḥ /",
  "GV01rvh1-10u:2335": "RV_1,110.02c saudhanvanāsaś caritasya bhūmanāgacchata savitur dāśuṣo gṛham //",
  "GV01rvh1-10u:2336": "RV_1,110.03a tat savitā vo 'mṛtatvam āsuvad agohyaṃ yac chravayanta aitana /",
  "GV01rvh1-10u:2337": "RV_1,110.03c tyaṃ cic camasam asurasya bhakṣaṇam ekaṃ santam akṛṇutā caturvayam //",
  "GV01rvh1-10u:2338": "RV_1,110.04a viṣṭvī śamī taraṇitvena vāghato martāsaḥ santo amṛtatvam ānaśuḥ /",
  "GV01rvh1-10u:2339": "RV_1,110.04c saudhanvanā ṛbhavaḥ sūracakṣasaḥ saṃvatsare sam apṛcyanta dhītibhiḥ //",
  "GV01rvh1-10u:2340": "RV_1,110.05a kṣetram iva vi mamus tejanenaṃ ekam pātram ṛbhavo jehamānam /",
  "GV01rvh1-10u:2341": "RV_1,110.05c upastutā upamaṃ nādhamānā amartyeṣu śrava icchamānāḥ //",
  "GV01rvh1-10u:2342": "RV_1,110.06a ā manīṣām antarikṣasya nṛbhyaḥ sruceva ghṛtaṃ juhavāma vidmanā /",
  "GV01rvh1-10u:2343": "RV_1,110.06c taraṇitvā ye pitur asya saścira ṛbhavo vājam aruhan divo rajaḥ //",
  "GV01rvh1-10u:2344": "RV_1,110.07a ṛbhur na indraḥ śavasā navīyān ṛbhur vājebhir vasubhir vasur dadiḥ /",
  "GV01rvh1-10u:2345": "RV_1,110.07c yuṣmākaṃ devā avasāhani priye 'bhi tiṣṭhema pṛtsutīr asunvatām //",
  "GV01rvh1-10u:2346": "RV_1,110.08a niś carmaṇa ṛbhavo gām apiṃśata saṃ vatsenāsṛjatā mātaram punaḥ /",
  "GV01rvh1-10u:2347": "RV_1,110.08c saudhanvanāsaḥ svapasyayā naro jivrī yuvānā pitarākṛṇotana //",
  "GV01rvh1-10u:2348": "RV_1,110.09a vājebhir no vājasātāv aviḍḍhy ṛbhumāṃ indra citram ā darṣi rādhaḥ /",
  "GV01rvh1-10u:2349": "RV_1,110.09c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2350": "RV_1,111.01a takṣan rathaṃ suvṛtaṃ vidmanāpasas takṣan harī indravāhā vṛṣaṇvasū /",
  "GV01rvh1-10u:2351": "RV_1,111.01c takṣan pitṛbhyām ṛbhavo yuvad vayas takṣan vatsāya mātaraṃ sacābhuvam //",
  "GV01rvh1-10u:2352": "RV_1,111.02a ā no yajñāya takṣata ṛbhumad vayaḥ kratve dakṣāya suprajāvatīm iṣam /",
  "GV01rvh1-10u:2353": "RV_1,111.02c yathā kṣayāma sarvavīrayā viśā tan naḥ śardhāya dhāsathā sv indriyam //",
  "GV01rvh1-10u:2354": "RV_1,111.03a ā takṣata sātim asmabhyam ṛbhavaḥ sātiṃ rathāya sātim arvate naraḥ /",
  "GV01rvh1-10u:2355": "RV_1,111.03c sātiṃ no jaitrīṃ sam maheta viśvahā jāmim ajāmim pṛtanāsu sakṣaṇim //",
  "GV01rvh1-10u:2356": "RV_1,111.04a ṛbhukṣaṇam indram ā huva ūtaya ṛbhūn vājān marutaḥ somapītaye /",
  "GV01rvh1-10u:2357": "RV_1,111.04c ubhā mitrāvaruṇā nūnam aśvinā te no hinvantu sātaye dhiye jiṣe //",
  "GV01rvh1-10u:2358": "RV_1,111.05a ṛbhur bharāya saṃ śiśātu sātiṃ samaryajid vājo asmāṃ aviṣṭu /",
  "GV01rvh1-10u:2359": "RV_1,111.05c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2360": "RV_1,112.01a īḷe dyāvāpṛthivī pūrvacittaye 'gniṃ gharmaṃ surucaṃ yāmann iṣṭaye /",
  "GV01rvh1-10u:2361": "RV_1,112.01c yābhir bhare kāram aṃśāya jinvathas tābhir ū ṣu ūtibhir aśvinā gatam //",
  "GV01rvh1-10u:2362": "RV_1,112.02a yuvor dānāya subharā asaścato ratham ā tasthur vacasaṃ na mantave /",
  "GV01rvh1-10u:2363": "RV_1,112.02c yābhir dhiyo 'vathaḥ karmann iṣṭaye tābhir ū ṣu ūtibhir aśvinā gatam //",
  "GV01rvh1-10u:2364": "RV_1,112.03a yuvaṃ tāsāṃ divyasya praśāsane viśāṃ kṣayatho amṛtasya majmanā /",
  "GV01rvh1-10u:2365": "RV_1,112.03c yābhir dhenum asvam pinvatho narā tābhir ū ṣu ūtibhir aśvinā gatam //",
  "GV01rvh1-10u:2366": "RV_1,112.04a yābhiḥ parijmā tanayasya majmanā dvimātā tūrṣu taraṇir vibhūṣati /",
  "GV01rvh1-10u:2367": "RV_1,112.04c yābhis trimantur abhavad vicakṣaṇas tābhir ū ṣu ūtibhir aśvinā gatam //",
  "GV01rvh1-10u:2368": "RV_1,112.05a yābhī rebhaṃ nivṛtaṃ sitam adbhya ud vandanam airayataṃ svar dṛśe /",
  "GV01rvh1-10u:2369": "RV_1,112.05c yābhiḥ kaṇvam pra siṣāsantam āvataṃ tābhir ū ṣu ūtibhir aśvinā gatam //",
  "GV01rvh1-10u:2370": "RV_1,112.06a yābhir antakaṃ jasamānam āraṇe bhujyuṃ yābhir avyathibhir jijinvathuḥ /",
  "GV01rvh1-10u:2371": "RV_1,112.06c yābhiḥ karkandhuṃ vayyaṃ ca jinvathas tābhir ū ṣu ūtibhir aśvinā gatam //",
  "GV01rvh1-10u:2372": "RV_1,112.07a yābhiḥ śucantiṃ dhanasāṃ suṣaṃsadaṃ taptaṃ gharmam omyāvantam atraye /",
  "GV01rvh1-10u:2373": "RV_1,112.07c yābhiḥ pṛśnigum purukutsam āvataṃ tābhir ū ṣu ūtibhir aśvinā gatam //",
  "GV01rvh1-10u:2374": "RV_1,112.08a yābhiḥ śacībhir vṛṣaṇā parāvṛjam prāndhaṃ śroṇaṃ cakṣasa etave kṛthaḥ /",
  "GV01rvh1-10u:2375": "RV_1,112.08c yābhir vartikāṃ grasitām amuñcataṃ tābhir ū ṣu ūtibhir aśvinā gatam //",
  "GV01rvh1-10u:2376": "RV_1,112.09a yābhiḥ sindhum madhumantam asaścataṃ vasiṣṭhaṃ yābhir ajarāv ajinvatam /",
  "GV01rvh1-10u:2377": "RV_1,112.09c yābhiḥ kutsaṃ śrutaryaṃ naryam āvataṃ tābhir ū ṣu ūtibhir aśvinā gatam //",
  "GV01rvh1-10u:2378": "RV_1,112.10a yābhir viśpalāṃ dhanasām atharvyaṃ sahasramīḷha ājāv ajinvatam /",
  "GV01rvh1-10u:2379": "RV_1,112.10c yābhir vaśam aśvyam preṇim āvataṃ tābhir ū ṣu ūtibhir aśvinā gatam //",
  "GV01rvh1-10u:2380": "RV_1,112.11a yābhiḥ sudānū auśijāya vaṇije dīrghaśravase madhu kośo akṣarat /",
  "GV01rvh1-10u:2381": "RV_1,112.11c kakṣīvantaṃ stotāraṃ yābhir āvataṃ tābhir ū ṣu ūtibhir aśvinā gatam //",
  "GV01rvh1-10u:2382": "RV_1,112.12a yābhī rasāṃ kṣodasodnaḥ pipinvathur anaśvaṃ yābhī ratham āvataṃ jiṣe /",
  "GV01rvh1-10u:2383": "RV_1,112.12c yābhis triśoka usriyā udājata tābhir ū ṣu ūtibhir aśvinā gatam //",
  "GV01rvh1-10u:2384": "RV_1,112.13a yābhiḥ sūryam pariyāthaḥ parāvati mandhātāraṃ kṣaitrapatyeṣv āvatam /",
  "GV01rvh1-10u:2385": "RV_1,112.13c yābhir vipram pra bharadvājam āvataṃ tābhir ū ṣu ūtibhir aśvinā gatam //",
  "GV01rvh1-10u:2386": "RV_1,112.14a yābhir mahām atithigvaṃ kaśojuvaṃ divodāsaṃ śambarahatya āvatam /",
  "GV01rvh1-10u:2387": "RV_1,112.14c yābhiḥ pūrbhidye trasadasyum āvataṃ tābhir ū ṣu ūtibhir aśvinā gatam //",
  "GV01rvh1-10u:2388": "RV_1,112.15a yābhir vamraṃ vipipānam upastutaṃ kaliṃ yābhir vittajāniṃ duvasyathaḥ /",
  "GV01rvh1-10u:2389": "RV_1,112.15c yābhir vyaśvam uta pṛthim āvataṃ tābhir ū ṣu ūtibhir aśvinā gatam //",
  "GV01rvh1-10u:2390": "RV_1,112.16a yābhir narā śayave yābhir atraye yābhiḥ purā manave gātum īṣathuḥ /",
  "GV01rvh1-10u:2391": "RV_1,112.16c yābhiḥ śārīr ājataṃ syūmaraśmaye tābhir ū ṣu ūtibhir aśvinā gatam //",
  "GV01rvh1-10u:2392": "RV_1,112.17a yābhiḥ paṭharvā jaṭharasya majmanāgnir nādīdec cita iddho ajmann ā /",
  "GV01rvh1-10u:2393": "RV_1,112.17c yābhiḥ śaryātam avatho mahādhane tābhir ū ṣu ūtibhir aśvinā gatam //",
  "GV01rvh1-10u:2394": "RV_1,112.18a yābhir aṅgiro manasā niraṇyatho 'graṃ gacchatho vivare goarṇasaḥ /",
  "GV01rvh1-10u:2395": "RV_1,112.18c yābhir manuṃ śūram iṣā samāvataṃ tābhir ū ṣu ūtibhir aśvinā gatam //",
  "GV01rvh1-10u:2396": "RV_1,112.19a yābhiḥ patnīr vimadāya nyūhathur ā gha vā yābhir aruṇīr aśikṣatam /",
  "GV01rvh1-10u:2397": "RV_1,112.19c yābhiḥ sudāsa ūhathuḥ sudevyaṃ tābhir ū ṣu ūtibhir aśvinā gatam //",
  "GV01rvh1-10u:2398": "RV_1,112.20a yābhiḥ śantātī bhavatho dadāśuṣe bhujyuṃ yābhir avatho yābhir adhrigum /",
  "GV01rvh1-10u:2399": "RV_1,112.20c omyāvatīṃ subharām ṛtastubhaṃ tābhir ū ṣu ūtibhir aśvinā gatam //",
  "GV01rvh1-10u:2400": "RV_1,112.21a yābhiḥ kṛśānum asane duvasyatho jave yābhir yūno arvantam āvatam /",
  "GV01rvh1-10u:2401": "RV_1,112.21c madhu priyam bharatho yat saraḍbhyas tābhir ū ṣu ūtibhir aśvinā gatam //",
  "GV01rvh1-10u:2402": "RV_1,112.22a yābhir naraṃ goṣuyudhaṃ nṛṣāhye kṣetrasya sātā tanayasya jinvathaḥ /",
  "GV01rvh1-10u:2403": "RV_1,112.22c yābhī rathāṃ avatho yābhir arvatas tābhir ū ṣu ūtibhir aśvinā gatam //",
  "GV01rvh1-10u:2404": "RV_1,112.23a yābhiḥ kutsam ārjuneyaṃ śatakratū pra turvītim pra ca dabhītim āvatam /",
  "GV01rvh1-10u:2405": "RV_1,112.23c yābhir dhvasantim puruṣantim āvataṃ tābhir ū ṣu ūtibhir aśvinā gatam //",
  "GV01rvh1-10u:2406": "RV_1,112.24a apnasvatīm aśvinā vācam asme kṛtaṃ no dasrā vṛṣaṇā manīṣām /",
  "GV01rvh1-10u:2407": "RV_1,112.24c adyūtye 'vase ni hvaye vāṃ vṛdhe ca no bhavataṃ vājasātau //",
  "GV01rvh1-10u:2408": "RV_1,112.25a dyubhir aktubhiḥ pari pātam asmān ariṣṭebhir aśvinā saubhagebhiḥ /",
  "GV01rvh1-10u:2409": "RV_1,112.25c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2410": "RV_1,113.01a idaṃ śreṣṭhaṃ jyotiṣāṃ jyotir āgāc citraḥ praketo ajaniṣṭa vibhvā /",
  "GV01rvh1-10u:2411": "RV_1,113.01c yathā prasūtā savituḥ savāyaṃ evā rātry uṣase yonim āraik //",
  "GV01rvh1-10u:2412": "RV_1,113.02a ruśadvatsā ruśatī śvetyāgād āraig u kṛṣṇā sadanāny asyāḥ /",
  "GV01rvh1-10u:2413": "RV_1,113.02c samānabandhū amṛte anūcī dyāvā varṇaṃ carata āmināne //",
  "GV01rvh1-10u:2414": "RV_1,113.03a samāno adhvā svasror anantas tam anyānyā carato devaśiṣṭe /",
  "GV01rvh1-10u:2415": "RV_1,113.03c na methete na tasthatuḥ sumeke naktoṣāsā samanasā virūpe //",
  "GV01rvh1-10u:2416": "RV_1,113.04a bhāsvatī netrī sūnṛtānām aceti citrā vi duro na āvaḥ /",
  "GV01rvh1-10u:2417": "RV_1,113.04c prārpyā jagad vy u no rāyo akhyad uṣā ajīgar bhuvanāni viśvā //",
  "GV01rvh1-10u:2418": "RV_1,113.05a jihmaśye caritave maghony ābhogaya iṣṭaye rāya u tvam /",
  "GV01rvh1-10u:2419": "RV_1,113.05c dabhram paśyadbhya urviyā vicakṣa uṣā ajīgar bhuvanāni viśvā //",
  "GV01rvh1-10u:2420": "RV_1,113.06a kṣatrāya tvaṃ śravase tvam mahīyā iṣṭaye tvam artham iva tvam ityai /",
  "GV01rvh1-10u:2421": "RV_1,113.06c visadṛśā jīvitābhipracakṣa uṣā ajīgar bhuvanāni viśvā //",
  "GV01rvh1-10u:2422": "RV_1,113.07a eṣā divo duhitā praty adarśi vyucchantī yuvatiḥ śukravāsāḥ /",
  "GV01rvh1-10u:2423": "RV_1,113.07c viśvasyeśānā pārthivasya vasva uṣo adyeha subhage vy uccha //",
  "GV01rvh1-10u:2424": "RV_1,113.08a parāyatīnām anv eti pātha āyatīnām prathamā śaśvatīnām /",
  "GV01rvh1-10u:2425": "RV_1,113.08c vyucchantī jīvam udīrayanty uṣā mṛtaṃ kaṃ cana bodhayantī //",
  "GV01rvh1-10u:2426": "RV_1,113.09a uṣo yad agniṃ samidhe cakartha vi yad āvaś cakṣasā sūryasya /",
  "GV01rvh1-10u:2427": "RV_1,113.09c yan mānuṣān yakṣyamāṇāṃ ajīgas tad deveṣu cakṛṣe bhadram apnaḥ //",
  "GV01rvh1-10u:2428": "RV_1,113.10a kiyāty ā yat samayā bhavāti yā vyūṣur yāś ca nūnaṃ vyucchān /",
  "GV01rvh1-10u:2429": "RV_1,113.10c anu pūrvāḥ kṛpate vāvaśānā pradīdhyānā joṣam anyābhir eti //",
  "GV01rvh1-10u:2430": "RV_1,113.11a īyuṣ ṭe ye pūrvatarām apaśyan vyucchantīm uṣasam martyāsaḥ /",
  "GV01rvh1-10u:2431": "RV_1,113.11c asmābhir ū nu praticakṣyābhūd o te yanti ye aparīṣu paśyān //",
  "GV01rvh1-10u:2432": "RV_1,113.12a yāvayaddveṣā ṛtapā ṛtejāḥ sumnāvarī sūnṛtā īrayantī /",
  "GV01rvh1-10u:2433": "RV_1,113.12c sumaṅgalīr bibhratī devavītim ihādyoṣaḥ śreṣṭhatamā vy uccha //",
  "GV01rvh1-10u:2434": "RV_1,113.13a śaśvat puroṣā vy uvāsa devy atho adyedaṃ vy āvo maghonī /",
  "GV01rvh1-10u:2435": "RV_1,113.13c atho vy ucchād uttarāṃ anu dyūn ajarāmṛtā carati svadhābhiḥ //",
  "GV01rvh1-10u:2436": "RV_1,113.14a vy añjibhir diva ātāsv adyaud apa kṛṣṇāṃ nirṇijaṃ devy āvaḥ /",
  "GV01rvh1-10u:2437": "RV_1,113.14c prabodhayanty aruṇebhir aśvair oṣā yāti suyujā rathena //",
  "GV01rvh1-10u:2438": "RV_1,113.15a āvahantī poṣyā vāryāṇi citraṃ ketuṃ kṛṇute cekitānā /",
  "GV01rvh1-10u:2439": "RV_1,113.15c īyuṣīṇām upamā śaśvatīnāṃ vibhātīnām prathamoṣā vy aśvait //",
  "GV01rvh1-10u:2440": "RV_1,113.16a ud īrdhvaṃ jīvo asur na āgād apa prāgāt tama ā jyotir eti /",
  "GV01rvh1-10u:2441": "RV_1,113.16c āraik panthāṃ yātave sūryāyāganma yatra pratiranta āyuḥ //",
  "GV01rvh1-10u:2442": "RV_1,113.17a syūmanā vāca ud iyarti vahni stavāno rebha uṣaso vibhātīḥ /",
  "GV01rvh1-10u:2443": "RV_1,113.17c adyā tad uccha gṛṇate maghony asme āyur ni didīhi prajāvat //",
  "GV01rvh1-10u:2444": "RV_1,113.18a yā gomatīr uṣasaḥ sarvavīrā vyucchanti dāśuṣe martyāya /",
  "GV01rvh1-10u:2445": "RV_1,113.18c vāyor iva sūnṛtānām udarke tā aśvadā aśnavat somasutvā //",
  "GV01rvh1-10u:2446": "RV_1,113.19a mātā devānām aditer anīkaṃ yajñasya ketur bṛhatī vi bhāhi /",
  "GV01rvh1-10u:2447": "RV_1,113.19c praśastikṛd brahmaṇe no vy ucchā no jane janaya viśvavāre //",
  "GV01rvh1-10u:2448": "RV_1,113.20a yac citram apna uṣaso vahantījānāya śaśamānāya bhadram /",
  "GV01rvh1-10u:2449": "RV_1,113.20c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2450": "RV_1,114.01a imā rudrāya tavase kapardine kṣayadvīrāya pra bharāmahe matīḥ /",
  "GV01rvh1-10u:2451": "RV_1,114.01c yathā śam asad dvipade catuṣpade viśvam puṣṭaṃ grāme asminn anāturam //",
  "GV01rvh1-10u:2452": "RV_1,114.02a mṛḷā no rudrota no mayas kṛdhi kṣayadvīrāya namasā vidhema te /",
  "GV01rvh1-10u:2453": "RV_1,114.02c yac chaṃ ca yoś ca manur āyeje pitā tad aśyāma tava rudra praṇītiṣu //",
  "GV01rvh1-10u:2454": "RV_1,114.03a aśyāma te sumatiṃ devayajyayā kṣayadvīrasya tava rudra mīḍhvaḥ /",
  "GV01rvh1-10u:2455": "RV_1,114.03c sumnāyann id viśo asmākam ā carāriṣṭavīrā juhavāma te haviḥ //",
  "GV01rvh1-10u:2456": "RV_1,114.04a tveṣaṃ vayaṃ rudraṃ yajñasādhaṃ vaṅkuṃ kavim avase ni hvayāmahe /",
  "GV01rvh1-10u:2457": "RV_1,114.04c āre asmad daivyaṃ heḷo asyatu sumatim id vayam asyā vṛṇīmahe //",
  "GV01rvh1-10u:2458": "RV_1,114.05a divo varāham aruṣaṃ kapardinaṃ tveṣaṃ rūpaṃ namasā ni hvayāmahe /",
  "GV01rvh1-10u:2459": "RV_1,114.05c haste bibhrad bheṣajā vāryāṇi śarma varma cchardir asmabhyaṃ yaṃsat //",
  "GV01rvh1-10u:2460": "RV_1,114.06a idam pitre marutām ucyate vacaḥ svādoḥ svādīyo rudrāya vardhanam /",
  "GV01rvh1-10u:2461": "RV_1,114.06c rāsvā ca no amṛta martabhojanaṃ tmane tokāya tanayāya mṛḷa //",
  "GV01rvh1-10u:2462": "RV_1,114.07a mā no mahāntam uta mā no arbhakam mā na ukṣantam uta mā na ukṣitam /",
  "GV01rvh1-10u:2463": "RV_1,114.07c mā no vadhīḥ pitaram mota mātaram mā naḥ priyās tanvo rudra rīriṣaḥ //",
  "GV01rvh1-10u:2464": "RV_1,114.08a mā nas toke tanaye mā na āyau mā no goṣu mā no aśveṣu rīriṣaḥ /",
  "GV01rvh1-10u:2465": "RV_1,114.08c vīrān mā no rudra bhāmito vadhīr haviṣmantaḥ sadam it tvā havāmahe //",
  "GV01rvh1-10u:2466": "RV_1,114.09a upa te stomān paśupā ivākaraṃ rāsvā pitar marutāṃ sumnam asme /",
  "GV01rvh1-10u:2467": "RV_1,114.09c bhadrā hi te sumatir mṛḷayattamāthā vayam ava it te vṛṇīmahe //",
  "GV01rvh1-10u:2468": "RV_1,114.10a āre te goghnam uta pūruṣaghnaṃ kṣayadvīra sumnam asme te astu /",
  "GV01rvh1-10u:2469": "RV_1,114.10c mṛḷā ca no adhi ca brūhi devādhā ca naḥ śarma yaccha dvibarhāḥ //",
  "GV01rvh1-10u:2470": "RV_1,114.11a avocāma namo asmā avasyavaḥ śṛṇotu no havaṃ rudro marutvān /",
  "GV01rvh1-10u:2471": "RV_1,114.11c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2472": "RV_1,115.01a citraṃ devānām ud agād anīkaṃ cakṣur mitrasya varuṇasyāgneḥ /",
  "GV01rvh1-10u:2473": "RV_1,115.01c āprā dyāvāpṛthivī antarikṣaṃ sūrya ātmā jagatas tasthuṣaś ca //",
  "GV01rvh1-10u:2474": "RV_1,115.02a sūryo devīm uṣasaṃ rocamānām maryo na yoṣām abhy eti paścāt /",
  "GV01rvh1-10u:2475": "RV_1,115.02c yatrā naro devayanto yugāni vitanvate prati bhadrāya bhadram //",
  "GV01rvh1-10u:2476": "RV_1,115.03a bhadrā aśvā haritaḥ sūryasya citrā etagvā anumādyāsaḥ /",
  "GV01rvh1-10u:2477": "RV_1,115.03c namasyanto diva ā pṛṣṭham asthuḥ pari dyāvāpṛthivī yanti sadyaḥ //",
  "GV01rvh1-10u:2478": "RV_1,115.04a tat sūryasya devatvaṃ tan mahitvam madhyā kartor vitataṃ saṃ jabhāra /",
  "GV01rvh1-10u:2479": "RV_1,115.04c yaded ayukta haritaḥ sadhasthād ād rātrī vāsas tanute simasmai //",
  "GV01rvh1-10u:2480": "RV_1,115.05a tan mitrasya varuṇasyābhicakṣe sūryo rūpaṃ kṛṇute dyor upasthe /",
  "GV01rvh1-10u:2481": "RV_1,115.05c anantam anyad ruśad asya pājaḥ kṛṣṇam anyad dharitaḥ sam bharanti //",
  "GV01rvh1-10u:2482": "RV_1,115.06a adyā devā uditā sūryasya nir aṃhasaḥ pipṛtā nir avadyāt /",
  "GV01rvh1-10u:2483": "RV_1,115.06c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:2484": "RV_1,116.01a nāsatyābhyām barhir iva pra vṛñje stomāṃ iyarmy abhriyeva vātaḥ /",
  "GV01rvh1-10u:2485": "RV_1,116.01c yāv arbhagāya vimadāya jāyāṃ senājuvā nyūhatū rathena //",
  "GV01rvh1-10u:2486": "RV_1,116.02a vīḷupatmabhir āśuhemabhir vā devānāṃ vā jūtibhiḥ śāśadānā /",
  "GV01rvh1-10u:2487": "RV_1,116.02c tad rāsabho nāsatyā sahasram ājā yamasya pradhane jigāya //",
  "GV01rvh1-10u:2488": "RV_1,116.03a tugro ha bhujyum aśvinodameghe rayiṃ na kaś cin mamṛvāṃ avāhāḥ /",
  "GV01rvh1-10u:2489": "RV_1,116.03c tam ūhathur naubhir ātmanvatībhir antarikṣaprudbhir apodakābhiḥ //",
  "GV01rvh1-10u:2490": "RV_1,116.04a tisraḥ kṣapas trir ahātivrajadbhir nāsatyā bhujyum ūhathuḥ pataṅgaiḥ /",
  "GV01rvh1-10u:2491": "RV_1,116.04c samudrasya dhanvann ārdrasya pāre tribhī rathaiḥ śatapadbhiḥ ṣaḷaśvaiḥ //",
  "GV01rvh1-10u:2492": "RV_1,116.05a anārambhaṇe tad avīrayethām anāsthāne agrabhaṇe samudre /",
  "GV01rvh1-10u:2493": "RV_1,116.05c yad aśvinā ūhathur bhujyum astaṃ śatāritrāṃ nāvam ātasthivāṃsam //",
  "GV01rvh1-10u:2494": "RV_1,116.06a yam aśvinā dadathuḥ śvetam aśvam aghāśvāya śaśvad it svasti /",
  "GV01rvh1-10u:2495": "RV_1,116.06c tad vāṃ dātram mahi kīrtenyam bhūt paidvo vājī sadam id dhavyo aryaḥ //",
  "GV01rvh1-10u:2496": "RV_1,116.07a yuvaṃ narā stuvate pajriyāya kakṣīvate aradatam purandhim /",
  "GV01rvh1-10u:2497": "RV_1,116.07c kārotarāc chaphād aśvasya vṛṣṇaḥ śataṃ kumbhāṃ asiñcataṃ surāyāḥ //",
  "GV01rvh1-10u:2498": "RV_1,116.08a himenāgniṃ ghraṃsam avārayethām pitumatīm ūrjam asmā adhattam /",
  "GV01rvh1-10u:2499": "RV_1,116.08c ṛbīse atrim aśvināvanītam un ninyathuḥ sarvagaṇaṃ svasti //",
  "GV01rvh1-10u:2500": "RV_1,116.09a parāvataṃ nāsatyānudethām uccābudhnaṃ cakrathur jihmabāram /",
  "GV01rvh1-10u:2501": "RV_1,116.09c kṣarann āpo na pāyanāya rāye sahasrāya tṛṣyate gotamasya //",
  "GV01rvh1-10u:2502": "RV_1,116.10a jujuruṣo nāsatyota vavrim prāmuñcataṃ drāpim iva cyavānāt /",
  "GV01rvh1-10u:2503": "RV_1,116.10c prātirataṃ jahitasyāyur dasrād it patim akṛṇutaṃ kanīnām //",
  "GV01rvh1-10u:2504": "RV_1,116.11a tad vāṃ narā śaṃsyaṃ rādhyaṃ cābhiṣṭiman nāsatyā varūtham /",
  "GV01rvh1-10u:2505": "RV_1,116.11c yad vidvāṃsā nidhim ivāpagūḷham ud darśatād ūpathur vandanāya //",
  "GV01rvh1-10u:2506": "RV_1,116.12a tad vāṃ narā sanaye daṃsa ugram āviṣ kṛṇomi tanyatur na vṛṣṭim /",
  "GV01rvh1-10u:2507": "RV_1,116.12c dadhyaṅ ha yan madhv ātharvaṇo vām aśvasya śīrṣṇā pra yad īm uvāca //",
  "GV01rvh1-10u:2508": "RV_1,116.13a ajohavīn nāsatyā karā vām mahe yāman purubhujā purandhiḥ /",
  "GV01rvh1-10u:2509": "RV_1,116.13c śrutaṃ tac chāsur iva vadhrimatyā hiraṇyahastam aśvināv adattam //",
  "GV01rvh1-10u:2510": "RV_1,116.14a āsno vṛkasya vartikām abhīke yuvaṃ narā nāsatyāmumuktam /",
  "GV01rvh1-10u:2511": "RV_1,116.14c uto kavim purubhujā yuvaṃ ha kṛpamāṇam akṛṇutaṃ vicakṣe //",
  "GV01rvh1-10u:2512": "RV_1,116.15a caritraṃ hi ver ivācchedi parṇam ājā khelasya paritakmyāyām /",
  "GV01rvh1-10u:2513": "RV_1,116.15c sadyo jaṅghām āyasīṃ viśpalāyai dhane hite sartave praty adhattam //",
  "GV01rvh1-10u:2514": "RV_1,116.16a śatam meṣān vṛkye cakṣadānam ṛjrāśvaṃ tam pitāndhaṃ cakāra /",
  "GV01rvh1-10u:2515": "RV_1,116.16c tasmā akṣī nāsatyā vicakṣa ādhattaṃ dasrā bhiṣajāv anarvan //",
  "GV01rvh1-10u:2516": "RV_1,116.17a ā vāṃ rathaṃ duhitā sūryasya kārṣmevātiṣṭhad arvatā jayantī /",
  "GV01rvh1-10u:2517": "RV_1,116.17c viśve devā anv amanyanta hṛdbhiḥ sam u śriyā nāsatyā sacethe //",
  "GV01rvh1-10u:2518": "RV_1,116.18a yad ayātaṃ divodāsāya vartir bharadvājāyāśvinā hayantā /",
  "GV01rvh1-10u:2519": "RV_1,116.18c revad uvāha sacano ratho vāṃ vṛṣabhaś ca śiṃśumāraś ca yuktā //",
  "GV01rvh1-10u:2520": "RV_1,116.19a rayiṃ sukṣatraṃ svapatyam āyuḥ suvīryaṃ nāsatyā vahantā /",
  "GV01rvh1-10u:2521": "RV_1,116.19c ā jahnāvīṃ samanasopa vājais trir ahno bhāgaṃ dadhatīm ayātam //",
  "GV01rvh1-10u:2522": "RV_1,116.20a pariviṣṭaṃ jāhuṣaṃ viśvataḥ sīṃ sugebhir naktam ūhathū rajobhiḥ /",
  "GV01rvh1-10u:2523": "RV_1,116.20c vibhindunā nāsatyā rathena vi parvatāṃ ajarayū ayātam //",
  "GV01rvh1-10u:2524": "RV_1,116.21a ekasyā vastor āvataṃ raṇāya vaśam aśvinā sanaye sahasrā /",
  "GV01rvh1-10u:2525": "RV_1,116.21c nir ahataṃ ducchunā indravantā pṛthuśravaso vṛṣaṇāv arātīḥ //",
  "GV01rvh1-10u:2526": "RV_1,116.22a śarasya cid ārcatkasyāvatād ā nīcād uccā cakrathuḥ pātave vāḥ /",
  "GV01rvh1-10u:2527": "RV_1,116.22c śayave cin nāsatyā śacībhir jasuraye staryam pipyathur gām //",
  "GV01rvh1-10u:2528": "RV_1,116.23a avasyate stuvate kṛṣṇiyāya ṛjūyate nāsatyā śacībhiḥ /",
  "GV01rvh1-10u:2529": "RV_1,116.23c paśuṃ na naṣṭam iva darśanāya viṣṇāpvaṃ dadathur viśvakāya //",
  "GV01rvh1-10u:2530": "RV_1,116.24a daśa rātrīr aśivenā nava dyūn avanaddhaṃ śnathitam apsv antaḥ /",
  "GV01rvh1-10u:2531": "RV_1,116.24c viprutaṃ rebham udani pravṛktam un ninyathuḥ somam iva sruveṇa //",
  "GV01rvh1-10u:2532": "RV_1,116.25a pra vāṃ daṃsāṃsy aśvināv avocam asya patiḥ syāṃ sugavaḥ suvīraḥ /",
  "GV01rvh1-10u:2533": "RV_1,116.25c uta paśyann aśnuvan dīrgham āyur astam ivej jarimāṇaṃ jagamyām //",
  "GV01rvh1-10u:2534": "RV_1,117.01a madhvaḥ somasyāśvinā madāya pratno hotā vivāsate vām /",
  "GV01rvh1-10u:2535": "RV_1,117.01c barhiṣmatī rātir viśritā gīr iṣā yātaṃ nāsatyopa vājaiḥ //",
  "GV01rvh1-10u:2536": "RV_1,117.02a yo vām aśvinā manaso javīyān rathaḥ svaśvo viśa ājigāti /",
  "GV01rvh1-10u:2537": "RV_1,117.02c yena gacchathaḥ sukṛto duroṇaṃ tena narā vartir asmabhyaṃ yātam //",
  "GV01rvh1-10u:2538": "RV_1,117.03a ṛṣiṃ narāv aṃhasaḥ pāñcajanyam ṛbīsād atrim muñcatho gaṇena /",
  "GV01rvh1-10u:2539": "RV_1,117.03c minantā dasyor aśivasya māyā anupūrvaṃ vṛṣaṇā codayantā //",
  "GV01rvh1-10u:2540": "RV_1,117.04a aśvaṃ na gūḷham aśvinā durevair ṛṣiṃ narā vṛṣaṇā rebham apsu /",
  "GV01rvh1-10u:2541": "RV_1,117.04c saṃ taṃ riṇītho viprutaṃ daṃsobhir na vāṃ jūryanti pūrvyā kṛtāni //",
  "GV01rvh1-10u:2542": "RV_1,117.05a suṣupvāṃsaṃ na nirṛter upasthe sūryaṃ na dasrā tamasi kṣiyantam /",
  "GV01rvh1-10u:2543": "RV_1,117.05c śubhe rukmaṃ na darśataṃ nikhātam ud ūpathur aśvinā vandanāya //",
  "GV01rvh1-10u:2544": "RV_1,117.06a tad vāṃ narā śaṃsyam pajriyeṇa kakṣīvatā nāsatyā parijman /",
  "GV01rvh1-10u:2545": "RV_1,117.06c śaphād aśvasya vājino janāya śataṃ kumbhāṃ asiñcatam madhūnām //",
  "GV01rvh1-10u:2546": "RV_1,117.07a yuvaṃ narā stuvate kṛṣṇiyāya viṣṇāpvaṃ dadathur viśvakāya /",
  "GV01rvh1-10u:2547": "RV_1,117.07c ghoṣāyai cit pitṛṣade duroṇe patiṃ jūryantyā aśvināv adattam //",
  "GV01rvh1-10u:2548": "RV_1,117.08a yuvaṃ śyāvāya ruśatīm adattam mahaḥ kṣoṇasyāśvinā kaṇvāya /",
  "GV01rvh1-10u:2549": "RV_1,117.08c pravācyaṃ tad vṛṣaṇā kṛtaṃ vāṃ yan nārṣadāya śravo adhyadhattam //",
  "GV01rvh1-10u:2550": "RV_1,117.09a purū varpāṃsy aśvinā dadhānā ni pedava ūhathur āśum aśvam /",
  "GV01rvh1-10u:2551": "RV_1,117.09c sahasrasāṃ vājinam apratītam ahihanaṃ śravasyaṃ tarutram //",
  "GV01rvh1-10u:2552": "RV_1,117.10a etāni vāṃ śravasyā sudānū brahmāṅgūṣaṃ sadanaṃ rodasyoḥ /",
  "GV01rvh1-10u:2553": "RV_1,117.10c yad vām pajrāso aśvinā havante yātam iṣā ca viduṣe ca vājam //",
  "GV01rvh1-10u:2554": "RV_1,117.11a sūnor mānenāśvinā gṛṇānā vājaṃ viprāya bhuraṇā radantā /",
  "GV01rvh1-10u:2555": "RV_1,117.11c agastye brahmaṇā vāvṛdhānā saṃ viśpalāṃ nāsatyāriṇītam //",
  "GV01rvh1-10u:2556": "RV_1,117.12a kuha yāntā suṣṭutiṃ kāvyasya divo napātā vṛṣaṇā śayutrā /",
  "GV01rvh1-10u:2557": "RV_1,117.12c hiraṇyasyeva kalaśaṃ nikhātam ud ūpathur daśame aśvināhan //",
  "GV01rvh1-10u:2558": "RV_1,117.13a yuvaṃ cyavānam aśvinā jarantam punar yuvānaṃ cakrathuḥ śacībhiḥ /",
  "GV01rvh1-10u:2559": "RV_1,117.13c yuvo rathaṃ duhitā sūryasya saha śriyā nāsatyāvṛṇīta //",
  "GV01rvh1-10u:2560": "RV_1,117.14a yuvaṃ tugrāya pūrvyebhir evaiḥ punarmanyāv abhavataṃ yuvānā /",
  "GV01rvh1-10u:2561": "RV_1,117.14c yuvam bhujyum arṇaso niḥ samudrād vibhir ūhathur ṛjrebhir aśvaiḥ //",
  "GV01rvh1-10u:2562": "RV_1,117.15a ajohavīd aśvinā taugryo vām proḷhaḥ samudram avyathir jaganvān /",
  "GV01rvh1-10u:2563": "RV_1,117.15c niṣ ṭam ūhathuḥ suyujā rathena manojavasā vṛṣaṇā svasti //",
  "GV01rvh1-10u:2564": "RV_1,117.16a ajohavīd aśvinā vartikā vām āsno yat sīm amuñcataṃ vṛkasya /",
  "GV01rvh1-10u:2565": "RV_1,117.16c vi jayuṣā yayathuḥ sānv adrer jātaṃ viṣvāco ahataṃ viṣeṇa //",
  "GV01rvh1-10u:2566": "RV_1,117.17a śatam meṣān vṛkye māmahānaṃ tamaḥ praṇītam aśivena pitrā /",
  "GV01rvh1-10u:2567": "RV_1,117.17c ākṣī ṛjrāśve aśvināv adhattaṃ jyotir andhāya cakrathur vicakṣe //",
  "GV01rvh1-10u:2568": "RV_1,117.18a śunam andhāya bharam ahvayat sā vṛkīr aśvinā vṛṣaṇā nareti /",
  "GV01rvh1-10u:2569": "RV_1,117.18c jāraḥ kanīna iva cakṣadāna ṛjrāśvaḥ śatam ekaṃ ca meṣān //",
  "GV01rvh1-10u:2570": "RV_1,117.19a mahī vām ūtir aśvinā mayobhūr uta srāmaṃ dhiṣṇyā saṃ riṇīthaḥ /",
  "GV01rvh1-10u:2571": "RV_1,117.19c athā yuvām id ahvayat purandhir āgacchataṃ sīṃ vṛṣaṇāv avobhiḥ //",
  "GV01rvh1-10u:2572": "RV_1,117.20a adhenuṃ dasrā staryaṃ viṣaktām apinvataṃ śayave aśvinā gām /",
  "GV01rvh1-10u:2573": "RV_1,117.20c yuvaṃ śacībhir vimadāya jāyāṃ ny ūhathuḥ purumitrasya yoṣām //",
  "GV01rvh1-10u:2574": "RV_1,117.21a yavaṃ vṛkeṇāśvinā vapanteṣaṃ duhantā manuṣāya dasrā /",
  "GV01rvh1-10u:2575": "RV_1,117.21c abhi dasyum bakureṇā dhamantoru jyotiś cakrathur āryāya //",
  "GV01rvh1-10u:2576": "RV_1,117.22a ātharvaṇāyāśvinā dadhīce 'śvyaṃ śiraḥ praty airayatam /",
  "GV01rvh1-10u:2577": "RV_1,117.22c sa vām madhu pra vocad ṛtāyan tvāṣṭraṃ yad dasrāv apikakṣyaṃ vām //",
  "GV01rvh1-10u:2578": "RV_1,117.23a sadā kavī sumatim ā cake vāṃ viśvā dhiyo aśvinā prāvatam me /",
  "GV01rvh1-10u:2579": "RV_1,117.23c asme rayiṃ nāsatyā bṛhantam apatyasācaṃ śrutyaṃ rarāthām //",
  "GV01rvh1-10u:2580": "RV_1,117.24a hiraṇyahastam aśvinā rarāṇā putraṃ narā vadhrimatyā adattam /",
  "GV01rvh1-10u:2581": "RV_1,117.24c tridhā ha śyāvam aśvinā vikastam uj jīvasa airayataṃ sudānū //",
  "GV01rvh1-10u:2582": "RV_1,117.25a etāni vām aśvinā vīryāṇi pra pūrvyāṇy āyavo 'vocan /",
  "GV01rvh1-10u:2583": "RV_1,117.25c brahma kṛṇvanto vṛṣaṇā yuvabhyāṃ suvīrāso vidatham ā vadema //",
  "GV01rvh1-10u:2584": "RV_1,118.01a ā vāṃ ratho aśvinā śyenapatvā sumṛḷīkaḥ svavāṃ yātv arvāṅ /",
  "GV01rvh1-10u:2585": "RV_1,118.01c yo martyasya manaso javīyān trivandhuro vṛṣaṇā vātaraṃhāḥ //",
  "GV01rvh1-10u:2586": "RV_1,118.02a trivandhureṇa trivṛtā rathena tricakreṇa suvṛtā yātam arvāk /",
  "GV01rvh1-10u:2587": "RV_1,118.02c pinvataṃ gā jinvatam arvato no vardhayatam aśvinā vīram asme //",
  "GV01rvh1-10u:2588": "RV_1,118.03a pravadyāmanā suvṛtā rathena dasrāv imaṃ śṛṇutaṃ ślokam adreḥ /",
  "GV01rvh1-10u:2589": "RV_1,118.03c kim aṅga vām praty avartiṃ gamiṣṭhāhur viprāso aśvinā purājāḥ //",
  "GV01rvh1-10u:2590": "RV_1,118.04a ā vāṃ śyenāso aśvinā vahantu rathe yuktāsa āśavaḥ pataṅgāḥ /",
  "GV01rvh1-10u:2591": "RV_1,118.04c ye apturo divyāso na gṛdhrā abhi prayo nāsatyā vahanti //",
  "GV01rvh1-10u:2592": "RV_1,118.05a ā vāṃ rathaṃ yuvatis tiṣṭhad atra juṣṭvī narā duhitā sūryasya /",
  "GV01rvh1-10u:2593": "RV_1,118.05c pari vām aśvā vapuṣaḥ pataṅgā vayo vahantv aruṣā abhīke //",
  "GV01rvh1-10u:2594": "RV_1,118.06a ud vandanam airataṃ daṃsanābhir ud rebhaṃ dasrā vṛṣaṇā śacībhiḥ /",
  "GV01rvh1-10u:2595": "RV_1,118.06c niṣ ṭaugryam pārayathaḥ samudrāt punaś cyavānaṃ cakrathur yuvānam //",
  "GV01rvh1-10u:2596": "RV_1,118.07a yuvam atraye 'vanītāya taptam ūrjam omānam aśvināv adhattam /",
  "GV01rvh1-10u:2597": "RV_1,118.07c yuvaṃ kaṇvāyāpiriptāya cakṣuḥ praty adhattaṃ suṣṭutiṃ jujuṣāṇā //",
  "GV01rvh1-10u:2598": "RV_1,118.08a yuvaṃ dhenuṃ śayave nādhitāyāpinvatam aśvinā pūrvyāya /",
  "GV01rvh1-10u:2599": "RV_1,118.08c amuñcataṃ vartikām aṃhaso niḥ prati jaṅghāṃ viśpalāyā adhattam //",
  "GV01rvh1-10u:2600": "RV_1,118.09a yuvaṃ śvetam pedava indrajūtam ahihanam aśvinādattam aśvam /",
  "GV01rvh1-10u:2601": "RV_1,118.09c johūtram aryo abhibhūtim ugraṃ sahasrasāṃ vṛṣaṇaṃ vīḍvaṅgam //",
  "GV01rvh1-10u:2602": "RV_1,118.10a tā vāṃ narā sv avase sujātā havāmahe aśvinā nādhamānāḥ /",
  "GV01rvh1-10u:2603": "RV_1,118.10c ā na upa vasumatā rathena giro juṣāṇā suvitāya yātam //",
  "GV01rvh1-10u:2604": "RV_1,118.11a ā śyenasya javasā nūtanenāsme yātaṃ nāsatyā sajoṣāḥ /",
  "GV01rvh1-10u:2605": "RV_1,118.11c have hi vām aśvinā rātahavyaḥ śaśvattamāyā uṣaso vyuṣṭau //",
  "GV01rvh1-10u:2606": "RV_1,119.01a ā vāṃ ratham purumāyam manojuvaṃ jīrāśvaṃ yajñiyaṃ jīvase huve /",
  "GV01rvh1-10u:2607": "RV_1,119.01c sahasraketuṃ vaninaṃ śatadvasuṃ śruṣṭīvānaṃ varivodhām abhi prayaḥ //",
  "GV01rvh1-10u:2608": "RV_1,119.02a ūrdhvā dhītiḥ praty asya prayāmany adhāyi śasman sam ayanta ā diśaḥ /",
  "GV01rvh1-10u:2609": "RV_1,119.02c svadāmi gharmam prati yanty ūtaya ā vām ūrjānī ratham aśvināruhat //",
  "GV01rvh1-10u:2610": "RV_1,119.03a saṃ yan mithaḥ paspṛdhānāso agmata śubhe makhā amitā jāyavo raṇe /",
  "GV01rvh1-10u:2611": "RV_1,119.03c yuvor aha pravaṇe cekite ratho yad aśvinā vahathaḥ sūrim ā varam //",
  "GV01rvh1-10u:2612": "RV_1,119.04a yuvam bhujyum bhuramāṇaṃ vibhir gataṃ svayuktibhir nivahantā pitṛbhya ā /",
  "GV01rvh1-10u:2613": "RV_1,119.04c yāsiṣṭaṃ vartir vṛṣaṇā vijenyaṃ divodāsāya mahi ceti vām avaḥ //",
  "GV01rvh1-10u:2614": "RV_1,119.05a yuvor aśvinā vapuṣe yuvāyujaṃ rathaṃ vāṇī yematur asya śardhyam /",
  "GV01rvh1-10u:2615": "RV_1,119.05c ā vām patitvaṃ sakhyāya jagmuṣī yoṣāvṛṇīta jenyā yuvām patī //",
  "GV01rvh1-10u:2616": "RV_1,119.06a yuvaṃ rebham pariṣūter uruṣyatho himena gharmam paritaptam atraye /",
  "GV01rvh1-10u:2617": "RV_1,119.06c yuvaṃ śayor avasam pipyathur gavi pra dīrgheṇa vandanas tāry āyuṣā //",
  "GV01rvh1-10u:2618": "RV_1,119.07a yuvaṃ vandanaṃ nirṛtaṃ jaraṇyayā rathaṃ na dasrā karaṇā sam invathaḥ /",
  "GV01rvh1-10u:2619": "RV_1,119.07c kṣetrād ā vipraṃ janatho vipanyayā pra vām atra vidhate daṃsanā bhuvat //",
  "GV01rvh1-10u:2620": "RV_1,119.08a agacchataṃ kṛpamāṇam parāvati pituḥ svasya tyajasā nibādhitam /",
  "GV01rvh1-10u:2621": "RV_1,119.08c svarvatīr ita ūtīr yuvor aha citrā abhīke abhavann abhiṣṭayaḥ //",
  "GV01rvh1-10u:2622": "RV_1,119.09a uta syā vām madhuman makṣikārapan made somasyauśijo huvanyati /",
  "GV01rvh1-10u:2623": "RV_1,119.09c yuvaṃ dadhīco mana ā vivāsatho 'thā śiraḥ prati vām aśvyaṃ vadat //",
  "GV01rvh1-10u:2624": "RV_1,119.10a yuvam pedave puruvāram aśvinā spṛdhāṃ śvetaṃ tarutāraṃ duvasyathaḥ /",
  "GV01rvh1-10u:2625": "RV_1,119.10c śaryair abhidyum pṛtanāsu duṣṭaraṃ carkṛtyam indram iva carṣaṇīsaham //",
  "GV01rvh1-10u:2626": "RV_1,120.01a kā rādhad dhotrāśvinā vāṃ ko vāṃ joṣa ubhayoḥ /",
  "GV01rvh1-10u:2627": "RV_1,120.01c kathā vidhāty apracetāḥ //",
  "GV01rvh1-10u:2628": "RV_1,120.02a vidvāṃsāv id duraḥ pṛcched avidvān itthāparo acetāḥ /",
  "GV01rvh1-10u:2629": "RV_1,120.02c nū cin nu marte akrau //",
  "GV01rvh1-10u:2630": "RV_1,120.03a tā vidvāṃsā havāmahe vāṃ tā no vidvāṃsā manma vocetam adya /",
  "GV01rvh1-10u:2631": "RV_1,120.03c prārcad dayamāno yuvākuḥ //",
  "GV01rvh1-10u:2632": "RV_1,120.04a vi pṛcchāmi pākyā na devān vaṣaṭkṛtasyādbhutasya dasrā /",
  "GV01rvh1-10u:2633": "RV_1,120.04c pātaṃ ca sahyaso yuvaṃ ca rabhyaso naḥ //",
  "GV01rvh1-10u:2634": "RV_1,120.05a pra yā ghoṣe bhṛgavāṇe na śobhe yayā vācā yajati pajriyo vām /",
  "GV01rvh1-10u:2635": "RV_1,120.05c praiṣayur na vidvān //",
  "GV01rvh1-10u:2636": "RV_1,120.06a śrutaṃ gāyatraṃ takavānasyāhaṃ cid dhi rirebhāśvinā vām /",
  "GV01rvh1-10u:2637": "RV_1,120.06c ākṣī śubhas patī dan //",
  "GV01rvh1-10u:2638": "RV_1,120.07a yuvaṃ hy āstam maho ran yuvaṃ vā yan niratataṃsatam /",
  "GV01rvh1-10u:2639": "RV_1,120.07c tā no vasū sugopā syātam pātaṃ no vṛkād aghāyoḥ //",
  "GV01rvh1-10u:2640": "RV_1,120.08a mā kasmai dhātam abhy amitriṇe no mākutrā no gṛhebhyo dhenavo guḥ /",
  "GV01rvh1-10u:2641": "RV_1,120.08c stanābhujo aśiśvīḥ //",
  "GV01rvh1-10u:2642": "RV_1,120.09a duhīyan mitradhitaye yuvāku rāye ca no mimītaṃ vājavatyai /",
  "GV01rvh1-10u:2643": "RV_1,120.09c iṣe ca no mimītaṃ dhenumatyai //",
  "GV01rvh1-10u:2644": "RV_1,120.10a aśvinor asanaṃ ratham anaśvaṃ vājinīvatoḥ /",
  "GV01rvh1-10u:2645": "RV_1,120.10c tenāham bhūri cākana //",
  "GV01rvh1-10u:2646": "RV_1,120.11a ayaṃ samaha mā tanūhyāte janāṃ anu /",
  "GV01rvh1-10u:2647": "RV_1,120.11c somapeyaṃ sukho rathaḥ //",
  "GV01rvh1-10u:2648": "RV_1,120.12a adha svapnasya nir vide 'bhuñjataś ca revataḥ /",
  "GV01rvh1-10u:2649": "RV_1,120.12c ubhā tā basri naśyataḥ //",
  "GV01rvh1-10u:2650": "RV_1,121.01a kad itthā nṝṃḥ pātraṃ devayatāṃ śravad giro aṅgirasāṃ turaṇyan /",
  "GV01rvh1-10u:2651": "RV_1,121.01c pra yad ānaḍ viśa ā harmyasyoru kraṃsate adhvare yajatraḥ //",
  "GV01rvh1-10u:2652": "RV_1,121.02a stambhīd dha dyāṃ sa dharuṇam pruṣāyad ṛbhur vājāya draviṇaṃ naro goḥ /",
  "GV01rvh1-10u:2653": "RV_1,121.02c anu svajām mahiṣaś cakṣata vrām menām aśvasya pari mātaraṃ goḥ //",
  "GV01rvh1-10u:2654": "RV_1,121.03a nakṣad dhavam aruṇīḥ pūrvyaṃ rāṭ turo viśām aṅgirasām anu dyūn /",
  "GV01rvh1-10u:2655": "RV_1,121.03c takṣad vajraṃ niyutaṃ tastambhad dyāṃ catuṣpade naryāya dvipāde //",
  "GV01rvh1-10u:2656": "RV_1,121.04a asya made svaryaṃ dā ṛtāyāpīvṛtam usriyāṇām anīkam /",
  "GV01rvh1-10u:2657": "RV_1,121.04c yad dha prasarge trikakum nivartad apa druho mānuṣasya duro vaḥ //",
  "GV01rvh1-10u:2658": "RV_1,121.05a tubhyam payo yat pitarāv anītāṃ rādhaḥ suretas turaṇe bhuraṇyū /",
  "GV01rvh1-10u:2659": "RV_1,121.05c śuci yat te rekṇa āyajanta sabardughāyāḥ paya usriyāyāḥ //",
  "GV01rvh1-10u:2660": "RV_1,121.06a adha pra jajñe taraṇir mamattu pra rocy asyā uṣaso na sūraḥ /",
  "GV01rvh1-10u:2661": "RV_1,121.06c indur yebhir āṣṭa sveduhavyaiḥ sruveṇa siñcañ jaraṇābhi dhāma //",
  "GV01rvh1-10u:2662": "RV_1,121.07a svidhmā yad vanadhitir apasyāt sūro adhvare pari rodhanā goḥ /",
  "GV01rvh1-10u:2663": "RV_1,121.07c yad dha prabhāsi kṛtvyāṃ anu dyūn anarviśe paśviṣe turāya //",
  "GV01rvh1-10u:2664": "RV_1,121.08a aṣṭā maho diva ādo harī iha dyumnāsāham abhi yodhāna utsam /",
  "GV01rvh1-10u:2665": "RV_1,121.08c hariṃ yat te mandinaṃ dukṣan vṛdhe gorabhasam adribhir vātāpyam //",
  "GV01rvh1-10u:2666": "RV_1,121.09a tvam āyasam prati vartayo gor divo aśmānam upanītam ṛbhvā /",
  "GV01rvh1-10u:2667": "RV_1,121.09c kutsāya yatra puruhūta vanvañ chuṣṇam anantaiḥ pariyāsi vadhaiḥ //",
  "GV01rvh1-10u:2668": "RV_1,121.10a purā yat sūras tamaso apītes tam adrivaḥ phaligaṃ hetim asya /",
  "GV01rvh1-10u:2669": "RV_1,121.10c śuṣṇasya cit parihitaṃ yad ojo divas pari sugrathitaṃ tad ādaḥ //",
  "GV01rvh1-10u:2670": "RV_1,121.11a anu tvā mahī pājasī acakre dyāvākṣāmā madatām indra karman /",
  "GV01rvh1-10u:2671": "RV_1,121.11c tvaṃ vṛtram āśayānaṃ sirāsu maho vajreṇa siṣvapo varāhum //",
  "GV01rvh1-10u:2672": "RV_1,121.12a tvam indra naryo yāṃ avo nṝn tiṣṭhā vātasya suyujo vahiṣṭhān /",
  "GV01rvh1-10u:2673": "RV_1,121.12c yaṃ te kāvya uśanā mandinaṃ dād vṛtrahaṇam pāryaṃ tatakṣa vajram //",
  "GV01rvh1-10u:2674": "RV_1,121.13a tvaṃ sūro harito rāmayo nṝn bharac cakram etaśo nāyam indra /",
  "GV01rvh1-10u:2675": "RV_1,121.13c prāsya pāraṃ navatiṃ nāvyānām api kartam avartayo 'yajyūn //",
  "GV01rvh1-10u:2676": "RV_1,121.14a tvaṃ no asyā indra durhaṇāyāḥ pāhi vajrivo duritād abhīke /",
  "GV01rvh1-10u:2677": "RV_1,121.14c pra no vājān rathyo aśvabudhyān iṣe yandhi śravase sūnṛtāyai //",
  "GV01rvh1-10u:2678": "RV_1,121.15a mā sā te asmat sumatir vi dasad vājapramahaḥ sam iṣo varanta /",
  "GV01rvh1-10u:2679": "RV_1,121.15c ā no bhaja maghavan goṣv aryo maṃhiṣṭhās te sadhamādaḥ syāma //",
  "GV01rvh1-10u:2680": "RV_1,122.01a pra vaḥ pāntaṃ raghumanyavo 'ndho yajñaṃ rudrāya mīḷhuṣe bharadhvam /",
  "GV01rvh1-10u:2681": "RV_1,122.01c divo astoṣy asurasya vīrair iṣudhyeva maruto rodasyoḥ //",
  "GV01rvh1-10u:2682": "RV_1,122.02a patnīva pūrvahūtiṃ vāvṛdhadhyā uṣāsānaktā purudhā vidāne /",
  "GV01rvh1-10u:2683": "RV_1,122.02c starīr nātkaṃ vyutaṃ vasānā sūryasya śriyā sudṛśī hiraṇyaiḥ //",
  "GV01rvh1-10u:2684": "RV_1,122.03a mamattu naḥ parijmā vasarhā mamattu vāto apāṃ vṛṣaṇvān /",
  "GV01rvh1-10u:2685": "RV_1,122.03c śiśītam indrāparvatā yuvaṃ nas tan no viśve varivasyantu devāḥ //",
  "GV01rvh1-10u:2686": "RV_1,122.04a uta tyā me yaśasā śvetanāyai vyantā pāntauśijo huvadhyai /",
  "GV01rvh1-10u:2687": "RV_1,122.04c pra vo napātam apāṃ kṛṇudhvam pra mātarā rāspinasyāyoḥ //",
  "GV01rvh1-10u:2688": "RV_1,122.05a ā vo ruvaṇyum auśijo huvadhyai ghoṣeva śaṃsam arjunasya naṃśe /",
  "GV01rvh1-10u:2689": "RV_1,122.05c pra vaḥ pūṣṇe dāvana āṃ acchā voceya vasutātim agneḥ //",
  "GV01rvh1-10u:2690": "RV_1,122.06a śrutam me mitrāvaruṇā havemota śrutaṃ sadane viśvataḥ sīm /",
  "GV01rvh1-10u:2691": "RV_1,122.06c śrotu naḥ śroturātiḥ suśrotuḥ sukṣetrā sindhur adbhiḥ //",
  "GV01rvh1-10u:2692": "RV_1,122.07a stuṣe sā vāṃ varuṇa mitra rātir gavāṃ śatā pṛkṣayāmeṣu pajre /",
  "GV01rvh1-10u:2693": "RV_1,122.07c śrutarathe priyarathe dadhānāḥ sadyaḥ puṣṭiṃ nirundhānāso agman //",
  "GV01rvh1-10u:2694": "RV_1,122.08a asya stuṣe mahimaghasya rādhaḥ sacā sanema nahuṣaḥ suvīrāḥ /",
  "GV01rvh1-10u:2695": "RV_1,122.08c jano yaḥ pajrebhyo vājinīvān aśvāvato rathino mahyaṃ sūriḥ //",
  "GV01rvh1-10u:2696": "RV_1,122.09a jano yo mitrāvaruṇāv abhidhrug apo na vāṃ sunoty akṣṇayādhruk /",
  "GV01rvh1-10u:2697": "RV_1,122.09c svayaṃ sa yakṣmaṃ hṛdaye ni dhatta āpa yad īṃ hotrābhir ṛtāvā //",
  "GV01rvh1-10u:2698": "RV_1,122.10a sa vrādhato nahuṣo daṃsujūtaḥ śardhastaro narāṃ gūrtaśravāḥ /",
  "GV01rvh1-10u:2699": "RV_1,122.10c visṛṣṭarātir yāti bāḷhasṛtvā viśvāsu pṛtsu sadam ic chūraḥ //",
  "GV01rvh1-10u:2700": "RV_1,122.11a adha gmantā nahuṣo havaṃ sūreḥ śrotā rājāno amṛtasya mandrāḥ /",
  "GV01rvh1-10u:2701": "RV_1,122.11c nabhojuvo yan niravasya rādhaḥ praśastaye mahinā rathavate //",
  "GV01rvh1-10u:2702": "RV_1,122.12a etaṃ śardhaṃ dhāma yasya sūrer ity avocan daśatayasya naṃśe /",
  "GV01rvh1-10u:2703": "RV_1,122.12c dyumnāni yeṣu vasutātī rāran viśve sanvantu prabhṛtheṣu vājam //",
  "GV01rvh1-10u:2704": "RV_1,122.13a mandāmahe daśatayasya dhāser dvir yat pañca bibhrato yanty annā /",
  "GV01rvh1-10u:2705": "RV_1,122.13c kim iṣṭāśva iṣṭaraśmir eta īśānāsas taruṣa ṛñjate nṝn //",
  "GV01rvh1-10u:2706": "RV_1,122.14a hiraṇyakarṇam maṇigrīvam arṇas tan no viśve varivasyantu devāḥ /",
  "GV01rvh1-10u:2707": "RV_1,122.14c aryo giraḥ sadya ā jagmuṣīr osrāś cākantūbhayeṣv asme //",
  "GV01rvh1-10u:2708": "RV_1,122.15a catvāro mā maśarśārasya śiśvas trayo rājña āyavasasya jiṣṇoḥ /",
  "GV01rvh1-10u:2709": "RV_1,122.15c ratho vām mitrāvaruṇā dīrghāpsāḥ syūmagabhastiḥ sūro nādyaut //",
  "GV01rvh1-10u:2710": "RV_1,123.01a pṛthū ratho dakṣiṇāyā ayojy ainaṃ devāso amṛtāso asthuḥ /",
  "GV01rvh1-10u:2711": "RV_1,123.01c kṛṣṇād ud asthād aryā vihāyāś cikitsantī mānuṣāya kṣayāya //",
  "GV01rvh1-10u:2712": "RV_1,123.02a pūrvā viśvasmād bhuvanād abodhi jayantī vājam bṛhatī sanutrī /",
  "GV01rvh1-10u:2713": "RV_1,123.02c uccā vy akhyad yuvatiḥ punarbhūr oṣā agan prathamā pūrvahūtau //",
  "GV01rvh1-10u:2714": "RV_1,123.03a yad adya bhāgaṃ vibhajāsi nṛbhya uṣo devi martyatrā sujāte /",
  "GV01rvh1-10u:2715": "RV_1,123.03c devo no atra savitā damūnā anāgaso vocati sūryāya //",
  "GV01rvh1-10u:2716": "RV_1,123.04a gṛhaṃ-gṛham ahanā yāty acchā dive-dive adhi nāmā dadhānā /",
  "GV01rvh1-10u:2717": "RV_1,123.04c siṣāsantī dyotanā śaśvad āgād agram-agram id bhajate vasūnām //",
  "GV01rvh1-10u:2718": "RV_1,123.05a bhagasya svasā varuṇasya jāmir uṣaḥ sūnṛte prathamā jarasva /",
  "GV01rvh1-10u:2719": "RV_1,123.05c paścā sa daghyā yo aghasya dhātā jayema taṃ dakṣiṇayā rathena //",
  "GV01rvh1-10u:2720": "RV_1,123.06a ud īratāṃ sūnṛtā ut purandhīr ud agnayaḥ śuśucānāso asthuḥ /",
  "GV01rvh1-10u:2721": "RV_1,123.06c spārhā vasūni tamasāpagūḷhāviṣ kṛṇvanty uṣaso vibhātīḥ //",
  "GV01rvh1-10u:2722": "RV_1,123.07a apānyad ety abhy anyad eti viṣurūpe ahanī saṃ carete /",
  "GV01rvh1-10u:2723": "RV_1,123.07c parikṣitos tamo anyā guhākar adyaud uṣāḥ śośucatā rathena //",
  "GV01rvh1-10u:2724": "RV_1,123.08a sadṛśīr adya sadṛśīr id u śvo dīrghaṃ sacante varuṇasya dhāma /",
  "GV01rvh1-10u:2725": "RV_1,123.08c anavadyās triṃśataṃ yojanāny ekaikā kratum pari yanti sadyaḥ //",
  "GV01rvh1-10u:2726": "RV_1,123.09a jānaty ahnaḥ prathamasya nāma śukrā kṛṣṇād ajaniṣṭa śvitīcī /",
  "GV01rvh1-10u:2727": "RV_1,123.09c ṛtasya yoṣā na mināti dhāmāhar-ahar niṣkṛtam ācarantī //",
  "GV01rvh1-10u:2728": "RV_1,123.10a kanyeva tanvā śāśadānāṃ eṣi devi devam iyakṣamāṇam /",
  "GV01rvh1-10u:2729": "RV_1,123.10c saṃsmayamānā yuvatiḥ purastād āvir vakṣāṃsi kṛṇuṣe vibhātī //",
  "GV01rvh1-10u:2730": "RV_1,123.11a susaṃkāśā mātṛmṛṣṭeva yoṣāvis tanvaṃ kṛṇuṣe dṛśe kam /",
  "GV01rvh1-10u:2731": "RV_1,123.11c bhadrā tvam uṣo vitaraṃ vy uccha na tat te anyā uṣaso naśanta //",
  "GV01rvh1-10u:2732": "RV_1,123.12a aśvāvatīr gomatīr viśvavārā yatamānā raśmibhiḥ sūryasya /",
  "GV01rvh1-10u:2733": "RV_1,123.12c parā ca yanti punar ā ca yanti bhadrā nāma vahamānā uṣāsaḥ //",
  "GV01rvh1-10u:2734": "RV_1,123.13a ṛtasya raśmim anuyacchamānā bhadram-bhadraṃ kratum asmāsu dhehi /",
  "GV01rvh1-10u:2735": "RV_1,123.13c uṣo no adya suhavā vy ucchāsmāsu rāyo maghavatsu ca syuḥ //",
  "GV01rvh1-10u:2736": "RV_1,124.01a uṣā ucchantī samidhāne agnā udyan sūrya urviyā jyotir aśret /",
  "GV01rvh1-10u:2737": "RV_1,124.01c devo no atra savitā nv artham prāsāvīd dvipat pra catuṣpad ityai //",
  "GV01rvh1-10u:2738": "RV_1,124.02a aminatī daivyāni vratāni praminatī manuṣyā yugāni /",
  "GV01rvh1-10u:2739": "RV_1,124.02c īyuṣīṇām upamā śaśvatīnām āyatīnām prathamoṣā vy adyaut //",
  "GV01rvh1-10u:2740": "RV_1,124.03a eṣā divo duhitā praty adarśi jyotir vasānā samanā purastāt /",
  "GV01rvh1-10u:2741": "RV_1,124.03c ṛtasya panthām anv eti sādhu prajānatīva na diśo mināti //",
  "GV01rvh1-10u:2742": "RV_1,124.04a upo adarśi śundhyuvo na vakṣo nodhā ivāvir akṛta priyāṇi /",
  "GV01rvh1-10u:2743": "RV_1,124.04c admasan na sasato bodhayantī śaśvattamāgāt punar eyuṣīṇām //",
  "GV01rvh1-10u:2744": "RV_1,124.05a pūrve ardhe rajaso aptyasya gavāṃ janitry akṛta pra ketum /",
  "GV01rvh1-10u:2745": "RV_1,124.05c vy u prathate vitaraṃ varīya obhā pṛṇantī pitror upasthā //",
  "GV01rvh1-10u:2746": "RV_1,124.06a eved eṣā purutamā dṛśe kaṃ nājāmiṃ na pari vṛṇakti jāmim /",
  "GV01rvh1-10u:2747": "RV_1,124.06c arepasā tanvā śāśadānā nārbhād īṣate na maho vibhātī //",
  "GV01rvh1-10u:2748": "RV_1,124.07a abhrāteva puṃsa eti pratīcī gartārug iva sanaye dhanānām /",
  "GV01rvh1-10u:2749": "RV_1,124.07c jāyeva patya uśatī suvāsā uṣā hasreva ni riṇīte apsaḥ //",
  "GV01rvh1-10u:2750": "RV_1,124.08a svasā svasre jyāyasyai yonim āraig apaity asyāḥ praticakṣyeva /",
  "GV01rvh1-10u:2751": "RV_1,124.08c vyucchantī raśmibhiḥ sūryasyāñjy aṅkte samanagā iva vrāḥ //",
  "GV01rvh1-10u:2752": "RV_1,124.09a āsām pūrvāsām ahasu svasṝṇām aparā pūrvām abhy eti paścāt /",
  "GV01rvh1-10u:2753": "RV_1,124.09c tāḥ pratnavan navyasīr nūnam asme revad ucchantu sudinā uṣāsaḥ //",
  "GV01rvh1-10u:2754": "RV_1,124.10a pra bodhayoṣaḥ pṛṇato maghony abudhyamānāḥ paṇayaḥ sasantu /",
  "GV01rvh1-10u:2755": "RV_1,124.10c revad uccha maghavadbhyo maghoni revat stotre sūnṛte jārayantī //",
  "GV01rvh1-10u:2756": "RV_1,124.11a aveyam aśvaid yuvatiḥ purastād yuṅkte gavām aruṇānām anīkam /",
  "GV01rvh1-10u:2757": "RV_1,124.11c vi nūnam ucchād asati pra ketur gṛhaṃ-gṛham upa tiṣṭhāte agniḥ //",
  "GV01rvh1-10u:2758": "RV_1,124.12a ut te vayaś cid vasater apaptan naraś ca ye pitubhājo vyuṣṭau /",
  "GV01rvh1-10u:2759": "RV_1,124.12c amā sate vahasi bhūri vāmam uṣo devi dāśuṣe martyāya //",
  "GV01rvh1-10u:2760": "RV_1,124.13a astoḍhvaṃ stomyā brahmaṇā me 'vīvṛdhadhvam uśatīr uṣāsaḥ /",
  "GV01rvh1-10u:2761": "RV_1,124.13c yuṣmākaṃ devīr avasā sanema sahasriṇaṃ ca śatinaṃ ca vājam //",
  "GV01rvh1-10u:2762": "RV_1,125.01a prātā ratnam prātaritvā dadhāti taṃ cikitvān pratigṛhyā ni dhatte /",
  "GV01rvh1-10u:2763": "RV_1,125.01c tena prajāṃ vardhayamāna āyū rāyas poṣeṇa sacate suvīraḥ //",
  "GV01rvh1-10u:2764": "RV_1,125.02a sugur asat suhiraṇyaḥ svaśvo bṛhad asmai vaya indro dadhāti /",
  "GV01rvh1-10u:2765": "RV_1,125.02c yas tvāyantaṃ vasunā prātaritvo mukṣījayeva padim utsināti //",
  "GV01rvh1-10u:2766": "RV_1,125.03a āyam adya sukṛtam prātar icchann iṣṭeḥ putraṃ vasumatā rathena /",
  "GV01rvh1-10u:2767": "RV_1,125.03c aṃśoḥ sutam pāyaya matsarasya kṣayadvīraṃ vardhaya sūnṛtābhiḥ //",
  "GV01rvh1-10u:2768": "RV_1,125.04a upa kṣaranti sindhavo mayobhuva ījānaṃ ca yakṣyamāṇaṃ ca dhenavaḥ /",
  "GV01rvh1-10u:2769": "RV_1,125.04c pṛṇantaṃ ca papuriṃ ca śravasyavo ghṛtasya dhārā upa yanti viśvataḥ //",
  "GV01rvh1-10u:2770": "RV_1,125.05a nākasya pṛṣṭhe adhi tiṣṭhati śrito yaḥ pṛṇāti sa ha deveṣu gacchati /",
  "GV01rvh1-10u:2771": "RV_1,125.05c tasmā āpo ghṛtam arṣanti sindhavas tasmā iyaṃ dakṣiṇā pinvate sadā //",
  "GV01rvh1-10u:2772": "RV_1,125.06a dakṣiṇāvatām id imāni citrā dakṣiṇāvatāṃ divi sūryāsaḥ /",
  "GV01rvh1-10u:2773": "RV_1,125.06c dakṣiṇāvanto amṛtam bhajante dakṣiṇāvantaḥ pra tiranta āyuḥ //",
  "GV01rvh1-10u:2774": "RV_1,125.07a mā pṛṇanto duritam ena āran mā jāriṣuḥ sūrayaḥ suvratāsaḥ /",
  "GV01rvh1-10u:2775": "RV_1,125.07c anyas teṣām paridhir astu kaś cid apṛṇantam abhi saṃ yantu śokāḥ //",
  "GV01rvh1-10u:2776": "RV_1,126.01a amandān stomān pra bhare manīṣā sindhāv adhi kṣiyato bhāvyasya /",
  "GV01rvh1-10u:2777": "RV_1,126.01c yo me sahasram amimīta savān atūrto rājā śrava icchamānaḥ //",
  "GV01rvh1-10u:2778": "RV_1,126.02a śataṃ rājño nādhamānasya niṣkāñ chatam aśvān prayatān sadya ādam /",
  "GV01rvh1-10u:2779": "RV_1,126.02c śataṃ kakṣīvāṃ asurasya gonāṃ divi śravo 'jaram ā tatāna //",
  "GV01rvh1-10u:2780": "RV_1,126.03a upa mā śyāvāḥ svanayena dattā vadhūmanto daśa rathāso asthuḥ /",
  "GV01rvh1-10u:2781": "RV_1,126.03c ṣaṣṭiḥ sahasram anu gavyam āgāt sanat kakṣīvāṃ abhipitve ahnām //",
  "GV01rvh1-10u:2782": "RV_1,126.04a catvāriṃśad daśarathasya śoṇāḥ sahasrasyāgre śreṇiṃ nayanti /",
  "GV01rvh1-10u:2783": "RV_1,126.04c madacyutaḥ kṛśanāvato atyān kakṣīvanta ud amṛkṣanta pajrāḥ //",
  "GV01rvh1-10u:2784": "RV_1,126.05a pūrvām anu prayatim ā dade vas trīn yuktāṃ aṣṭāv aridhāyaso gāḥ /",
  "GV01rvh1-10u:2785": "RV_1,126.05c subandhavo ye viśyā iva vrā anasvantaḥ śrava aiṣanta pajrāḥ //",
  "GV01rvh1-10u:2786": "RV_1,126.06a āgadhitā parigadhitā yā kaśīkeva jaṅgahe /",
  "GV01rvh1-10u:2787": "RV_1,126.06c dadāti mahyaṃ yādurī yāśūnām bhojyā śatā //",
  "GV01rvh1-10u:2788": "RV_1,126.07a upopa me parā mṛśa mā me dabhrāṇi manyathāḥ /",
  "GV01rvh1-10u:2789": "RV_1,126.07c sarvāham asmi romaśā gandhārīṇām ivāvikā //",
  "GV01rvh1-10u:2790": "RV_1,127.01a agniṃ hotāram manye dāsvantaṃ vasuṃ sūnuṃ sahaso jātavedasaṃ vipraṃ na jātavedasam /",
  "GV01rvh1-10u:2791": "RV_1,127.01d ya ūrdhvayā svadhvaro devo devācyā kṛpā /",
  "GV01rvh1-10u:2792": "RV_1,127.01f ghṛtasya vibhrāṣṭim anu vaṣṭi śociṣājuhvānasya sarpiṣaḥ //",
  "GV01rvh1-10u:2793": "RV_1,127.02a yajiṣṭhaṃ tvā yajamānā huvema jyeṣṭham aṅgirasāṃ vipra manmabhir viprebhiḥ śukra manmabhiḥ /",
  "GV01rvh1-10u:2794": "RV_1,127.02d parijmānam iva dyāṃ hotāraṃ carṣaṇīnām /",
  "GV01rvh1-10u:2795": "RV_1,127.02f śociṣkeśaṃ vṛṣaṇaṃ yam imā viśaḥ prāvantu jūtaye viśaḥ //",
  "GV01rvh1-10u:2796": "RV_1,127.03a sa hi purū cid ojasā virukmatā dīdyāno bhavati druhantaraḥ paraśur na druhantaraḥ /",
  "GV01rvh1-10u:2797": "RV_1,127.03d vīḷu cid yasya samṛtau śruvad vaneva yat sthiram /",
  "GV01rvh1-10u:2798": "RV_1,127.03f niḥṣahamāṇo yamate nāyate dhanvāsahā nāyate //",
  "GV01rvh1-10u:2799": "RV_1,127.04a dṛḷhā cid asmā anu dur yathā vide tejiṣṭhābhir araṇibhir dāṣṭy avase 'gnaye dāṣṭy avase /",
  "GV01rvh1-10u:2800": "RV_1,127.04d pra yaḥ purūṇi gāhate takṣad vaneva śociṣā /",
  "GV01rvh1-10u:2801": "RV_1,127.04f sthirā cid annā ni riṇāty ojasā ni sthirāṇi cid ojasā //",
  "GV01rvh1-10u:2802": "RV_1,127.05a tam asya pṛkṣam uparāsu dhīmahi naktaṃ yaḥ sudarśataro divātarād aprāyuṣe divātarāt /",
  "GV01rvh1-10u:2803": "RV_1,127.05d ād asyāyur grabhaṇavad vīḷu śarma na sūnave /",
  "GV01rvh1-10u:2804": "RV_1,127.05f bhaktam abhaktam avo vyanto ajarā agnayo vyanto ajarāḥ //",
  "GV01rvh1-10u:2805": "RV_1,127.06a sa hi śardho na mārutaṃ tuviṣvaṇir apnasvatīṣūrvarāsv iṣṭanir ārtanāsv iṣṭaniḥ /",
  "GV01rvh1-10u:2806": "RV_1,127.06d ādad dhavyāny ādadir yajñasya ketur arhaṇā /",
  "GV01rvh1-10u:2807": "RV_1,127.06f adha smāsya harṣato hṛṣīvato viśve juṣanta panthāṃ naraḥ śubhe na panthām //",
  "GV01rvh1-10u:2808": "RV_1,127.07a dvitā yad īṃ kīstāso abhidyavo namasyanta upavocanta bhṛgavo mathnanto dāśā bhṛgavaḥ /",
  "GV01rvh1-10u:2809": "RV_1,127.07d agnir īśe vasūnāṃ śucir yo dharṇir eṣām /",
  "GV01rvh1-10u:2810": "RV_1,127.07f priyāṃ apidhīṃr vaniṣīṣṭa medhira ā vaniṣīṣṭa medhiraḥ //",
  "GV01rvh1-10u:2811": "RV_1,127.08a viśvāsāṃ tvā viśām patiṃ havāmahe sarvāsāṃ samānaṃ dampatim bhuje satyagirvāhasam bhuje /",
  "GV01rvh1-10u:2812": "RV_1,127.08d atithim mānuṣāṇām pitur na yasyāsayā /",
  "GV01rvh1-10u:2813": "RV_1,127.08f amī ca viśve amṛtāsa ā vayo havyā deveṣv ā vayaḥ //",
  "GV01rvh1-10u:2814": "RV_1,127.09a tvam agne sahasā sahantamaḥ śuṣmintamo jāyase devatātaye rayir na devatātaye /",
  "GV01rvh1-10u:2815": "RV_1,127.09d śuṣmintamo hi te mado dyumnintama uta kratuḥ /",
  "GV01rvh1-10u:2816": "RV_1,127.09f adha smā te pari caranty ajara śruṣṭīvāno nājara //",
  "GV01rvh1-10u:2817": "RV_1,127.10a pra vo mahe sahasā sahasvata uṣarbudhe paśuṣe nāgnaye stomo babhūtv agnaye /",
  "GV01rvh1-10u:2818": "RV_1,127.10d prati yad īṃ haviṣmān viśvāsu kṣāsu joguve /",
  "GV01rvh1-10u:2819": "RV_1,127.10f agre rebho na jarata ṛṣūṇāṃ jūrṇir hota ṛṣūṇām //",
  "GV01rvh1-10u:2820": "RV_1,127.11a sa no nediṣṭhaṃ dadṛśāna ā bharāgne devebhiḥ sacanāḥ sucetunā maho rāyaḥ sucetunā /",
  "GV01rvh1-10u:2821": "RV_1,127.11d mahi śaviṣṭha nas kṛdhi saṃcakṣe bhuje asyai /",
  "GV01rvh1-10u:2822": "RV_1,127.11f mahi stotṛbhyo maghavan suvīryam mathīr ugro na śavasā //",
  "GV01rvh1-10u:2823": "RV_1,128.01a ayaṃ jāyata manuṣo dharīmaṇi hotā yajiṣṭha uśijām anu vratam agniḥ svam anu vratam /",
  "GV01rvh1-10u:2824": "RV_1,128.01d viśvaśruṣṭiḥ sakhīyate rayir iva śravasyate /",
  "GV01rvh1-10u:2825": "RV_1,128.01f adabdho hotā ni ṣadad iḷas pade parivīta iḷas pade //",
  "GV01rvh1-10u:2826": "RV_1,128.02a taṃ yajñasādham api vātayāmasy ṛtasya pathā namasā haviṣmatā devatātā haviṣmatā /",
  "GV01rvh1-10u:2827": "RV_1,128.02d sa na ūrjām upābhṛty ayā kṛpā na jūryati /",
  "GV01rvh1-10u:2828": "RV_1,128.02f yam mātariśvā manave parāvato devam bhāḥ parāvataḥ //",
  "GV01rvh1-10u:2829": "RV_1,128.03a evena sadyaḥ pary eti pārthivam muhurgī reto vṛṣabhaḥ kanikradad dadhad retaḥ kanikradat /",
  "GV01rvh1-10u:2830": "RV_1,128.03d śataṃ cakṣāṇo akṣabhir devo vaneṣu turvaṇiḥ /",
  "GV01rvh1-10u:2831": "RV_1,128.03f sado dadhāna upareṣu sānuṣv agniḥ pareṣu sānuṣu //",
  "GV01rvh1-10u:2832": "RV_1,128.04a sa sukratuḥ purohito dame-dame 'gnir yajñasyādhvarasya cetati kratvā yajñasya cetati /",
  "GV01rvh1-10u:2833": "RV_1,128.04d kratvā vedhā iṣūyate viśvā jātāni paspaśe /",
  "GV01rvh1-10u:2834": "RV_1,128.04f yato ghṛtaśrīr atithir ajāyata vahnir vedhā ajāyata //",
  "GV01rvh1-10u:2835": "RV_1,128.05a kratvā yad asya taviṣīṣu pṛñcate 'gner aveṇa marutāṃ na bhojyeṣirāya na bhojyā /",
  "GV01rvh1-10u:2836": "RV_1,128.05d sa hi ṣmā dānam invati vasūnāṃ ca majmanā /",
  "GV01rvh1-10u:2837": "RV_1,128.05f sa nas trāsate duritād abhihrutaḥ śaṃsād aghād abhihrutaḥ //",
  "GV01rvh1-10u:2838": "RV_1,128.06a viśvo vihāyā aratir vasur dadhe haste dakṣiṇe taraṇir na śiśrathac chravasyayā na śiśrathat /",
  "GV01rvh1-10u:2839": "RV_1,128.06d viśvasmā id iṣudhyate devatrā havyam ohiṣe /",
  "GV01rvh1-10u:2840": "RV_1,128.06f viśvasmā it sukṛte vāram ṛṇvaty agnir dvārā vy ṛṇvati //",
  "GV01rvh1-10u:2841": "RV_1,128.07a sa mānuṣe vṛjane śantamo hito 'gnir yajñeṣu jenyo na viśpatiḥ priyo yajñeṣu viśpatiḥ /",
  "GV01rvh1-10u:2842": "RV_1,128.07d sa havyā mānuṣāṇām iḷā kṛtāni patyate /",
  "GV01rvh1-10u:2843": "RV_1,128.07f sa nas trāsate varuṇasya dhūrter maho devasya dhūrteḥ //",
  "GV01rvh1-10u:2844": "RV_1,128.08a agniṃ hotāram īḷate vasudhitim priyaṃ cetiṣṭham aratiṃ ny erire havyavāhaṃ ny erire /",
  "GV01rvh1-10u:2845": "RV_1,128.08d viśvāyuṃ viśvavedasaṃ hotāraṃ yajataṃ kavim /",
  "GV01rvh1-10u:2846": "RV_1,128.08f devāso raṇvam avase vasūyavo gīrbhī raṇvaṃ vasūyavaḥ //",
  "GV01rvh1-10u:2847": "RV_1,129.01a yaṃ tvaṃ ratham indra medhasātaye 'pākā santam iṣira praṇayasi prānavadya nayasi /",
  "GV01rvh1-10u:2848": "RV_1,129.01d sadyaś cit tam abhiṣṭaye karo vaśaś ca vājinam /",
  "GV01rvh1-10u:2849": "RV_1,129.01f sāsmākam anavadya tūtujāna vedhasām imāṃ vācaṃ na vedhasām //",
  "GV01rvh1-10u:2850": "RV_1,129.02a sa śrudhi yaḥ smā pṛtanāsu kāsu cid dakṣāyya indra bharahūtaye nṛbhir asi pratūrtaye nṛbhiḥ /",
  "GV01rvh1-10u:2851": "RV_1,129.02d yaḥ śūraiḥ svaḥ sanitā yo viprair vājaṃ tarutā /",
  "GV01rvh1-10u:2852": "RV_1,129.02f tam īśānāsa iradhanta vājinam pṛkṣam atyaṃ na vājinam //",
  "GV01rvh1-10u:2853": "RV_1,129.03a dasmo hi ṣmā vṛṣaṇam pinvasi tvacaṃ kaṃ cid yāvīr araruṃ śūra martyam parivṛṇakṣi martyam /",
  "GV01rvh1-10u:2854": "RV_1,129.03d indrota tubhyaṃ tad dive tad rudrāya svayaśase /",
  "GV01rvh1-10u:2855": "RV_1,129.03f mitrāya vocaṃ varuṇāya saprathaḥ sumṛḷīkāya saprathaḥ //",
  "GV01rvh1-10u:2856": "RV_1,129.04a asmākaṃ va indram uśmasīṣṭaye sakhāyaṃ viśvāyum prāsahaṃ yujaṃ vājeṣu prāsahaṃ yujam /",
  "GV01rvh1-10u:2857": "RV_1,129.04d asmākam brahmotaye 'vā pṛtsuṣu kāsu cit /",
  "GV01rvh1-10u:2858": "RV_1,129.04f nahi tvā śatru starate stṛṇoṣi yaṃ viśvaṃ śatruṃ stṛṇoṣi yam //",
  "GV01rvh1-10u:2859": "RV_1,129.05a ni ṣū namātimatiṃ kayasya cit tejiṣṭhābhir araṇibhir notibhir ugrābhir ugrotibhiḥ /",
  "GV01rvh1-10u:2860": "RV_1,129.05d neṣi ṇo yathā purānenāḥ śūra manyase /",
  "GV01rvh1-10u:2861": "RV_1,129.05f viśvāni pūror apa parṣi vahnir āsā vahnir no accha //",
  "GV01rvh1-10u:2862": "RV_1,129.06a pra tad voceyam bhavyāyendave havyo na ya iṣavān manma rejati rakṣohā manma rejati /",
  "GV01rvh1-10u:2863": "RV_1,129.06d svayaṃ so asmad ā nido vadhair ajeta durmatim /",
  "GV01rvh1-10u:2864": "RV_1,129.06f ava sraved aghaśaṃso 'vataram ava kṣudram iva sravet //",
  "GV01rvh1-10u:2865": "RV_1,129.07a vanema tad dhotrayā citantyā vanema rayiṃ rayivaḥ suvīryaṃ raṇvaṃ santaṃ suvīryam /",
  "GV01rvh1-10u:2866": "RV_1,129.07d durmanmānaṃ sumantubhir em iṣā pṛcīmahi /",
  "GV01rvh1-10u:2867": "RV_1,129.07f ā satyābhir indraṃ dyumnahūtibhir yajatraṃ dyumnahūtibhiḥ //",
  "GV01rvh1-10u:2868": "RV_1,129.08a pra-prā vo asme svayaśobhir ūtī parivarga indro durmatīnāṃ darīman durmatīnām /",
  "GV01rvh1-10u:2869": "RV_1,129.08d svayaṃ sā riṣayadhyai yā na upeṣe atraiḥ /",
  "GV01rvh1-10u:2870": "RV_1,129.08f hatem asan na vakṣati kṣiptā jūrṇir na vakṣati //",
  "GV01rvh1-10u:2871": "RV_1,129.09a tvaṃ na indra rāyā parīṇasā yāhi pathāṃ anehasā puro yāhy arakṣasā /",
  "GV01rvh1-10u:2872": "RV_1,129.09d sacasva naḥ parāka ā sacasvāstamīka ā /",
  "GV01rvh1-10u:2873": "RV_1,129.09f pāhi no dūrād ārād abhiṣṭibhiḥ sadā pāhy abhiṣṭibhiḥ //",
  "GV01rvh1-10u:2874": "RV_1,129.10a tvaṃ na indra rāyā tarūṣasograṃ cit tvā mahimā sakṣad avase mahe mitraṃ nāvase /",
  "GV01rvh1-10u:2875": "RV_1,129.10d ojiṣṭha trātar avitā rathaṃ kaṃ cid amartya /",
  "GV01rvh1-10u:2876": "RV_1,129.10f anyam asmad ririṣeḥ kaṃ cid adrivo ririkṣantaṃ cid adrivaḥ //",
  "GV01rvh1-10u:2877": "RV_1,129.11a pāhi na indra suṣṭuta sridho 'vayātā sadam id durmatīnāṃ devaḥ san durmatīnām /",
  "GV01rvh1-10u:2878": "RV_1,129.11d hantā pāpasya rakṣasas trātā viprasya māvataḥ /",
  "GV01rvh1-10u:2879": "RV_1,129.11f adhā hi tvā janitā jījanad vaso rakṣohaṇaṃ tvā jījanad vaso //",
  "GV01rvh1-10u:2880": "RV_1,130.01a endra yāhy upa naḥ parāvato nāyam acchā vidathānīva satpatir astaṃ rājeva satpatiḥ /",
  "GV01rvh1-10u:2881": "RV_1,130.01d havāmahe tvā vayam prayasvantaḥ sute sacā /",
  "GV01rvh1-10u:2882": "RV_1,130.01f putrāso na pitaraṃ vājasātaye maṃhiṣṭhaṃ vājasātaye //",
  "GV01rvh1-10u:2883": "RV_1,130.02a pibā somam indra suvānam adribhiḥ kośena siktam avataṃ na vaṃsagas tātṛṣāṇo na vaṃsagaḥ /",
  "GV01rvh1-10u:2884": "RV_1,130.02d madāya haryatāya te tuviṣṭamāya dhāyase /",
  "GV01rvh1-10u:2885": "RV_1,130.02f ā tvā yacchantu harito na sūryam ahā viśveva sūryam //",
  "GV01rvh1-10u:2886": "RV_1,130.03a avindad divo nihitaṃ guhā nidhiṃ ver na garbham parivītam aśmany anante antar aśmani /",
  "GV01rvh1-10u:2887": "RV_1,130.03d vrajaṃ vajrī gavām iva siṣāsann aṅgirastamaḥ /",
  "GV01rvh1-10u:2888": "RV_1,130.03f apāvṛṇod iṣa indraḥ parīvṛtā dvāra iṣaḥ parīvṛtāḥ //",
  "GV01rvh1-10u:2889": "RV_1,130.04a dādṛhāṇo vajram indro gabhastyoḥ kṣadmeva tigmam asanāya saṃ śyad ahihatyāya saṃ śyat /",
  "GV01rvh1-10u:2890": "RV_1,130.04d saṃvivyāna ojasā śavobhir indra majmanā /",
  "GV01rvh1-10u:2891": "RV_1,130.04f taṣṭeva vṛkṣaṃ vanino ni vṛścasi paraśveva ni vṛścasi //",
  "GV01rvh1-10u:2892": "RV_1,130.05a tvaṃ vṛthā nadya indra sartave 'cchā samudram asṛjo rathāṃ iva vājayato rathāṃ iva /",
  "GV01rvh1-10u:2893": "RV_1,130.05d ita ūtīr ayuñjata samānam artham akṣitam /",
  "GV01rvh1-10u:2894": "RV_1,130.05f dhenūr iva manave viśvadohaso janāya viśvadohasaḥ //",
  "GV01rvh1-10u:2895": "RV_1,130.06a imāṃ te vācaṃ vasūyanta āyavo rathaṃ na dhīraḥ svapā atakṣiṣuḥ sumnāya tvām atakṣiṣuḥ /",
  "GV01rvh1-10u:2896": "RV_1,130.06d śumbhanto jenyaṃ yathā vājeṣu vipra vājinam /",
  "GV01rvh1-10u:2897": "RV_1,130.06f atyam iva śavase sātaye dhanā viśvā dhanāni sātaye //",
  "GV01rvh1-10u:2898": "RV_1,130.07a bhinat puro navatim indra pūrave divodāsāya mahi dāśuṣe nṛto vajreṇa dāśuṣe nṛto /",
  "GV01rvh1-10u:2899": "RV_1,130.07d atithigvāya śambaraṃ girer ugro avābharat /",
  "GV01rvh1-10u:2900": "RV_1,130.07f maho dhanāni dayamāna ojasā viśvā dhanāny ojasā //",
  "GV01rvh1-10u:2901": "RV_1,130.08a indraḥ samatsu yajamānam āryam prāvad viśveṣu śatamūtir ājiṣu svarmīḷheṣv ājiṣu /",
  "GV01rvh1-10u:2902": "RV_1,130.08d manave śāsad avratān tvacaṃ kṛṣṇām arandhayat /",
  "GV01rvh1-10u:2903": "RV_1,130.08f dakṣan na viśvaṃ tatṛṣāṇam oṣati ny arśasānam oṣati //",
  "GV01rvh1-10u:2904": "RV_1,130.09a sūraś cakram pra vṛhaj jāta ojasā prapitve vācam aruṇo muṣāyatīśāna ā muṣāyati /",
  "GV01rvh1-10u:2905": "RV_1,130.09d uśanā yat parāvato 'jagann ūtaye kave /",
  "GV01rvh1-10u:2906": "RV_1,130.09f sumnāni viśvā manuṣeva turvaṇir ahā viśveva turvaṇiḥ //",
  "GV01rvh1-10u:2907": "RV_1,130.10a sa no navyebhir vṛṣakarmann ukthaiḥ purāṃ dartaḥ pāyubhiḥ pāhi śagmaiḥ /",
  "GV01rvh1-10u:2908": "RV_1,130.10b divodāsebhir indra stavāno vāvṛdhīthā ahobhir iva dyauḥ //",
  "GV01rvh1-10u:2909": "RV_1,131.01a indrāya hi dyaur asuro anamnatendrāya mahī pṛthivī varīmabhir dyumnasātā varīmabhiḥ /",
  "GV01rvh1-10u:2910": "RV_1,131.01d indraṃ viśve sajoṣaso devāso dadhire puraḥ /",
  "GV01rvh1-10u:2911": "RV_1,131.01f indrāya viśvā savanāni mānuṣā rātāni santu mānuṣā //",
  "GV01rvh1-10u:2912": "RV_1,131.02a viśveṣu hi tvā savaneṣu tuñjate samānam ekaṃ vṛṣamaṇyavaḥ pṛthak svaḥ saniṣyavaḥ pṛthak /",
  "GV01rvh1-10u:2913": "RV_1,131.02d taṃ tvā nāvaṃ na parṣaṇiṃ śūṣasya dhuri dhīmahi /",
  "GV01rvh1-10u:2914": "RV_1,131.02f indraṃ na yajñaiś citayanta āyava stomebhir indram āyavaḥ //",
  "GV01rvh1-10u:2915": "RV_1,131.03a vi tvā tatasre mithunā avasyavo vrajasya sātā gavyasya niḥsṛjaḥ sakṣanta indra niḥsṛjaḥ /",
  "GV01rvh1-10u:2916": "RV_1,131.03d yad gavyantā dvā janā svar yantā samūhasi /",
  "GV01rvh1-10u:2917": "RV_1,131.03f āviṣ karikrad vṛṣaṇaṃ sacābhuvaṃ vajram indra sacābhuvam //",
  "GV01rvh1-10u:2918": "RV_1,131.04a viduṣ ṭe asya vīryasya pūravaḥ puro yad indra śāradīr avātiraḥ sāsahāno avātiraḥ /",
  "GV01rvh1-10u:2919": "RV_1,131.04d śāsas tam indra martyam ayajyuṃ śavasas pate /",
  "GV01rvh1-10u:2920": "RV_1,131.04f mahīm amuṣṇāḥ pṛthivīm imā apo mandasāna imā apaḥ //",
  "GV01rvh1-10u:2921": "RV_1,131.05a ād it te asya vīryasya carkiran madeṣu vṛṣann uśijo yad āvitha sakhīyato yad āvitha /",
  "GV01rvh1-10u:2922": "RV_1,131.05d cakartha kāram ebhyaḥ pṛtanāsu pravantave /",
  "GV01rvh1-10u:2923": "RV_1,131.05f te anyām-anyāṃ nadyaṃ saniṣṇata śravasyantaḥ saniṣṇata //",
  "GV01rvh1-10u:2924": "RV_1,131.06a uto no asyā uṣaso juṣeta hy arkasya bodhi haviṣo havīmabhiḥ svarṣātā havīmabhiḥ /",
  "GV01rvh1-10u:2925": "RV_1,131.06d yad indra hantave mṛdho vṛṣā vajriñ ciketasi /",
  "GV01rvh1-10u:2926": "RV_1,131.06f ā me asya vedhaso navīyaso manma śrudhi navīyasaḥ //",
  "GV01rvh1-10u:2927": "RV_1,131.07a tvaṃ tam indra vāvṛdhāno asmayur amitrayantaṃ tuvijāta martyaṃ vajreṇa śūra martyam /",
  "GV01rvh1-10u:2928": "RV_1,131.07d jahi yo no aghāyati śṛṇuṣva suśravastamaḥ /",
  "GV01rvh1-10u:2929": "RV_1,131.07f riṣṭaṃ na yāmann apa bhūtu durmatir viśvāpa bhūtu durmatiḥ //",
  "GV01rvh1-10u:2930": "RV_1,132.01a tvayā vayam maghavan pūrvye dhana indratvotāḥ sāsahyāma pṛtanyato vanuyāma vanuṣyataḥ /",
  "GV01rvh1-10u:2931": "RV_1,132.01d nediṣṭhe asminn ahany adhi vocā nu sunvate /",
  "GV01rvh1-10u:2932": "RV_1,132.01f asmin yajñe vi cayemā bhare kṛtaṃ vājayanto bhare kṛtam //",
  "GV01rvh1-10u:2933": "RV_1,132.02a svarjeṣe bhara āprasya vakmany uṣarbudhaḥ svasminn añjasi krāṇasya svasminn añjasi /",
  "GV01rvh1-10u:2934": "RV_1,132.02d ahann indro yathā vide śīrṣṇā-śīrṣṇopavācyaḥ /",
  "GV01rvh1-10u:2935": "RV_1,132.02f asmatrā te sadhryak santu rātayo bhadrā bhadrasya rātayaḥ //",
  "GV01rvh1-10u:2936": "RV_1,132.03a tat tu prayaḥ pratnathā te śuśukvanaṃ yasmin yajñe vāram akṛṇvata kṣayam ṛtasya vār asi kṣayam /",
  "GV01rvh1-10u:2937": "RV_1,132.03d vi tad vocer adha dvitāntaḥ paśyanti raśmibhiḥ /",
  "GV01rvh1-10u:2938": "RV_1,132.03f sa ghā vide anv indro gaveṣaṇo bandhukṣidbhyo gaveṣaṇaḥ //",
  "GV01rvh1-10u:2939": "RV_1,132.04a nū itthā te pūrvathā ca pravācyaṃ yad aṅgirobhyo 'vṛṇor apa vrajam indra śikṣann apa vrajam /",
  "GV01rvh1-10u:2940": "RV_1,132.04d aibhyaḥ samānyā diśāsmabhyaṃ jeṣi yotsi ca /",
  "GV01rvh1-10u:2941": "RV_1,132.04f sunvadbhyo randhayā kaṃ cid avrataṃ hṛṇāyantaṃ cid avratam //",
  "GV01rvh1-10u:2942": "RV_1,132.05a saṃ yaj janān kratubhiḥ śūra īkṣayad dhane hite taruṣanta śravasyavaḥ pra yakṣanta śravasyavaḥ /",
  "GV01rvh1-10u:2943": "RV_1,132.05d tasmā āyuḥ prajāvad id bādhe arcanty ojasā /",
  "GV01rvh1-10u:2944": "RV_1,132.05f indra okyaṃ didhiṣanta dhītayo devāṃ acchā na dhītayaḥ //",
  "GV01rvh1-10u:2945": "RV_1,132.06a yuvaṃ tam indrāparvatā puroyudhā yo naḥ pṛtanyād apa taṃ-tam id dhataṃ vajreṇa taṃ-tam id dhatam /",
  "GV01rvh1-10u:2946": "RV_1,132.06d dūre cattāya cchantsad gahanaṃ yad inakṣat /",
  "GV01rvh1-10u:2947": "RV_1,132.06f asmākaṃ śatrūn pari śūra viśvato darmā darṣīṣṭa viśvataḥ //",
  "GV01rvh1-10u:2948": "RV_1,133.01a ubhe punāmi rodasī ṛtena druho dahāmi sam mahīr anindrāḥ /",
  "GV01rvh1-10u:2949": "RV_1,133.01c abhivlagya yatra hatā amitrā vailasthānam pari tṛḷhā aśeran //",
  "GV01rvh1-10u:2950": "RV_1,133.02a abhivlagyā cid adrivaḥ śīrṣā yātumatīnām /",
  "GV01rvh1-10u:2951": "RV_1,133.02c chindhi vaṭūriṇā padā mahāvaṭūriṇā padā //",
  "GV01rvh1-10u:2952": "RV_1,133.03a avāsām maghavañ jahi śardho yātumatīnām /",
  "GV01rvh1-10u:2953": "RV_1,133.03c vailasthānake armake mahāvailasthe armake //",
  "GV01rvh1-10u:2954": "RV_1,133.04a yāsāṃ tisraḥ pañcāśato 'bhivlaṅgair apāvapaḥ /",
  "GV01rvh1-10u:2955": "RV_1,133.04c tat su te manāyati takat su te manāyati //",
  "GV01rvh1-10u:2956": "RV_1,133.05a piśaṅgabhṛṣṭim ambhṛṇam piśācim indra sam mṛṇa /",
  "GV01rvh1-10u:2957": "RV_1,133.05c sarvaṃ rakṣo ni barhaya //",
  "GV01rvh1-10u:2958": "RV_1,133.06a avar maha indra dādṛhi śrudhī naḥ śuśoca hi dyauḥ kṣā na bhīṣāṃ adrivo ghṛṇān na bhīṣāṃ adrivaḥ /",
  "GV01rvh1-10u:2959": "RV_1,133.06d śuṣmintamo hi śuṣmibhir vadhair ugrebhir īyase /",
  "GV01rvh1-10u:2960": "RV_1,133.06f apūruṣaghno apratīta śūra satvabhis trisaptaiḥ śūra satvabhiḥ //",
  "GV01rvh1-10u:2961": "RV_1,133.07a vanoti hi sunvan kṣayam parīṇasaḥ sunvāno hi ṣmā yajaty ava dviṣo devānām ava dviṣaḥ /",
  "GV01rvh1-10u:2962": "RV_1,133.07d sunvāna it siṣāsati sahasrā vājy avṛtaḥ /",
  "GV01rvh1-10u:2963": "RV_1,133.07f sunvānāyendro dadāty ābhuvaṃ rayiṃ dadāty ābhuvam //",
  "GV01rvh1-10u:2964": "RV_1,134.01a ā tvā juvo rārahāṇā abhi prayo vāyo vahantv iha pūrvapītaye somasya pūrvapītaye /",
  "GV01rvh1-10u:2965": "RV_1,134.01d ūrdhvā te anu sūnṛtā manas tiṣṭhatu jānatī /",
  "GV01rvh1-10u:2966": "RV_1,134.01f niyutvatā rathenā yāhi dāvane vāyo makhasya dāvane //",
  "GV01rvh1-10u:2967": "RV_1,134.02a mandantu tvā mandino vāyav indavo 'smat krāṇāsaḥ sukṛtā abhidyavo gobhiḥ krāṇā abhidyavaḥ /",
  "GV01rvh1-10u:2968": "RV_1,134.02d yad dha krāṇā iradhyai dakṣaṃ sacanta ūtayaḥ /",
  "GV01rvh1-10u:2969": "RV_1,134.02f sadhrīcīnā niyuto dāvane dhiya upa bruvata īṃ dhiyaḥ //",
  "GV01rvh1-10u:2970": "RV_1,134.03a vāyur yuṅkte rohitā vāyur aruṇā vāyū rathe ajirā dhuri voḷhave vahiṣṭhā dhuri voḷhave /",
  "GV01rvh1-10u:2971": "RV_1,134.03d pra bodhayā purandhiṃ jāra ā sasatīm iva /",
  "GV01rvh1-10u:2972": "RV_1,134.03f pra cakṣaya rodasī vāsayoṣasaḥ śravase vāsayoṣasaḥ //",
  "GV01rvh1-10u:2973": "RV_1,134.04a tubhyam uṣāsaḥ śucayaḥ parāvati bhadrā vastrā tanvate daṃsu raśmiṣu citrā navyeṣu raśmiṣu /",
  "GV01rvh1-10u:2974": "RV_1,134.04d tubhyaṃ dhenuḥ sabardughā viśvā vasūni dohate /",
  "GV01rvh1-10u:2975": "RV_1,134.04f ajanayo maruto vakṣaṇābhyo diva ā vakṣaṇābhyaḥ //",
  "GV01rvh1-10u:2976": "RV_1,134.05a tubhyaṃ śukrāsaḥ śucayas turaṇyavo madeṣūgrā iṣaṇanta bhurvaṇy apām iṣanta bhurvaṇi /",
  "GV01rvh1-10u:2977": "RV_1,134.05d tvāṃ tsārī dasamāno bhagam īṭṭe takvavīye /",
  "GV01rvh1-10u:2978": "RV_1,134.05f tvaṃ viśvasmād bhuvanāt pāsi dharmaṇāsuryāt pāsi dharmaṇā //",
  "GV01rvh1-10u:2979": "RV_1,134.06a tvaṃ no vāyav eṣām apūrvyaḥ somānām prathamaḥ pītim arhasi sutānām pītim arhasi /",
  "GV01rvh1-10u:2980": "RV_1,134.06d uto vihutmatīnāṃ viśāṃ vavarjuṣīṇām /",
  "GV01rvh1-10u:2981": "RV_1,134.06f viśvā it te dhenavo duhra āśiraṃ ghṛtaṃ duhrata āśiram //",
  "GV01rvh1-10u:2982": "RV_1,135.01a stīrṇam barhir upa no yāhi vītaye sahasreṇa niyutā niyutvate śatinībhir niyutvate /",
  "GV01rvh1-10u:2983": "RV_1,135.01d tubhyaṃ hi pūrvapītaye devā devāya yemire /",
  "GV01rvh1-10u:2984": "RV_1,135.01f pra te sutāso madhumanto asthiran madāya kratve asthiran //",
  "GV01rvh1-10u:2985": "RV_1,135.02a tubhyāyaṃ somaḥ paripūto adribhi spārhā vasānaḥ pari kośam arṣati śukrā vasāno arṣati /",
  "GV01rvh1-10u:2986": "RV_1,135.02d tavāyam bhāga āyuṣu somo deveṣu hūyate /",
  "GV01rvh1-10u:2987": "RV_1,135.02f vaha vāyo niyuto yāhy asmayur juṣāṇo yāhy asmayuḥ //",
  "GV01rvh1-10u:2988": "RV_1,135.03a ā no niyudbhiḥ śatinībhir adhvaraṃ sahasriṇībhir upa yāhi vītaye vāyo havyāni vītaye /",
  "GV01rvh1-10u:2989": "RV_1,135.03d tavāyam bhāga ṛtviyaḥ saraśmiḥ sūrye sacā /",
  "GV01rvh1-10u:2990": "RV_1,135.03f adhvaryubhir bharamāṇā ayaṃsata vāyo śukrā ayaṃsata //",
  "GV01rvh1-10u:2991": "RV_1,135.04a ā vāṃ ratho niyutvān vakṣad avase 'bhi prayāṃsi sudhitāni vītaye vāyo havyāni vītaye /",
  "GV01rvh1-10u:2992": "RV_1,135.04d pibatam madhvo andhasaḥ pūrvapeyaṃ hi vāṃ hitam /",
  "GV01rvh1-10u:2993": "RV_1,135.04f vāyav ā candreṇa rādhasā gatam indraś ca rādhasā gatam //",
  "GV01rvh1-10u:2994": "RV_1,135.05a ā vāṃ dhiyo vavṛtyur adhvarāṃ upemam indum marmṛjanta vājinam āśum atyaṃ na vājinam /",
  "GV01rvh1-10u:2995": "RV_1,135.05d teṣām pibatam asmayū ā no gantam ihotyā /",
  "GV01rvh1-10u:2996": "RV_1,135.05f indravāyū sutānām adribhir yuvam madāya vājadā yuvam //",
  "GV01rvh1-10u:2997": "RV_1,135.06a ime vāṃ somā apsv ā sutā ihādhvaryubhir bharamāṇā ayaṃsata vāyo śukrā ayaṃsata /",
  "GV01rvh1-10u:2998": "RV_1,135.06d ete vām abhy asṛkṣata tiraḥ pavitram āśavaḥ /",
  "GV01rvh1-10u:2999": "RV_1,135.06f yuvāyavo 'ti romāṇy avyayā somāso aty avyayā //",
  "GV01rvh1-10u:3000": "RV_1,135.07a ati vāyo sasato yāhi śaśvato yatra grāvā vadati tatra gacchataṃ gṛham indraś ca gacchatam /",
  "GV01rvh1-10u:3001": "RV_1,135.07d vi sūnṛtā dadṛśe rīyate ghṛtam ā pūrṇayā niyutā yātho adhvaram indraś ca yātho adhvaram //",
  "GV01rvh1-10u:3002": "RV_1,135.08a atrāha tad vahethe madhva āhutiṃ yam aśvattham upatiṣṭhanta jāyavo 'sme te santu jāyavaḥ /",
  "GV01rvh1-10u:3003": "RV_1,135.08d sākaṃ gāvaḥ suvate pacyate yavo na te vāya upa dasyanti dhenavo nāpa dasyanti dhenavaḥ //",
  "GV01rvh1-10u:3004": "RV_1,135.09a ime ye te su vāyo bāhvojaso 'ntar nadī te patayanty ukṣaṇo mahi vrādhanta ukṣaṇaḥ /",
  "GV01rvh1-10u:3005": "RV_1,135.09d dhanvañ cid ye anāśavo jīrāś cid agiraukasaḥ /",
  "GV01rvh1-10u:3006": "RV_1,135.09f sūryasyeva raśmayo durniyantavo hastayor durniyantavaḥ //",
  "GV01rvh1-10u:3007": "RV_1,136.01a pra su jyeṣṭhaṃ nicirābhyām bṛhan namo havyam matim bharatā mṛḷayadbhyāṃ svādiṣṭham mṛḷayadbhyām /",
  "GV01rvh1-10u:3008": "RV_1,136.01d tā samrājā ghṛtāsutī yajñe-yajña upastutā /",
  "GV01rvh1-10u:3009": "RV_1,136.01f athainoḥ kṣatraṃ na kutaś canādhṛṣe devatvaṃ nū cid ādhṛṣe //",
  "GV01rvh1-10u:3010": "RV_1,136.02a adarśi gātur urave varīyasī panthā ṛtasya sam ayaṃsta raśmibhiś cakṣur bhagasya raśmibhiḥ /",
  "GV01rvh1-10u:3011": "RV_1,136.02d dyukṣam mitrasya sādanam aryamṇo varuṇasya ca /",
  "GV01rvh1-10u:3012": "RV_1,136.02f athā dadhāte bṛhad ukthyaṃ vaya upastutyam bṛhad vayaḥ //",
  "GV01rvh1-10u:3013": "RV_1,136.03a jyotiṣmatīm aditiṃ dhārayatkṣitiṃ svarvatīm ā sacete dive-dive jāgṛvāṃsā dive-dive /",
  "GV01rvh1-10u:3014": "RV_1,136.03d jyotiṣmat kṣatram āśāte ādityā dānunas patī /",
  "GV01rvh1-10u:3015": "RV_1,136.03f mitras tayor varuṇo yātayajjano 'ryamā yātayajjanaḥ //",
  "GV01rvh1-10u:3016": "RV_1,136.04a ayam mitrāya varuṇāya śantamaḥ somo bhūtv avapāneṣv ābhago devo deveṣv ābhagaḥ /",
  "GV01rvh1-10u:3017": "RV_1,136.04d taṃ devāso juṣerata viśve adya sajoṣasaḥ /",
  "GV01rvh1-10u:3018": "RV_1,136.04f tathā rājānā karatho yad īmaha ṛtāvānā yad īmahe //",
  "GV01rvh1-10u:3019": "RV_1,136.05a yo mitrāya varuṇāyāvidhaj jano 'narvāṇaṃ tam pari pāto aṃhaso dāśvāṃsam martam aṃhasaḥ /",
  "GV01rvh1-10u:3020": "RV_1,136.05d tam aryamābhi rakṣaty ṛjūyantam anu vratam /",
  "GV01rvh1-10u:3021": "RV_1,136.05f ukthair ya enoḥ paribhūṣati vrataṃ stomair ābhūṣati vratam //",
  "GV01rvh1-10u:3022": "RV_1,136.06a namo dive bṛhate rodasībhyām mitrāya vocaṃ varuṇāya mīḷhuṣe sumṛḷīkāya mīḷhuṣe /",
  "GV01rvh1-10u:3023": "RV_1,136.06d indram agnim upa stuhi dyukṣam aryamaṇam bhagam /",
  "GV01rvh1-10u:3024": "RV_1,136.06f jyog jīvantaḥ prajayā sacemahi somasyotī sacemahi //",
  "GV01rvh1-10u:3025": "RV_1,136.07a ūtī devānāṃ vayam indravanto maṃsīmahi svayaśaso marudbhiḥ /",
  "GV01rvh1-10u:3026": "RV_1,136.07c agnir mitro varuṇaḥ śarma yaṃsan tad aśyāma maghavāno vayaṃ ca //",
  "GV01rvh1-10u:3027": "RV_1,137.01a suṣumā yātam adribhir gośrītā matsarā ime somāso matsarā ime /",
  "GV01rvh1-10u:3028": "RV_1,137.01d ā rājānā divispṛśāsmatrā gantam upa naḥ /",
  "GV01rvh1-10u:3029": "RV_1,137.01f ime vām mitrāvaruṇā gavāśiraḥ somāḥ śukrā gavāśiraḥ //",
  "GV01rvh1-10u:3030": "RV_1,137.02a ima ā yātam indavaḥ somāso dadhyāśiraḥ sutāso dadhyāśiraḥ /",
  "GV01rvh1-10u:3031": "RV_1,137.02d uta vām uṣaso budhi sākaṃ sūryasya raśmibhiḥ /",
  "GV01rvh1-10u:3032": "RV_1,137.02f suto mitrāya varuṇāya pītaye cārur ṛtāya pītaye //",
  "GV01rvh1-10u:3033": "RV_1,137.03a tāṃ vāṃ dhenuṃ na vāsarīm aṃśuṃ duhanty adribhiḥ somaṃ duhanty adribhiḥ /",
  "GV01rvh1-10u:3034": "RV_1,137.03d asmatrā gantam upa no 'rvāñcā somapītaye /",
  "GV01rvh1-10u:3035": "RV_1,137.03f ayaṃ vām mitrāvaruṇā nṛbhiḥ sutaḥ soma ā pītaye sutaḥ //",
  "GV01rvh1-10u:3036": "RV_1,138.01a pra-pra pūṣṇas tuvijātasya śasyate mahitvam asya tavaso na tandate stotram asya na tandate /",
  "GV01rvh1-10u:3037": "RV_1,138.01d arcāmi sumnayann aham antyūtim mayobhuvam /",
  "GV01rvh1-10u:3038": "RV_1,138.01f viśvasya yo mana āyuyuve makho deva āyuyuve makhaḥ //",
  "GV01rvh1-10u:3039": "RV_1,138.02a pra hi tvā pūṣann ajiraṃ na yāmani stomebhiḥ kṛṇva ṛṇavo yathā mṛdha uṣṭro na pīparo mṛdhaḥ /",
  "GV01rvh1-10u:3040": "RV_1,138.02d huve yat tvā mayobhuvaṃ devaṃ sakhyāya martyaḥ /",
  "GV01rvh1-10u:3041": "RV_1,138.02f asmākam āṅgūṣān dyumninas kṛdhi vājeṣu dyumninas kṛdhi //",
  "GV01rvh1-10u:3042": "RV_1,138.03a yasya te pūṣan sakhye vipanyavaḥ kratvā cit santo 'vasā bubhujrira iti kratvā bubhujrire /",
  "GV01rvh1-10u:3043": "RV_1,138.03d tām anu tvā navīyasīṃ niyutaṃ rāya īmahe /",
  "GV01rvh1-10u:3044": "RV_1,138.03f aheḷamāna uruśaṃsa sarī bhava vāje-vāje sarī bhava //",
  "GV01rvh1-10u:3045": "RV_1,138.04a asyā ū ṣu ṇa upa sātaye bhuvo 'heḷamāno rarivāṃ ajāśva śravasyatām ajāśva /",
  "GV01rvh1-10u:3046": "RV_1,138.04d o ṣu tvā vavṛtīmahi stomebhir dasma sādhubhiḥ /",
  "GV01rvh1-10u:3047": "RV_1,138.04f nahi tvā pūṣann atimanya āghṛṇe na te sakhyam apahnuve //",
  "GV01rvh1-10u:3048": "RV_1,139.01a astu śrauṣaṭ puro agnīṃ dhiyā dadha ā nu tac chardho divyaṃ vṛṇīmaha indravāyū vṛṇīmahe /",
  "GV01rvh1-10u:3049": "RV_1,139.01d yad dha krāṇā vivasvati nābhā saṃdāyi navyasī /",
  "GV01rvh1-10u:3050": "RV_1,139.01f adha pra sū na upa yantu dhītayo devāṃ acchā na dhītayaḥ //",
  "GV01rvh1-10u:3051": "RV_1,139.02a yad dha tyan mitrāvaruṇāv ṛtād adhy ādadāthe anṛtaṃ svena manyunā dakṣasya svena manyunā /",
  "GV01rvh1-10u:3052": "RV_1,139.02d yuvor itthādhi sadmasv apaśyāma hiraṇyayam /",
  "GV01rvh1-10u:3053": "RV_1,139.02f dhībhiś cana manasā svebhir akṣabhiḥ somasya svebhir akṣabhiḥ //",
  "GV01rvh1-10u:3054": "RV_1,139.03a yuvāṃ stomebhir devayanto aśvināśrāvayanta iva ślokam āyavo yuvāṃ havyābhy āyavaḥ /",
  "GV01rvh1-10u:3055": "RV_1,139.03d yuvor viśvā adhi śriyaḥ pṛkṣaś ca viśvavedasā /",
  "GV01rvh1-10u:3056": "RV_1,139.03f pruṣāyante vām pavayo hiraṇyaye rathe dasrā hiraṇyaye //",
  "GV01rvh1-10u:3057": "RV_1,139.04a aceti dasrā vy u nākam ṛṇvatho yuñjate vāṃ rathayujo diviṣṭiṣv adhvasmāno diviṣṭiṣu /",
  "GV01rvh1-10u:3058": "RV_1,139.04d adhi vāṃ sthāma vandhure rathe dasrā hiraṇyaye /",
  "GV01rvh1-10u:3059": "RV_1,139.04f patheva yantāv anuśāsatā rajo 'ñjasā śāsatā rajaḥ //",
  "GV01rvh1-10u:3060": "RV_1,139.05a śacībhir naḥ śacīvasū divā naktaṃ daśasyatam /",
  "GV01rvh1-10u:3061": "RV_1,139.05c mā vāṃ rātir upa dasat kadā canāsmad rātiḥ kadā cana //",
  "GV01rvh1-10u:3062": "RV_1,139.06a vṛṣann indra vṛṣapāṇāsa indava ime sutā adriṣutāsa udbhidas tubhyaṃ sutāsa udbhidaḥ /",
  "GV01rvh1-10u:3063": "RV_1,139.06d te tvā mandantu dāvane mahe citrāya rādhase /",
  "GV01rvh1-10u:3064": "RV_1,139.06f gīrbhir girvāha stavamāna ā gahi sumṛḷīko na ā gahi //",
  "GV01rvh1-10u:3065": "RV_1,139.07a o ṣū ṇo agne śṛṇuhi tvam īḷito devebhyo bravasi yajñiyebhyo rājabhyo yajñiyebhyaḥ /",
  "GV01rvh1-10u:3066": "RV_1,139.07d yad dha tyām aṅgirobhyo dhenuṃ devā adattana /",
  "GV01rvh1-10u:3067": "RV_1,139.07f vi tāṃ duhre aryamā kartarī sacāṃ eṣa tāṃ veda me sacā //",
  "GV01rvh1-10u:3068": "RV_1,139.08a mo ṣu vo asmad abhi tāni pauṃsyā sanā bhūvan dyumnāni mota jāriṣur asmat purota jāriṣuḥ /",
  "GV01rvh1-10u:3069": "RV_1,139.08d yad vaś citraṃ yuge-yuge navyaṃ ghoṣād amartyam /",
  "GV01rvh1-10u:3070": "RV_1,139.08f asmāsu tan maruto yac ca duṣṭaraṃ didhṛtā yac ca duṣṭaram //",
  "GV01rvh1-10u:3071": "RV_1,139.09a dadhyaṅ ha me januṣam pūrvo aṅgirāḥ priyamedhaḥ kaṇvo atrir manur vidus te me pūrve manur viduḥ /",
  "GV01rvh1-10u:3072": "RV_1,139.09d teṣāṃ deveṣv āyatir asmākaṃ teṣu nābhayaḥ /",
  "GV01rvh1-10u:3073": "RV_1,139.09f teṣām padena mahy ā name girendrāgnī ā name girā //",
  "GV01rvh1-10u:3074": "RV_1,139.10a hotā yakṣad vanino vanta vāryam bṛhaspatir yajati vena ukṣabhiḥ puruvārebhir ukṣabhiḥ /",
  "GV01rvh1-10u:3075": "RV_1,139.10d jagṛbhmā dūraādiśaṃ ślokam adrer adha tmanā /",
  "GV01rvh1-10u:3076": "RV_1,139.10f adhārayad ararindāni sukratuḥ purū sadmāni sukratuḥ //",
  "GV01rvh1-10u:3077": "RV_1,139.11a ye devāso divy ekādaśa stha pṛthivyām adhy ekādaśa stha /",
  "GV01rvh1-10u:3078": "RV_1,139.11c apsukṣito mahinaikādaśa stha te devāso yajñam imaṃ juṣadhvam //",
  "GV01rvh1-10u:3079": "RV_1,140.01a vediṣade priyadhāmāya sudyute dhāsim iva pra bharā yonim agnaye /",
  "GV01rvh1-10u:3080": "RV_1,140.01c vastreṇeva vāsayā manmanā śuciṃ jyotīrathaṃ śukravarṇaṃ tamohanam //",
  "GV01rvh1-10u:3081": "RV_1,140.02a abhi dvijanmā trivṛd annam ṛjyate saṃvatsare vāvṛdhe jagdham ī punaḥ /",
  "GV01rvh1-10u:3082": "RV_1,140.02c anyasyāsā jihvayā jenyo vṛṣā ny anyena vanino mṛṣṭa vāraṇaḥ //",
  "GV01rvh1-10u:3083": "RV_1,140.03a kṛṣṇaprutau vevije asya sakṣitā ubhā tarete abhi mātarā śiśum /",
  "GV01rvh1-10u:3084": "RV_1,140.03c prācājihvaṃ dhvasayantaṃ tṛṣucyutam ā sācyaṃ kupayaṃ vardhanam pituḥ //",
  "GV01rvh1-10u:3085": "RV_1,140.04a mumukṣvo manave mānavasyate raghudruvaḥ kṛṣṇasītāsa ū juvaḥ /",
  "GV01rvh1-10u:3086": "RV_1,140.04c asamanā ajirāso raghuṣyado vātajūtā upa yujyanta āśavaḥ //",
  "GV01rvh1-10u:3087": "RV_1,140.05a ād asya te dhvasayanto vṛtherate kṛṣṇam abhvam mahi varpaḥ karikrataḥ /",
  "GV01rvh1-10u:3088": "RV_1,140.05c yat sīm mahīm avanim prābhi marmṛśad abhiśvasan stanayann eti nānadat //",
  "GV01rvh1-10u:3089": "RV_1,140.06a bhūṣan na yo 'dhi babhrūṣu namnate vṛṣeva patnīr abhy eti roruvat /",
  "GV01rvh1-10u:3090": "RV_1,140.06c ojāyamānas tanvaś ca śumbhate bhīmo na śṛṅgā davidhāva durgṛbhiḥ //",
  "GV01rvh1-10u:3091": "RV_1,140.07a sa saṃstiro viṣṭiraḥ saṃ gṛbhāyati jānann eva jānatīr nitya ā śaye /",
  "GV01rvh1-10u:3092": "RV_1,140.07c punar vardhante api yanti devyam anyad varpaḥ pitroḥ kṛṇvate sacā //",
  "GV01rvh1-10u:3093": "RV_1,140.08a tam agruvaḥ keśinīḥ saṃ hi rebhira ūrdhvās tasthur mamruṣīḥ prāyave punaḥ /",
  "GV01rvh1-10u:3094": "RV_1,140.08c tāsāṃ jarām pramuñcann eti nānadad asum paraṃ janayañ jīvam astṛtam //",
  "GV01rvh1-10u:3095": "RV_1,140.09a adhīvāsam pari mātū rihann aha tuvigrebhiḥ satvabhir yāti vi jrayaḥ /",
  "GV01rvh1-10u:3096": "RV_1,140.09c vayo dadhat padvate rerihat sadānu śyenī sacate vartanīr aha //",
  "GV01rvh1-10u:3097": "RV_1,140.10a asmākam agne maghavatsu dīdihy adha śvasīvān vṛṣabho damūnāḥ /",
  "GV01rvh1-10u:3098": "RV_1,140.10c avāsyā śiśumatīr adīder varmeva yutsu parijarbhurāṇaḥ //",
  "GV01rvh1-10u:3099": "RV_1,140.11a idam agne sudhitaṃ durdhitād adhi priyād u cin manmanaḥ preyo astu te /",
  "GV01rvh1-10u:3100": "RV_1,140.11c yat te śukraṃ tanvo rocate śuci tenāsmabhyaṃ vanase ratnam ā tvam //",
  "GV01rvh1-10u:3101": "RV_1,140.12a rathāya nāvam uta no gṛhāya nityāritrām padvatīṃ rāsy agne /",
  "GV01rvh1-10u:3102": "RV_1,140.12c asmākaṃ vīrāṃ uta no maghono janāṃś ca yā pārayāc charma yā ca //",
  "GV01rvh1-10u:3103": "RV_1,140.13a abhī no agna uktham ij juguryā dyāvākṣāmā sindhavaś ca svagūrtāḥ /",
  "GV01rvh1-10u:3104": "RV_1,140.13c gavyaṃ yavyaṃ yanto dīrghāheṣaṃ varam aruṇyo varanta //",
  "GV01rvh1-10u:3105": "RV_1,141.01a baḷ itthā tad vapuṣe dhāyi darśataṃ devasya bhargaḥ sahaso yato jani /",
  "GV01rvh1-10u:3106": "RV_1,141.01c yad īm upa hvarate sādhate matir ṛtasya dhenā anayanta sasrutaḥ //",
  "GV01rvh1-10u:3107": "RV_1,141.02a pṛkṣo vapuḥ pitumān nitya ā śaye dvitīyam ā saptaśivāsu mātṛṣu /",
  "GV01rvh1-10u:3108": "RV_1,141.02c tṛtīyam asya vṛṣabhasya dohase daśapramatiṃ janayanta yoṣaṇaḥ //",
  "GV01rvh1-10u:3109": "RV_1,141.03a nir yad īm budhnān mahiṣasya varpasa īśānāsaḥ śavasā kranta sūrayaḥ /",
  "GV01rvh1-10u:3110": "RV_1,141.03c yad īm anu pradivo madhva ādhave guhā santam mātariśvā mathāyati //",
  "GV01rvh1-10u:3111": "RV_1,141.04a pra yat pituḥ paramān nīyate pary ā pṛkṣudho vīrudho daṃsu rohati /",
  "GV01rvh1-10u:3112": "RV_1,141.04c ubhā yad asya januṣaṃ yad invata ād id yaviṣṭho abhavad ghṛṇā śuciḥ //",
  "GV01rvh1-10u:3113": "RV_1,141.05a ād in mātṝr āviśad yāsv ā śucir ahiṃsyamāna urviyā vi vāvṛdhe /",
  "GV01rvh1-10u:3114": "RV_1,141.05c anu yat pūrvā aruhat sanājuvo ni navyasīṣv avarāsu dhāvate //",
  "GV01rvh1-10u:3115": "RV_1,141.06a ād id dhotāraṃ vṛṇate diviṣṭiṣu bhagam iva papṛcānāsa ṛñjate /",
  "GV01rvh1-10u:3116": "RV_1,141.06c devān yat kratvā majmanā puruṣṭuto martaṃ śaṃsaṃ viśvadhā veti dhāyase //",
  "GV01rvh1-10u:3117": "RV_1,141.07a vi yad asthād yajato vātacodito hvāro na vakvā jaraṇā anākṛtaḥ /",
  "GV01rvh1-10u:3118": "RV_1,141.07c tasya patman dakṣuṣaḥ kṛṣṇajaṃhasaḥ śucijanmano raja ā vyadhvanaḥ //",
  "GV01rvh1-10u:3119": "RV_1,141.08a ratho na yātaḥ śikvabhiḥ kṛto dyām aṅgebhir aruṣebhir īyate /",
  "GV01rvh1-10u:3120": "RV_1,141.08c ād asya te kṛṣṇāso dakṣi sūrayaḥ śūrasyeva tveṣathād īṣate vayaḥ //",
  "GV01rvh1-10u:3121": "RV_1,141.09a tvayā hy agne varuṇo dhṛtavrato mitraḥ śāśadre aryamā sudānavaḥ /",
  "GV01rvh1-10u:3122": "RV_1,141.09c yat sīm anu kratunā viśvathā vibhur arān na nemiḥ paribhūr ajāyathāḥ //",
  "GV01rvh1-10u:3123": "RV_1,141.10a tvam agne śaśamānāya sunvate ratnaṃ yaviṣṭha devatātim invasi /",
  "GV01rvh1-10u:3124": "RV_1,141.10c taṃ tvā nu navyaṃ sahaso yuvan vayam bhagaṃ na kāre mahiratna dhīmahi //",
  "GV01rvh1-10u:3125": "RV_1,141.11a asme rayiṃ na svarthaṃ damūnasam bhagaṃ dakṣaṃ na papṛcāsi dharṇasim /",
  "GV01rvh1-10u:3126": "RV_1,141.11c raśmīṃr iva yo yamati janmanī ubhe devānāṃ śaṃsam ṛta ā ca sukratuḥ //",
  "GV01rvh1-10u:3127": "RV_1,141.12a uta naḥ sudyotmā jīrāśvo hotā mandraḥ śṛṇavac candrarathaḥ /",
  "GV01rvh1-10u:3128": "RV_1,141.12c sa no neṣan neṣatamair amūro 'gnir vāmaṃ suvitaṃ vasyo accha //",
  "GV01rvh1-10u:3129": "RV_1,141.13a astāvy agniḥ śimīvadbhir arkaiḥ sāmrājyāya prataraṃ dadhānaḥ /",
  "GV01rvh1-10u:3130": "RV_1,141.13c amī ca ye maghavāno vayaṃ ca mihaṃ na sūro ati niṣ ṭatanyuḥ //",
  "GV01rvh1-10u:3131": "RV_1,142.01a samiddho agna ā vaha devāṃ adya yatasruce /",
  "GV01rvh1-10u:3132": "RV_1,142.01c tantuṃ tanuṣva pūrvyaṃ sutasomāya dāśuṣe //",
  "GV01rvh1-10u:3133": "RV_1,142.02a ghṛtavantam upa māsi madhumantaṃ tanūnapāt /",
  "GV01rvh1-10u:3134": "RV_1,142.02c yajñaṃ viprasya māvataḥ śaśamānasya dāśuṣaḥ //",
  "GV01rvh1-10u:3135": "RV_1,142.03a śuciḥ pāvako adbhuto madhvā yajñam mimikṣati /",
  "GV01rvh1-10u:3136": "RV_1,142.03c narāśaṃsas trir ā divo devo deveṣu yajñiyaḥ //",
  "GV01rvh1-10u:3137": "RV_1,142.04a īḷito agna ā vahendraṃ citram iha priyam /",
  "GV01rvh1-10u:3138": "RV_1,142.04c iyaṃ hi tvā matir mamācchā sujihva vacyate //",
  "GV01rvh1-10u:3139": "RV_1,142.05a stṛṇānāso yatasruco barhir yajñe svadhvare /",
  "GV01rvh1-10u:3140": "RV_1,142.05c vṛñje devavyacastamam indrāya śarma saprathaḥ //",
  "GV01rvh1-10u:3141": "RV_1,142.06a vi śrayantām ṛtāvṛdhaḥ prayai devebhyo mahīḥ /",
  "GV01rvh1-10u:3142": "RV_1,142.06c pāvakāsaḥ puruspṛho dvāro devīr asaścataḥ //",
  "GV01rvh1-10u:3143": "RV_1,142.07a ā bhandamāne upāke naktoṣāsā supeśasā /",
  "GV01rvh1-10u:3144": "RV_1,142.07c yahvī ṛtasya mātarā sīdatām barhir ā sumat //",
  "GV01rvh1-10u:3145": "RV_1,142.08a mandrajihvā jugurvaṇī hotārā daivyā kavī /",
  "GV01rvh1-10u:3146": "RV_1,142.08c yajñaṃ no yakṣatām imaṃ sidhram adya divispṛśam //",
  "GV01rvh1-10u:3147": "RV_1,142.09a śucir deveṣv arpitā hotrā marutsu bhāratī /",
  "GV01rvh1-10u:3148": "RV_1,142.09c iḷā sarasvatī mahī barhiḥ sīdantu yajñiyāḥ //",
  "GV01rvh1-10u:3149": "RV_1,142.10a tan nas turīpam adbhutam puru vāram puru tmanā /",
  "GV01rvh1-10u:3150": "RV_1,142.10c tvaṣṭā poṣāya vi ṣyatu rāye nābhā no asmayuḥ //",
  "GV01rvh1-10u:3151": "RV_1,142.11a avasṛjann upa tmanā devān yakṣi vanaspate /",
  "GV01rvh1-10u:3152": "RV_1,142.11c agnir havyā suṣūdati devo deveṣu medhiraḥ //",
  "GV01rvh1-10u:3153": "RV_1,142.12a pūṣaṇvate marutvate viśvadevāya vāyave /",
  "GV01rvh1-10u:3154": "RV_1,142.12c svāhā gāyatravepase havyam indrāya kartana //",
  "GV01rvh1-10u:3155": "RV_1,142.13a svāhākṛtāny ā gahy upa havyāni vītaye /",
  "GV01rvh1-10u:3156": "RV_1,142.13c indrā gahi śrudhī havaṃ tvāṃ havante adhvare //",
  "GV01rvh1-10u:3157": "RV_1,143.01a pra tavyasīṃ navyasīṃ dhītim agnaye vāco matiṃ sahasaḥ sūnave bhare /",
  "GV01rvh1-10u:3158": "RV_1,143.01c apāṃ napād yo vasubhiḥ saha priyo hotā pṛthivyāṃ ny asīdad ṛtviyaḥ //",
  "GV01rvh1-10u:3159": "RV_1,143.02a sa jāyamānaḥ parame vyomany āvir agnir abhavan mātariśvane /",
  "GV01rvh1-10u:3160": "RV_1,143.02c asya kratvā samidhānasya majmanā pra dyāvā śociḥ pṛthivī arocayat //",
  "GV01rvh1-10u:3161": "RV_1,143.03a asya tveṣā ajarā asya bhānavaḥ susaṃdṛśaḥ supratīkasya sudyutaḥ /",
  "GV01rvh1-10u:3162": "RV_1,143.03c bhātvakṣaso aty aktur na sindhavo 'gne rejante asasanto ajarāḥ //",
  "GV01rvh1-10u:3163": "RV_1,143.04a yam erire bhṛgavo viśvavedasaṃ nābhā pṛthivyā bhuvanasya majmanā /",
  "GV01rvh1-10u:3164": "RV_1,143.04c agniṃ taṃ gīrbhir hinuhi sva ā dame ya eko vasvo varuṇo na rājati //",
  "GV01rvh1-10u:3165": "RV_1,143.05a na yo varāya marutām iva svanaḥ seneva sṛṣṭā divyā yathāśaniḥ /",
  "GV01rvh1-10u:3166": "RV_1,143.05c agnir jambhais tigitair atti bharvati yodho na śatrūn sa vanā ny ṛñjate //",
  "GV01rvh1-10u:3167": "RV_1,143.06a kuvin no agnir ucathasya vīr asad vasuṣ kuvid vasubhiḥ kāmam āvarat /",
  "GV01rvh1-10u:3168": "RV_1,143.06c codaḥ kuvit tutujyāt sātaye dhiyaḥ śucipratīkaṃ tam ayā dhiyā gṛṇe //",
  "GV01rvh1-10u:3169": "RV_1,143.07a ghṛtapratīkaṃ va ṛtasya dhūrṣadam agnim mitraṃ na samidhāna ṛñjate /",
  "GV01rvh1-10u:3170": "RV_1,143.07c indhāno akro vidatheṣu dīdyac chukravarṇām ud u no yaṃsate dhiyam //",
  "GV01rvh1-10u:3171": "RV_1,143.08a aprayucchann aprayucchadbhir agne śivebhir naḥ pāyubhiḥ pāhi śagmaiḥ /",
  "GV01rvh1-10u:3172": "RV_1,143.08c adabdhebhir adṛpitebhir iṣṭe 'nimiṣadbhiḥ pari pāhi no jāḥ //",
  "GV01rvh1-10u:3173": "RV_1,144.01a eti pra hotā vratam asya māyayordhvāṃ dadhānaḥ śucipeśasaṃ dhiyam /",
  "GV01rvh1-10u:3174": "RV_1,144.01c abhi srucaḥ kramate dakṣiṇāvṛto yā asya dhāma prathamaṃ ha niṃsate //",
  "GV01rvh1-10u:3175": "RV_1,144.02a abhīm ṛtasya dohanā anūṣata yonau devasya sadane parīvṛtāḥ /",
  "GV01rvh1-10u:3176": "RV_1,144.02c apām upasthe vibhṛto yad āvasad adha svadhā adhayad yābhir īyate //",
  "GV01rvh1-10u:3177": "RV_1,144.03a yuyūṣataḥ savayasā tad id vapuḥ samānam arthaṃ vitaritratā mithaḥ /",
  "GV01rvh1-10u:3178": "RV_1,144.03c ād īm bhago na havyaḥ sam asmad ā voḷhur na raśmīn sam ayaṃsta sārathiḥ //",
  "GV01rvh1-10u:3179": "RV_1,144.04a yam īṃ dvā savayasā saparyataḥ samāne yonā mithunā samokasā /",
  "GV01rvh1-10u:3180": "RV_1,144.04c divā na naktam palito yuvājani purū carann ajaro mānuṣā yugā //",
  "GV01rvh1-10u:3181": "RV_1,144.05a tam īṃ hinvanti dhītayo daśa vriśo devam martāsa ūtaye havāmahe /",
  "GV01rvh1-10u:3182": "RV_1,144.05c dhanor adhi pravata ā sa ṛṇvaty abhivrajadbhir vayunā navādhita //",
  "GV01rvh1-10u:3183": "RV_1,144.06a tvaṃ hy agne divyasya rājasi tvam pārthivasya paśupā iva tmanā /",
  "GV01rvh1-10u:3184": "RV_1,144.06c enī ta ete bṛhatī abhiśriyā hiraṇyayī vakvarī barhir āśāte //",
  "GV01rvh1-10u:3185": "RV_1,144.07a agne juṣasva prati harya tad vaco mandra svadhāva ṛtajāta sukrato /",
  "GV01rvh1-10u:3186": "RV_1,144.07c yo viśvataḥ pratyaṅṅ asi darśato raṇvaḥ saṃdṛṣṭau pitumāṃ iva kṣayaḥ //",
  "GV01rvh1-10u:3187": "RV_1,145.01a tam pṛcchatā sa jagāmā sa veda sa cikitvāṃ īyate sā nv īyate /",
  "GV01rvh1-10u:3188": "RV_1,145.01c tasmin santi praśiṣas tasminn iṣṭayaḥ sa vājasya śavasaḥ śuṣmiṇas patiḥ //",
  "GV01rvh1-10u:3189": "RV_1,145.02a tam it pṛcchanti na simo vi pṛcchati sveneva dhīro manasā yad agrabhīt /",
  "GV01rvh1-10u:3190": "RV_1,145.02c na mṛṣyate prathamaṃ nāparaṃ vaco 'sya kratvā sacate apradṛpitaḥ //",
  "GV01rvh1-10u:3191": "RV_1,145.03a tam id gacchanti juhvas tam arvatīr viśvāny ekaḥ śṛṇavad vacāṃsi me /",
  "GV01rvh1-10u:3192": "RV_1,145.03c purupraiṣas taturir yajñasādhano 'cchidrotiḥ śiśur ādatta saṃ rabhaḥ //",
  "GV01rvh1-10u:3193": "RV_1,145.04a upasthāyaṃ carati yat samārata sadyo jātas tatsāra yujyebhiḥ /",
  "GV01rvh1-10u:3194": "RV_1,145.04c abhi śvāntam mṛśate nāndye mude yad īṃ gacchanty uśatīr apiṣṭhitam //",
  "GV01rvh1-10u:3195": "RV_1,145.05a sa īm mṛgo apyo vanargur upa tvacy upamasyāṃ ni dhāyi /",
  "GV01rvh1-10u:3196": "RV_1,145.05c vy abravīd vayunā martyebhyo 'gnir vidvāṃ ṛtacid dhi satyaḥ //",
  "GV01rvh1-10u:3197": "RV_1,146.01a trimūrdhānaṃ saptaraśmiṃ gṛṇīṣe 'nūnam agnim pitror upasthe /",
  "GV01rvh1-10u:3198": "RV_1,146.01c niṣattam asya carato dhruvasya viśvā divo rocanāpaprivāṃsam //",
  "GV01rvh1-10u:3199": "RV_1,146.02a ukṣā mahāṃ abhi vavakṣa ene ajaras tasthāv itaūtir ṛṣvaḥ /",
  "GV01rvh1-10u:3200": "RV_1,146.02c urvyāḥ pado ni dadhāti sānau rihanty ūdho aruṣāso asya //",
  "GV01rvh1-10u:3201": "RV_1,146.03a samānaṃ vatsam abhi saṃcarantī viṣvag dhenū vi carataḥ sumeke /",
  "GV01rvh1-10u:3202": "RV_1,146.03c anapavṛjyāṃ adhvano mimāne viśvān ketāṃ adhi maho dadhāne //",
  "GV01rvh1-10u:3203": "RV_1,146.04a dhīrāsaḥ padaṃ kavayo nayanti nānā hṛdā rakṣamāṇā ajuryam /",
  "GV01rvh1-10u:3204": "RV_1,146.04c siṣāsantaḥ pary apaśyanta sindhum āvir ebhyo abhavat sūryo nṝn //",
  "GV01rvh1-10u:3205": "RV_1,146.05a didṛkṣeṇyaḥ pari kāṣṭhāsu jenya īḷenyo maho arbhāya jīvase /",
  "GV01rvh1-10u:3206": "RV_1,146.05c purutrā yad abhavat sūr ahaibhyo garbhebhyo maghavā viśvadarśataḥ //",
  "GV01rvh1-10u:3207": "RV_1,147.01a kathā te agne śucayanta āyor dadāśur vājebhir āśuṣāṇāḥ /",
  "GV01rvh1-10u:3208": "RV_1,147.01c ubhe yat toke tanaye dadhānā ṛtasya sāman raṇayanta devāḥ //",
  "GV01rvh1-10u:3209": "RV_1,147.02a bodhā me asya vacaso yaviṣṭha maṃhiṣṭhasya prabhṛtasya svadhāvaḥ /",
  "GV01rvh1-10u:3210": "RV_1,147.02c pīyati tvo anu tvo gṛṇāti vandārus te tanvaṃ vande agne //",
  "GV01rvh1-10u:3211": "RV_1,147.03a ye pāyavo māmateyaṃ te agne paśyanto andhaṃ duritād arakṣan /",
  "GV01rvh1-10u:3212": "RV_1,147.03c rarakṣa tān sukṛto viśvavedā dipsanta id ripavo nāha debhuḥ //",
  "GV01rvh1-10u:3213": "RV_1,147.04a yo no agne ararivāṃ aghāyur arātīvā marcayati dvayena /",
  "GV01rvh1-10u:3214": "RV_1,147.04c mantro guruḥ punar astu so asmā anu mṛkṣīṣṭa tanvaṃ duruktaiḥ //",
  "GV01rvh1-10u:3215": "RV_1,147.05a uta vā yaḥ sahasya pravidvān marto martam marcayati dvayena /",
  "GV01rvh1-10u:3216": "RV_1,147.05c ataḥ pāhi stavamāna stuvantam agne mākir no duritāya dhāyīḥ //",
  "GV01rvh1-10u:3217": "RV_1,148.01a mathīd yad īṃ viṣṭo mātariśvā hotāraṃ viśvāpsuṃ viśvadevyam /",
  "GV01rvh1-10u:3218": "RV_1,148.01c ni yaṃ dadhur manuṣyāsu vikṣu svar ṇa citraṃ vapuṣe vibhāvam //",
  "GV01rvh1-10u:3219": "RV_1,148.02a dadānam in na dadabhanta manmāgnir varūtham mama tasya cākan /",
  "GV01rvh1-10u:3220": "RV_1,148.02c juṣanta viśvāny asya karmopastutim bharamāṇasya kāroḥ //",
  "GV01rvh1-10u:3221": "RV_1,148.03a nitye cin nu yaṃ sadane jagṛbhre praśastibhir dadhire yajñiyāsaḥ /",
  "GV01rvh1-10u:3222": "RV_1,148.03c pra sū nayanta gṛbhayanta iṣṭāv aśvāso na rathyo rārahāṇāḥ //",
  "GV01rvh1-10u:3223": "RV_1,148.04a purūṇi dasmo ni riṇāti jambhair ād rocate vana ā vibhāvā /",
  "GV01rvh1-10u:3224": "RV_1,148.04c ād asya vāto anu vāti śocir astur na śaryām asanām anu dyūn //",
  "GV01rvh1-10u:3225": "RV_1,148.05a na yaṃ ripavo na riṣaṇyavo garbhe santaṃ reṣaṇā reṣayanti /",
  "GV01rvh1-10u:3226": "RV_1,148.05c andhā apaśyā na dabhann abhikhyā nityāsa īm pretāro arakṣan //",
  "GV01rvh1-10u:3227": "RV_1,149.01a mahaḥ sa rāya eṣate patir dann ina inasya vasunaḥ pada ā /",
  "GV01rvh1-10u:3228": "RV_1,149.01c upa dhrajantam adrayo vidhann it //",
  "GV01rvh1-10u:3229": "RV_1,149.02a sa yo vṛṣā narāṃ na rodasyoḥ śravobhir asti jīvapītasargaḥ /",
  "GV01rvh1-10u:3230": "RV_1,149.02c pra yaḥ sasrāṇaḥ śiśrīta yonau //",
  "GV01rvh1-10u:3231": "RV_1,149.03a ā yaḥ puraṃ nārmiṇīm adīded atyaḥ kavir nabhanyo nārvā /",
  "GV01rvh1-10u:3232": "RV_1,149.03c sūro na rurukvāñ chatātmā //",
  "GV01rvh1-10u:3233": "RV_1,149.04a abhi dvijanmā trī rocanāni viśvā rajāṃsi śuśucāno asthāt /",
  "GV01rvh1-10u:3234": "RV_1,149.04c hotā yajiṣṭho apāṃ sadhasthe //",
  "GV01rvh1-10u:3235": "RV_1,149.05a ayaṃ sa hotā yo dvijanmā viśvā dadhe vāryāṇi śravasyā /",
  "GV01rvh1-10u:3236": "RV_1,149.05c marto yo asmai sutuko dadāśa //",
  "GV01rvh1-10u:3237": "RV_1,150.01a puru tvā dāśvān voce 'rir agne tava svid ā /",
  "GV01rvh1-10u:3238": "RV_1,150.01c todasyeva śaraṇa ā mahasya //",
  "GV01rvh1-10u:3239": "RV_1,150.02a vy aninasya dhaninaḥ prahoṣe cid araruṣaḥ /",
  "GV01rvh1-10u:3240": "RV_1,150.02c kadā cana prajigato adevayoḥ //",
  "GV01rvh1-10u:3241": "RV_1,150.03a sa candro vipra martyo maho vrādhantamo divi /",
  "GV01rvh1-10u:3242": "RV_1,150.03c pra-pret te agne vanuṣaḥ syāma //",
  "GV01rvh1-10u:3243": "RV_1,151.01a mitraṃ na yaṃ śimyā goṣu gavyavaḥ svādhyo vidathe apsu jījanan /",
  "GV01rvh1-10u:3244": "RV_1,151.01c arejetāṃ rodasī pājasā girā prati priyaṃ yajataṃ januṣām avaḥ //",
  "GV01rvh1-10u:3245": "RV_1,151.02a yad dha tyad vām purumīḷhasya sominaḥ pra mitrāso na dadhire svābhuvaḥ /",
  "GV01rvh1-10u:3246": "RV_1,151.02c adha kratuṃ vidataṃ gātum arcata uta śrutaṃ vṛṣaṇā pastyāvataḥ //",
  "GV01rvh1-10u:3247": "RV_1,151.03a ā vām bhūṣan kṣitayo janma rodasyoḥ pravācyaṃ vṛṣaṇā dakṣase mahe /",
  "GV01rvh1-10u:3248": "RV_1,151.03c yad īm ṛtāya bharatho yad arvate pra hotrayā śimyā vītho adhvaram //",
  "GV01rvh1-10u:3249": "RV_1,151.04a pra sā kṣitir asura yā mahi priya ṛtāvānāv ṛtam ā ghoṣatho bṛhat /",
  "GV01rvh1-10u:3250": "RV_1,151.04c yuvaṃ divo bṛhato dakṣam ābhuvaṃ gāṃ na dhury upa yuñjāthe apaḥ //",
  "GV01rvh1-10u:3251": "RV_1,151.05a mahī atra mahinā vāram ṛṇvatho 'reṇavas tuja ā sadman dhenavaḥ /",
  "GV01rvh1-10u:3252": "RV_1,151.05c svaranti tā uparatāti sūryam ā nimruca uṣasas takvavīr iva //",
  "GV01rvh1-10u:3253": "RV_1,151.06a ā vām ṛtāya keśinīr anūṣata mitra yatra varuṇa gātum arcathaḥ /",
  "GV01rvh1-10u:3254": "RV_1,151.06c ava tmanā sṛjatam pinvataṃ dhiyo yuvaṃ viprasya manmanām irajyathaḥ //",
  "GV01rvh1-10u:3255": "RV_1,151.07a yo vāṃ yajñaiḥ śaśamāno ha dāśati kavir hotā yajati manmasādhanaḥ /",
  "GV01rvh1-10u:3256": "RV_1,151.07c upāha taṃ gacchatho vītho adhvaram acchā giraḥ sumatiṃ gantam asmayū //",
  "GV01rvh1-10u:3257": "RV_1,151.08a yuvāṃ yajñaiḥ prathamā gobhir añjata ṛtāvānā manaso na prayuktiṣu /",
  "GV01rvh1-10u:3258": "RV_1,151.08c bharanti vām manmanā saṃyatā giro 'dṛpyatā manasā revad āśāthe //",
  "GV01rvh1-10u:3259": "RV_1,151.09a revad vayo dadhāthe revad āśāthe narā māyābhir itaūti māhinam /",
  "GV01rvh1-10u:3260": "RV_1,151.09c na vāṃ dyāvo 'habhir nota sindhavo na devatvam paṇayo nānaśur magham //",
  "GV01rvh1-10u:3261": "RV_1,152.01a yuvaṃ vastrāṇi pīvasā vasāthe yuvor acchidrā mantavo ha sargāḥ /",
  "GV01rvh1-10u:3262": "RV_1,152.01c avātiratam anṛtāni viśva ṛtena mitrāvaruṇā sacethe //",
  "GV01rvh1-10u:3263": "RV_1,152.02a etac cana tvo vi ciketad eṣāṃ satyo mantraḥ kaviśasta ṛghāvān /",
  "GV01rvh1-10u:3264": "RV_1,152.02c triraśriṃ hanti caturaśrir ugro devanido ha prathamā ajūryan //",
  "GV01rvh1-10u:3265": "RV_1,152.03a apād eti prathamā padvatīnāṃ kas tad vām mitrāvaruṇā ciketa /",
  "GV01rvh1-10u:3266": "RV_1,152.03c garbho bhāram bharaty ā cid asya ṛtam piparty anṛtaṃ ni tārīt //",
  "GV01rvh1-10u:3267": "RV_1,152.04a prayantam it pari jāraṃ kanīnām paśyāmasi nopanipadyamānam /",
  "GV01rvh1-10u:3268": "RV_1,152.04c anavapṛgṇā vitatā vasānam priyam mitrasya varuṇasya dhāma //",
  "GV01rvh1-10u:3269": "RV_1,152.05a anaśvo jāto anabhīśur arvā kanikradat patayad ūrdhvasānuḥ /",
  "GV01rvh1-10u:3270": "RV_1,152.05c acittam brahma jujuṣur yuvānaḥ pra mitre dhāma varuṇe gṛṇantaḥ //",
  "GV01rvh1-10u:3271": "RV_1,152.06a ā dhenavo māmateyam avantīr brahmapriyam pīpayan sasminn ūdhan /",
  "GV01rvh1-10u:3272": "RV_1,152.06c pitvo bhikṣeta vayunāni vidvān āsāvivāsann aditim uruṣyet //",
  "GV01rvh1-10u:3273": "RV_1,152.07a ā vām mitrāvaruṇā havyajuṣṭiṃ namasā devāv avasā vavṛtyām /",
  "GV01rvh1-10u:3274": "RV_1,152.07c asmākam brahma pṛtanāsu sahyā asmākaṃ vṛṣṭir divyā supārā //",
  "GV01rvh1-10u:3275": "RV_1,153.01a yajāmahe vām mahaḥ sajoṣā havyebhir mitrāvaruṇā namobhiḥ /",
  "GV01rvh1-10u:3276": "RV_1,153.01c ghṛtair ghṛtasnū adha yad vām asme adhvaryavo na dhītibhir bharanti //",
  "GV01rvh1-10u:3277": "RV_1,153.02a prastutir vāṃ dhāma na prayuktir ayāmi mitrāvaruṇā suvṛktiḥ /",
  "GV01rvh1-10u:3278": "RV_1,153.02c anakti yad vāṃ vidatheṣu hotā sumnaṃ vāṃ sūrir vṛṣaṇāv iyakṣan //",
  "GV01rvh1-10u:3279": "RV_1,153.03a pīpāya dhenur aditir ṛtāya janāya mitrāvaruṇā havirde /",
  "GV01rvh1-10u:3280": "RV_1,153.03c hinoti yad vāṃ vidathe saparyan sa rātahavyo mānuṣo na hotā //",
  "GV01rvh1-10u:3281": "RV_1,153.04a uta vāṃ vikṣu madyāsv andho gāva āpaś ca pīpayanta devīḥ /",
  "GV01rvh1-10u:3282": "RV_1,153.04c uto no asya pūrvyaḥ patir dan vītam pātam payasa usriyāyāḥ //",
  "GV01rvh1-10u:3283": "RV_1,154.01a viṣṇor nu kaṃ vīryāṇi pra vocaṃ yaḥ pārthivāni vimame rajāṃsi /",
  "GV01rvh1-10u:3284": "RV_1,154.01c yo askabhāyad uttaraṃ sadhasthaṃ vicakramāṇas tredhorugāyaḥ //",
  "GV01rvh1-10u:3285": "RV_1,154.02a pra tad viṣṇu stavate vīryeṇa mṛgo na bhīmaḥ kucaro giriṣṭhāḥ /",
  "GV01rvh1-10u:3286": "RV_1,154.02c yasyoruṣu triṣu vikramaṇeṣv adhikṣiyanti bhuvanāni viśvā //",
  "GV01rvh1-10u:3287": "RV_1,154.03a pra viṣṇave śūṣam etu manma girikṣita urugāyāya vṛṣṇe /",
  "GV01rvh1-10u:3288": "RV_1,154.03c ya idaṃ dīrgham prayataṃ sadhastham eko vimame tribhir it padebhiḥ //",
  "GV01rvh1-10u:3289": "RV_1,154.04a yasya trī pūrṇā madhunā padāny akṣīyamāṇā svadhayā madanti /",
  "GV01rvh1-10u:3290": "RV_1,154.04c ya u tridhātu pṛthivīm uta dyām eko dādhāra bhuvanāni viśvā //",
  "GV01rvh1-10u:3291": "RV_1,154.05a tad asya priyam abhi pātho aśyāṃ naro yatra devayavo madanti /",
  "GV01rvh1-10u:3292": "RV_1,154.05c urukramasya sa hi bandhur itthā viṣṇoḥ pade parame madhva utsaḥ //",
  "GV01rvh1-10u:3293": "RV_1,154.06a tā vāṃ vāstūny uśmasi gamadhyai yatra gāvo bhūriśṛṅgā ayāsaḥ /",
  "GV01rvh1-10u:3294": "RV_1,154.06c atrāha tad urugāyasya vṛṣṇaḥ paramam padam ava bhāti bhūri //",
  "GV01rvh1-10u:3295": "RV_1,155.01a pra vaḥ pāntam andhaso dhiyāyate mahe śūrāya viṣṇave cārcata /",
  "GV01rvh1-10u:3296": "RV_1,155.01c yā sānuni parvatānām adābhyā mahas tasthatur arvateva sādhunā //",
  "GV01rvh1-10u:3297": "RV_1,155.02a tveṣam itthā samaraṇaṃ śimīvator indrāviṣṇū sutapā vām uruṣyati /",
  "GV01rvh1-10u:3298": "RV_1,155.02c yā martyāya pratidhīyamānam it kṛśānor astur asanām uruṣyathaḥ //",
  "GV01rvh1-10u:3299": "RV_1,155.03a tā īṃ vardhanti mahy asya pauṃsyaṃ ni mātarā nayati retase bhuje /",
  "GV01rvh1-10u:3300": "RV_1,155.03c dadhāti putro 'varam param pitur nāma tṛtīyam adhi rocane divaḥ //",
  "GV01rvh1-10u:3301": "RV_1,155.04a tat-tad id asya pauṃsyaṃ gṛṇīmasīnasya trātur avṛkasya mīḷhuṣaḥ /",
  "GV01rvh1-10u:3302": "RV_1,155.04c yaḥ pārthivāni tribhir id vigāmabhir uru kramiṣṭorugāyāya jīvase //",
  "GV01rvh1-10u:3303": "RV_1,155.05a dve id asya kramaṇe svardṛśo 'bhikhyāya martyo bhuraṇyati /",
  "GV01rvh1-10u:3304": "RV_1,155.05c tṛtīyam asya nakir ā dadharṣati vayaś cana patayantaḥ patatriṇaḥ //",
  "GV01rvh1-10u:3305": "RV_1,155.06a caturbhiḥ sākaṃ navatiṃ ca nāmabhiś cakraṃ na vṛttaṃ vyatīṃr avīvipat /",
  "GV01rvh1-10u:3306": "RV_1,155.06c bṛhaccharīro vimimāna ṛkvabhir yuvākumāraḥ praty ety āhavam //",
  "GV01rvh1-10u:3307": "RV_1,156.01a bhavā mitro na śevyo ghṛtāsutir vibhūtadyumna evayā u saprathāḥ /",
  "GV01rvh1-10u:3308": "RV_1,156.01c adhā te viṣṇo viduṣā cid ardhya stomo yajñaś ca rādhyo haviṣmatā //",
  "GV01rvh1-10u:3309": "RV_1,156.02a yaḥ pūrvyāya vedhase navīyase sumajjānaye viṣṇave dadāśati /",
  "GV01rvh1-10u:3310": "RV_1,156.02c yo jātam asya mahato mahi bravat sed u śravobhir yujyaṃ cid abhy asat //",
  "GV01rvh1-10u:3311": "RV_1,156.03a tam u stotāraḥ pūrvyaṃ yathā vida ṛtasya garbhaṃ januṣā pipartana /",
  "GV01rvh1-10u:3312": "RV_1,156.03c āsya jānanto nāma cid vivaktana mahas te viṣṇo sumatim bhajāmahe //",
  "GV01rvh1-10u:3313": "RV_1,156.04a tam asya rājā varuṇas tam aśvinā kratuṃ sacanta mārutasya vedhasaḥ /",
  "GV01rvh1-10u:3314": "RV_1,156.04c dādhāra dakṣam uttamam aharvidaṃ vrajaṃ ca viṣṇuḥ sakhivāṃ aporṇute //",
  "GV01rvh1-10u:3315": "RV_1,156.05a ā yo vivāya sacathāya daivya indrāya viṣṇuḥ sukṛte sukṛttaraḥ /",
  "GV01rvh1-10u:3316": "RV_1,156.05c vedhā ajinvat triṣadhastha āryam ṛtasya bhāge yajamānam ābhajat //",
  "GV01rvh1-10u:3317": "RV_1,157.01a abodhy agnir jma ud eti sūryo vy uṣāś candrā mahy āvo arciṣā /",
  "GV01rvh1-10u:3318": "RV_1,157.01c āyukṣātām aśvinā yātave ratham prāsāvīd devaḥ savitā jagat pṛthak //",
  "GV01rvh1-10u:3319": "RV_1,157.02a yad yuñjāthe vṛṣaṇam aśvinā rathaṃ ghṛtena no madhunā kṣatram ukṣatam /",
  "GV01rvh1-10u:3320": "RV_1,157.02c asmākam brahma pṛtanāsu jinvataṃ vayaṃ dhanā śūrasātā bhajemahi //",
  "GV01rvh1-10u:3321": "RV_1,157.03a arvāṅ tricakro madhuvāhano ratho jīrāśvo aśvinor yātu suṣṭutaḥ /",
  "GV01rvh1-10u:3322": "RV_1,157.03c trivandhuro maghavā viśvasaubhagaḥ śaṃ na ā vakṣad dvipade catuṣpade //",
  "GV01rvh1-10u:3323": "RV_1,157.04a ā na ūrjaṃ vahatam aśvinā yuvam madhumatyā naḥ kaśayā mimikṣatam /",
  "GV01rvh1-10u:3324": "RV_1,157.04c prāyus tāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā //",
  "GV01rvh1-10u:3325": "RV_1,157.05a yuvaṃ ha garbhaṃ jagatīṣu dhattho yuvaṃ viśveṣu bhuvaneṣv antaḥ /",
  "GV01rvh1-10u:3326": "RV_1,157.05c yuvam agniṃ ca vṛṣaṇāv apaś ca vanaspatīṃr aśvināv airayethām //",
  "GV01rvh1-10u:3327": "RV_1,157.06a yuvaṃ ha stho bhiṣajā bheṣajebhir atho ha stho rathyā rāthyebhiḥ /",
  "GV01rvh1-10u:3328": "RV_1,157.06c atho ha kṣatram adhi dhattha ugrā yo vāṃ haviṣmān manasā dadāśa //",
  "GV01rvh1-10u:3329": "RV_1,158.01a vasū rudrā purumantū vṛdhantā daśasyataṃ no vṛṣaṇāv abhiṣṭau /",
  "GV01rvh1-10u:3330": "RV_1,158.01c dasrā ha yad rekṇa aucathyo vām pra yat sasrāthe akavābhir ūtī //",
  "GV01rvh1-10u:3331": "RV_1,158.02a ko vāṃ dāśat sumataye cid asyai vasū yad dhethe namasā pade goḥ /",
  "GV01rvh1-10u:3332": "RV_1,158.02c jigṛtam asme revatīḥ purandhīḥ kāmapreṇeva manasā carantā //",
  "GV01rvh1-10u:3333": "RV_1,158.03a yukto ha yad vāṃ taugryāya perur vi madhye arṇaso dhāyi pajraḥ /",
  "GV01rvh1-10u:3334": "RV_1,158.03c upa vām avaḥ śaraṇaṃ gameyaṃ śūro nājma patayadbhir evaiḥ //",
  "GV01rvh1-10u:3335": "RV_1,158.04a upastutir aucathyam uruṣyen mā mām ime patatriṇī vi dugdhām /",
  "GV01rvh1-10u:3336": "RV_1,158.04c mā mām edho daśatayaś cito dhāk pra yad vām baddhas tmani khādati kṣām //",
  "GV01rvh1-10u:3337": "RV_1,158.05a na mā garan nadyo mātṛtamā dāsā yad īṃ susamubdham avādhuḥ /",
  "GV01rvh1-10u:3338": "RV_1,158.05c śiro yad asya traitano vitakṣat svayaṃ dāsa uro aṃsāv api gdha //",
  "GV01rvh1-10u:3339": "RV_1,158.06a dīrghatamā māmateyo jujurvān daśame yuge /",
  "GV01rvh1-10u:3340": "RV_1,158.06c apām arthaṃ yatīnām brahmā bhavati sārathiḥ //",
  "GV01rvh1-10u:3341": "RV_1,159.01a pra dyāvā yajñaiḥ pṛthivī ṛtāvṛdhā mahī stuṣe vidatheṣu pracetasā /",
  "GV01rvh1-10u:3342": "RV_1,159.01c devebhir ye devaputre sudaṃsasetthā dhiyā vāryāṇi prabhūṣataḥ //",
  "GV01rvh1-10u:3343": "RV_1,159.02a uta manye pitur adruho mano mātur mahi svatavas tad dhavīmabhiḥ /",
  "GV01rvh1-10u:3344": "RV_1,159.02c suretasā pitarā bhūma cakratur uru prajāyā amṛtaṃ varīmabhiḥ //",
  "GV01rvh1-10u:3345": "RV_1,159.03a te sūnavaḥ svapasaḥ sudaṃsaso mahī jajñur mātarā pūrvacittaye /",
  "GV01rvh1-10u:3346": "RV_1,159.03c sthātuś ca satyaṃ jagataś ca dharmaṇi putrasya pāthaḥ padam advayāvinaḥ //",
  "GV01rvh1-10u:3347": "RV_1,159.04a te māyino mamire supracetaso jāmī sayonī mithunā samokasā /",
  "GV01rvh1-10u:3348": "RV_1,159.04c navyaṃ-navyaṃ tantum ā tanvate divi samudre antaḥ kavayaḥ sudītayaḥ //",
  "GV01rvh1-10u:3349": "RV_1,159.05a tad rādho adya savitur vareṇyaṃ vayaṃ devasya prasave manāmahe /",
  "GV01rvh1-10u:3350": "RV_1,159.05c asmabhyaṃ dyāvāpṛthivī sucetunā rayiṃ dhattaṃ vasumantaṃ śatagvinam //",
  "GV01rvh1-10u:3351": "RV_1,160.01a te hi dyāvāpṛthivī viśvaśambhuva ṛtāvarī rajaso dhārayatkavī /",
  "GV01rvh1-10u:3352": "RV_1,160.01c sujanmanī dhiṣaṇe antar īyate devo devī dharmaṇā sūryaḥ śuciḥ //",
  "GV01rvh1-10u:3353": "RV_1,160.02a uruvyacasā mahinī asaścatā pitā mātā ca bhuvanāni rakṣataḥ /",
  "GV01rvh1-10u:3354": "RV_1,160.02c sudhṛṣṭame vapuṣye na rodasī pitā yat sīm abhi rūpair avāsayat //",
  "GV01rvh1-10u:3355": "RV_1,160.03a sa vahniḥ putraḥ pitroḥ pavitravān punāti dhīro bhuvanāni māyayā /",
  "GV01rvh1-10u:3356": "RV_1,160.03c dhenuṃ ca pṛśniṃ vṛṣabhaṃ suretasaṃ viśvāhā śukram payo asya dukṣata //",
  "GV01rvh1-10u:3357": "RV_1,160.04a ayaṃ devānām apasām apastamo yo jajāna rodasī viśvaśambhuvā /",
  "GV01rvh1-10u:3358": "RV_1,160.04c vi yo mame rajasī sukratūyayājarebhi skambhanebhiḥ sam ānṛce //",
  "GV01rvh1-10u:3359": "RV_1,160.05a te no gṛṇāne mahinī mahi śravaḥ kṣatraṃ dyāvāpṛthivī dhāsatho bṛhat /",
  "GV01rvh1-10u:3360": "RV_1,160.05c yenābhi kṛṣṭīs tatanāma viśvahā panāyyam ojo asme sam invatam //",
  "GV01rvh1-10u:3361": "RV_1,161.01a kim u śreṣṭhaḥ kiṃ yaviṣṭho na ājagan kim īyate dūtyaṃ kad yad ūcima /",
  "GV01rvh1-10u:3362": "RV_1,161.01c na nindima camasaṃ yo mahākulo 'gne bhrātar druṇa id bhūtim ūdima //",
  "GV01rvh1-10u:3363": "RV_1,161.02a ekaṃ camasaṃ caturaḥ kṛṇotana tad vo devā abruvan tad va āgamam /",
  "GV01rvh1-10u:3364": "RV_1,161.02c saudhanvanā yady evā kariṣyatha sākaṃ devair yajñiyāso bhaviṣyatha //",
  "GV01rvh1-10u:3365": "RV_1,161.03a agniṃ dūtam prati yad abravītanāśvaḥ kartvo ratha uteha kartvaḥ /",
  "GV01rvh1-10u:3366": "RV_1,161.03c dhenuḥ kartvā yuvaśā kartvā dvā tāni bhrātar anu vaḥ kṛtvy emasi //",
  "GV01rvh1-10u:3367": "RV_1,161.04a cakṛvāṃsa ṛbhavas tad apṛcchata kved abhūd yaḥ sya dūto na ājagan /",
  "GV01rvh1-10u:3368": "RV_1,161.04c yadāvākhyac camasāñ caturaḥ kṛtān ād it tvaṣṭā gnāsv antar ny ānaje //",
  "GV01rvh1-10u:3369": "RV_1,161.05a hanāmaināṃ iti tvaṣṭā yad abravīc camasaṃ ye devapānam anindiṣuḥ /",
  "GV01rvh1-10u:3370": "RV_1,161.05c anyā nāmāni kṛṇvate sute sacāṃ anyair enān kanyā nāmabhi sparat //",
  "GV01rvh1-10u:3371": "RV_1,161.06a indro harī yuyuje aśvinā ratham bṛhaspatir viśvarūpām upājata /",
  "GV01rvh1-10u:3372": "RV_1,161.06c ṛbhur vibhvā vājo devāṃ agacchata svapaso yajñiyam bhāgam aitana //",
  "GV01rvh1-10u:3373": "RV_1,161.07a niś carmaṇo gām ariṇīta dhītibhir yā jarantā yuvaśā tākṛṇotana /",
  "GV01rvh1-10u:3374": "RV_1,161.07c saudhanvanā aśvād aśvam atakṣata yuktvā ratham upa devāṃ ayātana //",
  "GV01rvh1-10u:3375": "RV_1,161.08a idam udakam pibatety abravītanedaṃ vā ghā pibatā muñjanejanam /",
  "GV01rvh1-10u:3376": "RV_1,161.08c saudhanvanā yadi tan neva haryatha tṛtīye ghā savane mādayādhvai //",
  "GV01rvh1-10u:3377": "RV_1,161.09a āpo bhūyiṣṭhā ity eko abravīd agnir bhūyiṣṭha ity anyo abravīt /",
  "GV01rvh1-10u:3378": "RV_1,161.09c vadharyantīm bahubhyaḥ praiko abravīd ṛtā vadantaś camasāṃ apiṃśata //",
  "GV01rvh1-10u:3379": "RV_1,161.10a śroṇām eka udakaṃ gām avājati māṃsam ekaḥ piṃśati sūnayābhṛtam /",
  "GV01rvh1-10u:3380": "RV_1,161.10c ā nimrucaḥ śakṛd eko apābharat kiṃ svit putrebhyaḥ pitarā upāvatuḥ //",
  "GV01rvh1-10u:3381": "RV_1,161.11a udvatsv asmā akṛṇotanā tṛṇaṃ nivatsv apaḥ svapasyayā naraḥ /",
  "GV01rvh1-10u:3382": "RV_1,161.11c agohyasya yad asastanā gṛhe tad adyedam ṛbhavo nānu gacchatha //",
  "GV01rvh1-10u:3383": "RV_1,161.12a sammīlya yad bhuvanā paryasarpata kva svit tātyā pitarā va āsatuḥ /",
  "GV01rvh1-10u:3384": "RV_1,161.12c aśapata yaḥ karasnaṃ va ādade yaḥ prābravīt pro tasmā abravītana //",
  "GV01rvh1-10u:3385": "RV_1,161.13a suṣupvāṃsa ṛbhavas tad apṛcchatāgohya ka idaṃ no abūbudhat /",
  "GV01rvh1-10u:3386": "RV_1,161.13c śvānam basto bodhayitāram abravīt saṃvatsara idam adyā vy akhyata //",
  "GV01rvh1-10u:3387": "RV_1,161.14a divā yānti maruto bhūmyāgnir ayaṃ vāto antarikṣeṇa yāti /",
  "GV01rvh1-10u:3388": "RV_1,161.14c adbhir yāti varuṇaḥ samudrair yuṣmāṃ icchantaḥ śavaso napātaḥ //",
  "GV01rvh1-10u:3389": "RV_1,162.01a mā no mitro varuṇo aryamāyur indra ṛbhukṣā marutaḥ pari khyan /",
  "GV01rvh1-10u:3390": "RV_1,162.01c yad vājino devajātasya sapteḥ pravakṣyāmo vidathe vīryāṇi //",
  "GV01rvh1-10u:3391": "RV_1,162.02a yan nirṇijā rekṇasā prāvṛtasya rātiṃ gṛbhītām mukhato nayanti /",
  "GV01rvh1-10u:3392": "RV_1,162.02c suprāṅ ajo memyad viśvarūpa indrāpūṣṇoḥ priyam apy eti pāthaḥ //",
  "GV01rvh1-10u:3393": "RV_1,162.03a eṣa cchāgaḥ puro aśvena vājinā pūṣṇo bhāgo nīyate viśvadevyaḥ /",
  "GV01rvh1-10u:3394": "RV_1,162.03c abhipriyaṃ yat puroḷāśam arvatā tvaṣṭed enaṃ sauśravasāya jinvati //",
  "GV01rvh1-10u:3395": "RV_1,162.04a yad dhaviṣyam ṛtuśo devayānaṃ trir mānuṣāḥ pary aśvaṃ nayanti /",
  "GV01rvh1-10u:3396": "RV_1,162.04c atrā pūṣṇaḥ prathamo bhāga eti yajñaṃ devebhyaḥ prativedayann ajaḥ //",
  "GV01rvh1-10u:3397": "RV_1,162.05a hotādhvaryur āvayā agnimindho grāvagrābha uta śaṃstā suvipraḥ /",
  "GV01rvh1-10u:3398": "RV_1,162.05c tena yajñena svaraṅkṛtena sviṣṭena vakṣaṇā ā pṛṇadhvam //",
  "GV01rvh1-10u:3399": "RV_1,162.06a yūpavraskā uta ye yūpavāhāś caṣālaṃ ye aśvayūpāya takṣati /",
  "GV01rvh1-10u:3400": "RV_1,162.06c ye cārvate pacanaṃ sambharanty uto teṣām abhigūrtir na invatu //",
  "GV01rvh1-10u:3401": "RV_1,162.07a upa prāgāt suman me 'dhāyi manma devānām āśā upa vītapṛṣṭhaḥ /",
  "GV01rvh1-10u:3402": "RV_1,162.07c anv enaṃ viprā ṛṣayo madanti devānām puṣṭe cakṛmā subandhum //",
  "GV01rvh1-10u:3403": "RV_1,162.08a yad vājino dāma saṃdānam arvato yā śīrṣaṇyā raśanā rajjur asya /",
  "GV01rvh1-10u:3404": "RV_1,162.08c yad vā ghāsya prabhṛtam āsye tṛṇaṃ sarvā tā te api deveṣv astu //",
  "GV01rvh1-10u:3405": "RV_1,162.09a yad aśvasya kraviṣo makṣikāśa yad vā svarau svadhitau riptam asti /",
  "GV01rvh1-10u:3406": "RV_1,162.09c yad dhastayoḥ śamitur yan nakheṣu sarvā tā te api deveṣv astu //",
  "GV01rvh1-10u:3407": "RV_1,162.10a yad ūvadhyam udarasyāpavāti ya āmasya kraviṣo gandho asti /",
  "GV01rvh1-10u:3408": "RV_1,162.10c sukṛtā tac chamitāraḥ kṛṇvantūta medhaṃ śṛtapākam pacantu //",
  "GV01rvh1-10u:3409": "RV_1,162.11a yat te gātrād agninā pacyamānād abhi śūlaṃ nihatasyāvadhāvati /",
  "GV01rvh1-10u:3410": "RV_1,162.11c mā tad bhūmyām ā śriṣan mā tṛṇeṣu devebhyas tad uśadbhyo rātam astu //",
  "GV01rvh1-10u:3411": "RV_1,162.12a ye vājinam paripaśyanti pakvaṃ ya īm āhuḥ surabhir nir hareti /",
  "GV01rvh1-10u:3412": "RV_1,162.12c ye cārvato māṃsabhikṣām upāsata uto teṣām abhigūrtir na invatu //",
  "GV01rvh1-10u:3413": "RV_1,162.13a yan nīkṣaṇam māṃspacanyā ukhāyā yā pātrāṇi yūṣṇa āsecanāni /",
  "GV01rvh1-10u:3414": "RV_1,162.13c ūṣmaṇyāpidhānā carūṇām aṅkāḥ sūnāḥ pari bhūṣanty aśvam //",
  "GV01rvh1-10u:3415": "RV_1,162.14a nikramaṇaṃ niṣadanaṃ vivartanaṃ yac ca paḍbīśam arvataḥ /",
  "GV01rvh1-10u:3416": "RV_1,162.14c yac ca papau yac ca ghāsiṃ jaghāsa sarvā tā te api deveṣv astu //",
  "GV01rvh1-10u:3417": "RV_1,162.15a mā tvāgnir dhvanayīd dhūmagandhir mokhā bhrājanty abhi vikta jaghriḥ /",
  "GV01rvh1-10u:3418": "RV_1,162.15c iṣṭaṃ vītam abhigūrtaṃ vaṣaṭkṛtaṃ taṃ devāsaḥ prati gṛbhṇanty aśvam //",
  "GV01rvh1-10u:3419": "RV_1,162.16a yad aśvāya vāsa upastṛṇanty adhīvāsaṃ yā hiraṇyāny asmai /",
  "GV01rvh1-10u:3420": "RV_1,162.16c saṃdānam arvantam paḍbīśam priyā deveṣv ā yāmayanti //",
  "GV01rvh1-10u:3421": "RV_1,162.17a yat te sāde mahasā śūkṛtasya pārṣṇyā vā kaśayā vā tutoda /",
  "GV01rvh1-10u:3422": "RV_1,162.17c sruceva tā haviṣo adhvareṣu sarvā tā te brahmaṇā sūdayāmi //",
  "GV01rvh1-10u:3423": "RV_1,162.18a catustriṃśad vājino devabandhor vaṅkrīr aśvasya svadhitiḥ sam eti /",
  "GV01rvh1-10u:3424": "RV_1,162.18c acchidrā gātrā vayunā kṛṇota paruṣ-parur anughuṣyā vi śasta //",
  "GV01rvh1-10u:3425": "RV_1,162.19a ekas tvaṣṭur aśvasyā viśastā dvā yantārā bhavatas tatha ṛtuḥ /",
  "GV01rvh1-10u:3426": "RV_1,162.19c yā te gātrāṇām ṛtuthā kṛṇomi tā-tā piṇḍānām pra juhomy agnau //",
  "GV01rvh1-10u:3427": "RV_1,162.20a mā tvā tapat priya ātmāpiyantam mā svadhitis tanva ā tiṣṭhipat te /",
  "GV01rvh1-10u:3428": "RV_1,162.20c mā te gṛdhnur aviśastātihāya chidrā gātrāṇy asinā mithū kaḥ //",
  "GV01rvh1-10u:3429": "RV_1,162.21a na vā u etan mriyase na riṣyasi devāṃ id eṣi pathibhiḥ sugebhiḥ /",
  "GV01rvh1-10u:3430": "RV_1,162.21c harī te yuñjā pṛṣatī abhūtām upāsthād vājī dhuri rāsabhasya //",
  "GV01rvh1-10u:3431": "RV_1,162.22a sugavyaṃ no vājī svaśvyam puṃsaḥ putrāṃ uta viśvāpuṣaṃ rayim /",
  "GV01rvh1-10u:3432": "RV_1,162.22c anāgāstvaṃ no aditiḥ kṛṇotu kṣatraṃ no aśvo vanatāṃ haviṣmān //",
  "GV01rvh1-10u:3433": "RV_1,163.01a yad akrandaḥ prathamaṃ jāyamāna udyan samudrād uta vā purīṣāt /",
  "GV01rvh1-10u:3434": "RV_1,163.01c śyenasya pakṣā hariṇasya bāhū upastutyam mahi jātaṃ te arvan //",
  "GV01rvh1-10u:3435": "RV_1,163.02a yamena dattaṃ trita enam āyunag indra eṇam prathamo adhy atiṣṭhat /",
  "GV01rvh1-10u:3436": "RV_1,163.02c gandharvo asya raśanām agṛbhṇāt sūrād aśvaṃ vasavo nir ataṣṭa //",
  "GV01rvh1-10u:3437": "RV_1,163.03a asi yamo asy ādityo arvann asi trito guhyena vratena /",
  "GV01rvh1-10u:3438": "RV_1,163.03c asi somena samayā vipṛkta āhus te trīṇi divi bandhanāni //",
  "GV01rvh1-10u:3439": "RV_1,163.04a trīṇi ta āhur divi bandhanāni trīṇy apsu trīṇy antaḥ samudre /",
  "GV01rvh1-10u:3440": "RV_1,163.04c uteva me varuṇaś chantsy arvan yatrā ta āhuḥ paramaṃ janitram //",
  "GV01rvh1-10u:3441": "RV_1,163.05a imā te vājinn avamārjanānīmā śaphānāṃ sanitur nidhānā /",
  "GV01rvh1-10u:3442": "RV_1,163.05c atrā te bhadrā raśanā apaśyam ṛtasya yā abhirakṣanti gopāḥ //",
  "GV01rvh1-10u:3443": "RV_1,163.06a ātmānaṃ te manasārād ajānām avo divā patayantam pataṅgam /",
  "GV01rvh1-10u:3444": "RV_1,163.06c śiro apaśyam pathibhiḥ sugebhir areṇubhir jehamānam patatri //",
  "GV01rvh1-10u:3445": "RV_1,163.07a atrā te rūpam uttamam apaśyaṃ jigīṣamāṇam iṣa ā pade goḥ /",
  "GV01rvh1-10u:3446": "RV_1,163.07c yadā te marto anu bhogam ānaḷ ād id grasiṣṭha oṣadhīr ajīgaḥ //",
  "GV01rvh1-10u:3447": "RV_1,163.08a anu tvā ratho anu maryo arvann anu gāvo 'nu bhagaḥ kanīnām /",
  "GV01rvh1-10u:3448": "RV_1,163.08c anu vrātāsas tava sakhyam īyur anu devā mamire vīryaṃ te //",
  "GV01rvh1-10u:3449": "RV_1,163.09a hiraṇyaśṛṅgo 'yo asya pādā manojavā avara indra āsīt /",
  "GV01rvh1-10u:3450": "RV_1,163.09c devā id asya haviradyam āyan yo arvantam prathamo adhyatiṣṭhat //",
  "GV01rvh1-10u:3451": "RV_1,163.10a īrmāntāsaḥ silikamadhyamāsaḥ saṃ śūraṇāso divyāso atyāḥ /",
  "GV01rvh1-10u:3452": "RV_1,163.10c haṃsā iva śreṇiśo yatante yad ākṣiṣur divyam ajmam aśvāḥ //",
  "GV01rvh1-10u:3453": "RV_1,163.11a tava śarīram patayiṣṇv arvan tava cittaṃ vāta iva dhrajīmān /",
  "GV01rvh1-10u:3454": "RV_1,163.11c tava śṛṅgāṇi viṣṭhitā purutrāraṇyeṣu jarbhurāṇā caranti //",
  "GV01rvh1-10u:3455": "RV_1,163.12a upa prāgāc chasanaṃ vājy arvā devadrīcā manasā dīdhyānaḥ /",
  "GV01rvh1-10u:3456": "RV_1,163.12c ajaḥ puro nīyate nābhir asyānu paścāt kavayo yanti rebhāḥ //",
  "GV01rvh1-10u:3457": "RV_1,163.13a upa prāgāt paramaṃ yat sadhastham arvāṃ acchā pitaram mātaraṃ ca /",
  "GV01rvh1-10u:3458": "RV_1,163.13c adyā devāñ juṣṭatamo hi gamyā athā śāste dāśuṣe vāryāṇi //",
  "GV01rvh1-10u:3459": "RV_1,164.01a asya vāmasya palitasya hotus tasya bhrātā madhyamo asty aśnaḥ /",
  "GV01rvh1-10u:3460": "RV_1,164.01c tṛtīyo bhrātā ghṛtapṛṣṭho asyātrāpaśyaṃ viśpatiṃ saptaputram //",
  "GV01rvh1-10u:3461": "RV_1,164.02a sapta yuñjanti ratham ekacakram eko aśvo vahati saptanāmā /",
  "GV01rvh1-10u:3462": "RV_1,164.02c trinābhi cakram ajaram anarvaṃ yatremā viśvā bhuvanādhi tasthuḥ //",
  "GV01rvh1-10u:3463": "RV_1,164.03a imaṃ ratham adhi ye sapta tasthuḥ saptacakraṃ sapta vahanty aśvāḥ /",
  "GV01rvh1-10u:3464": "RV_1,164.03c sapta svasāro abhi saṃ navante yatra gavāṃ nihitā sapta nāma //",
  "GV01rvh1-10u:3465": "RV_1,164.04a ko dadarśa prathamaṃ jāyamānam asthanvantaṃ yad anasthā bibharti /",
  "GV01rvh1-10u:3466": "RV_1,164.04c bhūmyā asur asṛg ātmā kva svit ko vidvāṃsam upa gāt praṣṭum etat //",
  "GV01rvh1-10u:3467": "RV_1,164.05a pākaḥ pṛcchāmi manasāvijānan devānām enā nihitā padāni /",
  "GV01rvh1-10u:3468": "RV_1,164.05c vatse baṣkaye 'dhi sapta tantūn vi tatnire kavaya otavā u //",
  "GV01rvh1-10u:3469": "RV_1,164.06a acikitvāñ cikituṣaś cid atra kavīn pṛcchāmi vidmane na vidvān /",
  "GV01rvh1-10u:3470": "RV_1,164.06c vi yas tastambha ṣaḷ imā rajāṃsy ajasya rūpe kim api svid ekam //",
  "GV01rvh1-10u:3471": "RV_1,164.07a iha bravītu ya īm aṅga vedāsya vāmasya nihitam padaṃ veḥ /",
  "GV01rvh1-10u:3472": "RV_1,164.07c śīrṣṇaḥ kṣīraṃ duhrate gāvo asya vavriṃ vasānā udakam padāpuḥ //",
  "GV01rvh1-10u:3473": "RV_1,164.08a mātā pitaram ṛta ā babhāja dhīty agre manasā saṃ hi jagme /",
  "GV01rvh1-10u:3474": "RV_1,164.08c sā bībhatsur garbharasā nividdhā namasvanta id upavākam īyuḥ //",
  "GV01rvh1-10u:3475": "RV_1,164.09a yuktā mātāsīd dhuri dakṣiṇāyā atiṣṭhad garbho vṛjanīṣv antaḥ /",
  "GV01rvh1-10u:3476": "RV_1,164.09c amīmed vatso anu gām apaśyad viśvarūpyaṃ triṣu yojaneṣu //",
  "GV01rvh1-10u:3477": "RV_1,164.10a tisro mātṝs trīn pitṝn bibhrad eka ūrdhvas tasthau nem ava glāpayanti /",
  "GV01rvh1-10u:3478": "RV_1,164.10c mantrayante divo amuṣya pṛṣṭhe viśvavidaṃ vācam aviśvaminvām //",
  "GV01rvh1-10u:3479": "RV_1,164.11a dvādaśāraṃ nahi taj jarāya varvarti cakram pari dyām ṛtasya /",
  "GV01rvh1-10u:3480": "RV_1,164.11c ā putrā agne mithunāso atra sapta śatāni viṃśatiś ca tasthuḥ //",
  "GV01rvh1-10u:3481": "RV_1,164.12a pañcapādam pitaraṃ dvādaśākṛtiṃ diva āhuḥ pare ardhe purīṣiṇam /",
  "GV01rvh1-10u:3482": "RV_1,164.12c atheme anya upare vicakṣaṇaṃ saptacakre ṣaḷara āhur arpitam //",
  "GV01rvh1-10u:3483": "RV_1,164.13a pañcāre cakre parivartamāne tasminn ā tasthur bhuvanāni viśvā /",
  "GV01rvh1-10u:3484": "RV_1,164.13c tasya nākṣas tapyate bhūribhāraḥ sanād eva na śīryate sanābhiḥ //",
  "GV01rvh1-10u:3485": "RV_1,164.14a sanemi cakram ajaraṃ vi vāvṛta uttānāyāṃ daśa yuktā vahanti /",
  "GV01rvh1-10u:3486": "RV_1,164.14c sūryasya cakṣū rajasaity āvṛtaṃ tasminn ārpitā bhuvanāni viśvā //",
  "GV01rvh1-10u:3487": "RV_1,164.15a sākañjānāṃ saptatham āhur ekajaṃ ṣaḷ id yamā ṛṣayo devajā iti /",
  "GV01rvh1-10u:3488": "RV_1,164.15c teṣām iṣṭāni vihitāni dhāmaśa sthātre rejante vikṛtāni rūpaśaḥ //",
  "GV01rvh1-10u:3489": "RV_1,164.16a striyaḥ satīs tāṃ u me puṃsa āhuḥ paśyad akṣaṇvān na vi cetad andhaḥ /",
  "GV01rvh1-10u:3490": "RV_1,164.16c kavir yaḥ putraḥ sa īm ā ciketa yas tā vijānāt sa pituṣ pitāsat //",
  "GV01rvh1-10u:3491": "RV_1,164.17a avaḥ pareṇa para enāvareṇa padā vatsam bibhratī gaur ud asthāt /",
  "GV01rvh1-10u:3492": "RV_1,164.17c sā kadrīcī kaṃ svid ardham parāgāt kva svit sūte nahi yūthe antaḥ //",
  "GV01rvh1-10u:3493": "RV_1,164.18a avaḥ pareṇa pitaraṃ yo asyānuveda para enāvareṇa /",
  "GV01rvh1-10u:3494": "RV_1,164.18c kavīyamānaḥ ka iha pra vocad devam manaḥ kuto adhi prajātam //",
  "GV01rvh1-10u:3495": "RV_1,164.19a ye arvāñcas tāṃ u parāca āhur ye parāñcas tāṃ u arvāca āhuḥ /",
  "GV01rvh1-10u:3496": "RV_1,164.19c indraś ca yā cakrathuḥ soma tāni dhurā na yuktā rajaso vahanti //",
  "GV01rvh1-10u:3497": "RV_1,164.20a dvā suparṇā sayujā sakhāyā samānaṃ vṛkṣam pari ṣasvajāte /",
  "GV01rvh1-10u:3498": "RV_1,164.20c tayor anyaḥ pippalaṃ svādv atty anaśnann anyo abhi cākaśīti //",
  "GV01rvh1-10u:3499": "RV_1,164.21a yatrā suparṇā amṛtasya bhāgam animeṣaṃ vidathābhisvaranti /",
  "GV01rvh1-10u:3500": "RV_1,164.21c ino viśvasya bhuvanasya gopāḥ sa mā dhīraḥ pākam atrā viveśa //",
  "GV01rvh1-10u:3501": "RV_1,164.22a yasmin vṛkṣe madhvadaḥ suparṇā niviśante suvate cādhi viśve /",
  "GV01rvh1-10u:3502": "RV_1,164.22c tasyed āhuḥ pippalaṃ svādv agre tan non naśad yaḥ pitaraṃ na veda //",
  "GV01rvh1-10u:3503": "RV_1,164.23a yad gāyatre adhi gāyatram āhitaṃ traiṣṭubhād vā traiṣṭubhaṃ niratakṣata /",
  "GV01rvh1-10u:3504": "RV_1,164.23c yad vā jagaj jagaty āhitam padaṃ ya it tad vidus te amṛtatvam ānaśuḥ //",
  "GV01rvh1-10u:3505": "RV_1,164.24a gāyatreṇa prati mimīte arkam arkeṇa sāma traiṣṭubhena vākam /",
  "GV01rvh1-10u:3506": "RV_1,164.24c vākena vākaṃ dvipadā catuṣpadākṣareṇa mimate sapta vāṇīḥ //",
  "GV01rvh1-10u:3507": "RV_1,164.25a jagatā sindhuṃ divy astabhāyad rathantare sūryam pary apaśyat /",
  "GV01rvh1-10u:3508": "RV_1,164.25c gāyatrasya samidhas tisra āhus tato mahnā pra ririce mahitvā //",
  "GV01rvh1-10u:3509": "RV_1,164.26a upa hvaye sudughāṃ dhenum etāṃ suhasto godhug uta dohad enām /",
  "GV01rvh1-10u:3510": "RV_1,164.26c śreṣṭhaṃ savaṃ savitā sāviṣan no 'bhīddho gharmas tad u ṣu pra vocam //",
  "GV01rvh1-10u:3511": "RV_1,164.27a hiṅkṛṇvatī vasupatnī vasūnāṃ vatsam icchantī manasābhy āgāt /",
  "GV01rvh1-10u:3512": "RV_1,164.27c duhām aśvibhyām payo aghnyeyaṃ sā vardhatām mahate saubhagāya //",
  "GV01rvh1-10u:3513": "RV_1,164.28a gaur amīmed anu vatsam miṣantam mūrdhānaṃ hiṅṅ akṛṇon mātavā u /",
  "GV01rvh1-10u:3514": "RV_1,164.28c sṛkvāṇaṃ gharmam abhi vāvaśānā mimāti māyum payate payobhiḥ //",
  "GV01rvh1-10u:3515": "RV_1,164.29a ayaṃ sa śiṅkte yena gaur abhīvṛtā mimāti māyuṃ dhvasanāv adhi śritā /",
  "GV01rvh1-10u:3516": "RV_1,164.29c sā cittibhir ni hi cakāra martyaṃ vidyud bhavantī prati vavrim auhata //",
  "GV01rvh1-10u:3517": "RV_1,164.30a anac chaye turagātu jīvam ejad dhruvam madhya ā pastyānām /",
  "GV01rvh1-10u:3518": "RV_1,164.30c jīvo mṛtasya carati svadhābhir amartyo martyenā sayoniḥ //",
  "GV01rvh1-10u:3519": "RV_1,164.31a apaśyaṃ gopām anipadyamānam ā ca parā ca pathibhiś carantam /",
  "GV01rvh1-10u:3520": "RV_1,164.31c sa sadhrīcīḥ sa viṣūcīr vasāna ā varīvarti bhuvaneṣv antaḥ //",
  "GV01rvh1-10u:3521": "RV_1,164.32a ya īṃ cakāra na so asya veda ya īṃ dadarśa hirug in nu tasmāt /",
  "GV01rvh1-10u:3522": "RV_1,164.32c sa mātur yonā parivīto antar bahuprajā nirṛtim ā viveśa //",
  "GV01rvh1-10u:3523": "RV_1,164.33a dyaur me pitā janitā nābhir atra bandhur me mātā pṛthivī mahīyam /",
  "GV01rvh1-10u:3524": "RV_1,164.33c uttānayoś camvor yonir antar atrā pitā duhitur garbham ādhāt //",
  "GV01rvh1-10u:3525": "RV_1,164.34a pṛcchāmi tvā param antam pṛthivyāḥ pṛcchāmi yatra bhuvanasya nābhiḥ /",
  "GV01rvh1-10u:3526": "RV_1,164.34c pṛcchāmi tvā vṛṣṇo aśvasya retaḥ pṛcchāmi vācaḥ paramaṃ vyoma //",
  "GV01rvh1-10u:3527": "RV_1,164.35a iyaṃ vediḥ paro antaḥ pṛthivyā ayaṃ yajño bhuvanasya nābhiḥ /",
  "GV01rvh1-10u:3528": "RV_1,164.35c ayaṃ somo vṛṣṇo aśvasya reto brahmāyaṃ vācaḥ paramaṃ vyoma //",
  "GV01rvh1-10u:3529": "RV_1,164.36a saptārdhagarbhā bhuvanasya reto viṣṇos tiṣṭhanti pradiśā vidharmaṇi /",
  "GV01rvh1-10u:3530": "RV_1,164.36c te dhītibhir manasā te vipaścitaḥ paribhuvaḥ pari bhavanti viśvataḥ //",
  "GV01rvh1-10u:3531": "RV_1,164.37a na vi jānāmi yad ivedam asmi niṇyaḥ saṃnaddho manasā carāmi /",
  "GV01rvh1-10u:3532": "RV_1,164.37c yadā māgan prathamajā ṛtasyād id vāco aśnuve bhāgam asyāḥ //",
  "GV01rvh1-10u:3533": "RV_1,164.38a apāṅ prāṅ eti svadhayā gṛbhīto 'martyo martyenā sayoniḥ /",
  "GV01rvh1-10u:3534": "RV_1,164.38c tā śaśvantā viṣūcīnā viyantā ny anyaṃ cikyur na ni cikyur anyam //",
  "GV01rvh1-10u:3535": "RV_1,164.39a ṛco akṣare parame vyoman yasmin devā adhi viśve niṣeduḥ /",
  "GV01rvh1-10u:3536": "RV_1,164.39c yas tan na veda kim ṛcā kariṣyati ya it tad vidus ta ime sam āsate //",
  "GV01rvh1-10u:3537": "RV_1,164.40a sūyavasād bhagavatī hi bhūyā atho vayam bhagavantaḥ syāma /",
  "GV01rvh1-10u:3538": "RV_1,164.40c addhi tṛṇam aghnye viśvadānīm piba śuddham udakam ācarantī //",
  "GV01rvh1-10u:3539": "RV_1,164.41a gaurīr mimāya salilāni takṣaty ekapadī dvipadī sā catuṣpadī /",
  "GV01rvh1-10u:3540": "RV_1,164.41c aṣṭāpadī navapadī babhūvuṣī sahasrākṣarā parame vyoman //",
  "GV01rvh1-10u:3541": "RV_1,164.42a tasyāḥ samudrā adhi vi kṣaranti tena jīvanti pradiśaś catasraḥ /",
  "GV01rvh1-10u:3542": "RV_1,164.42c tataḥ kṣaraty akṣaraṃ tad viśvam upa jīvati //",
  "GV01rvh1-10u:3543": "RV_1,164.43a śakamayaṃ dhūmam ārād apaśyaṃ viṣūvatā para enāvareṇa /",
  "GV01rvh1-10u:3544": "RV_1,164.43c ukṣāṇam pṛśnim apacanta vīrās tāni dharmāṇi prathamāny āsan //",
  "GV01rvh1-10u:3545": "RV_1,164.44a trayaḥ keśina ṛtuthā vi cakṣate saṃvatsare vapata eka eṣām /",
  "GV01rvh1-10u:3546": "RV_1,164.44c viśvam eko abhi caṣṭe śacībhir dhrājir ekasya dadṛśe na rūpam //",
  "GV01rvh1-10u:3547": "RV_1,164.45a catvāri vāk parimitā padāni tāni vidur brāhmaṇā ye manīṣiṇaḥ /",
  "GV01rvh1-10u:3548": "RV_1,164.45c guhā trīṇi nihitā neṅgayanti turīyaṃ vāco manuṣyā vadanti //",
  "GV01rvh1-10u:3549": "RV_1,164.46a indram mitraṃ varuṇam agnim āhur atho divyaḥ sa suparṇo garutmān /",
  "GV01rvh1-10u:3550": "RV_1,164.46c ekaṃ sad viprā bahudhā vadanty agniṃ yamam mātariśvānam āhuḥ //",
  "GV01rvh1-10u:3551": "RV_1,164.47a kṛṣṇaṃ niyānaṃ harayaḥ suparṇā apo vasānā divam ut patanti /",
  "GV01rvh1-10u:3552": "RV_1,164.47c ta āvavṛtran sadanād ṛtasyād id ghṛtena pṛthivī vy udyate //",
  "GV01rvh1-10u:3553": "RV_1,164.48a dvādaśa pradhayaś cakram ekaṃ trīṇi nabhyāni ka u tac ciketa /",
  "GV01rvh1-10u:3554": "RV_1,164.48c tasmin sākaṃ triśatā na śaṅkavo 'rpitāḥ ṣaṣṭir na calācalāsaḥ //",
  "GV01rvh1-10u:3555": "RV_1,164.49a yas te stanaḥ śaśayo yo mayobhūr yena viśvā puṣyasi vāryāṇi /",
  "GV01rvh1-10u:3556": "RV_1,164.49c yo ratnadhā vasuvid yaḥ sudatraḥ sarasvati tam iha dhātave kaḥ //",
  "GV01rvh1-10u:3557": "RV_1,164.50a yajñena yajñam ayajanta devās tāni dharmāṇi prathamāny āsan /",
  "GV01rvh1-10u:3558": "RV_1,164.50c te ha nākam mahimānaḥ sacanta yatra pūrve sādhyāḥ santi devāḥ //",
  "GV01rvh1-10u:3559": "RV_1,164.51a samānam etad udakam uc caity ava cāhabhiḥ /",
  "GV01rvh1-10u:3560": "RV_1,164.51c bhūmim parjanyā jinvanti divaṃ jinvanty agnayaḥ //",
  "GV01rvh1-10u:3561": "RV_1,164.52a divyaṃ suparṇaṃ vāyasam bṛhantam apāṃ garbhaṃ darśatam oṣadhīnām /",
  "GV01rvh1-10u:3562": "RV_1,164.52c abhīpato vṛṣṭibhis tarpayantaṃ sarasvantam avase johavīmi //",
  "GV01rvh1-10u:3563": "RV_1,165.01a kayā śubhā savayasaḥ sanīḷāḥ samānyā marutaḥ sam mimikṣuḥ /",
  "GV01rvh1-10u:3564": "RV_1,165.01c kayā matī kuta etāsa ete 'rcanti śuṣmaṃ vṛṣaṇo vasūyā //",
  "GV01rvh1-10u:3565": "RV_1,165.02a kasya brahmāṇi jujuṣur yuvānaḥ ko adhvare maruta ā vavarta /",
  "GV01rvh1-10u:3566": "RV_1,165.02c śyenāṃ iva dhrajato antarikṣe kena mahā manasā rīramāma //",
  "GV01rvh1-10u:3567": "RV_1,165.03a kutas tvam indra māhinaḥ sann eko yāsi satpate kiṃ ta itthā /",
  "GV01rvh1-10u:3568": "RV_1,165.03c sam pṛcchase samarāṇaḥ śubhānair voces tan no harivo yat te asme //",
  "GV01rvh1-10u:3569": "RV_1,165.04a brahmāṇi me matayaḥ śaṃ sutāsaḥ śuṣma iyarti prabhṛto me adriḥ /",
  "GV01rvh1-10u:3570": "RV_1,165.04c ā śāsate prati haryanty ukthemā harī vahatas tā no accha //",
  "GV01rvh1-10u:3571": "RV_1,165.05a ato vayam antamebhir yujānāḥ svakṣatrebhis tanvaḥ śumbhamānāḥ /",
  "GV01rvh1-10u:3572": "RV_1,165.05c mahobhir etāṃ upa yujmahe nv indra svadhām anu hi no babhūtha //",
  "GV01rvh1-10u:3573": "RV_1,165.06a kva syā vo marutaḥ svadhāsīd yan mām ekaṃ samadhattāhihatye /",
  "GV01rvh1-10u:3574": "RV_1,165.06c ahaṃ hy ugras taviṣas tuviṣmān viśvasya śatror anamaṃ vadhasnaiḥ //",
  "GV01rvh1-10u:3575": "RV_1,165.07a bhūri cakartha yujyebhir asme samānebhir vṛṣabha pauṃsyebhiḥ /",
  "GV01rvh1-10u:3576": "RV_1,165.07c bhūrīṇi hi kṛṇavāmā śaviṣṭhendra kratvā maruto yad vaśāma //",
  "GV01rvh1-10u:3577": "RV_1,165.08a vadhīṃ vṛtram maruta indriyeṇa svena bhāmena taviṣo babhūvān /",
  "GV01rvh1-10u:3578": "RV_1,165.08c aham etā manave viśvaścandrāḥ sugā apaś cakara vajrabāhuḥ //",
  "GV01rvh1-10u:3579": "RV_1,165.09a anuttam ā te maghavan nakir nu na tvāvāṃ asti devatā vidānaḥ /",
  "GV01rvh1-10u:3580": "RV_1,165.09c na jāyamāno naśate na jāto yāni kariṣyā kṛṇuhi pravṛddha //",
  "GV01rvh1-10u:3581": "RV_1,165.10a ekasya cin me vibhv astv ojo yā nu dadhṛṣvān kṛṇavai manīṣā /",
  "GV01rvh1-10u:3582": "RV_1,165.10c ahaṃ hy ugro maruto vidāno yāni cyavam indra id īśa eṣām //",
  "GV01rvh1-10u:3583": "RV_1,165.11a amandan mā maruta stomo atra yan me naraḥ śrutyam brahma cakra /",
  "GV01rvh1-10u:3584": "RV_1,165.11c indrāya vṛṣṇe sumakhāya mahyaṃ sakhye sakhāyas tanve tanūbhiḥ //",
  "GV01rvh1-10u:3585": "RV_1,165.12a eved ete prati mā rocamānā anedyaḥ śrava eṣo dadhānāḥ /",
  "GV01rvh1-10u:3586": "RV_1,165.12c saṃcakṣyā marutaś candravarṇā acchānta me chadayāthā ca nūnam //",
  "GV01rvh1-10u:3587": "RV_1,165.13a ko nv atra maruto māmahe vaḥ pra yātana sakhīṃr acchā sakhāyaḥ /",
  "GV01rvh1-10u:3588": "RV_1,165.13c manmāni citrā apivātayanta eṣām bhūta navedā ma ṛtānām //",
  "GV01rvh1-10u:3589": "RV_1,165.14a ā yad duvasyād duvase na kārur asmāñ cakre mānyasya medhā /",
  "GV01rvh1-10u:3590": "RV_1,165.14c o ṣu vartta maruto vipram acchemā brahmāṇi jaritā vo arcat //",
  "GV01rvh1-10u:3591": "RV_1,165.15a eṣa va stomo maruta iyaṃ gīr māndāryasya mānyasya kāroḥ /",
  "GV01rvh1-10u:3592": "RV_1,165.15c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //",
  "GV01rvh1-10u:3593": "RV_1,166.01a tan nu vocāma rabhasāya janmane pūrvam mahitvaṃ vṛṣabhasya ketave /",
  "GV01rvh1-10u:3594": "RV_1,166.01c aidheva yāman marutas tuviṣvaṇo yudheva śakrās taviṣāṇi kartana //",
  "GV01rvh1-10u:3595": "RV_1,166.02a nityaṃ na sūnum madhu bibhrata upa krīḷanti krīḷā vidatheṣu ghṛṣvayaḥ /",
  "GV01rvh1-10u:3596": "RV_1,166.02c nakṣanti rudrā avasā namasvinaṃ na mardhanti svatavaso haviṣkṛtam //",
  "GV01rvh1-10u:3597": "RV_1,166.03a yasmā ūmāso amṛtā arāsata rāyas poṣaṃ ca haviṣā dadāśuṣe /",
  "GV01rvh1-10u:3598": "RV_1,166.03c ukṣanty asmai maruto hitā iva purū rajāṃsi payasā mayobhuvaḥ //",
  "GV01rvh1-10u:3599": "RV_1,166.04a ā ye rajāṃsi taviṣībhir avyata pra va evāsaḥ svayatāso adhrajan /",
  "GV01rvh1-10u:3600": "RV_1,166.04c bhayante viśvā bhuvanāni harmyā citro vo yāmaḥ prayatāsv ṛṣṭiṣu //",
  "GV01rvh1-10u:3601": "RV_1,166.05a yat tveṣayāmā nadayanta parvatān divo vā pṛṣṭhaṃ naryā acucyavuḥ /",
  "GV01rvh1-10u:3602": "RV_1,166.05c viśvo vo ajman bhayate vanaspatī rathīyantīva pra jihīta oṣadhiḥ //",
  "GV01rvh1-10u:3603": "RV_1,166.06a yūyaṃ na ugrā marutaḥ sucetunāriṣṭagrāmāḥ sumatim pipartana /",
  "GV01rvh1-10u:3604": "RV_1,166.06c yatrā vo didyud radati krivirdatī riṇāti paśvaḥ sudhiteva barhaṇā //",
  "GV01rvh1-10u:3605": "RV_1,166.07a pra skambhadeṣṇā anavabhrarādhaso 'lātṛṇāso vidatheṣu suṣṭutāḥ /",
  "GV01rvh1-10u:3606": "RV_1,166.07c arcanty arkam madirasya pītaye vidur vīrasya prathamāni pauṃsyā //",
  "GV01rvh1-10u:3607": "RV_1,166.08a śatabhujibhis tam abhihruter aghāt pūrbhī rakṣatā maruto yam āvata /",
  "GV01rvh1-10u:3608": "RV_1,166.08c janaṃ yam ugrās tavaso virapśinaḥ pāthanā śaṃsāt tanayasya puṣṭiṣu //",
  "GV01rvh1-10u:3609": "RV_1,166.09a viśvāni bhadrā maruto ratheṣu vo mithaspṛdhyeva taviṣāṇy āhitā /",
  "GV01rvh1-10u:3610": "RV_1,166.09c aṃseṣv ā vaḥ prapatheṣu khādayo 'kṣo vaś cakrā samayā vi vāvṛte //",
  "GV01rvh1-10u:3611": "RV_1,166.10a bhūrīṇi bhadrā naryeṣu bāhuṣu vakṣassu rukmā rabhasāso añjayaḥ /",
  "GV01rvh1-10u:3612": "RV_1,166.10c aṃseṣv etāḥ paviṣu kṣurā adhi vayo na pakṣān vy anu śriyo dhire //",
  "GV01rvh1-10u:3613": "RV_1,166.11a mahānto mahnā vibhvo vibhūtayo dūredṛśo ye divyā iva stṛbhiḥ /",
  "GV01rvh1-10u:3614": "RV_1,166.11c mandrāḥ sujihvāḥ svaritāra āsabhiḥ sammiślā indre marutaḥ pariṣṭubhaḥ //",
  "GV01rvh1-10u:3615": "RV_1,166.12a tad vaḥ sujātā maruto mahitvanaṃ dīrghaṃ vo dātram aditer iva vratam /",
  "GV01rvh1-10u:3616": "RV_1,166.12c indraś cana tyajasā vi hruṇāti taj janāya yasmai sukṛte arādhvam //",
  "GV01rvh1-10u:3617": "RV_1,166.13a tad vo jāmitvam marutaḥ pare yuge purū yac chaṃsam amṛtāsa āvata /",
  "GV01rvh1-10u:3618": "RV_1,166.13c ayā dhiyā manave śruṣṭim āvyā sākaṃ naro daṃsanair ā cikitrire //",
  "GV01rvh1-10u:3619": "RV_1,166.14a yena dīrgham marutaḥ śūśavāma yuṣmākena parīṇasā turāsaḥ /",
  "GV01rvh1-10u:3620": "RV_1,166.14c ā yat tatanan vṛjane janāsa ebhir yajñebhis tad abhīṣṭim aśyām //",
  "GV01rvh1-10u:3621": "RV_1,166.15a eṣa va stomo maruta iyaṃ gīr māndāryasya mānyasya kāroḥ /",
  "GV01rvh1-10u:3622": "RV_1,166.15c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //",
  "GV01rvh1-10u:3623": "RV_1,167.01a sahasraṃ ta indrotayo naḥ sahasram iṣo harivo gūrtatamāḥ /",
  "GV01rvh1-10u:3624": "RV_1,167.01c sahasraṃ rāyo mādayadhyai sahasriṇa upa no yantu vājāḥ //",
  "GV01rvh1-10u:3625": "RV_1,167.02a ā no 'vobhir maruto yāntv acchā jyeṣṭhebhir vā bṛhaddivaiḥ sumāyāḥ /",
  "GV01rvh1-10u:3626": "RV_1,167.02c adha yad eṣāṃ niyutaḥ paramāḥ samudrasya cid dhanayanta pāre //",
  "GV01rvh1-10u:3627": "RV_1,167.03a mimyakṣa yeṣu sudhitā ghṛtācī hiraṇyanirṇig uparā na ṛṣṭiḥ /",
  "GV01rvh1-10u:3628": "RV_1,167.03c guhā carantī manuṣo na yoṣā sabhāvatī vidathyeva saṃ vāk //",
  "GV01rvh1-10u:3629": "RV_1,167.04a parā śubhrā ayāso yavyā sādhāraṇyeva maruto mimikṣuḥ /",
  "GV01rvh1-10u:3630": "RV_1,167.04c na rodasī apa nudanta ghorā juṣanta vṛdhaṃ sakhyāya devāḥ //",
  "GV01rvh1-10u:3631": "RV_1,167.05a joṣad yad īm asuryā sacadhyai viṣitastukā rodasī nṛmaṇāḥ /",
  "GV01rvh1-10u:3632": "RV_1,167.05c ā sūryeva vidhato rathaṃ gāt tveṣapratīkā nabhaso netyā //",
  "GV01rvh1-10u:3633": "RV_1,167.06a āsthāpayanta yuvatiṃ yuvānaḥ śubhe nimiślāṃ vidatheṣu pajrām /",
  "GV01rvh1-10u:3634": "RV_1,167.06c arko yad vo maruto haviṣmān gāyad gāthaṃ sutasomo duvasyan //",
  "GV01rvh1-10u:3635": "RV_1,167.07a pra taṃ vivakmi vakmyo ya eṣām marutām mahimā satyo asti /",
  "GV01rvh1-10u:3636": "RV_1,167.07c sacā yad īṃ vṛṣamaṇā ahaṃyu sthirā cij janīr vahate subhāgāḥ //",
  "GV01rvh1-10u:3637": "RV_1,167.08a pānti mitrāvaruṇāv avadyāc cayata īm aryamo apraśastān /",
  "GV01rvh1-10u:3638": "RV_1,167.08c uta cyavante acyutā dhruvāṇi vāvṛdha īm maruto dātivāraḥ //",
  "GV01rvh1-10u:3639": "RV_1,167.09a nahī nu vo maruto anty asme ārāttāc cic chavaso antam āpuḥ /",
  "GV01rvh1-10u:3640": "RV_1,167.09c te dhṛṣṇunā śavasā śūśuvāṃso 'rṇo na dveṣo dhṛṣatā pari ṣṭhuḥ //",
  "GV01rvh1-10u:3641": "RV_1,167.10a vayam adyendrasya preṣṭhā vayaṃ śvo vocemahi samarye /",
  "GV01rvh1-10u:3642": "RV_1,167.10c vayam purā mahi ca no anu dyūn tan na ṛbhukṣā narām anu ṣyāt //",
  "GV01rvh1-10u:3643": "RV_1,167.11a eṣa va stomo maruta iyaṃ gīr māndāryasya mānyasya kāroḥ /",
  "GV01rvh1-10u:3644": "RV_1,167.11c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //",
  "GV01rvh1-10u:3645": "RV_1,168.01a yajñā-yajñā vaḥ samanā tuturvaṇir dhiyaṃ-dhiyaṃ vo devayā u dadhidhve /",
  "GV01rvh1-10u:3646": "RV_1,168.01c ā vo 'rvācaḥ suvitāya rodasyor mahe vavṛtyām avase suvṛktibhiḥ //",
  "GV01rvh1-10u:3647": "RV_1,168.02a vavrāso na ye svajāḥ svatavasa iṣaṃ svar abhijāyanta dhūtayaḥ /",
  "GV01rvh1-10u:3648": "RV_1,168.02c sahasriyāso apāṃ normaya āsā gāvo vandyāso nokṣaṇaḥ //",
  "GV01rvh1-10u:3649": "RV_1,168.03a somāso na ye sutās tṛptāṃśavo hṛtsu pītāso duvaso nāsate /",
  "GV01rvh1-10u:3650": "RV_1,168.03c aiṣām aṃseṣu rambhiṇīva rārabhe hasteṣu khādiś ca kṛtiś ca saṃ dadhe //",
  "GV01rvh1-10u:3651": "RV_1,168.04a ava svayuktā diva ā vṛthā yayur amartyāḥ kaśayā codata tmanā /",
  "GV01rvh1-10u:3652": "RV_1,168.04c areṇavas tuvijātā acucyavur dṛḷhāni cin maruto bhrājadṛṣṭayaḥ //",
  "GV01rvh1-10u:3653": "RV_1,168.05a ko vo 'ntar maruta ṛṣṭividyuto rejati tmanā hanveva jihvayā /",
  "GV01rvh1-10u:3654": "RV_1,168.05c dhanvacyuta iṣāṃ na yāmani purupraiṣā ahanyo naitaśaḥ //",
  "GV01rvh1-10u:3655": "RV_1,168.06a kva svid asya rajaso mahas paraṃ kvāvaram maruto yasminn āyaya /",
  "GV01rvh1-10u:3656": "RV_1,168.06c yac cyāvayatha vithureva saṃhitaṃ vy adriṇā patatha tveṣam arṇavam //",
  "GV01rvh1-10u:3657": "RV_1,168.07a sātir na vo 'mavatī svarvatī tveṣā vipākā marutaḥ pipiṣvatī /",
  "GV01rvh1-10u:3658": "RV_1,168.07c bhadrā vo rātiḥ pṛṇato na dakṣiṇā pṛthujrayī asuryeva jañjatī //",
  "GV01rvh1-10u:3659": "RV_1,168.08a prati ṣṭobhanti sindhavaḥ pavibhyo yad abhriyāṃ vācam udīrayanti /",
  "GV01rvh1-10u:3660": "RV_1,168.08c ava smayanta vidyutaḥ pṛthivyāṃ yadī ghṛtam marutaḥ pruṣṇuvanti //",
  "GV01rvh1-10u:3661": "RV_1,168.09a asūta pṛśnir mahate raṇāya tveṣam ayāsām marutām anīkam /",
  "GV01rvh1-10u:3662": "RV_1,168.09c te sapsarāso 'janayantābhvam ād it svadhām iṣirām pary apaśyan //",
  "GV01rvh1-10u:3663": "RV_1,168.10a eṣa va stomo maruta iyaṃ gīr māndāryasya mānyasya kāroḥ /",
  "GV01rvh1-10u:3664": "RV_1,168.10c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //",
  "GV01rvh1-10u:3665": "RV_1,169.01a mahaś cit tvam indra yata etān mahaś cid asi tyajaso varūtā /",
  "GV01rvh1-10u:3666": "RV_1,169.01c sa no vedho marutāṃ cikitvān sumnā vanuṣva tava hi preṣṭhā //",
  "GV01rvh1-10u:3667": "RV_1,169.02a ayujran ta indra viśvakṛṣṭīr vidānāso niṣṣidho martyatrā /",
  "GV01rvh1-10u:3668": "RV_1,169.02c marutām pṛtsutir hāsamānā svarmīḷhasya pradhanasya sātau //",
  "GV01rvh1-10u:3669": "RV_1,169.03a amyak sā ta indra ṛṣṭir asme sanemy abhvam maruto junanti /",
  "GV01rvh1-10u:3670": "RV_1,169.03c agniś cid dhi ṣmātase śuśukvān āpo na dvīpaṃ dadhati prayāṃsi //",
  "GV01rvh1-10u:3671": "RV_1,169.04a tvaṃ tū na indra taṃ rayiṃ dā ojiṣṭhayā dakṣiṇayeva rātim /",
  "GV01rvh1-10u:3672": "RV_1,169.04c stutaś ca yās te cakananta vāyo stanaṃ na madhvaḥ pīpayanta vājaiḥ //",
  "GV01rvh1-10u:3673": "RV_1,169.05a tve rāya indra tośatamāḥ praṇetāraḥ kasya cid ṛtāyoḥ /",
  "GV01rvh1-10u:3674": "RV_1,169.05c te ṣu ṇo maruto mṛḷayantu ye smā purā gātūyantīva devāḥ //",
  "GV01rvh1-10u:3675": "RV_1,169.06a prati pra yāhīndra mīḷhuṣo nṝn mahaḥ pārthive sadane yatasva /",
  "GV01rvh1-10u:3676": "RV_1,169.06c adha yad eṣām pṛthubudhnāsa etās tīrthe nāryaḥ pauṃsyāni tasthuḥ //",
  "GV01rvh1-10u:3677": "RV_1,169.07a prati ghorāṇām etānām ayāsām marutāṃ śṛṇva āyatām upabdiḥ /",
  "GV01rvh1-10u:3678": "RV_1,169.07c ye martyam pṛtanāyantam ūmair ṛṇāvānaṃ na patayanta sargaiḥ //",
  "GV01rvh1-10u:3679": "RV_1,169.08a tvam mānebhya indra viśvajanyā radā marudbhiḥ śurudho goagrāḥ /",
  "GV01rvh1-10u:3680": "RV_1,169.08c stavānebhi stavase deva devair vidyāmeṣaṃ vṛjanaṃ jīradānum //",
  "GV01rvh1-10u:3681": "RV_1,170.01a na nūnam asti no śvaḥ kas tad veda yad adbhutam /",
  "GV01rvh1-10u:3682": "RV_1,170.01c anyasya cittam abhi saṃcareṇyam utādhītaṃ vi naśyati //",
  "GV01rvh1-10u:3683": "RV_1,170.02a kiṃ na indra jighāṃsasi bhrātaro marutas tava /",
  "GV01rvh1-10u:3684": "RV_1,170.02c tebhiḥ kalpasva sādhuyā mā naḥ samaraṇe vadhīḥ //",
  "GV01rvh1-10u:3685": "RV_1,170.03a kiṃ no bhrātar agastya sakhā sann ati manyase /",
  "GV01rvh1-10u:3686": "RV_1,170.03c vidmā hi te yathā mano 'smabhyam in na ditsasi //",
  "GV01rvh1-10u:3687": "RV_1,170.04a araṃ kṛṇvantu vediṃ sam agnim indhatām puraḥ /",
  "GV01rvh1-10u:3688": "RV_1,170.04c tatrāmṛtasya cetanaṃ yajñaṃ te tanavāvahai //",
  "GV01rvh1-10u:3689": "RV_1,170.05a tvam īśiṣe vasupate vasūnāṃ tvam mitrāṇām mitrapate dheṣṭhaḥ /",
  "GV01rvh1-10u:3690": "RV_1,170.05c indra tvam marudbhiḥ saṃ vadasvādha prāśāna ṛtuthā havīṃṣi //",
  "GV01rvh1-10u:3691": "RV_1,171.01a prati va enā namasāham emi sūktena bhikṣe sumatiṃ turāṇām /",
  "GV01rvh1-10u:3692": "RV_1,171.01c rarāṇatā maruto vedyābhir ni heḷo dhatta vi mucadhvam aśvān //",
  "GV01rvh1-10u:3693": "RV_1,171.02a eṣa va stomo maruto namasvān hṛdā taṣṭo manasā dhāyi devāḥ /",
  "GV01rvh1-10u:3694": "RV_1,171.02c upem ā yāta manasā juṣāṇā yūyaṃ hi ṣṭhā namasa id vṛdhāsaḥ //",
  "GV01rvh1-10u:3695": "RV_1,171.03a stutāso no maruto mṛḷayantūta stuto maghavā śambhaviṣṭhaḥ /",
  "GV01rvh1-10u:3696": "RV_1,171.03c ūrdhvā naḥ santu komyā vanāny ahāni viśvā maruto jigīṣā //",
  "GV01rvh1-10u:3697": "RV_1,171.04a asmād ahaṃ taviṣād īṣamāṇa indrād bhiyā maruto rejamānaḥ /",
  "GV01rvh1-10u:3698": "RV_1,171.04c yuṣmabhyaṃ havyā niśitāny āsan tāny āre cakṛmā mṛḷatā naḥ //",
  "GV01rvh1-10u:3699": "RV_1,171.05a yena mānāsaś citayanta usrā vyuṣṭiṣu śavasā śaśvatīnām /",
  "GV01rvh1-10u:3700": "RV_1,171.05c sa no marudbhir vṛṣabha śravo dhā ugra ugrebhi sthaviraḥ sahodāḥ //",
  "GV01rvh1-10u:3701": "RV_1,171.06a tvam pāhīndra sahīyaso nṝn bhavā marudbhir avayātaheḷāḥ /",
  "GV01rvh1-10u:3702": "RV_1,171.06c supraketebhiḥ sāsahir dadhāno vidyāmeṣaṃ vṛjanaṃ jīradānum //",
  "GV01rvh1-10u:3703": "RV_1,172.01a citro vo 'stu yāmaś citra ūtī sudānavaḥ /",
  "GV01rvh1-10u:3704": "RV_1,172.01c maruto ahibhānavaḥ //",
  "GV01rvh1-10u:3705": "RV_1,172.02a āre sā vaḥ sudānavo maruta ṛñjatī śaruḥ /",
  "GV01rvh1-10u:3706": "RV_1,172.02c āre aśmā yam asyatha //",
  "GV01rvh1-10u:3707": "RV_1,172.03a tṛṇaskandasya nu viśaḥ pari vṛṅkta sudānavaḥ /",
  "GV01rvh1-10u:3708": "RV_1,172.03c ūrdhvān naḥ karta jīvase //",
  "GV01rvh1-10u:3709": "RV_1,173.01a gāyat sāma nabhanyaṃ yathā ver arcāma tad vāvṛdhānaṃ svarvat /",
  "GV01rvh1-10u:3710": "RV_1,173.01c gāvo dhenavo barhiṣy adabdhā ā yat sadmānaṃ divyaṃ vivāsān //",
  "GV01rvh1-10u:3711": "RV_1,173.02a arcad vṛṣā vṛṣabhiḥ sveduhavyair mṛgo nāśno ati yaj juguryāt /",
  "GV01rvh1-10u:3712": "RV_1,173.02c pra mandayur manāṃ gūrta hotā bharate maryo mithunā yajatraḥ //",
  "GV01rvh1-10u:3713": "RV_1,173.03a nakṣad dhotā pari sadma mitā yan bharad garbham ā śaradaḥ pṛthivyāḥ /",
  "GV01rvh1-10u:3714": "RV_1,173.03c krandad aśvo nayamāno ruvad gaur antar dūto na rodasī carad vāk //",
  "GV01rvh1-10u:3715": "RV_1,173.04a tā karmāṣatarāsmai pra cyautnāni devayanto bharante /",
  "GV01rvh1-10u:3716": "RV_1,173.04c jujoṣad indro dasmavarcā nāsatyeva sugmyo ratheṣṭhāḥ //",
  "GV01rvh1-10u:3717": "RV_1,173.05a tam u ṣṭuhīndraṃ yo ha satvā yaḥ śūro maghavā yo ratheṣṭhāḥ /",
  "GV01rvh1-10u:3718": "RV_1,173.05c pratīcaś cid yodhīyān vṛṣaṇvān vavavruṣaś cit tamaso vihantā //",
  "GV01rvh1-10u:3719": "RV_1,173.06a pra yad itthā mahinā nṛbhyo asty araṃ rodasī kakṣye nāsmai /",
  "GV01rvh1-10u:3720": "RV_1,173.06c saṃ vivya indro vṛjanaṃ na bhūmā bharti svadhāvāṃ opaśam iva dyām //",
  "GV01rvh1-10u:3721": "RV_1,173.07a samatsu tvā śūra satām urāṇam prapathintamam paritaṃsayadhyai /",
  "GV01rvh1-10u:3722": "RV_1,173.07c sajoṣasa indram made kṣoṇīḥ sūriṃ cid ye anumadanti vājaiḥ //",
  "GV01rvh1-10u:3723": "RV_1,173.08a evā hi te śaṃ savanā samudra āpo yat ta āsu madanti devīḥ /",
  "GV01rvh1-10u:3724": "RV_1,173.08c viśvā te anu joṣyā bhūd gauḥ sūrīṃś cid yadi dhiṣā veṣi janān //",
  "GV01rvh1-10u:3725": "RV_1,173.09a asāma yathā suṣakhāya ena svabhiṣṭayo narāṃ na śaṃsaiḥ /",
  "GV01rvh1-10u:3726": "RV_1,173.09c asad yathā na indro vandaneṣṭhās turo na karma nayamāna ukthā //",
  "GV01rvh1-10u:3727": "RV_1,173.10a viṣpardhaso narāṃ na śaṃsair asmākāsad indro vajrahastaḥ /",
  "GV01rvh1-10u:3728": "RV_1,173.10c mitrāyuvo na pūrpatiṃ suśiṣṭau madhyāyuva upa śikṣanti yajñaiḥ //",
  "GV01rvh1-10u:3729": "RV_1,173.11a yajño hi ṣmendraṃ kaś cid ṛndhañ juhurāṇaś cin manasā pariyan /",
  "GV01rvh1-10u:3730": "RV_1,173.11c tīrthe nācchā tātṛṣāṇam oko dīrgho na sidhram ā kṛṇoty adhvā //",
  "GV01rvh1-10u:3731": "RV_1,173.12a mo ṣū ṇa indrātra pṛtsu devair asti hi ṣmā te śuṣminn avayāḥ /",
  "GV01rvh1-10u:3732": "RV_1,173.12c mahaś cid yasya mīḷhuṣo yavyā haviṣmato maruto vandate gīḥ //",
  "GV01rvh1-10u:3733": "RV_1,173.13a eṣa stoma indra tubhyam asme etena gātuṃ harivo vido naḥ /",
  "GV01rvh1-10u:3734": "RV_1,173.13c ā no vavṛtyāḥ suvitāya deva vidyāmeṣaṃ vṛjanaṃ jīradānum //",
  "GV01rvh1-10u:3735": "RV_1,174.01a tvaṃ rājendra ye ca devā rakṣā nṝn pāhy asura tvam asmān /",
  "GV01rvh1-10u:3736": "RV_1,174.01c tvaṃ satpatir maghavā nas tarutras tvaṃ satyo vasavānaḥ sahodāḥ //",
  "GV01rvh1-10u:3737": "RV_1,174.02a dano viśa indra mṛdhravācaḥ sapta yat puraḥ śarma śāradīr dart /",
  "GV01rvh1-10u:3738": "RV_1,174.02c ṛṇor apo anavadyārṇā yūne vṛtram purukutsāya randhīḥ //",
  "GV01rvh1-10u:3739": "RV_1,174.03a ajā vṛta indra śūrapatnīr dyāṃ ca yebhiḥ puruhūta nūnam /",
  "GV01rvh1-10u:3740": "RV_1,174.03c rakṣo agnim aśuṣaṃ tūrvayāṇaṃ siṃho na dame apāṃsi vastoḥ //",
  "GV01rvh1-10u:3741": "RV_1,174.04a śeṣan nu ta indra sasmin yonau praśastaye pavīravasya mahnā /",
  "GV01rvh1-10u:3742": "RV_1,174.04c sṛjad arṇāṃsy ava yad yudhā gās tiṣṭhad dharī dhṛṣatā mṛṣṭa vājān //",
  "GV01rvh1-10u:3743": "RV_1,174.05a vaha kutsam indra yasmiñ cākan syūmanyū ṛjrā vātasyāśvā /",
  "GV01rvh1-10u:3744": "RV_1,174.05c pra sūraś cakraṃ vṛhatād abhīke 'bhi spṛdho yāsiṣad vajrabāhuḥ //",
  "GV01rvh1-10u:3745": "RV_1,174.06a jaghanvāṃ indra mitrerūñ codapravṛddho harivo adāśūn /",
  "GV01rvh1-10u:3746": "RV_1,174.06c pra ye paśyann aryamaṇaṃ sacāyos tvayā śūrtā vahamānā apatyam //",
  "GV01rvh1-10u:3747": "RV_1,174.07a rapat kavir indrārkasātau kṣāṃ dāsāyopabarhaṇīṃ kaḥ /",
  "GV01rvh1-10u:3748": "RV_1,174.07c karat tisro maghavā dānucitrā ni duryoṇe kuyavācam mṛdhi śret //",
  "GV01rvh1-10u:3749": "RV_1,174.08a sanā tā ta indra navyā āguḥ saho nabho 'viraṇāya pūrvīḥ /",
  "GV01rvh1-10u:3750": "RV_1,174.08c bhinat puro na bhido adevīr nanamo vadhar adevasya pīyoḥ //",
  "GV01rvh1-10u:3751": "RV_1,174.09a tvaṃ dhunir indra dhunimatīr ṛṇor apaḥ sīrā na sravantīḥ /",
  "GV01rvh1-10u:3752": "RV_1,174.09c pra yat samudram ati śūra parṣi pārayā turvaśaṃ yaduṃ svasti //",
  "GV01rvh1-10u:3753": "RV_1,174.10a tvam asmākam indra viśvadha syā avṛkatamo narāṃ nṛpātā /",
  "GV01rvh1-10u:3754": "RV_1,174.10c sa no viśvāsāṃ spṛdhāṃ sahodā vidyāmeṣaṃ vṛjanaṃ jīradānum //",
  "GV01rvh1-10u:3755": "RV_1,175.01a matsy apāyi te mahaḥ pātrasyeva harivo matsaro madaḥ /",
  "GV01rvh1-10u:3756": "RV_1,175.01c vṛṣā te vṛṣṇa indur vājī sahasrasātamaḥ //",
  "GV01rvh1-10u:3757": "RV_1,175.02a ā nas te gantu matsaro vṛṣā mado vareṇyaḥ /",
  "GV01rvh1-10u:3758": "RV_1,175.02c sahāvāṃ indra sānasiḥ pṛtanāṣāḷ amartyaḥ //",
  "GV01rvh1-10u:3759": "RV_1,175.03a tvaṃ hi śūraḥ sanitā codayo manuṣo ratham /",
  "GV01rvh1-10u:3760": "RV_1,175.03c sahāvān dasyum avratam oṣaḥ pātraṃ na śociṣā //",
  "GV01rvh1-10u:3761": "RV_1,175.04a muṣāya sūryaṃ kave cakram īśāna ojasā /",
  "GV01rvh1-10u:3762": "RV_1,175.04c vaha śuṣṇāya vadhaṃ kutsaṃ vātasyāśvaiḥ //",
  "GV01rvh1-10u:3763": "RV_1,175.05a śuṣmintamo hi te mado dyumnintama uta kratuḥ /",
  "GV01rvh1-10u:3764": "RV_1,175.05c vṛtraghnā varivovidā maṃsīṣṭhā aśvasātamaḥ //",
  "GV01rvh1-10u:3765": "RV_1,175.06a yathā pūrvebhyo jaritṛbhya indra maya ivāpo na tṛṣyate babhūtha /",
  "GV01rvh1-10u:3766": "RV_1,175.06c tām anu tvā nividaṃ johavīmi vidyāmeṣaṃ vṛjanaṃ jīradānum //",
  "GV01rvh1-10u:3767": "RV_1,176.01a matsi no vasyaiṣṭaya indram indo vṛṣā viśa /",
  "GV01rvh1-10u:3768": "RV_1,176.01c ṛghāyamāṇa invasi śatrum anti na vindasi //",
  "GV01rvh1-10u:3769": "RV_1,176.02a tasminn ā veśayā giro ya ekaś carṣaṇīnām /",
  "GV01rvh1-10u:3770": "RV_1,176.02c anu svadhā yam upyate yavaṃ na carkṛṣad vṛṣā //",
  "GV01rvh1-10u:3771": "RV_1,176.03a yasya viśvāni hastayoḥ pañca kṣitīnāṃ vasu /",
  "GV01rvh1-10u:3772": "RV_1,176.03c spāśayasva yo asmadhrug divyevāśanir jahi //",
  "GV01rvh1-10u:3773": "RV_1,176.04a asunvantaṃ samaṃ jahi dūṇāśaṃ yo na te mayaḥ /",
  "GV01rvh1-10u:3774": "RV_1,176.04c asmabhyam asya vedanaṃ daddhi sūriś cid ohate //",
  "GV01rvh1-10u:3775": "RV_1,176.05a āvo yasya dvibarhaso 'rkeṣu sānuṣag asat /",
  "GV01rvh1-10u:3776": "RV_1,176.05c ājāv indrasyendo prāvo vājeṣu vājinam //",
  "GV01rvh1-10u:3777": "RV_1,176.06a yathā pūrvebhyo jaritṛbhya indra maya ivāpo na tṛṣyate babhūtha /",
  "GV01rvh1-10u:3778": "RV_1,176.06c tām anu tvā nividaṃ johavīmi vidyāmeṣaṃ vṛjanaṃ jīradānum //",
  "GV01rvh1-10u:3779": "RV_1,177.01a ā carṣaṇiprā vṛṣabho janānāṃ rājā kṛṣṭīnām puruhūta indraḥ /",
  "GV01rvh1-10u:3780": "RV_1,177.01c stutaḥ śravasyann avasopa madrig yuktvā harī vṛṣaṇā yāhy arvāṅ //",
  "GV01rvh1-10u:3781": "RV_1,177.02a ye te vṛṣaṇo vṛṣabhāsa indra brahmayujo vṛṣarathāso atyāḥ /",
  "GV01rvh1-10u:3782": "RV_1,177.02c tāṃ ā tiṣṭha tebhir ā yāhy arvāṅ havāmahe tvā suta indra some //",
  "GV01rvh1-10u:3783": "RV_1,177.03a ā tiṣṭha rathaṃ vṛṣaṇaṃ vṛṣā te sutaḥ somaḥ pariṣiktā madhūni /",
  "GV01rvh1-10u:3784": "RV_1,177.03c yuktvā vṛṣabhyāṃ vṛṣabha kṣitīnāṃ haribhyāṃ yāhi pravatopa madrik //",
  "GV01rvh1-10u:3785": "RV_1,177.04a ayaṃ yajño devayā ayam miyedha imā brahmāṇy ayam indra somaḥ /",
  "GV01rvh1-10u:3786": "RV_1,177.04c stīrṇam barhir ā tu śakra pra yāhi pibā niṣadya vi mucā harī iha //",
  "GV01rvh1-10u:3787": "RV_1,177.05a o suṣṭuta indra yāhy arvāṅ upa brahmāṇi mānyasya kāroḥ /",
  "GV01rvh1-10u:3788": "RV_1,177.05c vidyāma vastor avasā gṛṇanto vidyāmeṣaṃ vṛjanaṃ jīradānum //",
  "GV01rvh1-10u:3789": "RV_1,178.01a yad dha syā ta indra śruṣṭir asti yayā babhūtha jaritṛbhya ūtī /",
  "GV01rvh1-10u:3790": "RV_1,178.01c mā naḥ kāmam mahayantam ā dhag viśvā te aśyām pary āpa āyoḥ //",
  "GV01rvh1-10u:3791": "RV_1,178.02a na ghā rājendra ā dabhan no yā nu svasārā kṛṇavanta yonau /",
  "GV01rvh1-10u:3792": "RV_1,178.02c āpaś cid asmai sutukā aveṣan gaman na indraḥ sakhyā vayaś ca //",
  "GV01rvh1-10u:3793": "RV_1,178.03a jetā nṛbhir indraḥ pṛtsu śūraḥ śrotā havaṃ nādhamānasya kāroḥ /",
  "GV01rvh1-10u:3794": "RV_1,178.03c prabhartā rathaṃ dāśuṣa upāka udyantā giro yadi ca tmanā bhūt //",
  "GV01rvh1-10u:3795": "RV_1,178.04a evā nṛbhir indraḥ suśravasyā prakhādaḥ pṛkṣo abhi mitriṇo bhūt /",
  "GV01rvh1-10u:3796": "RV_1,178.04c samarya iṣa stavate vivāci satrākaro yajamānasya śaṃsaḥ //",
  "GV01rvh1-10u:3797": "RV_1,178.05a tvayā vayam maghavann indra śatrūn abhi ṣyāma mahato manyamānān /",
  "GV01rvh1-10u:3798": "RV_1,178.05c tvaṃ trātā tvam u no vṛdhe bhūr vidyāmeṣaṃ vṛjanaṃ jīradānum //",
  "GV01rvh1-10u:3799": "RV_1,179.01a pūrvīr ahaṃ śaradaḥ śaśramāṇā doṣā vastor uṣaso jarayantīḥ /",
  "GV01rvh1-10u:3800": "RV_1,179.01c mināti śriyaṃ jarimā tanūnām apy ū nu patnīr vṛṣaṇo jagamyuḥ //",
  "GV01rvh1-10u:3801": "RV_1,179.02a ye cid dhi pūrva ṛtasāpa āsan sākaṃ devebhir avadann ṛtāni /",
  "GV01rvh1-10u:3802": "RV_1,179.02c te cid avāsur nahy antam āpuḥ sam ū nu patnīr vṛṣabhir jagamyuḥ //",
  "GV01rvh1-10u:3803": "RV_1,179.03a na mṛṣā śrāntaṃ yad avanti devā viśvā it spṛdho abhy aśnavāva /",
  "GV01rvh1-10u:3804": "RV_1,179.03c jayāved atra śatanītham ājiṃ yat samyañcā mithunāv abhy ajāva //",
  "GV01rvh1-10u:3805": "RV_1,179.04a nadasya mā rudhataḥ kāma āgann ita ājāto amutaḥ kutaś cit /",
  "GV01rvh1-10u:3806": "RV_1,179.04c lopāmudrā vṛṣaṇaṃ nī riṇāti dhīram adhīrā dhayati śvasantam //",
  "GV01rvh1-10u:3807": "RV_1,179.05a imaṃ nu somam antito hṛtsu pītam upa bruve /",
  "GV01rvh1-10u:3808": "RV_1,179.05c yat sīm āgaś cakṛmā tat su mṛḷatu pulukāmo hi martyaḥ //",
  "GV01rvh1-10u:3809": "RV_1,179.06a agastyaḥ khanamānaḥ khanitraiḥ prajām apatyam balam icchamānaḥ /",
  "GV01rvh1-10u:3810": "RV_1,179.06c ubhau varṇāv ṛṣir ugraḥ pupoṣa satyā deveṣv āśiṣo jagāma //",
  "GV01rvh1-10u:3811": "RV_1,180.01a yuvo rajāṃsi suyamāso aśvā ratho yad vām pary arṇāṃsi dīyat /",
  "GV01rvh1-10u:3812": "RV_1,180.01c hiraṇyayā vām pavayaḥ pruṣāyan madhvaḥ pibantā uṣasaḥ sacethe //",
  "GV01rvh1-10u:3813": "RV_1,180.02a yuvam atyasyāva nakṣatho yad vipatmano naryasya prayajyoḥ /",
  "GV01rvh1-10u:3814": "RV_1,180.02c svasā yad vāṃ viśvagūrtī bharāti vājāyeṭṭe madhupāv iṣe ca //",
  "GV01rvh1-10u:3815": "RV_1,180.03a yuvam paya usriyāyām adhattam pakvam āmāyām ava pūrvyaṃ goḥ /",
  "GV01rvh1-10u:3816": "RV_1,180.03c antar yad vanino vām ṛtapsū hvāro na śucir yajate haviṣmān //",
  "GV01rvh1-10u:3817": "RV_1,180.04a yuvaṃ ha gharmam madhumantam atraye 'po na kṣodo 'vṛṇītam eṣe /",
  "GV01rvh1-10u:3818": "RV_1,180.04c tad vāṃ narāv aśvinā paśvaiṣṭī rathyeva cakrā prati yanti madhvaḥ //",
  "GV01rvh1-10u:3819": "RV_1,180.05a ā vāṃ dānāya vavṛtīya dasrā gor oheṇa taugryo na jivriḥ /",
  "GV01rvh1-10u:3820": "RV_1,180.05c apaḥ kṣoṇī sacate māhinā vāṃ jūrṇo vām akṣur aṃhaso yajatrā //",
  "GV01rvh1-10u:3821": "RV_1,180.06a ni yad yuvethe niyutaḥ sudānū upa svadhābhiḥ sṛjathaḥ purandhim /",
  "GV01rvh1-10u:3822": "RV_1,180.06c preṣad veṣad vāto na sūrir ā mahe dade suvrato na vājam //",
  "GV01rvh1-10u:3823": "RV_1,180.07a vayaṃ cid dhi vāṃ jaritāraḥ satyā vipanyāmahe vi paṇir hitāvān /",
  "GV01rvh1-10u:3824": "RV_1,180.07c adhā cid dhi ṣmāśvināv anindyā pātho hi ṣmā vṛṣaṇāv antidevam //",
  "GV01rvh1-10u:3825": "RV_1,180.08a yuvāṃ cid dhi ṣmāśvināv anu dyūn virudrasya prasravaṇasya sātau /",
  "GV01rvh1-10u:3826": "RV_1,180.08c agastyo narāṃ nṛṣu praśastaḥ kārādhunīva citayat sahasraiḥ //",
  "GV01rvh1-10u:3827": "RV_1,180.09a pra yad vahethe mahinā rathasya pra syandrā yātho manuṣo na hotā /",
  "GV01rvh1-10u:3828": "RV_1,180.09c dhattaṃ sūribhya uta vā svaśvyaṃ nāsatyā rayiṣācaḥ syāma //",
  "GV01rvh1-10u:3829": "RV_1,180.10a taṃ vāṃ rathaṃ vayam adyā huvema stomair aśvinā suvitāya navyam /",
  "GV01rvh1-10u:3830": "RV_1,180.10c ariṣṭanemim pari dyām iyānaṃ vidyāmeṣaṃ vṛjanaṃ jīradānum //",
  "GV01rvh1-10u:3831": "RV_1,181.01a kad u preṣṭāv iṣāṃ rayīṇām adhvaryantā yad unninītho apām /",
  "GV01rvh1-10u:3832": "RV_1,181.01c ayaṃ vāṃ yajño akṛta praśastiṃ vasudhitī avitārā janānām //",
  "GV01rvh1-10u:3833": "RV_1,181.02a ā vām aśvāsaḥ śucayaḥ payaspā vātaraṃhaso divyāso atyāḥ /",
  "GV01rvh1-10u:3834": "RV_1,181.02c manojuvo vṛṣaṇo vītapṛṣṭhā eha svarājo aśvinā vahantu //",
  "GV01rvh1-10u:3835": "RV_1,181.03a ā vāṃ ratho 'vanir na pravatvān sṛpravandhuraḥ suvitāya gamyāḥ /",
  "GV01rvh1-10u:3836": "RV_1,181.03c vṛṣṇa sthātārā manaso javīyān ahampūrvo yajato dhiṣṇyā yaḥ //",
  "GV01rvh1-10u:3837": "RV_1,181.04a iheha jātā sam avāvaśītām arepasā tanvā nāmabhiḥ svaiḥ /",
  "GV01rvh1-10u:3838": "RV_1,181.04c jiṣṇur vām anyaḥ sumakhasya sūrir divo anyaḥ subhagaḥ putra ūhe //",
  "GV01rvh1-10u:3839": "RV_1,181.05a pra vāṃ niceruḥ kakuho vaśāṃ anu piśaṅgarūpaḥ sadanāni gamyāḥ /",
  "GV01rvh1-10u:3840": "RV_1,181.05c harī anyasya pīpayanta vājair mathrā rajāṃsy aśvinā vi ghoṣaiḥ //",
  "GV01rvh1-10u:3841": "RV_1,181.06a pra vāṃ śaradvān vṛṣabho na niṣṣāṭ pūrvīr iṣaś carati madhva iṣṇan /",
  "GV01rvh1-10u:3842": "RV_1,181.06c evair anyasya pīpayanta vājair veṣantīr ūrdhvā nadyo na āguḥ //",
  "GV01rvh1-10u:3843": "RV_1,181.07a asarji vāṃ sthavirā vedhasā gīr bāḷhe aśvinā tredhā kṣarantī /",
  "GV01rvh1-10u:3844": "RV_1,181.07c upastutāv avataṃ nādhamānaṃ yāmann ayāmañ chṛṇutaṃ havam me //",
  "GV01rvh1-10u:3845": "RV_1,181.08a uta syā vāṃ ruśato vapsaso gīs tribarhiṣi sadasi pinvate nṝn /",
  "GV01rvh1-10u:3846": "RV_1,181.08c vṛṣā vām megho vṛṣaṇā pīpāya gor na seke manuṣo daśasyan //",
  "GV01rvh1-10u:3847": "RV_1,181.09a yuvām pūṣevāśvinā purandhir agnim uṣāṃ na jarate haviṣmān /",
  "GV01rvh1-10u:3848": "RV_1,181.09c huve yad vāṃ varivasyā gṛṇāno vidyāmeṣaṃ vṛjanaṃ jīradānum //",
  "GV01rvh1-10u:3849": "RV_1,182.01a abhūd idaṃ vayunam o ṣu bhūṣatā ratho vṛṣaṇvān madatā manīṣiṇaḥ /",
  "GV01rvh1-10u:3850": "RV_1,182.01c dhiyañjinvā dhiṣṇyā viśpalāvasū divo napātā sukṛte śucivratā //",
  "GV01rvh1-10u:3851": "RV_1,182.02a indratamā hi dhiṣṇyā maruttamā dasrā daṃsiṣṭhā rathyā rathītamā /",
  "GV01rvh1-10u:3852": "RV_1,182.02c pūrṇaṃ rathaṃ vahethe madhva ācitaṃ tena dāśvāṃsam upa yātho aśvinā //",
  "GV01rvh1-10u:3853": "RV_1,182.03a kim atra dasrā kṛṇuthaḥ kim āsāthe jano yaḥ kaś cid ahavir mahīyate /",
  "GV01rvh1-10u:3854": "RV_1,182.03c ati kramiṣṭaṃ juratam paṇer asuṃ jyotir viprāya kṛṇutaṃ vacasyave //",
  "GV01rvh1-10u:3855": "RV_1,182.04a jambhayatam abhito rāyataḥ śuno hatam mṛdho vidathus tāny aśvinā /",
  "GV01rvh1-10u:3856": "RV_1,182.04c vācaṃ-vācaṃ jaritū ratninīṃ kṛtam ubhā śaṃsaṃ nāsatyāvatam mama //",
  "GV01rvh1-10u:3857": "RV_1,182.05a yuvam etaṃ cakrathuḥ sindhuṣu plavam ātmanvantam pakṣiṇaṃ taugryāya kam /",
  "GV01rvh1-10u:3858": "RV_1,182.05c yena devatrā manasā nirūhathuḥ supaptanī petathuḥ kṣodaso mahaḥ //",
  "GV01rvh1-10u:3859": "RV_1,182.06a avaviddhaṃ taugryam apsv antar anārambhaṇe tamasi praviddham /",
  "GV01rvh1-10u:3860": "RV_1,182.06c catasro nāvo jaṭhalasya juṣṭā ud aśvibhyām iṣitāḥ pārayanti //",
  "GV01rvh1-10u:3861": "RV_1,182.07a kaḥ svid vṛkṣo niṣṭhito madhye arṇaso yaṃ taugryo nādhitaḥ paryaṣasvajat /",
  "GV01rvh1-10u:3862": "RV_1,182.07c parṇā mṛgasya pataror ivārabha ud aśvinā ūhathuḥ śromatāya kam //",
  "GV01rvh1-10u:3863": "RV_1,182.08a tad vāṃ narā nāsatyāv anu ṣyād yad vām mānāsa ucatham avocan /",
  "GV01rvh1-10u:3864": "RV_1,182.08c asmād adya sadasaḥ somyād ā vidyāmeṣaṃ vṛjanaṃ jīradānum //",
  "GV01rvh1-10u:3865": "RV_1,183.01a taṃ yuñjāthām manaso yo javīyān trivandhuro vṛṣaṇā yas tricakraḥ /",
  "GV01rvh1-10u:3866": "RV_1,183.01c yenopayāthaḥ sukṛto duroṇaṃ tridhātunā patatho vir na parṇaiḥ //",
  "GV01rvh1-10u:3867": "RV_1,183.02a suvṛd ratho vartate yann abhi kṣāṃ yat tiṣṭhathaḥ kratumantānu pṛkṣe /",
  "GV01rvh1-10u:3868": "RV_1,183.02c vapur vapuṣyā sacatām iyaṃ gīr divo duhitroṣasā sacethe //",
  "GV01rvh1-10u:3869": "RV_1,183.03a ā tiṣṭhataṃ suvṛtaṃ yo ratho vām anu vratāni vartate haviṣmān /",
  "GV01rvh1-10u:3870": "RV_1,183.03c yena narā nāsatyeṣayadhyai vartir yāthas tanayāya tmane ca //",
  "GV01rvh1-10u:3871": "RV_1,183.04a mā vāṃ vṛko mā vṛkīr ā dadharṣīn mā pari varktam uta māti dhaktam /",
  "GV01rvh1-10u:3872": "RV_1,183.04c ayaṃ vām bhāgo nihita iyaṃ gīr dasrāv ime vāṃ nidhayo madhūnām //",
  "GV01rvh1-10u:3873": "RV_1,183.05a yuvāṃ gotamaḥ purumīḷho atrir dasrā havate 'vase haviṣmān /",
  "GV01rvh1-10u:3874": "RV_1,183.05c diśaṃ na diṣṭām ṛjūyeva yantā me havaṃ nāsatyopa yātam //",
  "GV01rvh1-10u:3875": "RV_1,183.06a atāriṣma tamasas pāram asya prati vāṃ stomo aśvināv adhāyi /",
  "GV01rvh1-10u:3876": "RV_1,183.06c eha yātam pathibhir devayānair vidyāmeṣaṃ vṛjanaṃ jīradānum //",
  "GV01rvh1-10u:3877": "RV_1,184.01a tā vām adya tāv aparaṃ huvemocchantyām uṣasi vahnir ukthaiḥ /",
  "GV01rvh1-10u:3878": "RV_1,184.01c nāsatyā kuha cit santāv aryo divo napātā sudāstarāya //",
  "GV01rvh1-10u:3879": "RV_1,184.02a asme ū ṣu vṛṣaṇā mādayethām ut paṇīṃr hatam ūrmyā madantā /",
  "GV01rvh1-10u:3880": "RV_1,184.02c śrutam me acchoktibhir matīnām eṣṭā narā nicetārā ca karṇaiḥ //",
  "GV01rvh1-10u:3881": "RV_1,184.03a śriye pūṣann iṣukṛteva devā nāsatyā vahatuṃ sūryāyāḥ /",
  "GV01rvh1-10u:3882": "RV_1,184.03c vacyante vāṃ kakuhā apsu jātā yugā jūrṇeva varuṇasya bhūreḥ //",
  "GV01rvh1-10u:3883": "RV_1,184.04a asme sā vām mādhvī rātir astu stomaṃ hinotam mānyasya kāroḥ /",
  "GV01rvh1-10u:3884": "RV_1,184.04c anu yad vāṃ śravasyā sudānū suvīryāya carṣaṇayo madanti //",
  "GV01rvh1-10u:3885": "RV_1,184.05a eṣa vāṃ stomo aśvināv akāri mānebhir maghavānā suvṛkti /",
  "GV01rvh1-10u:3886": "RV_1,184.05c yātaṃ vartis tanayāya tmane cāgastye nāsatyā madantā //",
  "GV01rvh1-10u:3887": "RV_1,184.06a atāriṣma tamasas pāram asya prati vāṃ stomo aśvināv adhāyi /",
  "GV01rvh1-10u:3888": "RV_1,184.06c eha yātam pathibhir devayānair vidyāmeṣaṃ vṛjanaṃ jīradānum //",
  "GV01rvh1-10u:3889": "RV_1,185.01a katarā pūrvā katarāparāyoḥ kathā jāte kavayaḥ ko vi veda /",
  "GV01rvh1-10u:3890": "RV_1,185.01c viśvaṃ tmanā bibhṛto yad dha nāma vi vartete ahanī cakriyeva //",
  "GV01rvh1-10u:3891": "RV_1,185.02a bhūriṃ dve acarantī carantam padvantaṃ garbham apadī dadhāte /",
  "GV01rvh1-10u:3892": "RV_1,185.02c nityaṃ na sūnum pitror upasthe dyāvā rakṣatam pṛthivī no abhvāt //",
  "GV01rvh1-10u:3893": "RV_1,185.03a aneho dātram aditer anarvaṃ huve svarvad avadhaṃ namasvat /",
  "GV01rvh1-10u:3894": "RV_1,185.03c tad rodasī janayataṃ jaritre dyāvā rakṣatam pṛthivī no abhvāt //",
  "GV01rvh1-10u:3895": "RV_1,185.04a atapyamāne avasāvantī anu ṣyāma rodasī devaputre /",
  "GV01rvh1-10u:3896": "RV_1,185.04c ubhe devānām ubhayebhir ahnāṃ dyāvā rakṣatam pṛthivī no abhvāt //",
  "GV01rvh1-10u:3897": "RV_1,185.05a saṃgacchamāne yuvatī samante svasārā jāmī pitror upasthe /",
  "GV01rvh1-10u:3898": "RV_1,185.05c abhijighrantī bhuvanasya nābhiṃ dyāvā rakṣatam pṛthivī no abhvāt //",
  "GV01rvh1-10u:3899": "RV_1,185.06a urvī sadmanī bṛhatī ṛtena huve devānām avasā janitrī /",
  "GV01rvh1-10u:3900": "RV_1,185.06c dadhāte ye amṛtaṃ supratīke dyāvā rakṣatam pṛthivī no abhvāt //",
  "GV01rvh1-10u:3901": "RV_1,185.07a urvī pṛthvī bahule dūreante upa bruve namasā yajñe asmin /",
  "GV01rvh1-10u:3902": "RV_1,185.07c dadhāte ye subhage supratūrtī dyāvā rakṣatam pṛthivī no abhvāt //",
  "GV01rvh1-10u:3903": "RV_1,185.08a devān vā yac cakṛmā kac cid āgaḥ sakhāyaṃ vā sadam ij jāspatiṃ vā /",
  "GV01rvh1-10u:3904": "RV_1,185.08c iyaṃ dhīr bhūyā avayānam eṣāṃ dyāvā rakṣatam pṛthivī no abhvāt //",
  "GV01rvh1-10u:3905": "RV_1,185.09a ubhā śaṃsā naryā mām aviṣṭām ubhe mām ūtī avasā sacetām /",
  "GV01rvh1-10u:3906": "RV_1,185.09c bhūri cid aryaḥ sudāstarāyeṣā madanta iṣayema devāḥ //",
  "GV01rvh1-10u:3907": "RV_1,185.10a ṛtaṃ dive tad avocam pṛthivyā abhiśrāvāya prathamaṃ sumedhāḥ /",
  "GV01rvh1-10u:3908": "RV_1,185.10c pātām avadyād duritād abhīke pitā mātā ca rakṣatām avobhiḥ //",
  "GV01rvh1-10u:3909": "RV_1,185.11a idaṃ dyāvāpṛthivī satyam astu pitar mātar yad ihopabruve vām /",
  "GV01rvh1-10u:3910": "RV_1,185.11c bhūtaṃ devānām avame avobhir vidyāmeṣaṃ vṛjanaṃ jīradānum //",
  "GV01rvh1-10u:3911": "RV_1,186.01a ā na iḷābhir vidathe suśasti viśvānaraḥ savitā deva etu /",
  "GV01rvh1-10u:3912": "RV_1,186.01c api yathā yuvāno matsathā no viśvaṃ jagad abhipitve manīṣā //",
  "GV01rvh1-10u:3913": "RV_1,186.02a ā no viśva āskrā gamantu devā mitro aryamā varuṇaḥ sajoṣāḥ /",
  "GV01rvh1-10u:3914": "RV_1,186.02c bhuvan yathā no viśve vṛdhāsaḥ karan suṣāhā vithuraṃ na śavaḥ //",
  "GV01rvh1-10u:3915": "RV_1,186.03a preṣṭhaṃ vo atithiṃ gṛṇīṣe 'gniṃ śastibhis turvaṇiḥ sajoṣāḥ /",
  "GV01rvh1-10u:3916": "RV_1,186.03c asad yathā no varuṇaḥ sukīrtir iṣaś ca parṣad arigūrtaḥ sūriḥ //",
  "GV01rvh1-10u:3917": "RV_1,186.04a upa va eṣe namasā jigīṣoṣāsānaktā sudugheva dhenuḥ /",
  "GV01rvh1-10u:3918": "RV_1,186.04c samāne ahan vimimāno arkaṃ viṣurūpe payasi sasminn ūdhan //",
  "GV01rvh1-10u:3919": "RV_1,186.05a uta no 'hir budhnyo mayas kaḥ śiśuṃ na pipyuṣīva veti sindhuḥ /",
  "GV01rvh1-10u:3920": "RV_1,186.05c yena napātam apāṃ junāma manojuvo vṛṣaṇo yaṃ vahanti //",
  "GV01rvh1-10u:3921": "RV_1,186.06a uta na īṃ tvaṣṭā gantv acchā smat sūribhir abhipitve sajoṣāḥ /",
  "GV01rvh1-10u:3922": "RV_1,186.06c ā vṛtrahendraś carṣaṇiprās tuviṣṭamo narāṃ na iha gamyāḥ //",
  "GV01rvh1-10u:3923": "RV_1,186.07a uta na īm matayo 'śvayogāḥ śiśuṃ na gāvas taruṇaṃ rihanti /",
  "GV01rvh1-10u:3924": "RV_1,186.07c tam īṃ giro janayo na patnīḥ surabhiṣṭamaṃ narāṃ nasanta //",
  "GV01rvh1-10u:3925": "RV_1,186.08a uta na īm maruto vṛddhasenāḥ smad rodasī samanasaḥ sadantu /",
  "GV01rvh1-10u:3926": "RV_1,186.08c pṛṣadaśvāso 'vanayo na rathā riśādaso mitrayujo na devāḥ //",
  "GV01rvh1-10u:3927": "RV_1,186.09a pra nu yad eṣām mahinā cikitre pra yuñjate prayujas te suvṛkti /",
  "GV01rvh1-10u:3928": "RV_1,186.09c adha yad eṣāṃ sudine na śarur viśvam eriṇam pruṣāyanta senāḥ //",
  "GV01rvh1-10u:3929": "RV_1,186.10a pro aśvināv avase kṛṇudhvam pra pūṣaṇaṃ svatavaso hi santi /",
  "GV01rvh1-10u:3930": "RV_1,186.10c adveṣo viṣṇur vāta ṛbhukṣā acchā sumnāya vavṛtīya devān //",
  "GV01rvh1-10u:3931": "RV_1,186.11a iyaṃ sā vo asme dīdhitir yajatrā apiprāṇī ca sadanī ca bhūyāḥ /",
  "GV01rvh1-10u:3932": "RV_1,186.11c ni yā deveṣu yatate vasūyur vidyāmeṣaṃ vṛjanaṃ jīradānum //",
  "GV01rvh1-10u:3933": "RV_1,187.01a pituṃ nu stoṣam maho dharmāṇaṃ taviṣīm /",
  "GV01rvh1-10u:3934": "RV_1,187.01c yasya trito vy ojasā vṛtraṃ viparvam ardayat //",
  "GV01rvh1-10u:3935": "RV_1,187.02a svādo pito madho pito vayaṃ tvā vavṛmahe /",
  "GV01rvh1-10u:3936": "RV_1,187.02c asmākam avitā bhava //",
  "GV01rvh1-10u:3937": "RV_1,187.03a upa naḥ pitav ā cara śivaḥ śivābhir ūtibhiḥ /",
  "GV01rvh1-10u:3938": "RV_1,187.03c mayobhur adviṣeṇyaḥ sakhā suśevo advayāḥ //",
  "GV01rvh1-10u:3939": "RV_1,187.04a tava tye pito rasā rajāṃsy anu viṣṭhitāḥ /",
  "GV01rvh1-10u:3940": "RV_1,187.04c divi vātā iva śritāḥ //",
  "GV01rvh1-10u:3941": "RV_1,187.05a tava tye pito dadatas tava svādiṣṭha te pito /",
  "GV01rvh1-10u:3942": "RV_1,187.05c pra svādmāno rasānāṃ tuvigrīvā iverate //",
  "GV01rvh1-10u:3943": "RV_1,187.06a tve pito mahānāṃ devānām mano hitam /",
  "GV01rvh1-10u:3944": "RV_1,187.06c akāri cāru ketunā tavāhim avasāvadhīt //",
  "GV01rvh1-10u:3945": "RV_1,187.07a yad ado pito ajagan vivasva parvatānām /",
  "GV01rvh1-10u:3946": "RV_1,187.07c atrā cin no madho pito 'ram bhakṣāya gamyāḥ //",
  "GV01rvh1-10u:3947": "RV_1,187.08a yad apām oṣadhīnām pariṃśam āriśāmahe /",
  "GV01rvh1-10u:3948": "RV_1,187.08c vātāpe pīva id bhava //",
  "GV01rvh1-10u:3949": "RV_1,187.09a yat te soma gavāśiro yavāśiro bhajāmahe /",
  "GV01rvh1-10u:3950": "RV_1,187.09c vātāpe pīva id bhava //",
  "GV01rvh1-10u:3951": "RV_1,187.10a karambha oṣadhe bhava pīvo vṛkka udārathiḥ /",
  "GV01rvh1-10u:3952": "RV_1,187.10c vātāpe pīva id bhava //",
  "GV01rvh1-10u:3953": "RV_1,187.11a taṃ tvā vayam pito vacobhir gāvo na havyā suṣūdima /",
  "GV01rvh1-10u:3954": "RV_1,187.11c devebhyas tvā sadhamādam asmabhyaṃ tvā sadhamādam //",
  "GV01rvh1-10u:3955": "RV_1,188.01a samiddho adya rājasi devo devaiḥ sahasrajit /",
  "GV01rvh1-10u:3956": "RV_1,188.01c dūto havyā kavir vaha //",
  "GV01rvh1-10u:3957": "RV_1,188.02a tanūnapād ṛtaṃ yate madhvā yajñaḥ sam ajyate /",
  "GV01rvh1-10u:3958": "RV_1,188.02c dadhat sahasriṇīr iṣaḥ //",
  "GV01rvh1-10u:3959": "RV_1,188.03a ājuhvāno na īḍyo devāṃ ā vakṣi yajñiyān /",
  "GV01rvh1-10u:3960": "RV_1,188.03c agne sahasrasā asi //",
  "GV01rvh1-10u:3961": "RV_1,188.04a prācīnam barhir ojasā sahasravīram astṛṇan /",
  "GV01rvh1-10u:3962": "RV_1,188.04c yatrādityā virājatha //",
  "GV01rvh1-10u:3963": "RV_1,188.05a virāṭ samrāḍ vibhvīḥ prabhvīr bahvīś ca bhūyasīś ca yāḥ /",
  "GV01rvh1-10u:3964": "RV_1,188.05c duro ghṛtāny akṣaran //",
  "GV01rvh1-10u:3965": "RV_1,188.06a surukme hi supeśasādhi śriyā virājataḥ /",
  "GV01rvh1-10u:3966": "RV_1,188.06c uṣāsāv eha sīdatām //",
  "GV01rvh1-10u:3967": "RV_1,188.07a prathamā hi suvācasā hotārā daivyā kavī /",
  "GV01rvh1-10u:3968": "RV_1,188.07c yajñaṃ no yakṣatām imam //",
  "GV01rvh1-10u:3969": "RV_1,188.08a bhāratīḷe sarasvati yā vaḥ sarvā upabruve /",
  "GV01rvh1-10u:3970": "RV_1,188.08c tā naś codayata śriye //",
  "GV01rvh1-10u:3971": "RV_1,188.09a tvaṣṭā rūpāṇi hi prabhuḥ paśūn viśvān samānaje /",
  "GV01rvh1-10u:3972": "RV_1,188.09c teṣāṃ na sphātim ā yaja //",
  "GV01rvh1-10u:3973": "RV_1,188.10a upa tmanyā vanaspate pātho devebhyaḥ sṛja /",
  "GV01rvh1-10u:3974": "RV_1,188.10c agnir havyāni siṣvadat //",
  "GV01rvh1-10u:3975": "RV_1,188.11a purogā agnir devānāṃ gāyatreṇa sam ajyate /",
  "GV01rvh1-10u:3976": "RV_1,188.11c svāhākṛtīṣu rocate //",
  "GV01rvh1-10u:3977": "RV_1,189.01a agne naya supathā rāye asmān viśvāni deva vayunāni vidvān /",
  "GV01rvh1-10u:3978": "RV_1,189.01c yuyodhy asmaj juhurāṇam eno bhūyiṣṭhāṃ te namauktiṃ vidhema //",
  "GV01rvh1-10u:3979": "RV_1,189.02a agne tvam pārayā navyo asmān svastibhir ati durgāṇi viśvā /",
  "GV01rvh1-10u:3980": "RV_1,189.02c pūś ca pṛthvī bahulā na urvī bhavā tokāya tanayāya śaṃ yoḥ //",
  "GV01rvh1-10u:3981": "RV_1,189.03a agne tvam asmad yuyodhy amīvā anagnitrā abhy amanta kṛṣṭīḥ /",
  "GV01rvh1-10u:3982": "RV_1,189.03c punar asmabhyaṃ suvitāya deva kṣāṃ viśvebhir amṛtebhir yajatra //",
  "GV01rvh1-10u:3983": "RV_1,189.04a pāhi no agne pāyubhir ajasrair uta priye sadana ā śuśukvān /",
  "GV01rvh1-10u:3984": "RV_1,189.04c mā te bhayaṃ jaritāraṃ yaviṣṭha nūnaṃ vidan māparaṃ sahasvaḥ //",
  "GV01rvh1-10u:3985": "RV_1,189.05a mā no agne 'va sṛjo aghāyāviṣyave ripave ducchunāyai /",
  "GV01rvh1-10u:3986": "RV_1,189.05c mā datvate daśate mādate no mā rīṣate sahasāvan parā dāḥ //",
  "GV01rvh1-10u:3987": "RV_1,189.06a vi gha tvāvāṃ ṛtajāta yaṃsad gṛṇāno agne tanve varūtham /",
  "GV01rvh1-10u:3988": "RV_1,189.06c viśvād ririkṣor uta vā ninitsor abhihrutām asi hi deva viṣpaṭ //",
  "GV01rvh1-10u:3989": "RV_1,189.07a tvaṃ tāṃ agna ubhayān vi vidvān veṣi prapitve manuṣo yajatra /",
  "GV01rvh1-10u:3990": "RV_1,189.07c abhipitve manave śāsyo bhūr marmṛjenya uśigbhir nākraḥ //",
  "GV01rvh1-10u:3991": "RV_1,189.08a avocāma nivacanāny asmin mānasya sūnuḥ sahasāne agnau /",
  "GV01rvh1-10u:3992": "RV_1,189.08c vayaṃ sahasram ṛṣibhiḥ sanema vidyāmeṣaṃ vṛjanaṃ jīradānum //",
  "GV01rvh1-10u:3993": "RV_1,190.01a anarvāṇaṃ vṛṣabham mandrajihvam bṛhaspatiṃ vardhayā navyam arkaiḥ /",
  "GV01rvh1-10u:3994": "RV_1,190.01c gāthānyaḥ suruco yasya devā āśṛṇvanti navamānasya martāḥ //",
  "GV01rvh1-10u:3995": "RV_1,190.02a tam ṛtviyā upa vācaḥ sacante sargo na yo devayatām asarji /",
  "GV01rvh1-10u:3996": "RV_1,190.02c bṛhaspatiḥ sa hy añjo varāṃsi vibhvābhavat sam ṛte mātariśvā //",
  "GV01rvh1-10u:3997": "RV_1,190.03a upastutiṃ namasa udyatiṃ ca ślokaṃ yaṃsat saviteva pra bāhū /",
  "GV01rvh1-10u:3998": "RV_1,190.03c asya kratvāhanyo yo asti mṛgo na bhīmo arakṣasas tuviṣmān //",
  "GV01rvh1-10u:3999": "RV_1,190.04a asya śloko divīyate pṛthivyām atyo na yaṃsad yakṣabhṛd vicetāḥ /",
  "GV01rvh1-10u:4000": "RV_1,190.04c mṛgāṇāṃ na hetayo yanti cemā bṛhaspater ahimāyāṃ abhi dyūn //",
  "GV01rvh1-10u:4001": "RV_1,190.05a ye tvā devosrikam manyamānāḥ pāpā bhadram upajīvanti pajrāḥ /",
  "GV01rvh1-10u:4002": "RV_1,190.05c na dūḍhye anu dadāsi vāmam bṛhaspate cayasa it piyārum //",
  "GV01rvh1-10u:4003": "RV_1,190.06a supraituḥ sūyavaso na panthā durniyantuḥ pariprīto na mitraḥ /",
  "GV01rvh1-10u:4004": "RV_1,190.06c anarvāṇo abhi ye cakṣate no 'pīvṛtā aporṇuvanto asthuḥ //",
  "GV01rvh1-10u:4005": "RV_1,190.07a saṃ yaṃ stubho 'vanayo na yanti samudraṃ na sravato rodhacakrāḥ /",
  "GV01rvh1-10u:4006": "RV_1,190.07c sa vidvāṃ ubhayaṃ caṣṭe antar bṛhaspatis tara āpaś ca gṛdhraḥ //",
  "GV01rvh1-10u:4007": "RV_1,190.08a evā mahas tuvijātas tuviṣmān bṛhaspatir vṛṣabho dhāyi devaḥ /",
  "GV01rvh1-10u:4008": "RV_1,190.08c sa na stuto vīravad dhātu gomad vidyāmeṣaṃ vṛjanaṃ jīradānum //",
  "GV01rvh1-10u:4009": "RV_1,191.01a kaṅkato na kaṅkato 'tho satīnakaṅkataḥ /",
  "GV01rvh1-10u:4010": "RV_1,191.01c dvāv iti pluṣī iti ny adṛṣṭā alipsata //",
  "GV01rvh1-10u:4011": "RV_1,191.02a adṛṣṭān hanty āyaty atho hanti parāyatī /",
  "GV01rvh1-10u:4012": "RV_1,191.02c atho avaghnatī hanty atho pinaṣṭi piṃṣatī //",
  "GV01rvh1-10u:4013": "RV_1,191.03a śarāsaḥ kuśarāso darbhāsaḥ sairyā uta /",
  "GV01rvh1-10u:4014": "RV_1,191.03c mauñjā adṛṣṭā vairiṇāḥ sarve sākaṃ ny alipsata //",
  "GV01rvh1-10u:4015": "RV_1,191.04a ni gāvo goṣṭhe asadan ni mṛgāso avikṣata /",
  "GV01rvh1-10u:4016": "RV_1,191.04c ni ketavo janānāṃ ny adṛṣṭā alipsata //",
  "GV01rvh1-10u:4017": "RV_1,191.05a eta u tye praty adṛśran pradoṣaṃ taskarā iva /",
  "GV01rvh1-10u:4018": "RV_1,191.05c adṛṣṭā viśvadṛṣṭāḥ pratibuddhā abhūtana //",
  "GV01rvh1-10u:4019": "RV_1,191.06a dyaur vaḥ pitā pṛthivī mātā somo bhrātāditiḥ svasā /",
  "GV01rvh1-10u:4020": "RV_1,191.06c adṛṣṭā viśvadṛṣṭās tiṣṭhatelayatā su kam //",
  "GV01rvh1-10u:4021": "RV_1,191.07a ye aṃsyā ye aṅgyāḥ sūcīkā ye prakaṅkatāḥ /",
  "GV01rvh1-10u:4022": "RV_1,191.07c adṛṣṭāḥ kiṃ caneha vaḥ sarve sākaṃ ni jasyata //",
  "GV01rvh1-10u:4023": "RV_1,191.08a ut purastāt sūrya eti viśvadṛṣṭo adṛṣṭahā /",
  "GV01rvh1-10u:4024": "RV_1,191.08c adṛṣṭān sarvāñ jambhayan sarvāś ca yātudhānyaḥ //",
  "GV01rvh1-10u:4025": "RV_1,191.09a ud apaptad asau sūryaḥ puru viśvāni jūrvan /",
  "GV01rvh1-10u:4026": "RV_1,191.09c ādityaḥ parvatebhyo viśvadṛṣṭo adṛṣṭahā //",
  "GV01rvh1-10u:4027": "RV_1,191.10a sūrye viṣam ā sajāmi dṛtiṃ surāvato gṛhe /",
  "GV01rvh1-10u:4028": "RV_1,191.10c so cin nu na marāti no vayam marāmāre asya yojanaṃ hariṣṭhā madhu tvā madhulā cakāra //",
  "GV01rvh1-10u:4029": "RV_1,191.11a iyattikā śakuntikā sakā jaghāsa te viṣam /",
  "GV01rvh1-10u:4030": "RV_1,191.11c so cin nu na marāti no vayam marāmāre asya yojanaṃ hariṣṭhā madhu tvā madhulā cakāra //",
  "GV01rvh1-10u:4031": "RV_1,191.12a triḥ sapta viṣpuliṅgakā viṣasya puṣyam akṣan /",
  "GV01rvh1-10u:4032": "RV_1,191.12c tāś cin nu na maranti no vayam marāmāre asya yojanaṃ hariṣṭhā madhu tvā madhulā cakāra //",
  "GV01rvh1-10u:4033": "RV_1,191.13a navānāṃ navatīnāṃ viṣasya ropuṣīṇām /",
  "GV01rvh1-10u:4034": "RV_1,191.13c sarvāsām agrabhaṃ nāmāre asya yojanaṃ hariṣṭhā madhu tvā madhulā cakāra //",
  "GV01rvh1-10u:4035": "RV_1,191.14a triḥ sapta mayūryaḥ sapta svasāro agruvaḥ /",
  "GV01rvh1-10u:4036": "RV_1,191.14c tās te viṣaṃ vi jabhrira udakaṃ kumbhinīr iva //",
  "GV01rvh1-10u:4037": "RV_1,191.15a iyattakaḥ kuṣumbhakas takam bhinadmy aśmanā /",
  "GV01rvh1-10u:4038": "RV_1,191.15c tato viṣam pra vāvṛte parācīr anu saṃvataḥ //",
  "GV01rvh1-10u:4039": "RV_1,191.16a kuṣumbhakas tad abravīd gireḥ pravartamānakaḥ /",
  "GV01rvh1-10u:4040": "RV_1,191.16c vṛścikasyārasaṃ viṣam arasaṃ vṛścika te viṣam //",
  "GV01rvh1-10u:4042": "Ṛgveda 2",
  "GV01rvh1-10u:4043": "RV_2,001.01a tvam agne dyubhis tvam āśuśukṣaṇis tvam adbhyas tvam aśmanas pari /",
  "GV01rvh1-10u:4044": "RV_2,001.01c tvaṃ vanebhyas tvam oṣadhībhyas tvaṃ nṛṇāṃ nṛpate jāyase śuciḥ //",
  "GV01rvh1-10u:4045": "RV_2,001.02a tavāgne hotraṃ tava potram ṛtviyaṃ tava neṣṭraṃ tvam agnid ṛtāyataḥ /",
  "GV01rvh1-10u:4046": "RV_2,001.02c tava praśāstraṃ tvam adhvarīyasi brahmā cāsi gṛhapatiś ca no dame //",
  "GV01rvh1-10u:4047": "RV_2,001.03a tvam agna indro vṛṣabhaḥ satām asi tvaṃ viṣṇur urugāyo namasyaḥ /",
  "GV01rvh1-10u:4048": "RV_2,001.03c tvam brahmā rayivid brahmaṇas pate tvaṃ vidhartaḥ sacase purandhyā //",
  "GV01rvh1-10u:4049": "RV_2,001.04a tvam agne rājā varuṇo dhṛtavratas tvam mitro bhavasi dasma īḍyaḥ /",
  "GV01rvh1-10u:4050": "RV_2,001.04c tvam aryamā satpatir yasya sambhujaṃ tvam aṃśo vidathe deva bhājayuḥ //",
  "GV01rvh1-10u:4051": "RV_2,001.05a tvam agne tvaṣṭā vidhate suvīryaṃ tava gnāvo mitramahaḥ sajātyam /",
  "GV01rvh1-10u:4052": "RV_2,001.05c tvam āśuhemā rariṣe svaśvyaṃ tvaṃ narāṃ śardho asi purūvasuḥ //",
  "GV01rvh1-10u:4053": "RV_2,001.06a tvam agne rudro asuro maho divas tvaṃ śardho mārutam pṛkṣa īśiṣe /",
  "GV01rvh1-10u:4054": "RV_2,001.06c tvaṃ vātair aruṇair yāsi śaṅgayas tvam pūṣā vidhataḥ pāsi nu tmanā //",
  "GV01rvh1-10u:4055": "RV_2,001.07a tvam agne draviṇodā araṅkṛte tvaṃ devaḥ savitā ratnadhā asi /",
  "GV01rvh1-10u:4056": "RV_2,001.07c tvam bhago nṛpate vasva īśiṣe tvam pāyur dame yas te 'vidhat //",
  "GV01rvh1-10u:4057": "RV_2,001.08a tvām agne dama ā viśpatiṃ viśas tvāṃ rājānaṃ suvidatram ṛñjate /",
  "GV01rvh1-10u:4058": "RV_2,001.08c tvaṃ viśvāni svanīka patyase tvaṃ sahasrāṇi śatā daśa prati //",
  "GV01rvh1-10u:4059": "RV_2,001.09a tvām agne pitaram iṣṭibhir naras tvām bhrātrāya śamyā tanūrucam /",
  "GV01rvh1-10u:4060": "RV_2,001.09c tvam putro bhavasi yas te 'vidhat tvaṃ sakhā suśevaḥ pāsy ādhṛṣaḥ //",
  "GV01rvh1-10u:4061": "RV_2,001.10a tvam agna ṛbhur āke namasyas tvaṃ vājasya kṣumato rāya īśiṣe /",
  "GV01rvh1-10u:4062": "RV_2,001.10c tvaṃ vi bhāsy anu dakṣi dāvane tvaṃ viśikṣur asi yajñam ātaniḥ //",
  "GV01rvh1-10u:4063": "RV_2,001.11a tvam agne aditir deva dāśuṣe tvaṃ hotrā bhāratī vardhase girā /",
  "GV01rvh1-10u:4064": "RV_2,001.11c tvam iḷā śatahimāsi dakṣase tvaṃ vṛtrahā vasupate sarasvatī //",
  "GV01rvh1-10u:4065": "RV_2,001.12a tvam agne subhṛta uttamaṃ vayas tava spārhe varṇa ā saṃdṛśi śriyaḥ /",
  "GV01rvh1-10u:4066": "RV_2,001.12c tvaṃ vājaḥ prataraṇo bṛhann asi tvaṃ rayir bahulo viśvatas pṛthuḥ //",
  "GV01rvh1-10u:4067": "RV_2,001.13a tvām agna ādityāsa āsyaṃ tvāṃ jihvāṃ śucayaś cakrire kave /",
  "GV01rvh1-10u:4068": "RV_2,001.13c tvāṃ rātiṣāco adhvareṣu saścire tve devā havir adanty āhutam //",
  "GV01rvh1-10u:4069": "RV_2,001.14a tve agne viśve amṛtāso adruha āsā devā havir adanty āhutam /",
  "GV01rvh1-10u:4070": "RV_2,001.14c tvayā martāsaḥ svadanta āsutiṃ tvaṃ garbho vīrudhāṃ jajñiṣe śuciḥ //",
  "GV01rvh1-10u:4071": "RV_2,001.15a tvaṃ tān saṃ ca prati cāsi majmanāgne sujāta pra ca deva ricyase /",
  "GV01rvh1-10u:4072": "RV_2,001.15c pṛkṣo yad atra mahinā vi te bhuvad anu dyāvāpṛthivī rodasī ubhe //",
  "GV01rvh1-10u:4073": "RV_2,001.16a ye stotṛbhyo goagrām aśvapeśasam agne rātim upasṛjanti sūrayaḥ /",
  "GV01rvh1-10u:4074": "RV_2,001.16c asmāñ ca tāṃś ca pra hi neṣi vasya ā bṛhad vadema vidathe suvīrāḥ //",
  "GV01rvh1-10u:4075": "RV_2,002.01a yajñena vardhata jātavedasam agniṃ yajadhvaṃ haviṣā tanā girā /",
  "GV01rvh1-10u:4076": "RV_2,002.01c samidhānaṃ suprayasaṃ svarṇaraṃ dyukṣaṃ hotāraṃ vṛjaneṣu dhūrṣadam //",
  "GV01rvh1-10u:4077": "RV_2,002.02a abhi tvā naktīr uṣaso vavāśire 'gne vatsaṃ na svasareṣu dhenavaḥ /",
  "GV01rvh1-10u:4078": "RV_2,002.02c diva ived aratir mānuṣā yugā kṣapo bhāsi puruvāra saṃyataḥ //",
  "GV01rvh1-10u:4079": "RV_2,002.03a taṃ devā budhne rajasaḥ sudaṃsasaṃ divaspṛthivyor aratiṃ ny erire /",
  "GV01rvh1-10u:4080": "RV_2,002.03c ratham iva vedyaṃ śukraśociṣam agnim mitraṃ na kṣitiṣu praśaṃsyam //",
  "GV01rvh1-10u:4081": "RV_2,002.04a tam ukṣamāṇaṃ rajasi sva ā dame candram iva surucaṃ hvāra ā dadhuḥ /",
  "GV01rvh1-10u:4082": "RV_2,002.04c pṛśnyāḥ pataraṃ citayantam akṣabhiḥ pātho na pāyuṃ janasī ubhe anu //",
  "GV01rvh1-10u:4083": "RV_2,002.05a sa hotā viśvam pari bhūtv adhvaraṃ tam u havyair manuṣa ṛñjate girā /",
  "GV01rvh1-10u:4084": "RV_2,002.05c hiriśipro vṛdhasānāsu jarbhurad dyaur na stṛbhiś citayad rodasī anu //",
  "GV01rvh1-10u:4085": "RV_2,002.06a sa no revat samidhānaḥ svastaye saṃdadasvān rayim asmāsu dīdihi /",
  "GV01rvh1-10u:4086": "RV_2,002.06c ā naḥ kṛṇuṣva suvitāya rodasī agne havyā manuṣo deva vītaye //",
  "GV01rvh1-10u:4087": "RV_2,002.07a dā no agne bṛhato dāḥ sahasriṇo duro na vājaṃ śrutyā apā vṛdhi /",
  "GV01rvh1-10u:4088": "RV_2,002.07c prācī dyāvāpṛthivī brahmaṇā kṛdhi svar ṇa śukram uṣaso vi didyutaḥ //",
  "GV01rvh1-10u:4089": "RV_2,002.08a sa idhāna uṣaso rāmyā anu svar ṇa dīded aruṣeṇa bhānunā /",
  "GV01rvh1-10u:4090": "RV_2,002.08c hotrābhir agnir manuṣaḥ svadhvaro rājā viśām atithiś cārur āyave //",
  "GV01rvh1-10u:4091": "RV_2,002.09a evā no agne amṛteṣu pūrvya dhīṣ pīpāya bṛhaddiveṣu mānuṣā /",
  "GV01rvh1-10u:4092": "RV_2,002.09c duhānā dhenur vṛjaneṣu kārave tmanā śatinam pururūpam iṣaṇi //",
  "GV01rvh1-10u:4093": "RV_2,002.10a vayam agne arvatā vā suvīryam brahmaṇā vā citayemā janāṃ ati /",
  "GV01rvh1-10u:4094": "RV_2,002.10c asmākaṃ dyumnam adhi pañca kṛṣṭiṣūccā svar ṇa śuśucīta duṣṭaram //",
  "GV01rvh1-10u:4095": "RV_2,002.11a sa no bodhi sahasya praśaṃsyo yasmin sujātā iṣayanta sūrayaḥ /",
  "GV01rvh1-10u:4096": "RV_2,002.11c yam agne yajñam upayanti vājino nitye toke dīdivāṃsaṃ sve dame //",
  "GV01rvh1-10u:4097": "RV_2,002.12a ubhayāso jātavedaḥ syāma te stotāro agne sūrayaś ca śarmaṇi /",
  "GV01rvh1-10u:4098": "RV_2,002.12c vasvo rāyaḥ puruścandrasya bhūyasaḥ prajāvataḥ svapatyasya śagdhi naḥ //",
  "GV01rvh1-10u:4099": "RV_2,002.13a ye stotṛbhyo goagrām aśvapeśasam agne rātim upasṛjanti sūrayaḥ /",
  "GV01rvh1-10u:4100": "RV_2,002.13c asmāñ ca tāṃś ca pra hi neṣi vasya ā bṛhad vadema vidathe suvīrāḥ //",
  "GV01rvh1-10u:4101": "RV_2,003.01a samiddho agnir nihitaḥ pṛthivyām pratyaṅ viśvāni bhuvanāny asthāt /",
  "GV01rvh1-10u:4102": "RV_2,003.01c hotā pāvakaḥ pradivaḥ sumedhā devo devān yajatv agnir arhan //",
  "GV01rvh1-10u:4103": "RV_2,003.02a narāśaṃsaḥ prati dhāmāny añjan tisro divaḥ prati mahnā svarciḥ /",
  "GV01rvh1-10u:4104": "RV_2,003.02c ghṛtapruṣā manasā havyam undan mūrdhan yajñasya sam anaktu devān //",
  "GV01rvh1-10u:4105": "RV_2,003.03a īḷito agne manasā no arhan devān yakṣi mānuṣāt pūrvo adya /",
  "GV01rvh1-10u:4106": "RV_2,003.03c sa ā vaha marutāṃ śardho acyutam indraṃ naro barhiṣadaṃ yajadhvam //",
  "GV01rvh1-10u:4107": "RV_2,003.04a deva barhir vardhamānaṃ suvīraṃ stīrṇaṃ rāye subharaṃ vedy asyām /",
  "GV01rvh1-10u:4108": "RV_2,003.04c ghṛtenāktaṃ vasavaḥ sīdatedaṃ viśve devā ādityā yajñiyāsaḥ //",
  "GV01rvh1-10u:4109": "RV_2,003.05a vi śrayantām urviyā hūyamānā dvāro devīḥ suprāyaṇā namobhiḥ /",
  "GV01rvh1-10u:4110": "RV_2,003.05c vyacasvatīr vi prathantām ajuryā varṇam punānā yaśasaṃ suvīram //",
  "GV01rvh1-10u:4111": "RV_2,003.06a sādhv apāṃsi sanatā na ukṣite uṣāsānaktā vayyeva raṇvite /",
  "GV01rvh1-10u:4112": "RV_2,003.06c tantuṃ tataṃ saṃvayantī samīcī yajñasya peśaḥ sudughe payasvatī //",
  "GV01rvh1-10u:4113": "RV_2,003.07a daivyā hotārā prathamā viduṣṭara ṛju yakṣataḥ sam ṛcā vapuṣṭarā /",
  "GV01rvh1-10u:4114": "RV_2,003.07c devān yajantāv ṛtuthā sam añjato nābhā pṛthivyā adhi sānuṣu triṣu //",
  "GV01rvh1-10u:4115": "RV_2,003.08a sarasvatī sādhayantī dhiyaṃ na iḷā devī bhāratī viśvatūrtiḥ /",
  "GV01rvh1-10u:4116": "RV_2,003.08c tisro devīḥ svadhayā barhir edam acchidram pāntu śaraṇaṃ niṣadya //",
  "GV01rvh1-10u:4117": "RV_2,003.09a piśaṅgarūpaḥ subharo vayodhāḥ śruṣṭī vīro jāyate devakāmaḥ /",
  "GV01rvh1-10u:4118": "RV_2,003.09c prajāṃ tvaṣṭā vi ṣyatu nābhim asme athā devānām apy etu pāthaḥ //",
  "GV01rvh1-10u:4119": "RV_2,003.10a vanaspatir avasṛjann upa sthād agnir haviḥ sūdayāti pra dhībhiḥ /",
  "GV01rvh1-10u:4120": "RV_2,003.10c tridhā samaktaṃ nayatu prajānan devebhyo daivyaḥ śamitopa havyam //",
  "GV01rvh1-10u:4121": "RV_2,003.11a ghṛtam mimikṣe ghṛtam asya yonir ghṛte śrito ghṛtam v asya dhāma /",
  "GV01rvh1-10u:4122": "RV_2,003.11c anuṣvadham ā vaha mādayasva svāhākṛtaṃ vṛṣabha vakṣi havyam //",
  "GV01rvh1-10u:4123": "RV_2,004.01a huve vaḥ sudyotmānaṃ suvṛktiṃ viśām agnim atithiṃ suprayasam /",
  "GV01rvh1-10u:4124": "RV_2,004.01c mitra iva yo didhiṣāyyo bhūd deva ādeve jane jātavedāḥ //",
  "GV01rvh1-10u:4125": "RV_2,004.02a imaṃ vidhanto apāṃ sadhasthe dvitādadhur bhṛgavo vikṣv āyoḥ /",
  "GV01rvh1-10u:4126": "RV_2,004.02c eṣa viśvāny abhy astu bhūmā devānām agnir aratir jīrāśvaḥ //",
  "GV01rvh1-10u:4127": "RV_2,004.03a agniṃ devāso mānuṣīṣu vikṣu priyaṃ dhuḥ kṣeṣyanto na mitram /",
  "GV01rvh1-10u:4128": "RV_2,004.03c sa dīdayad uśatīr ūrmyā ā dakṣāyyo yo dāsvate dama ā //",
  "GV01rvh1-10u:4129": "RV_2,004.04a asya raṇvā svasyeva puṣṭiḥ saṃdṛṣṭir asya hiyānasya dakṣoḥ /",
  "GV01rvh1-10u:4130": "RV_2,004.04c vi yo bharibhrad oṣadhīṣu jihvām atyo na rathyo dodhavīti vārān //",
  "GV01rvh1-10u:4131": "RV_2,004.05a ā yan me abhvaṃ vanadaḥ panantośigbhyo nāmimīta varṇam /",
  "GV01rvh1-10u:4132": "RV_2,004.05c sa citreṇa cikite raṃsu bhāsā jujurvāṃ yo muhur ā yuvā bhūt //",
  "GV01rvh1-10u:4133": "RV_2,004.06a ā yo vanā tātṛṣāṇo na bhāti vār ṇa pathā rathyeva svānīt /",
  "GV01rvh1-10u:4134": "RV_2,004.06c kṛṣṇādhvā tapū raṇvaś ciketa dyaur iva smayamāno nabhobhiḥ //",
  "GV01rvh1-10u:4135": "RV_2,004.07a sa yo vy asthād abhi dakṣad urvīm paśur naiti svayur agopāḥ /",
  "GV01rvh1-10u:4136": "RV_2,004.07c agniḥ śociṣmāṃ atasāny uṣṇan kṛṣṇavyathir asvadayan na bhūma //",
  "GV01rvh1-10u:4137": "RV_2,004.08a nū te pūrvasyāvaso adhītau tṛtīye vidathe manma śaṃsi /",
  "GV01rvh1-10u:4138": "RV_2,004.08c asme agne saṃyadvīram bṛhantaṃ kṣumantaṃ vājaṃ svapatyaṃ rayiṃ dāḥ //",
  "GV01rvh1-10u:4139": "RV_2,004.09a tvayā yathā gṛtsamadāso agne guhā vanvanta uparāṃ abhi ṣyuḥ /",
  "GV01rvh1-10u:4140": "RV_2,004.09c suvīrāso abhimātiṣāhaḥ smat sūribhyo gṛṇate tad vayo dhāḥ //",
  "GV01rvh1-10u:4141": "RV_2,005.01a hotājaniṣṭa cetanaḥ pitā pitṛbhya ūtaye /",
  "GV01rvh1-10u:4142": "RV_2,005.01c prayakṣañ jenyaṃ vasu śakema vājino yamam //",
  "GV01rvh1-10u:4143": "RV_2,005.02a ā yasmin sapta raśmayas tatā yajñasya netari /",
  "GV01rvh1-10u:4144": "RV_2,005.02c manuṣvad daivyam aṣṭamam potā viśvaṃ tad invati //",
  "GV01rvh1-10u:4145": "RV_2,005.03a dadhanve vā yad īm anu vocad brahmāṇi ver u tat /",
  "GV01rvh1-10u:4146": "RV_2,005.03c pari viśvāni kāvyā nemiś cakram ivābhavat //",
  "GV01rvh1-10u:4147": "RV_2,005.04a sākaṃ hi śucinā śuciḥ praśāstā kratunājani /",
  "GV01rvh1-10u:4148": "RV_2,005.04c vidvāṃ asya vratā dhruvā vayā ivānu rohate //",
  "GV01rvh1-10u:4149": "RV_2,005.05a tā asya varṇam āyuvo neṣṭuḥ sacanta dhenavaḥ /",
  "GV01rvh1-10u:4150": "RV_2,005.05c kuvit tisṛbhya ā varaṃ svasāro yā idaṃ yayuḥ //",
  "GV01rvh1-10u:4151": "RV_2,005.06a yadī mātur upa svasā ghṛtam bharanty asthita /",
  "GV01rvh1-10u:4152": "RV_2,005.06c tāsām adhvaryur āgatau yavo vṛṣṭīva modate //",
  "GV01rvh1-10u:4153": "RV_2,005.07a svaḥ svāya dhāyase kṛṇutām ṛtvig ṛtvijam /",
  "GV01rvh1-10u:4154": "RV_2,005.07c stomaṃ yajñaṃ cād araṃ vanemā rarimā vayam //",
  "GV01rvh1-10u:4155": "RV_2,005.08a yathā vidvāṃ araṃ karad viśvebhyo yajatebhyaḥ /",
  "GV01rvh1-10u:4156": "RV_2,005.08c ayam agne tve api yaṃ yajñaṃ cakṛmā vayam //",
  "GV01rvh1-10u:4157": "RV_2,006.01a imām me agne samidham imām upasadaṃ vaneḥ /",
  "GV01rvh1-10u:4158": "RV_2,006.01c imā u ṣu śrudhī giraḥ //",
  "GV01rvh1-10u:4159": "RV_2,006.02a ayā te agne vidhemorjo napād aśvamiṣṭe /",
  "GV01rvh1-10u:4160": "RV_2,006.02c enā sūktena sujāta //",
  "GV01rvh1-10u:4161": "RV_2,006.03a taṃ tvā gīrbhir girvaṇasaṃ draviṇasyuṃ draviṇodaḥ /",
  "GV01rvh1-10u:4162": "RV_2,006.03c saparyema saparyavaḥ //",
  "GV01rvh1-10u:4163": "RV_2,006.04a sa bodhi sūrir maghavā vasupate vasudāvan /",
  "GV01rvh1-10u:4164": "RV_2,006.04c yuyodhy asmad dveṣāṃsi //",
  "GV01rvh1-10u:4165": "RV_2,006.05a sa no vṛṣṭiṃ divas pari sa no vājam anarvāṇam /",
  "GV01rvh1-10u:4166": "RV_2,006.05c sa naḥ sahasriṇīr iṣaḥ //",
  "GV01rvh1-10u:4167": "RV_2,006.06a īḷānāyāvasyave yaviṣṭha dūta no girā /",
  "GV01rvh1-10u:4168": "RV_2,006.06c yajiṣṭha hotar ā gahi //",
  "GV01rvh1-10u:4169": "RV_2,006.07a antar hy agna īyase vidvāñ janmobhayā kave /",
  "GV01rvh1-10u:4170": "RV_2,006.07c dūto janyeva mitryaḥ //",
  "GV01rvh1-10u:4171": "RV_2,006.08a sa vidvāṃ ā ca piprayo yakṣi cikitva ānuṣak /",
  "GV01rvh1-10u:4172": "RV_2,006.08c ā cāsmin satsi barhiṣi //",
  "GV01rvh1-10u:4173": "RV_2,007.01a śreṣṭhaṃ yaviṣṭha bhāratāgne dyumantam ā bhara /",
  "GV01rvh1-10u:4174": "RV_2,007.01c vaso puruspṛhaṃ rayim //",
  "GV01rvh1-10u:4175": "RV_2,007.02a mā no arātir īśata devasya martyasya ca /",
  "GV01rvh1-10u:4176": "RV_2,007.02c parṣi tasyā uta dviṣaḥ //",
  "GV01rvh1-10u:4177": "RV_2,007.03a viśvā uta tvayā vayaṃ dhārā udanyā iva /",
  "GV01rvh1-10u:4178": "RV_2,007.03c ati gāhemahi dviṣaḥ //",
  "GV01rvh1-10u:4179": "RV_2,007.04a śuciḥ pāvaka vandyo 'gne bṛhad vi rocase /",
  "GV01rvh1-10u:4180": "RV_2,007.04c tvaṃ ghṛtebhir āhutaḥ //",
  "GV01rvh1-10u:4181": "RV_2,007.05a tvaṃ no asi bhāratāgne vaśābhir ukṣabhiḥ /",
  "GV01rvh1-10u:4182": "RV_2,007.05c aṣṭāpadībhir āhutaḥ //",
  "GV01rvh1-10u:4183": "RV_2,007.06a drvannaḥ sarpirāsutiḥ pratno hotā vareṇyaḥ /",
  "GV01rvh1-10u:4184": "RV_2,007.06c sahasas putro adbhutaḥ //",
  "GV01rvh1-10u:4185": "RV_2,008.01a vājayann iva nū rathān yogāṃ agner upa stuhi /",
  "GV01rvh1-10u:4186": "RV_2,008.01c yaśastamasya mīḷhuṣaḥ //",
  "GV01rvh1-10u:4187": "RV_2,008.02a yaḥ sunītho dadāśuṣe 'juryo jarayann arim /",
  "GV01rvh1-10u:4188": "RV_2,008.02c cārupratīka āhutaḥ //",
  "GV01rvh1-10u:4189": "RV_2,008.03a ya u śriyā dameṣv ā doṣoṣasi praśasyate /",
  "GV01rvh1-10u:4190": "RV_2,008.03c yasya vrataṃ na mīyate //",
  "GV01rvh1-10u:4191": "RV_2,008.04a ā yaḥ svar ṇa bhānunā citro vibhāty arciṣā /",
  "GV01rvh1-10u:4192": "RV_2,008.04c añjāno ajarair abhi //",
  "GV01rvh1-10u:4193": "RV_2,008.05a atrim anu svarājyam agnim ukthāni vāvṛdhuḥ /",
  "GV01rvh1-10u:4194": "RV_2,008.05c viśvā adhi śriyo dadhe //",
  "GV01rvh1-10u:4195": "RV_2,008.06a agner indrasya somasya devānām ūtibhir vayam /",
  "GV01rvh1-10u:4196": "RV_2,008.06c ariṣyantaḥ sacemahy abhi ṣyāma pṛtanyataḥ //",
  "GV01rvh1-10u:4197": "RV_2,009.01a ni hotā hotṛṣadane vidānas tveṣo dīdivāṃ asadat sudakṣaḥ /",
  "GV01rvh1-10u:4198": "RV_2,009.01c adabdhavratapramatir vasiṣṭhaḥ sahasrambharaḥ śucijihvo agniḥ //",
  "GV01rvh1-10u:4199": "RV_2,009.02a tvaṃ dūtas tvam u naḥ paraspās tvaṃ vasya ā vṛṣabha praṇetā /",
  "GV01rvh1-10u:4200": "RV_2,009.02c agne tokasya nas tane tanūnām aprayucchan dīdyad bodhi gopāḥ //",
  "GV01rvh1-10u:4201": "RV_2,009.03a vidhema te parame janmann agne vidhema stomair avare sadhasthe /",
  "GV01rvh1-10u:4202": "RV_2,009.03c yasmād yoner udārithā yaje tam pra tve havīṃṣi juhure samiddhe //",
  "GV01rvh1-10u:4203": "RV_2,009.04a agne yajasva haviṣā yajīyāñ chruṣṭī deṣṇam abhi gṛṇīhi rādhaḥ /",
  "GV01rvh1-10u:4204": "RV_2,009.04c tvaṃ hy asi rayipatī rayīṇāṃ tvaṃ śukrasya vacaso manotā //",
  "GV01rvh1-10u:4205": "RV_2,009.05a ubhayaṃ te na kṣīyate vasavyaṃ dive-dive jāyamānasya dasma /",
  "GV01rvh1-10u:4206": "RV_2,009.05c kṛdhi kṣumantaṃ jaritāram agne kṛdhi patiṃ svapatyasya rāyaḥ //",
  "GV01rvh1-10u:4207": "RV_2,009.06a sainānīkena suvidatro asme yaṣṭā devāṃ āyajiṣṭhaḥ svasti /",
  "GV01rvh1-10u:4208": "RV_2,009.06c adabdho gopā uta naḥ paraspā agne dyumad uta revad didīhi //",
  "GV01rvh1-10u:4209": "RV_2,010.01a johūtro agniḥ prathamaḥ piteveḷas pade manuṣā yat samiddhaḥ /",
  "GV01rvh1-10u:4210": "RV_2,010.01c śriyaṃ vasāno amṛto vicetā marmṛjenyaḥ śravasyaḥ sa vājī //",
  "GV01rvh1-10u:4211": "RV_2,010.02a śrūyā agniś citrabhānur havam me viśvābhir gīrbhir amṛto vicetāḥ /",
  "GV01rvh1-10u:4212": "RV_2,010.02c śyāvā rathaṃ vahato rohitā votāruṣāha cakre vibhṛtraḥ //",
  "GV01rvh1-10u:4213": "RV_2,010.03a uttānāyām ajanayan suṣūtam bhuvad agniḥ purupeśāsu garbhaḥ /",
  "GV01rvh1-10u:4214": "RV_2,010.03c śiriṇāyāṃ cid aktunā mahobhir aparīvṛto vasati pracetāḥ //",
  "GV01rvh1-10u:4215": "RV_2,010.04a jigharmy agniṃ haviṣā ghṛtena pratikṣiyantam bhuvanāni viśvā /",
  "GV01rvh1-10u:4216": "RV_2,010.04c pṛthuṃ tiraścā vayasā bṛhantaṃ vyaciṣṭham annai rabhasaṃ dṛśānam //",
  "GV01rvh1-10u:4217": "RV_2,010.05a ā viśvataḥ pratyañcaṃ jigharmy arakṣasā manasā taj juṣeta /",
  "GV01rvh1-10u:4218": "RV_2,010.05c maryaśrī spṛhayadvarṇo agnir nābhimṛśe tanvā jarbhurāṇaḥ //",
  "GV01rvh1-10u:4219": "RV_2,010.06a jñeyā bhāgaṃ sahasāno vareṇa tvādūtāso manuvad vadema /",
  "GV01rvh1-10u:4220": "RV_2,010.06c anūnam agniṃ juhvā vacasyā madhupṛcaṃ dhanasā johavīmi //",
  "GV01rvh1-10u:4221": "RV_2,011.01a śrudhī havam indra mā riṣaṇyaḥ syāma te dāvane vasūnām /",
  "GV01rvh1-10u:4222": "RV_2,011.01c imā hi tvām ūrjo vardhayanti vasūyavaḥ sindhavo na kṣarantaḥ //",
  "GV01rvh1-10u:4223": "RV_2,011.02a sṛjo mahīr indra yā apinvaḥ pariṣṭhitā ahinā śūra pūrvīḥ /",
  "GV01rvh1-10u:4224": "RV_2,011.02c amartyaṃ cid dāsam manyamānam avābhinad ukthair vāvṛdhānaḥ //",
  "GV01rvh1-10u:4225": "RV_2,011.03a uktheṣv in nu śūra yeṣu cākan stomeṣv indra rudriyeṣu ca /",
  "GV01rvh1-10u:4226": "RV_2,011.03c tubhyed etā yāsu mandasānaḥ pra vāyave sisrate na śubhrāḥ //",
  "GV01rvh1-10u:4227": "RV_2,011.04a śubhraṃ nu te śuṣmaṃ vardhayantaḥ śubhraṃ vajram bāhvor dadhānāḥ /",
  "GV01rvh1-10u:4228": "RV_2,011.04c śubhras tvam indra vāvṛdhāno asme dāsīr viśaḥ sūryeṇa sahyāḥ //",
  "GV01rvh1-10u:4229": "RV_2,011.05a guhā hitaṃ guhyaṃ gūḷham apsv apīvṛtam māyinaṃ kṣiyantam /",
  "GV01rvh1-10u:4230": "RV_2,011.05c uto apo dyāṃ tastabhvāṃsam ahann ahiṃ śūra vīryeṇa //",
  "GV01rvh1-10u:4231": "RV_2,011.06a stavā nu ta indra pūrvyā mahāny uta stavāma nūtanā kṛtāni /",
  "GV01rvh1-10u:4232": "RV_2,011.06c stavā vajram bāhvor uśantaṃ stavā harī sūryasya ketū //",
  "GV01rvh1-10u:4233": "RV_2,011.07a harī nu ta indra vājayantā ghṛtaścutaṃ svāram asvārṣṭām /",
  "GV01rvh1-10u:4234": "RV_2,011.07c vi samanā bhūmir aprathiṣṭāraṃsta parvataś cit sariṣyan //",
  "GV01rvh1-10u:4235": "RV_2,011.08a ni parvataḥ sādy aprayucchan sam mātṛbhir vāvaśāno akrān /",
  "GV01rvh1-10u:4236": "RV_2,011.08c dūre pāre vāṇīṃ vardhayanta indreṣitāṃ dhamanim paprathan ni //",
  "GV01rvh1-10u:4237": "RV_2,011.09a indro mahāṃ sindhum āśayānam māyāvinaṃ vṛtram asphuran niḥ /",
  "GV01rvh1-10u:4238": "RV_2,011.09c arejetāṃ rodasī bhiyāne kanikradato vṛṣṇo asya vajrāt //",
  "GV01rvh1-10u:4239": "RV_2,011.10a aroravīd vṛṣṇo asya vajro 'mānuṣaṃ yan mānuṣo nijūrvāt /",
  "GV01rvh1-10u:4240": "RV_2,011.10c ni māyino dānavasya māyā apādayat papivān sutasya //",
  "GV01rvh1-10u:4241": "RV_2,011.11a pibā-pibed indra śūra somam mandantu tvā mandinaḥ sutāsaḥ /",
  "GV01rvh1-10u:4242": "RV_2,011.11c pṛṇantas te kukṣī vardhayantv itthā sutaḥ paura indram āva //",
  "GV01rvh1-10u:4243": "RV_2,011.12a tve indrāpy abhūma viprā dhiyaṃ vanema ṛtayā sapantaḥ /",
  "GV01rvh1-10u:4244": "RV_2,011.12c avasyavo dhīmahi praśastiṃ sadyas te rāyo dāvane syāma //",
  "GV01rvh1-10u:4245": "RV_2,011.13a syāma te ta indra ye ta ūtī avasyava ūrjaṃ vardhayantaḥ /",
  "GV01rvh1-10u:4246": "RV_2,011.13c śuṣmintamaṃ yaṃ cākanāma devāsme rayiṃ rāsi vīravantam //",
  "GV01rvh1-10u:4247": "RV_2,011.14a rāsi kṣayaṃ rāsi mitram asme rāsi śardha indra mārutaṃ naḥ /",
  "GV01rvh1-10u:4248": "RV_2,011.14c sajoṣaso ye ca mandasānāḥ pra vāyavaḥ pānty agraṇītim //",
  "GV01rvh1-10u:4249": "RV_2,011.15a vyantv in nu yeṣu mandasānas tṛpat somam pāhi drahyad indra /",
  "GV01rvh1-10u:4250": "RV_2,011.15c asmān su pṛtsv ā tarutrāvardhayo dyām bṛhadbhir arkaiḥ //",
  "GV01rvh1-10u:4251": "RV_2,011.16a bṛhanta in nu ye te tarutrokthebhir vā sumnam āvivāsān /",
  "GV01rvh1-10u:4252": "RV_2,011.16c stṛṇānāso barhiḥ pastyāvat tvotā id indra vājam agman //",
  "GV01rvh1-10u:4253": "RV_2,011.17a ugreṣv in nu śūra mandasānas trikadrukeṣu pāhi somam indra /",
  "GV01rvh1-10u:4254": "RV_2,011.17c pradodhuvac chmaśruṣu prīṇāno yāhi haribhyāṃ sutasya pītim //",
  "GV01rvh1-10u:4255": "RV_2,011.18a dhiṣvā śavaḥ śūra yena vṛtram avābhinad dānum aurṇavābham /",
  "GV01rvh1-10u:4256": "RV_2,011.18c apāvṛṇor jyotir āryāya ni savyataḥ sādi dasyur indra //",
  "GV01rvh1-10u:4257": "RV_2,011.19a sanema ye ta ūtibhis taranto viśvā spṛdha āryeṇa dasyūn /",
  "GV01rvh1-10u:4258": "RV_2,011.19c asmabhyaṃ tat tvāṣṭraṃ viśvarūpam arandhayaḥ sākhyasya tritāya //",
  "GV01rvh1-10u:4259": "RV_2,011.20a asya suvānasya mandinas tritasya ny arbudaṃ vāvṛdhāno astaḥ /",
  "GV01rvh1-10u:4260": "RV_2,011.20c avartayat sūryo na cakram bhinad valam indro aṅgirasvān //",
  "GV01rvh1-10u:4261": "RV_2,011.21a nūnaṃ sā te prati varaṃ jaritre duhīyad indra dakṣiṇā maghonī /",
  "GV01rvh1-10u:4262": "RV_2,011.21c śikṣā stotṛbhyo māti dhag bhago no bṛhad vadema vidathe suvīrāḥ //",
  "GV01rvh1-10u:4263": "RV_2,012.01a yo jāta eva prathamo manasvān devo devān kratunā paryabhūṣat /",
  "GV01rvh1-10u:4264": "RV_2,012.01c yasya śuṣmād rodasī abhyasetāṃ nṛmṇasya mahnā sa janāsa indraḥ //",
  "GV01rvh1-10u:4265": "RV_2,012.02a yaḥ pṛthivīṃ vyathamānām adṛṃhad yaḥ parvatān prakupitāṃ aramṇāt /",
  "GV01rvh1-10u:4266": "RV_2,012.02c yo antarikṣaṃ vimame varīyo yo dyām astabhnāt sa janāsa indraḥ //",
  "GV01rvh1-10u:4267": "RV_2,012.03a yo hatvāhim ariṇāt sapta sindhūn yo gā udājad apadhā valasya /",
  "GV01rvh1-10u:4268": "RV_2,012.03c yo aśmanor antar agniṃ jajāna saṃvṛk samatsu sa janāsa indraḥ //",
  "GV01rvh1-10u:4269": "RV_2,012.04a yenemā viśvā cyavanā kṛtāni yo dāsaṃ varṇam adharaṃ guhākaḥ /",
  "GV01rvh1-10u:4270": "RV_2,012.04c śvaghnīva yo jigīvāṃl lakṣam ādad aryaḥ puṣṭāni sa janāsa indraḥ //",
  "GV01rvh1-10u:4271": "RV_2,012.05a yaṃ smā pṛcchanti kuha seti ghoram utem āhur naiṣo astīty enam /",
  "GV01rvh1-10u:4272": "RV_2,012.05c so aryaḥ puṣṭīr vija ivā mināti śrad asmai dhatta sa janāsa indraḥ //",
  "GV01rvh1-10u:4273": "RV_2,012.06a yo radhrasya coditā yaḥ kṛśasya yo brahmaṇo nādhamānasya kīreḥ /",
  "GV01rvh1-10u:4274": "RV_2,012.06c yuktagrāvṇo yo 'vitā suśipraḥ sutasomasya sa janāsa indraḥ //",
  "GV01rvh1-10u:4275": "RV_2,012.07a yasyāśvāsaḥ pradiśi yasya gāvo yasya grāmā yasya viśve rathāsaḥ /",
  "GV01rvh1-10u:4276": "RV_2,012.07c yaḥ sūryaṃ ya uṣasaṃ jajāna yo apāṃ netā sa janāsa indraḥ //",
  "GV01rvh1-10u:4277": "RV_2,012.08a yaṃ krandasī saṃyatī vihvayete pare 'vara ubhayā amitrāḥ /",
  "GV01rvh1-10u:4278": "RV_2,012.08c samānaṃ cid ratham ātasthivāṃsā nānā havete sa janāsa indraḥ //",
  "GV01rvh1-10u:4279": "RV_2,012.09a yasmān na ṛte vijayante janāso yaṃ yudhyamānā avase havante /",
  "GV01rvh1-10u:4280": "RV_2,012.09c yo viśvasya pratimānam babhūva yo acyutacyut sa janāsa indraḥ //",
  "GV01rvh1-10u:4281": "RV_2,012.10a yaḥ śaśvato mahy eno dadhānān amanyamānāñ charvā jaghāna /",
  "GV01rvh1-10u:4282": "RV_2,012.10c yaḥ śardhate nānudadāti śṛdhyāṃ yo dasyor hantā sa janāsa indraḥ //",
  "GV01rvh1-10u:4283": "RV_2,012.11a yaḥ śambaram parvateṣu kṣiyantaṃ catvāriṃśyāṃ śarady anvavindat /",
  "GV01rvh1-10u:4284": "RV_2,012.11c ojāyamānaṃ yo ahiṃ jaghāna dānuṃ śayānaṃ sa janāsa indraḥ //",
  "GV01rvh1-10u:4285": "RV_2,012.12a yaḥ saptaraśmir vṛṣabhas tuviṣmān avāsṛjat sartave sapta sindhūn /",
  "GV01rvh1-10u:4286": "RV_2,012.12c yo rauhiṇam asphurad vajrabāhur dyām ārohantaṃ sa janāsa indraḥ //",
  "GV01rvh1-10u:4287": "RV_2,012.13a dyāvā cid asmai pṛthivī namete śuṣmāc cid asya parvatā bhayante /",
  "GV01rvh1-10u:4288": "RV_2,012.13c yaḥ somapā nicito vajrabāhur yo vajrahastaḥ sa janāsa indraḥ //",
  "GV01rvh1-10u:4289": "RV_2,012.14a yaḥ sunvantam avati yaḥ pacantaṃ yaḥ śaṃsantaṃ yaḥ śaśamānam ūtī /",
  "GV01rvh1-10u:4290": "RV_2,012.14c yasya brahma vardhanaṃ yasya somo yasyedaṃ rādhaḥ sa janāsa indraḥ //",
  "GV01rvh1-10u:4291": "RV_2,012.15a yaḥ sunvate pacate dudhra ā cid vājaṃ dardarṣi sa kilāsi satyaḥ /",
  "GV01rvh1-10u:4292": "RV_2,012.15c vayaṃ ta indra viśvaha priyāsaḥ suvīrāso vidatham ā vadema //",
  "GV01rvh1-10u:4293": "RV_2,013.01a ṛtur janitrī tasyā apas pari makṣū jāta āviśad yāsu vardhate /",
  "GV01rvh1-10u:4294": "RV_2,013.01c tad āhanā abhavat pipyuṣī payo 'ṃśoḥ pīyūṣam prathamaṃ tad ukthyam //",
  "GV01rvh1-10u:4295": "RV_2,013.02a sadhrīm ā yanti pari bibhratīḥ payo viśvapsnyāya pra bharanta bhojanam /",
  "GV01rvh1-10u:4296": "RV_2,013.02c samāno adhvā pravatām anuṣyade yas tākṛṇoḥ prathamaṃ sāsy ukthyaḥ //",
  "GV01rvh1-10u:4297": "RV_2,013.03a anv eko vadati yad dadāti tad rūpā minan tadapā eka īyate /",
  "GV01rvh1-10u:4298": "RV_2,013.03c viśvā ekasya vinudas titikṣate yas tākṛṇoḥ prathamaṃ sāsy ukthyaḥ //",
  "GV01rvh1-10u:4299": "RV_2,013.04a prajābhyaḥ puṣṭiṃ vibhajanta āsate rayim iva pṛṣṭham prabhavantam āyate /",
  "GV01rvh1-10u:4300": "RV_2,013.04c asinvan daṃṣṭraiḥ pitur atti bhojanaṃ yas tākṛṇoḥ prathamaṃ sāsy ukthyaḥ //",
  "GV01rvh1-10u:4301": "RV_2,013.05a adhākṛṇoḥ pṛthivīṃ saṃdṛśe dive yo dhautīnām ahihann āriṇak pathaḥ /",
  "GV01rvh1-10u:4302": "RV_2,013.05c taṃ tvā stomebhir udabhir na vājinaṃ devaṃ devā ajanan sāsy ukthyaḥ //",
  "GV01rvh1-10u:4303": "RV_2,013.06a yo bhojanaṃ ca dayase ca vardhanam ārdrād ā śuṣkam madhumad dudohitha /",
  "GV01rvh1-10u:4304": "RV_2,013.06c sa śevadhiṃ ni dadhiṣe vivasvati viśvasyaika īśiṣe sāsy ukthyaḥ //",
  "GV01rvh1-10u:4305": "RV_2,013.07a yaḥ puṣpiṇīś ca prasvaś ca dharmaṇādhi dāne vy avanīr adhārayaḥ /",
  "GV01rvh1-10u:4306": "RV_2,013.07c yaś cāsamā ajano didyuto diva urur ūrvāṃ abhitaḥ sāsy ukthyaḥ //",
  "GV01rvh1-10u:4307": "RV_2,013.08a yo nārmaraṃ sahavasuṃ nihantave pṛkṣāya ca dāsaveśāya cāvahaḥ /",
  "GV01rvh1-10u:4308": "RV_2,013.08c ūrjayantyā apariviṣṭam āsyam utaivādya purukṛt sāsy ukthyaḥ //",
  "GV01rvh1-10u:4309": "RV_2,013.09a śataṃ vā yasya daśa sākam ādya ekasya śruṣṭau yad dha codam āvitha /",
  "GV01rvh1-10u:4310": "RV_2,013.09c arajjau dasyūn sam unab dabhītaye suprāvyo abhavaḥ sāsy ukthyaḥ //",
  "GV01rvh1-10u:4311": "RV_2,013.10a viśved anu rodhanā asya pauṃsyaṃ dadur asmai dadhire kṛtnave dhanam /",
  "GV01rvh1-10u:4312": "RV_2,013.10c ṣaḷ astabhnā viṣṭiraḥ pañca saṃdṛśaḥ pari paro abhavaḥ sāsy ukthyaḥ //",
  "GV01rvh1-10u:4313": "RV_2,013.11a supravācanaṃ tava vīra vīryaṃ yad ekena kratunā vindase vasu /",
  "GV01rvh1-10u:4314": "RV_2,013.11c jātūṣṭhirasya pra vayaḥ sahasvato yā cakartha sendra viśvāsy ukthyaḥ //",
  "GV01rvh1-10u:4315": "RV_2,013.12a aramayaḥ sarapasas tarāya kaṃ turvītaye ca vayyāya ca srutim /",
  "GV01rvh1-10u:4316": "RV_2,013.12c nīcā santam ud anayaḥ parāvṛjam prāndhaṃ śroṇaṃ śravayan sāsy ukthyaḥ //",
  "GV01rvh1-10u:4317": "RV_2,013.13a asmabhyaṃ tad vaso dānāya rādhaḥ sam arthayasva bahu te vasavyam /",
  "GV01rvh1-10u:4318": "RV_2,013.13c indra yac citraṃ śravasyā anu dyūn bṛhad vadema vidathe suvīrāḥ //",
  "GV01rvh1-10u:4319": "RV_2,014.01a adhvaryavo bharatendrāya somam āmatrebhiḥ siñcatā madyam andhaḥ /",
  "GV01rvh1-10u:4320": "RV_2,014.01c kāmī hi vīraḥ sadam asya pītiṃ juhota vṛṣṇe tad id eṣa vaṣṭi //",
  "GV01rvh1-10u:4321": "RV_2,014.02a adhvaryavo yo apo vavrivāṃsaṃ vṛtraṃ jaghānāśanyeva vṛkṣam /",
  "GV01rvh1-10u:4322": "RV_2,014.02c tasmā etam bharata tadvaśāyaṃ eṣa indro arhati pītim asya //",
  "GV01rvh1-10u:4323": "RV_2,014.03a adhvaryavo yo dṛbhīkaṃ jaghāna yo gā udājad apa hi valaṃ vaḥ /",
  "GV01rvh1-10u:4324": "RV_2,014.03c tasmā etam antarikṣe na vātam indraṃ somair orṇuta jūr na vastraiḥ //",
  "GV01rvh1-10u:4325": "RV_2,014.04a adhvaryavo ya uraṇaṃ jaghāna nava cakhvāṃsaṃ navatiṃ ca bāhūn /",
  "GV01rvh1-10u:4326": "RV_2,014.04c yo arbudam ava nīcā babādhe tam indraṃ somasya bhṛthe hinota //",
  "GV01rvh1-10u:4327": "RV_2,014.05a adhvaryavo yaḥ sv aśnaṃ jaghāna yaḥ śuṣṇam aśuṣaṃ yo vyaṃsam /",
  "GV01rvh1-10u:4328": "RV_2,014.05c yaḥ pipruṃ namuciṃ yo rudhikrāṃ tasmā indrāyāndhaso juhota //",
  "GV01rvh1-10u:4329": "RV_2,014.06a adhvaryavo yaḥ śataṃ śambarasya puro bibhedāśmaneva pūrvīḥ /",
  "GV01rvh1-10u:4330": "RV_2,014.06c yo varcinaḥ śatam indraḥ sahasram apāvapad bharatā somam asmai //",
  "GV01rvh1-10u:4331": "RV_2,014.07a adhvaryavo yaḥ śatam ā sahasram bhūmyā upasthe 'vapaj jaghanvān /",
  "GV01rvh1-10u:4332": "RV_2,014.07c kutsasyāyor atithigvasya vīrān ny āvṛṇag bharatā somam asmai //",
  "GV01rvh1-10u:4333": "RV_2,014.08a adhvaryavo yan naraḥ kāmayādhve śruṣṭī vahanto naśathā tad indre /",
  "GV01rvh1-10u:4334": "RV_2,014.08c gabhastipūtam bharata śrutāyendrāya somaṃ yajyavo juhota //",
  "GV01rvh1-10u:4335": "RV_2,014.09a adhvaryavaḥ kartanā śruṣṭim asmai vane nipūtaṃ vana un nayadhvam /",
  "GV01rvh1-10u:4336": "RV_2,014.09c juṣāṇo hastyam abhi vāvaśe va indrāya somam madiraṃ juhota //",
  "GV01rvh1-10u:4337": "RV_2,014.10a adhvaryavaḥ payasodhar yathā goḥ somebhir īm pṛṇatā bhojam indram /",
  "GV01rvh1-10u:4338": "RV_2,014.10c vedāham asya nibhṛtam ma etad ditsantam bhūyo yajataś ciketa //",
  "GV01rvh1-10u:4339": "RV_2,014.11a adhvaryavo yo divyasya vasvo yaḥ pārthivasya kṣamyasya rājā /",
  "GV01rvh1-10u:4340": "RV_2,014.11c tam ūrdaraṃ na pṛṇatā yavenendraṃ somebhis tad apo vo astu //",
  "GV01rvh1-10u:4341": "RV_2,014.12a asmabhyaṃ tad vaso dānāya rādhaḥ sam arthayasva bahu te vasavyam /",
  "GV01rvh1-10u:4342": "RV_2,014.12c indra yac citraṃ śravasyā anu dyūn bṛhad vadema vidathe suvīrāḥ //",
  "GV01rvh1-10u:4343": "RV_2,015.01a pra ghā nv asya mahato mahāni satyā satyasya karaṇāni vocam /",
  "GV01rvh1-10u:4344": "RV_2,015.01c trikadrukeṣv apibat sutasyāsya made ahim indro jaghāna //",
  "GV01rvh1-10u:4345": "RV_2,015.02a avaṃśe dyām astabhāyad bṛhantam ā rodasī apṛṇad antarikṣam /",
  "GV01rvh1-10u:4346": "RV_2,015.02c sa dhārayat pṛthivīm paprathac ca somasya tā mada indraś cakāra //",
  "GV01rvh1-10u:4347": "RV_2,015.03a sadmeva prāco vi mimāya mānair vajreṇa khāny atṛṇan nadīnām /",
  "GV01rvh1-10u:4348": "RV_2,015.03c vṛthāsṛjat pathibhir dīrghayāthaiḥ somasya tā mada indraś cakāra //",
  "GV01rvh1-10u:4349": "RV_2,015.04a sa pravoḷhṝn parigatyā dabhīter viśvam adhāg āyudham iddhe agnau /",
  "GV01rvh1-10u:4350": "RV_2,015.04c saṃ gobhir aśvair asṛjad rathebhiḥ somasya tā mada indraś cakāra //",
  "GV01rvh1-10u:4351": "RV_2,015.05a sa īm mahīṃ dhunim etor aramṇāt so asnātṝn apārayat svasti /",
  "GV01rvh1-10u:4352": "RV_2,015.05c ta utsnāya rayim abhi pra tasthuḥ somasya tā mada indraś cakāra //",
  "GV01rvh1-10u:4353": "RV_2,015.06a sodañcaṃ sindhum ariṇān mahitvā vajreṇāna uṣasaḥ sam pipeṣa /",
  "GV01rvh1-10u:4354": "RV_2,015.06c ajavaso javinībhir vivṛścan somasya tā mada indraś cakāra //",
  "GV01rvh1-10u:4355": "RV_2,015.07a sa vidvāṃ apagohaṃ kanīnām āvir bhavann ud atiṣṭhat parāvṛk /",
  "GV01rvh1-10u:4356": "RV_2,015.07c prati śroṇa sthād vy anag acaṣṭa somasya tā mada indraś cakāra //",
  "GV01rvh1-10u:4357": "RV_2,015.08a bhinad valam aṅgirobhir gṛṇāno vi parvatasya dṛṃhitāny airat /",
  "GV01rvh1-10u:4358": "RV_2,015.08c riṇag rodhāṃsi kṛtrimāṇy eṣāṃ somasya tā mada indraś cakāra //",
  "GV01rvh1-10u:4359": "RV_2,015.09a svapnenābhyupyā cumuriṃ dhuniṃ ca jaghantha dasyum pra dabhītim āvaḥ /",
  "GV01rvh1-10u:4360": "RV_2,015.09c rambhī cid atra vivide hiraṇyaṃ somasya tā mada indraś cakāra //",
  "GV01rvh1-10u:4361": "RV_2,015.10a nūnaṃ sā te prati varaṃ jaritre duhīyad indra dakṣiṇā maghonī /",
  "GV01rvh1-10u:4362": "RV_2,015.10c śikṣā stotṛbhyo māti dhag bhago no bṛhad vadema vidathe suvīrāḥ //",
  "GV01rvh1-10u:4363": "RV_2,016.01a pra vaḥ satāṃ jyeṣṭhatamāya suṣṭutim agnāv iva samidhāne havir bhare /",
  "GV01rvh1-10u:4364": "RV_2,016.01c indram ajuryaṃ jarayantam ukṣitaṃ sanād yuvānam avase havāmahe //",
  "GV01rvh1-10u:4365": "RV_2,016.02a yasmād indrād bṛhataḥ kiṃ canem ṛte viśvāny asmin sambhṛtādhi vīryā /",
  "GV01rvh1-10u:4366": "RV_2,016.02c jaṭhare somaṃ tanvī saho maho haste vajram bharati śīrṣaṇi kratum //",
  "GV01rvh1-10u:4367": "RV_2,016.03a na kṣoṇībhyām paribhve ta indriyaṃ na samudraiḥ parvatair indra te rathaḥ /",
  "GV01rvh1-10u:4368": "RV_2,016.03c na te vajram anv aśnoti kaś cana yad āśubhiḥ patasi yojanā puru //",
  "GV01rvh1-10u:4369": "RV_2,016.04a viśve hy asmai yajatāya dhṛṣṇave kratum bharanti vṛṣabhāya saścate /",
  "GV01rvh1-10u:4370": "RV_2,016.04c vṛṣā yajasva haviṣā viduṣṭaraḥ pibendra somaṃ vṛṣabheṇa bhānunā //",
  "GV01rvh1-10u:4371": "RV_2,016.05a vṛṣṇaḥ kośaḥ pavate madhva ūrmir vṛṣabhānnāya vṛṣabhāya pātave /",
  "GV01rvh1-10u:4372": "RV_2,016.05c vṛṣaṇādhvaryū vṛṣabhāso adrayo vṛṣaṇaṃ somaṃ vṛṣabhāya suṣvati //",
  "GV01rvh1-10u:4373": "RV_2,016.06a vṛṣā te vajra uta te vṛṣā ratho vṛṣaṇā harī vṛṣabhāṇy āyudhā /",
  "GV01rvh1-10u:4374": "RV_2,016.06c vṛṣṇo madasya vṛṣabha tvam īśiṣa indra somasya vṛṣabhasya tṛpṇuhi //",
  "GV01rvh1-10u:4375": "RV_2,016.07a pra te nāvaṃ na samane vacasyuvam brahmaṇā yāmi savaneṣu dādhṛṣiḥ /",
  "GV01rvh1-10u:4376": "RV_2,016.07c kuvin no asya vacaso nibodhiṣad indram utsaṃ na vasunaḥ sicāmahe //",
  "GV01rvh1-10u:4377": "RV_2,016.08a purā sambādhād abhy ā vavṛtsva no dhenur na vatsaṃ yavasasya pipyuṣī /",
  "GV01rvh1-10u:4378": "RV_2,016.08c sakṛt su te sumatibhiḥ śatakrato sam patnībhir na vṛṣaṇo nasīmahi //",
  "GV01rvh1-10u:4379": "RV_2,016.09a nūnaṃ sā te prati varaṃ jaritre duhīyad indra dakṣiṇā maghonī /",
  "GV01rvh1-10u:4380": "RV_2,016.09c śikṣā stotṛbhyo māti dhag bhago no bṛhad vadema vidathe suvīrāḥ //",
  "GV01rvh1-10u:4381": "RV_2,017.01a tad asmai navyam aṅgirasvad arcata śuṣmā yad asya pratnathodīrate /",
  "GV01rvh1-10u:4382": "RV_2,017.01c viśvā yad gotrā sahasā parīvṛtā made somasya dṛṃhitāny airayat //",
  "GV01rvh1-10u:4383": "RV_2,017.02a sa bhūtu yo ha prathamāya dhāyasa ojo mimāno mahimānam ātirat /",
  "GV01rvh1-10u:4384": "RV_2,017.02c śūro yo yutsu tanvam parivyata śīrṣaṇi dyām mahinā praty amuñcata //",
  "GV01rvh1-10u:4385": "RV_2,017.03a adhākṛṇoḥ prathamaṃ vīryam mahad yad asyāgre brahmaṇā śuṣmam airayaḥ /",
  "GV01rvh1-10u:4386": "RV_2,017.03c ratheṣṭhena haryaśvena vicyutāḥ pra jīrayaḥ sisrate sadhryak pṛthak //",
  "GV01rvh1-10u:4387": "RV_2,017.04a adhā yo viśvā bhuvanābhi majmaneśānakṛt pravayā abhy avardhata /",
  "GV01rvh1-10u:4388": "RV_2,017.04c ād rodasī jyotiṣā vahnir ātanot sīvyan tamāṃsi dudhitā sam avyayat //",
  "GV01rvh1-10u:4389": "RV_2,017.05a sa prācīnān parvatān dṛṃhad ojasādharācīnam akṛṇod apām apaḥ /",
  "GV01rvh1-10u:4390": "RV_2,017.05c adhārayat pṛthivīṃ viśvadhāyasam astabhnān māyayā dyām avasrasaḥ //",
  "GV01rvh1-10u:4391": "RV_2,017.06a sāsmā aram bāhubhyāṃ yam pitākṛṇod viśvasmād ā januṣo vedasas pari /",
  "GV01rvh1-10u:4392": "RV_2,017.06c yenā pṛthivyāṃ ni kriviṃ śayadhyai vajreṇa hatvy avṛṇak tuviṣvaṇiḥ //",
  "GV01rvh1-10u:4393": "RV_2,017.07a amājūr iva pitroḥ sacā satī samānād ā sadasas tvām iye bhagam /",
  "GV01rvh1-10u:4394": "RV_2,017.07c kṛdhi praketam upa māsy ā bhara daddhi bhāgaṃ tanvo yena māmahaḥ //",
  "GV01rvh1-10u:4395": "RV_2,017.08a bhojaṃ tvām indra vayaṃ huvema dadiṣ ṭvam indrāpāṃsi vājān /",
  "GV01rvh1-10u:4396": "RV_2,017.08c aviḍḍhīndra citrayā na ūtī kṛdhi vṛṣann indra vasyaso naḥ //",
  "GV01rvh1-10u:4397": "RV_2,017.09a nūnaṃ sā te prati varaṃ jaritre duhīyad indra dakṣiṇā maghonī /",
  "GV01rvh1-10u:4398": "RV_2,017.09c śikṣā stotṛbhyo māti dhag bhago no bṛhad vadema vidathe suvīrāḥ //",
  "GV01rvh1-10u:4399": "RV_2,018.01a prātā ratho navo yoji sasniś caturyugas trikaśaḥ saptaraśmiḥ /",
  "GV01rvh1-10u:4400": "RV_2,018.01c daśāritro manuṣyaḥ svarṣāḥ sa iṣṭibhir matibhī raṃhyo bhūt //",
  "GV01rvh1-10u:4401": "RV_2,018.02a sāsmā aram prathamaṃ sa dvitīyam uto tṛtīyam manuṣaḥ sa hotā /",
  "GV01rvh1-10u:4402": "RV_2,018.02c anyasyā garbham anya ū jananta so anyebhiḥ sacate jenyo vṛṣā //",
  "GV01rvh1-10u:4403": "RV_2,018.03a harī nu kaṃ ratha indrasya yojam āyai sūktena vacasā navena /",
  "GV01rvh1-10u:4404": "RV_2,018.03c mo ṣu tvām atra bahavo hi viprā ni rīraman yajamānāso anye //",
  "GV01rvh1-10u:4405": "RV_2,018.04a ā dvābhyāṃ haribhyām indra yāhy ā caturbhir ā ṣaḍbhir hūyamānaḥ /",
  "GV01rvh1-10u:4406": "RV_2,018.04c āṣṭābhir daśabhiḥ somapeyam ayaṃ sutaḥ sumakha mā mṛdhas kaḥ //",
  "GV01rvh1-10u:4407": "RV_2,018.05a ā viṃśatyā triṃśatā yāhy arvāṅ ā catvāriṃśatā haribhir yujānaḥ /",
  "GV01rvh1-10u:4408": "RV_2,018.05c ā pañcāśatā surathebhir indrā ṣaṣṭyā saptatyā somapeyam //",
  "GV01rvh1-10u:4409": "RV_2,018.06a āśītyā navatyā yāhy arvāṅ ā śatena haribhir uhyamānaḥ /",
  "GV01rvh1-10u:4410": "RV_2,018.06c ayaṃ hi te śunahotreṣu soma indra tvāyā pariṣikto madāya //",
  "GV01rvh1-10u:4411": "RV_2,018.07a mama brahmendra yāhy acchā viśvā harī dhuri dhiṣvā rathasya /",
  "GV01rvh1-10u:4412": "RV_2,018.07c purutrā hi vihavyo babhūthāsmiñ chūra savane mādayasva //",
  "GV01rvh1-10u:4413": "RV_2,018.08a na ma indreṇa sakhyaṃ vi yoṣad asmabhyam asya dakṣiṇā duhīta /",
  "GV01rvh1-10u:4414": "RV_2,018.08c upa jyeṣṭhe varūthe gabhastau prāye-prāye jigīvāṃsaḥ syāma //",
  "GV01rvh1-10u:4415": "RV_2,018.09a nūnaṃ sā te prati varaṃ jaritre duhīyad indra dakṣiṇā maghonī /",
  "GV01rvh1-10u:4416": "RV_2,018.09c śikṣā stotṛbhyo māti dhag bhago no bṛhad vadema vidathe suvīrāḥ //",
  "GV01rvh1-10u:4417": "RV_2,019.01a apāyy asyāndhaso madāya manīṣiṇaḥ suvānasya prayasaḥ /",
  "GV01rvh1-10u:4418": "RV_2,019.01c yasminn indraḥ pradivi vāvṛdhāna oko dadhe brahmaṇyantaś ca naraḥ //",
  "GV01rvh1-10u:4419": "RV_2,019.02a asya mandāno madhvo vajrahasto 'him indro arṇovṛtaṃ vi vṛścat /",
  "GV01rvh1-10u:4420": "RV_2,019.02c pra yad vayo na svasarāṇy acchā prayāṃsi ca nadīnāṃ cakramanta //",
  "GV01rvh1-10u:4421": "RV_2,019.03a sa māhina indro arṇo apām prairayad ahihācchā samudram /",
  "GV01rvh1-10u:4422": "RV_2,019.03c ajanayat sūryaṃ vidad gā aktunāhnāṃ vayunāni sādhat //",
  "GV01rvh1-10u:4423": "RV_2,019.04a so apratīni manave purūṇīndro dāśad dāśuṣe hanti vṛtram /",
  "GV01rvh1-10u:4424": "RV_2,019.04c sadyo yo nṛbhyo atasāyyo bhūt paspṛdhānebhyaḥ sūryasya sātau //",
  "GV01rvh1-10u:4425": "RV_2,019.05a sa sunvata indraḥ sūryam ā devo riṇaṅ martyāya stavān /",
  "GV01rvh1-10u:4426": "RV_2,019.05c ā yad rayiṃ guhadavadyam asmai bharad aṃśaṃ naitaśo daśasyan //",
  "GV01rvh1-10u:4427": "RV_2,019.06a sa randhayat sadivaḥ sārathaye śuṣṇam aśuṣaṃ kuyavaṃ kutsāya /",
  "GV01rvh1-10u:4428": "RV_2,019.06c divodāsāya navatiṃ ca navendraḥ puro vy airac chambarasya //",
  "GV01rvh1-10u:4429": "RV_2,019.07a evā ta indrocatham ahema śravasyā na tmanā vājayantaḥ /",
  "GV01rvh1-10u:4430": "RV_2,019.07c aśyāma tat sāptam āśuṣāṇā nanamo vadhar adevasya pīyoḥ //",
  "GV01rvh1-10u:4431": "RV_2,019.08a evā te gṛtsamadāḥ śūra manmāvasyavo na vayunāni takṣuḥ /",
  "GV01rvh1-10u:4432": "RV_2,019.08c brahmaṇyanta indra te navīya iṣam ūrjaṃ sukṣitiṃ sumnam aśyuḥ //",
  "GV01rvh1-10u:4433": "RV_2,019.09a nūnaṃ sā te prati varaṃ jaritre duhīyad indra dakṣiṇā maghonī /",
  "GV01rvh1-10u:4434": "RV_2,019.09c śikṣā stotṛbhyo māti dhag bhago no bṛhad vadema vidathe suvīrāḥ //",
  "GV01rvh1-10u:4435": "RV_2,020.01a vayaṃ te vaya indra viddhi ṣu ṇaḥ pra bharāmahe vājayur na ratham /",
  "GV01rvh1-10u:4436": "RV_2,020.01c vipanyavo dīdhyato manīṣā sumnam iyakṣantas tvāvato nṝn //",
  "GV01rvh1-10u:4437": "RV_2,020.02a tvaṃ na indra tvābhir ūtī tvāyato abhiṣṭipāsi janān /",
  "GV01rvh1-10u:4438": "RV_2,020.02c tvam ino dāśuṣo varūtetthādhīr abhi yo nakṣati tvā //",
  "GV01rvh1-10u:4439": "RV_2,020.03a sa no yuvendro johūtraḥ sakhā śivo narām astu pātā /",
  "GV01rvh1-10u:4440": "RV_2,020.03c yaḥ śaṃsantaṃ yaḥ śaśamānam ūtī pacantaṃ ca stuvantaṃ ca praṇeṣat //",
  "GV01rvh1-10u:4441": "RV_2,020.04a tam u stuṣa indraṃ taṃ gṛṇīṣe yasmin purā vāvṛdhuḥ śāśaduś ca /",
  "GV01rvh1-10u:4442": "RV_2,020.04c sa vasvaḥ kāmam pīparad iyāno brahmaṇyato nūtanasyāyoḥ //",
  "GV01rvh1-10u:4443": "RV_2,020.05a so aṅgirasām ucathā jujuṣvān brahmā tūtod indro gātum iṣṇan /",
  "GV01rvh1-10u:4444": "RV_2,020.05c muṣṇann uṣasaḥ sūryeṇa stavān aśnasya cic chiśnathat pūrvyāṇi //",
  "GV01rvh1-10u:4445": "RV_2,020.06a sa ha śruta indro nāma deva ūrdhvo bhuvan manuṣe dasmatamaḥ /",
  "GV01rvh1-10u:4446": "RV_2,020.06c ava priyam arśasānasya sāhvāñ chiro bharad dāsasya svadhāvān //",
  "GV01rvh1-10u:4447": "RV_2,020.07a sa vṛtrahendraḥ kṛṣṇayonīḥ purandaro dāsīr airayad vi /",
  "GV01rvh1-10u:4448": "RV_2,020.07c ajanayan manave kṣām apaś ca satrā śaṃsaṃ yajamānasya tūtot //",
  "GV01rvh1-10u:4449": "RV_2,020.08a tasmai tavasyam anu dāyi satrendrāya devebhir arṇasātau /",
  "GV01rvh1-10u:4450": "RV_2,020.08c prati yad asya vajram bāhvor dhur hatvī dasyūn pura āyasīr ni tārīt //",
  "GV01rvh1-10u:4451": "RV_2,020.09a nūnaṃ sā te prati varaṃ jaritre duhīyad indra dakṣiṇā maghonī /",
  "GV01rvh1-10u:4452": "RV_2,020.09c śikṣā stotṛbhyo māti dhag bhago no bṛhad vadema vidathe suvīrāḥ //",
  "GV01rvh1-10u:4453": "RV_2,021.01a viśvajite dhanajite svarjite satrājite nṛjita urvarājite /",
  "GV01rvh1-10u:4454": "RV_2,021.01c aśvajite gojite abjite bharendrāya somaṃ yajatāya haryatam //",
  "GV01rvh1-10u:4455": "RV_2,021.02a abhibhuve 'bhibhaṅgāya vanvate 'ṣāḷhāya sahamānāya vedhase /",
  "GV01rvh1-10u:4456": "RV_2,021.02c tuvigraye vahnaye duṣṭarītave satrāsāhe nama indrāya vocata //",
  "GV01rvh1-10u:4457": "RV_2,021.03a satrāsāho janabhakṣo janaṃsahaś cyavano yudhmo anu joṣam ukṣitaḥ /",
  "GV01rvh1-10u:4458": "RV_2,021.03c vṛtañcayaḥ sahurir vikṣv ārita indrasya vocam pra kṛtāni vīryā //",
  "GV01rvh1-10u:4459": "RV_2,021.04a anānudo vṛṣabho dodhato vadho gambhīra ṛṣvo asamaṣṭakāvyaḥ /",
  "GV01rvh1-10u:4460": "RV_2,021.04c radhracodaḥ śnathano vīḷitas pṛthur indraḥ suyajña uṣasaḥ svar janat //",
  "GV01rvh1-10u:4461": "RV_2,021.05a yajñena gātum apturo vividrire dhiyo hinvānā uśijo manīṣiṇaḥ /",
  "GV01rvh1-10u:4462": "RV_2,021.05c abhisvarā niṣadā gā avasyava indre hinvānā draviṇāny āśata //",
  "GV01rvh1-10u:4463": "RV_2,021.06a indra śreṣṭhāni draviṇāni dhehi cittiṃ dakṣasya subhagatvam asme /",
  "GV01rvh1-10u:4464": "RV_2,021.06c poṣaṃ rayīṇām ariṣṭiṃ tanūnāṃ svādmānaṃ vācaḥ sudinatvam ahnām //",
  "GV01rvh1-10u:4465": "RV_2,022.01a trikadrukeṣu mahiṣo yavāśiraṃ tuviśuṣmas tṛpat somam apibad viṣṇunā sutaṃ yathāvaśat /",
  "GV01rvh1-10u:4466": "RV_2,022.01e sa īm mamāda mahi karma kartave mahām uruṃ sainaṃ saścad devo devaṃ satyam indraṃ satya induḥ //",
  "GV01rvh1-10u:4467": "RV_2,022.02a adha tviṣīmāṃ abhy ojasā kriviṃ yudhābhavad ā rodasī apṛṇad asya majmanā pra vāvṛdhe /",
  "GV01rvh1-10u:4468": "RV_2,022.02e adhattānyaṃ jaṭhare prem aricyata sainaṃ saścad devo devaṃ satyam indraṃ satya induḥ //",
  "GV01rvh1-10u:4469": "RV_2,022.03a sākaṃ jātaḥ kratunā sākam ojasā vavakṣitha sākaṃ vṛddho vīryaiḥ sāsahir mṛdho vicarṣaṇiḥ /",
  "GV01rvh1-10u:4470": "RV_2,022.03e dātā rādha stuvate kāmyaṃ vasu sainaṃ saścad devo devaṃ satyam indraṃ satya induḥ //",
  "GV01rvh1-10u:4471": "RV_2,022.04a tava tyan naryaṃ nṛto 'pa indra prathamam pūrvyaṃ divi pravācyaṃ kṛtam /",
  "GV01rvh1-10u:4472": "RV_2,022.04c yad devasya śavasā prāriṇā asuṃ riṇann apaḥ /",
  "GV01rvh1-10u:4473": "RV_2,022.04e bhuvad viśvam abhy ādevam ojasā vidād ūrjaṃ śatakratur vidād iṣam //",
  "GV01rvh1-10u:4474": "RV_2,023.01a gaṇānāṃ tvā gaṇapatiṃ havāmahe kaviṃ kavīnām upamaśravastamam /",
  "GV01rvh1-10u:4475": "RV_2,023.01c jyeṣṭharājam brahmaṇām brahmaṇas pata ā naḥ śṛṇvann ūtibhiḥ sīda sādanam //",
  "GV01rvh1-10u:4476": "RV_2,023.02a devāś cit te asurya pracetaso bṛhaspate yajñiyam bhāgam ānaśuḥ /",
  "GV01rvh1-10u:4477": "RV_2,023.02c usrā iva sūryo jyotiṣā maho viśveṣām ij janitā brahmaṇām asi //",
  "GV01rvh1-10u:4478": "RV_2,023.03a ā vibādhyā parirāpas tamāṃsi ca jyotiṣmantaṃ ratham ṛtasya tiṣṭhasi /",
  "GV01rvh1-10u:4479": "RV_2,023.03c bṛhaspate bhīmam amitradambhanaṃ rakṣohaṇaṃ gotrabhidaṃ svarvidam //",
  "GV01rvh1-10u:4480": "RV_2,023.04a sunītibhir nayasi trāyase janaṃ yas tubhyaṃ dāśān na tam aṃho aśnavat /",
  "GV01rvh1-10u:4481": "RV_2,023.04c brahmadviṣas tapano manyumīr asi bṛhaspate mahi tat te mahitvanam //",
  "GV01rvh1-10u:4482": "RV_2,023.05a na tam aṃho na duritaṃ kutaś cana nārātayas titirur na dvayāvinaḥ /",
  "GV01rvh1-10u:4483": "RV_2,023.05c viśvā id asmād dhvaraso vi bādhase yaṃ sugopā rakṣasi brahmaṇas pate //",
  "GV01rvh1-10u:4484": "RV_2,023.06a tvaṃ no gopāḥ pathikṛd vicakṣaṇas tava vratāya matibhir jarāmahe /",
  "GV01rvh1-10u:4485": "RV_2,023.06c bṛhaspate yo no abhi hvaro dadhe svā tam marmartu ducchunā harasvatī //",
  "GV01rvh1-10u:4486": "RV_2,023.07a uta vā yo no marcayād anāgaso 'rātīvā martaḥ sānuko vṛkaḥ /",
  "GV01rvh1-10u:4487": "RV_2,023.07c bṛhaspate apa taṃ vartayā pathaḥ sugaṃ no asyai devavītaye kṛdhi //",
  "GV01rvh1-10u:4488": "RV_2,023.08a trātāraṃ tvā tanūnāṃ havāmahe 'vaspartar adhivaktāram asmayum /",
  "GV01rvh1-10u:4489": "RV_2,023.08c bṛhaspate devanido ni barhaya mā durevā uttaraṃ sumnam un naśan //",
  "GV01rvh1-10u:4490": "RV_2,023.09a tvayā vayaṃ suvṛdhā brahmaṇas pate spārhā vasu manuṣyā dadīmahi /",
  "GV01rvh1-10u:4491": "RV_2,023.09c yā no dūre taḷito yā arātayo 'bhi santi jambhayā tā anapnasaḥ //",
  "GV01rvh1-10u:4492": "RV_2,023.10a tvayā vayam uttamaṃ dhīmahe vayo bṛhaspate papriṇā sasninā yujā /",
  "GV01rvh1-10u:4493": "RV_2,023.10c mā no duḥśaṃso abhidipsur īśata pra suśaṃsā matibhis tāriṣīmahi //",
  "GV01rvh1-10u:4494": "RV_2,023.11a anānudo vṛṣabho jagmir āhavaṃ niṣṭaptā śatrum pṛtanāsu sāsahiḥ /",
  "GV01rvh1-10u:4495": "RV_2,023.11c asi satya ṛṇayā brahmaṇas pata ugrasya cid damitā vīḷuharṣiṇaḥ //",
  "GV01rvh1-10u:4496": "RV_2,023.12a adevena manasā yo riṣaṇyati śāsām ugro manyamāno jighāṃsati /",
  "GV01rvh1-10u:4497": "RV_2,023.12c bṛhaspate mā praṇak tasya no vadho ni karma manyuṃ durevasya śardhataḥ //",
  "GV01rvh1-10u:4498": "RV_2,023.13a bhareṣu havyo namasopasadyo gantā vājeṣu sanitā dhanaṃ-dhanam /",
  "GV01rvh1-10u:4499": "RV_2,023.13c viśvā id aryo abhidipsvo mṛdho bṛhaspatir vi vavarhā rathāṃ iva //",
  "GV01rvh1-10u:4500": "RV_2,023.14a tejiṣṭhayā tapanī rakṣasas tapa ye tvā nide dadhire dṛṣṭavīryam /",
  "GV01rvh1-10u:4501": "RV_2,023.14c āvis tat kṛṣva yad asat ta ukthyam bṛhaspate vi parirāpo ardaya //",
  "GV01rvh1-10u:4502": "RV_2,023.15a bṛhaspate ati yad aryo arhād dyumad vibhāti kratumaj janeṣu /",
  "GV01rvh1-10u:4503": "RV_2,023.15c yad dīdayac chavasa ṛtaprajāta tad asmāsu draviṇaṃ dhehi citram //",
  "GV01rvh1-10u:4504": "RV_2,023.16a mā na stenebhyo ye abhi druhas pade nirāmiṇo ripavo 'nneṣu jāgṛdhuḥ /",
  "GV01rvh1-10u:4505": "RV_2,023.16c ā devānām ohate vi vrayo hṛdi bṛhaspate na paraḥ sāmno viduḥ //",
  "GV01rvh1-10u:4506": "RV_2,023.17a viśvebhyo hi tvā bhuvanebhyas pari tvaṣṭājanat sāmnaḥ-sāmnaḥ kaviḥ /",
  "GV01rvh1-10u:4507": "RV_2,023.17c sa ṛṇacid ṛṇayā brahmaṇas patir druho hantā maha ṛtasya dhartari //",
  "GV01rvh1-10u:4508": "RV_2,023.18a tava śriye vy ajihīta parvato gavāṃ gotram udasṛjo yad aṅgiraḥ /",
  "GV01rvh1-10u:4509": "RV_2,023.18c indreṇa yujā tamasā parīvṛtam bṛhaspate nir apām aubjo arṇavam //",
  "GV01rvh1-10u:4510": "RV_2,023.19a brahmaṇas pate tvam asya yantā sūktasya bodhi tanayaṃ ca jinva /",
  "GV01rvh1-10u:4511": "RV_2,023.19c viśvaṃ tad bhadraṃ yad avanti devā bṛhad vadema vidathe suvīrāḥ //",
  "GV01rvh1-10u:4512": "RV_2,024.01a semām aviḍḍhi prabhṛtiṃ ya īśiṣe 'yā vidhema navayā mahā girā /",
  "GV01rvh1-10u:4513": "RV_2,024.01c yathā no mīḍhvān stavate sakhā tava bṛhaspate sīṣadhaḥ sota no matim //",
  "GV01rvh1-10u:4514": "RV_2,024.02a yo nantvāny anaman ny ojasotādardar manyunā śambarāṇi vi /",
  "GV01rvh1-10u:4515": "RV_2,024.02c prācyāvayad acyutā brahmaṇas patir ā cāviśad vasumantaṃ vi parvatam //",
  "GV01rvh1-10u:4516": "RV_2,024.03a tad devānāṃ devatamāya kartvam aśrathnan dṛḷhāvradanta vīḷitā /",
  "GV01rvh1-10u:4517": "RV_2,024.03c ud gā ājad abhinad brahmaṇā valam agūhat tamo vy acakṣayat svaḥ //",
  "GV01rvh1-10u:4518": "RV_2,024.04a aśmāsyam avatam brahmaṇas patir madhudhāram abhi yam ojasātṛṇat /",
  "GV01rvh1-10u:4519": "RV_2,024.04c tam eva viśve papire svardṛśo bahu sākaṃ sisicur utsam udriṇam //",
  "GV01rvh1-10u:4520": "RV_2,024.05a sanā tā kā cid bhuvanā bhavītvā mādbhiḥ śaradbhir duro varanta vaḥ /",
  "GV01rvh1-10u:4521": "RV_2,024.05c ayatantā carato anyad-anyad id yā cakāra vayunā brahmaṇas patiḥ //",
  "GV01rvh1-10u:4522": "RV_2,024.06a abhinakṣanto abhi ye tam ānaśur nidhim paṇīnām paramaṃ guhā hitam /",
  "GV01rvh1-10u:4523": "RV_2,024.06c te vidvāṃsaḥ praticakṣyānṛtā punar yata u āyan tad ud īyur āviśam //",
  "GV01rvh1-10u:4524": "RV_2,024.07a ṛtāvānaḥ praticakṣyānṛtā punar āta ā tasthuḥ kavayo mahas pathaḥ /",
  "GV01rvh1-10u:4525": "RV_2,024.07c te bāhubhyāṃ dhamitam agnim aśmani nakiḥ ṣo asty araṇo jahur hi tam //",
  "GV01rvh1-10u:4526": "RV_2,024.08a ṛtajyena kṣipreṇa brahmaṇas patir yatra vaṣṭi pra tad aśnoti dhanvanā /",
  "GV01rvh1-10u:4527": "RV_2,024.08c tasya sādhvīr iṣavo yābhir asyati nṛcakṣaso dṛśaye karṇayonayaḥ //",
  "GV01rvh1-10u:4528": "RV_2,024.09a sa saṃnayaḥ sa vinayaḥ purohitaḥ sa suṣṭutaḥ sa yudhi brahmaṇas patiḥ /",
  "GV01rvh1-10u:4529": "RV_2,024.09c cākṣmo yad vājam bharate matī dhanād it sūryas tapati tapyatur vṛthā //",
  "GV01rvh1-10u:4530": "RV_2,024.10a vibhu prabhu prathamam mehanāvato bṛhaspateḥ suvidatrāṇi rādhyā /",
  "GV01rvh1-10u:4531": "RV_2,024.10c imā sātāni venyasya vājino yena janā ubhaye bhuñjate viśaḥ //",
  "GV01rvh1-10u:4532": "RV_2,024.11a yo 'vare vṛjane viśvathā vibhur mahām u raṇvaḥ śavasā vavakṣitha /",
  "GV01rvh1-10u:4533": "RV_2,024.11c sa devo devān prati paprathe pṛthu viśved u tā paribhūr brahmaṇas patiḥ //",
  "GV01rvh1-10u:4534": "RV_2,024.12a viśvaṃ satyam maghavānā yuvor id āpaś cana pra minanti vrataṃ vām /",
  "GV01rvh1-10u:4535": "RV_2,024.12c acchendrābrahmaṇaspatī havir no 'nnaṃ yujeva vājinā jigātam //",
  "GV01rvh1-10u:4536": "RV_2,024.13a utāśiṣṭhā anu śṛṇvanti vahnayaḥ sabheyo vipro bharate matī dhanā /",
  "GV01rvh1-10u:4537": "RV_2,024.13c vīḷudveṣā anu vaśa ṛṇam ādadiḥ sa ha vājī samithe brahmaṇas patiḥ //",
  "GV01rvh1-10u:4538": "RV_2,024.14a brahmaṇas pater abhavad yathāvaśaṃ satyo manyur mahi karmā kariṣyataḥ /",
  "GV01rvh1-10u:4539": "RV_2,024.14c yo gā udājat sa dive vi cābhajan mahīva rītiḥ śavasāsarat pṛthak //",
  "GV01rvh1-10u:4540": "RV_2,024.15a brahmaṇas pate suyamasya viśvahā rāyaḥ syāma rathyo vayasvataḥ /",
  "GV01rvh1-10u:4541": "RV_2,024.15c vīreṣu vīrāṃ upa pṛṅdhi nas tvaṃ yad īśāno brahmaṇā veṣi me havam //",
  "GV01rvh1-10u:4542": "RV_2,024.16a brahmaṇas pate tvam asya yantā sūktasya bodhi tanayaṃ ca jinva /",
  "GV01rvh1-10u:4543": "RV_2,024.16c viśvaṃ tad bhadraṃ yad avanti devā bṛhad vadema vidathe suvīrāḥ //",
  "GV01rvh1-10u:4544": "RV_2,025.01a indhāno agniṃ vanavad vanuṣyataḥ kṛtabrahmā śūśuvad rātahavya it /",
  "GV01rvh1-10u:4545": "RV_2,025.01c jātena jātam ati sa pra sarsṛte yaṃ-yaṃ yujaṃ kṛṇute brahmaṇas patiḥ //",
  "GV01rvh1-10u:4546": "RV_2,025.02a vīrebhir vīrān vanavad vanuṣyato gobhī rayim paprathad bodhati tmanā /",
  "GV01rvh1-10u:4547": "RV_2,025.02c tokaṃ ca tasya tanayaṃ ca vardhate yaṃ-yaṃ yujaṃ kṛṇute brahmaṇas patiḥ //",
  "GV01rvh1-10u:4548": "RV_2,025.03a sindhur na kṣodaḥ śimīvāṃ ṛghāyato vṛṣeva vadhrīṃr abhi vaṣṭy ojasā /",
  "GV01rvh1-10u:4549": "RV_2,025.03c agner iva prasitir nāha vartave yaṃ-yaṃ yujaṃ kṛṇute brahmaṇas patiḥ //",
  "GV01rvh1-10u:4550": "RV_2,025.04a tasmā arṣanti divyā asaścataḥ sa satvabhiḥ prathamo goṣu gacchati /",
  "GV01rvh1-10u:4551": "RV_2,025.04c anibhṛṣṭataviṣir hanty ojasā yaṃ-yaṃ yujaṃ kṛṇute brahmaṇas patiḥ //",
  "GV01rvh1-10u:4552": "RV_2,025.05a tasmā id viśve dhunayanta sindhavo 'cchidrā śarma dadhire purūṇi /",
  "GV01rvh1-10u:4553": "RV_2,025.05c devānāṃ sumne subhagaḥ sa edhate yaṃ-yaṃ yujaṃ kṛṇute brahmaṇas patiḥ //",
  "GV01rvh1-10u:4554": "RV_2,026.01a ṛjur ic chaṃso vanavad vanuṣyato devayann id adevayantam abhy asat /",
  "GV01rvh1-10u:4555": "RV_2,026.01c suprāvīr id vanavat pṛtsu duṣṭaraṃ yajved ayajyor vi bhajāti bhojanam //",
  "GV01rvh1-10u:4556": "RV_2,026.02a yajasva vīra pra vihi manāyato bhadram manaḥ kṛṇuṣva vṛtratūrye /",
  "GV01rvh1-10u:4557": "RV_2,026.02c haviṣ kṛṇuṣva subhago yathāsasi brahmaṇas pater ava ā vṛṇīmahe //",
  "GV01rvh1-10u:4558": "RV_2,026.03a sa ij janena sa viśā sa janmanā sa putrair vājam bharate dhanā nṛbhiḥ /",
  "GV01rvh1-10u:4559": "RV_2,026.03c devānāṃ yaḥ pitaram āvivāsati śraddhāmanā haviṣā brahmaṇas patim //",
  "GV01rvh1-10u:4560": "RV_2,026.04a yo asmai havyair ghṛtavadbhir avidhat pra tam prācā nayati brahmaṇas patiḥ /",
  "GV01rvh1-10u:4561": "RV_2,026.04c uruṣyatīm aṃhaso rakṣatī riṣo 'ṃhoś cid asmā urucakrir adbhutaḥ //",
  "GV01rvh1-10u:4562": "RV_2,027.01a imā gira ādityebhyo ghṛtasnūḥ sanād rājabhyo juhvā juhomi /",
  "GV01rvh1-10u:4563": "RV_2,027.01c śṛṇotu mitro aryamā bhago nas tuvijāto varuṇo dakṣo aṃśaḥ //",
  "GV01rvh1-10u:4564": "RV_2,027.02a imaṃ stomaṃ sakratavo me adya mitro aryamā varuṇo juṣanta /",
  "GV01rvh1-10u:4565": "RV_2,027.02c ādityāsaḥ śucayo dhārapūtā avṛjinā anavadyā ariṣṭāḥ //",
  "GV01rvh1-10u:4566": "RV_2,027.03a ta ādityāsa uravo gabhīrā adabdhāso dipsanto bhūryakṣāḥ /",
  "GV01rvh1-10u:4567": "RV_2,027.03c antaḥ paśyanti vṛjinota sādhu sarvaṃ rājabhyaḥ paramā cid anti //",
  "GV01rvh1-10u:4568": "RV_2,027.04a dhārayanta ādityāso jagat sthā devā viśvasya bhuvanasya gopāḥ /",
  "GV01rvh1-10u:4569": "RV_2,027.04c dīrghādhiyo rakṣamāṇā asuryam ṛtāvānaś cayamānā ṛṇāni //",
  "GV01rvh1-10u:4570": "RV_2,027.05a vidyām ādityā avaso vo asya yad aryaman bhaya ā cin mayobhu /",
  "GV01rvh1-10u:4571": "RV_2,027.05c yuṣmākam mitrāvaruṇā praṇītau pari śvabhreva duritāni vṛjyām //",
  "GV01rvh1-10u:4572": "RV_2,027.06a sugo hi vo aryaman mitra panthā anṛkṣaro varuṇa sādhur asti /",
  "GV01rvh1-10u:4573": "RV_2,027.06c tenādityā adhi vocatā no yacchatā no duṣparihantu śarma //",
  "GV01rvh1-10u:4574": "RV_2,027.07a pipartu no aditī rājaputrāti dveṣāṃsy aryamā sugebhiḥ /",
  "GV01rvh1-10u:4575": "RV_2,027.07c bṛhan mitrasya varuṇasya śarmopa syāma puruvīrā ariṣṭāḥ //",
  "GV01rvh1-10u:4576": "RV_2,027.08a tisro bhūmīr dhārayan trīṃr uta dyūn trīṇi vratā vidathe antar eṣām /",
  "GV01rvh1-10u:4577": "RV_2,027.08c ṛtenādityā mahi vo mahitvaṃ tad aryaman varuṇa mitra cāru //",
  "GV01rvh1-10u:4578": "RV_2,027.09a trī rocanā divyā dhārayanta hiraṇyayāḥ śucayo dhārapūtāḥ /",
  "GV01rvh1-10u:4579": "RV_2,027.09c asvapnajo animiṣā adabdhā uruśaṃsā ṛjave martyāya //",
  "GV01rvh1-10u:4580": "RV_2,027.10a tvaṃ viśveṣāṃ varuṇāsi rājā ye ca devā asura ye ca martāḥ /",
  "GV01rvh1-10u:4581": "RV_2,027.10c śataṃ no rāsva śarado vicakṣe 'śyāmāyūṃṣi sudhitāni pūrvā //",
  "GV01rvh1-10u:4582": "RV_2,027.11a na dakṣiṇā vi cikite na savyā na prācīnam ādityā nota paścā /",
  "GV01rvh1-10u:4583": "RV_2,027.11c pākyā cid vasavo dhīryā cid yuṣmānīto abhayaṃ jyotir aśyām //",
  "GV01rvh1-10u:4584": "RV_2,027.12a yo rājabhya ṛtanibhyo dadāśa yaṃ vardhayanti puṣṭayaś ca nityāḥ /",
  "GV01rvh1-10u:4585": "RV_2,027.12c sa revān yāti prathamo rathena vasudāvā vidatheṣu praśastaḥ //",
  "GV01rvh1-10u:4586": "RV_2,027.13a śucir apaḥ sūyavasā adabdha upa kṣeti vṛddhavayāḥ suvīraḥ /",
  "GV01rvh1-10u:4587": "RV_2,027.13c nakiṣ ṭaṃ ghnanty antito na dūrād ya ādityānām bhavati praṇītau //",
  "GV01rvh1-10u:4588": "RV_2,027.14a adite mitra varuṇota mṛḷa yad vo vayaṃ cakṛmā kac cid āgaḥ /",
  "GV01rvh1-10u:4589": "RV_2,027.14c urv aśyām abhayaṃ jyotir indra mā no dīrghā abhi naśan tamisrāḥ //",
  "GV01rvh1-10u:4590": "RV_2,027.15a ubhe asmai pīpayataḥ samīcī divo vṛṣṭiṃ subhago nāma puṣyan /",
  "GV01rvh1-10u:4591": "RV_2,027.15c ubhā kṣayāv ājayan yāti pṛtsūbhāv ardhau bhavataḥ sādhū asmai //",
  "GV01rvh1-10u:4592": "RV_2,027.16a yā vo māyā abhidruhe yajatrāḥ pāśā ādityā ripave vicṛttāḥ /",
  "GV01rvh1-10u:4593": "RV_2,027.16c aśvīva tāṃ ati yeṣaṃ rathenāriṣṭā urāv ā śarman syāma //",
  "GV01rvh1-10u:4594": "RV_2,027.17a māham maghono varuṇa priyasya bhūridāvna ā vidaṃ śūnam āpeḥ /",
  "GV01rvh1-10u:4595": "RV_2,027.17c mā rāyo rājan suyamād ava sthām bṛhad vadema vidathe suvīrāḥ //",
  "GV01rvh1-10u:4596": "RV_2,028.01a idaṃ kaver ādityasya svarājo viśvāni sānty abhy astu mahnā /",
  "GV01rvh1-10u:4597": "RV_2,028.01c ati yo mandro yajathāya devaḥ sukīrtim bhikṣe varuṇasya bhūreḥ //",
  "GV01rvh1-10u:4598": "RV_2,028.02a tava vrate subhagāsaḥ syāma svādhyo varuṇa tuṣṭuvāṃsaḥ /",
  "GV01rvh1-10u:4599": "RV_2,028.02c upāyana uṣasāṃ gomatīnām agnayo na jaramāṇā anu dyūn //",
  "GV01rvh1-10u:4600": "RV_2,028.03a tava syāma puruvīrasya śarmann uruśaṃsasya varuṇa praṇetaḥ /",
  "GV01rvh1-10u:4601": "RV_2,028.03c yūyaṃ naḥ putrā aditer adabdhā abhi kṣamadhvaṃ yujyāya devāḥ //",
  "GV01rvh1-10u:4602": "RV_2,028.04a pra sīm ādityo asṛjad vidhartāṃ ṛtaṃ sindhavo varuṇasya yanti /",
  "GV01rvh1-10u:4603": "RV_2,028.04c na śrāmyanti na vi mucanty ete vayo na paptū raghuyā parijman //",
  "GV01rvh1-10u:4604": "RV_2,028.05a vi mac chrathāya raśanām ivāga ṛdhyāma te varuṇa khām ṛtasya /",
  "GV01rvh1-10u:4605": "RV_2,028.05c mā tantuś chedi vayato dhiyam me mā mātrā śāry apasaḥ pura ṛtoḥ //",
  "GV01rvh1-10u:4606": "RV_2,028.06a apo su myakṣa varuṇa bhiyasam mat samrāḷ ṛtāvo 'nu mā gṛbhāya /",
  "GV01rvh1-10u:4607": "RV_2,028.06c dāmeva vatsād vi mumugdhy aṃho nahi tvad āre nimiṣaś caneśe //",
  "GV01rvh1-10u:4608": "RV_2,028.07a mā no vadhair varuṇa ye ta iṣṭāv enaḥ kṛṇvantam asura bhrīṇanti /",
  "GV01rvh1-10u:4609": "RV_2,028.07c mā jyotiṣaḥ pravasathāni ganma vi ṣū mṛdhaḥ śiśratho jīvase naḥ //",
  "GV01rvh1-10u:4610": "RV_2,028.08a namaḥ purā te varuṇota nūnam utāparaṃ tuvijāta bravāma /",
  "GV01rvh1-10u:4611": "RV_2,028.08c tve hi kam parvate na śritāny apracyutāni dūḷabha vratāni //",
  "GV01rvh1-10u:4612": "RV_2,028.09a para ṛṇā sāvīr adha matkṛtāni māhaṃ rājann anyakṛtena bhojam /",
  "GV01rvh1-10u:4613": "RV_2,028.09c avyuṣṭā in nu bhūyasīr uṣāsa ā no jīvān varuṇa tāsu śādhi //",
  "GV01rvh1-10u:4614": "RV_2,028.10a yo me rājan yujyo vā sakhā vā svapne bhayam bhīrave mahyam āha /",
  "GV01rvh1-10u:4615": "RV_2,028.10c steno vā yo dipsati no vṛko vā tvaṃ tasmād varuṇa pāhy asmān //",
  "GV01rvh1-10u:4616": "RV_2,028.11a māham maghono varuṇa priyasya bhūridāvna ā vidaṃ śūnam āpeḥ /",
  "GV01rvh1-10u:4617": "RV_2,028.11c mā rāyo rājan suyamād ava sthām bṛhad vadema vidathe suvīrāḥ //",
  "GV01rvh1-10u:4618": "RV_2,029.01a dhṛtavratā ādityā iṣirā āre mat karta rahasūr ivāgaḥ /",
  "GV01rvh1-10u:4619": "RV_2,029.01c śṛṇvato vo varuṇa mitra devā bhadrasya vidvāṃ avase huve vaḥ //",
  "GV01rvh1-10u:4620": "RV_2,029.02a yūyaṃ devāḥ pramatir yūyam ojo yūyaṃ dveṣāṃsi sanutar yuyota /",
  "GV01rvh1-10u:4621": "RV_2,029.02c abhikṣattāro abhi ca kṣamadhvam adyā ca no mṛḷayatāparaṃ ca //",
  "GV01rvh1-10u:4622": "RV_2,029.03a kim ū nu vaḥ kṛṇavāmāpareṇa kiṃ sanena vasava āpyena /",
  "GV01rvh1-10u:4623": "RV_2,029.03c yūyaṃ no mitrāvaruṇādite ca svastim indrāmaruto dadhāta //",
  "GV01rvh1-10u:4624": "RV_2,029.04a haye devā yūyam id āpaya stha te mṛḷata nādhamānāya mahyam /",
  "GV01rvh1-10u:4625": "RV_2,029.04c mā vo ratho madhyamavāḷ ṛte bhūn mā yuṣmāvatsv āpiṣu śramiṣma //",
  "GV01rvh1-10u:4626": "RV_2,029.05a pra va eko mimaya bhūry āgo yan mā piteva kitavaṃ śaśāsa /",
  "GV01rvh1-10u:4627": "RV_2,029.05c āre pāśā āre aghāni devā mā mādhi putre vim iva grabhīṣṭa //",
  "GV01rvh1-10u:4628": "RV_2,029.06a arvāñco adyā bhavatā yajatrā ā vo hārdi bhayamāno vyayeyam /",
  "GV01rvh1-10u:4629": "RV_2,029.06c trādhvaṃ no devā nijuro vṛkasya trādhvaṃ kartād avapado yajatrāḥ //",
  "GV01rvh1-10u:4630": "RV_2,029.07a māham maghono varuṇa priyasya bhūridāvna ā vidaṃ śūnam āpeḥ /",
  "GV01rvh1-10u:4631": "RV_2,029.07c mā rāyo rājan suyamād ava sthām bṛhad vadema vidathe suvīrāḥ //",
  "GV01rvh1-10u:4632": "RV_2,030.01a ṛtaṃ devāya kṛṇvate savitra indrāyāhighne na ramanta āpaḥ /",
  "GV01rvh1-10u:4633": "RV_2,030.01c ahar-ahar yāty aktur apāṃ kiyāty ā prathamaḥ sarga āsām //",
  "GV01rvh1-10u:4634": "RV_2,030.02a yo vṛtrāya sinam atrābhariṣyat pra taṃ janitrī viduṣa uvāca /",
  "GV01rvh1-10u:4635": "RV_2,030.02c patho radantīr anu joṣam asmai dive-dive dhunayo yanty artham //",
  "GV01rvh1-10u:4636": "RV_2,030.03a ūrdhvo hy asthād adhy antarikṣe 'dhā vṛtrāya pra vadhaṃ jabhāra /",
  "GV01rvh1-10u:4637": "RV_2,030.03c mihaṃ vasāna upa hīm adudrot tigmāyudho ajayac chatrum indraḥ //",
  "GV01rvh1-10u:4638": "RV_2,030.04a bṛhaspate tapuṣāśneva vidhya vṛkadvaraso asurasya vīrān /",
  "GV01rvh1-10u:4639": "RV_2,030.04c yathā jaghantha dhṛṣatā purā cid evā jahi śatrum asmākam indra //",
  "GV01rvh1-10u:4640": "RV_2,030.05a ava kṣipa divo aśmānam uccā yena śatrum mandasāno nijūrvāḥ /",
  "GV01rvh1-10u:4641": "RV_2,030.05c tokasya sātau tanayasya bhūrer asmāṃ ardhaṃ kṛṇutād indra gonām //",
  "GV01rvh1-10u:4642": "RV_2,030.06a pra hi kratuṃ vṛhatho yaṃ vanutho radhrasya stho yajamānasya codau /",
  "GV01rvh1-10u:4643": "RV_2,030.06c indrāsomā yuvam asmāṃ aviṣṭam asmin bhayasthe kṛṇutam u lokam //",
  "GV01rvh1-10u:4644": "RV_2,030.07a na mā taman na śraman nota tandran na vocāma mā sunoteti somam /",
  "GV01rvh1-10u:4645": "RV_2,030.07c yo me pṛṇād yo dadad yo nibodhād yo mā sunvantam upa gobhir āyat //",
  "GV01rvh1-10u:4646": "RV_2,030.08a sarasvati tvam asmāṃ aviḍḍhi marutvatī dhṛṣatī jeṣi śatrūn /",
  "GV01rvh1-10u:4647": "RV_2,030.08c tyaṃ cic chardhantaṃ taviṣīyamāṇam indro hanti vṛṣabhaṃ śaṇḍikānām //",
  "GV01rvh1-10u:4648": "RV_2,030.09a yo naḥ sanutya uta vā jighatnur abhikhyāya taṃ tigitena vidhya /",
  "GV01rvh1-10u:4649": "RV_2,030.09c bṛhaspata āyudhair jeṣi śatrūn druhe rīṣantam pari dhehi rājan //",
  "GV01rvh1-10u:4650": "RV_2,030.10a asmākebhiḥ satvabhiḥ śūra śūrair vīryā kṛdhi yāni te kartvāni /",
  "GV01rvh1-10u:4651": "RV_2,030.10c jyog abhūvann anudhūpitāso hatvī teṣām ā bharā no vasūni //",
  "GV01rvh1-10u:4652": "RV_2,030.11a taṃ vaḥ śardham mārutaṃ sumnayur giropa bruve namasā daivyaṃ janam /",
  "GV01rvh1-10u:4653": "RV_2,030.11c yathā rayiṃ sarvavīraṃ naśāmahā apatyasācaṃ śrutyaṃ dive-dive //",
  "GV01rvh1-10u:4654": "RV_2,031.01a asmākam mitrāvaruṇāvataṃ ratham ādityai rudrair vasubhiḥ sacābhuvā /",
  "GV01rvh1-10u:4655": "RV_2,031.01c pra yad vayo na paptan vasmanas pari śravasyavo hṛṣīvanto vanarṣadaḥ //",
  "GV01rvh1-10u:4656": "RV_2,031.02a adha smā na ud avatā sajoṣaso rathaṃ devāso abhi vikṣu vājayum /",
  "GV01rvh1-10u:4657": "RV_2,031.02c yad āśavaḥ padyābhis titrato rajaḥ pṛthivyāḥ sānau jaṅghananta pāṇibhiḥ //",
  "GV01rvh1-10u:4658": "RV_2,031.03a uta sya na indro viśvacarṣaṇir divaḥ śardhena mārutena sukratuḥ /",
  "GV01rvh1-10u:4659": "RV_2,031.03c anu nu sthāty avṛkābhir ūtibhī ratham mahe sanaye vājasātaye //",
  "GV01rvh1-10u:4660": "RV_2,031.04a uta sya devo bhuvanasya sakṣaṇis tvaṣṭā gnābhiḥ sajoṣā jūjuvad ratham /",
  "GV01rvh1-10u:4661": "RV_2,031.04c iḷā bhago bṛhaddivota rodasī pūṣā purandhir aśvināv adhā patī //",
  "GV01rvh1-10u:4662": "RV_2,031.05a uta tye devī subhage mithūdṛśoṣāsānaktā jagatām apījuvā /",
  "GV01rvh1-10u:4663": "RV_2,031.05c stuṣe yad vām pṛthivi navyasā vaca sthātuś ca vayas trivayā upastire //",
  "GV01rvh1-10u:4664": "RV_2,031.06a uta vaḥ śaṃsam uśijām iva śmasy ahir budhnyo 'ja ekapād uta /",
  "GV01rvh1-10u:4665": "RV_2,031.06c trita ṛbhukṣāḥ savitā cano dadhe 'pāṃ napād āśuhemā dhiyā śami //",
  "GV01rvh1-10u:4666": "RV_2,031.07a etā vo vaśmy udyatā yajatrā atakṣann āyavo navyase sam /",
  "GV01rvh1-10u:4667": "RV_2,031.07c śravasyavo vājaṃ cakānāḥ saptir na rathyo aha dhītim aśyāḥ //",
  "GV01rvh1-10u:4668": "RV_2,032.01a asya me dyāvāpṛthivī ṛtāyato bhūtam avitrī vacasaḥ siṣāsataḥ /",
  "GV01rvh1-10u:4669": "RV_2,032.01c yayor āyuḥ prataraṃ te idam pura upastute vasūyur vām maho dadhe //",
  "GV01rvh1-10u:4670": "RV_2,032.02a mā no guhyā ripa āyor ahan dabhan mā na ābhyo rīradho ducchunābhyaḥ /",
  "GV01rvh1-10u:4671": "RV_2,032.02c mā no vi yauḥ sakhyā viddhi tasya naḥ sumnāyatā manasā tat tvemahe //",
  "GV01rvh1-10u:4672": "RV_2,032.03a aheḷatā manasā śruṣṭim ā vaha duhānāṃ dhenum pipyuṣīm asaścatam /",
  "GV01rvh1-10u:4673": "RV_2,032.03c padyābhir āśuṃ vacasā ca vājinaṃ tvāṃ hinomi puruhūta viśvahā //",
  "GV01rvh1-10u:4674": "RV_2,032.04a rākām ahaṃ suhavāṃ suṣṭutī huve śṛṇotu naḥ subhagā bodhatu tmanā /",
  "GV01rvh1-10u:4675": "RV_2,032.04c sīvyatv apaḥ sūcyācchidyamānayā dadātu vīraṃ śatadāyam ukthyam //",
  "GV01rvh1-10u:4676": "RV_2,032.05a yās te rāke sumatayaḥ supeśaso yābhir dadāsi dāśuṣe vasūni /",
  "GV01rvh1-10u:4677": "RV_2,032.05c tābhir no adya sumanā upāgahi sahasrapoṣaṃ subhage rarāṇā //",
  "GV01rvh1-10u:4678": "RV_2,032.06a sinīvāli pṛthuṣṭuke yā devānām asi svasā /",
  "GV01rvh1-10u:4679": "RV_2,032.06c juṣasva havyam āhutam prajāṃ devi didiḍḍhi naḥ //",
  "GV01rvh1-10u:4680": "RV_2,032.07a yā subāhuḥ svaṅguriḥ suṣūmā bahusūvarī /",
  "GV01rvh1-10u:4681": "RV_2,032.07c tasyai viśpatnyai haviḥ sinīvālyai juhotana //",
  "GV01rvh1-10u:4682": "RV_2,032.08a yā guṅgūr yā sinīvālī yā rākā yā sarasvatī /",
  "GV01rvh1-10u:4683": "RV_2,032.08c indrāṇīm ahva ūtaye varuṇānīṃ svastaye //",
  "GV01rvh1-10u:4684": "RV_2,033.01a ā te pitar marutāṃ sumnam etu mā naḥ sūryasya saṃdṛśo yuyothāḥ /",
  "GV01rvh1-10u:4685": "RV_2,033.01c abhi no vīro arvati kṣameta pra jāyemahi rudra prajābhiḥ //",
  "GV01rvh1-10u:4686": "RV_2,033.02a tvādattebhī rudra śantamebhiḥ śataṃ himā aśīya bheṣajebhiḥ /",
  "GV01rvh1-10u:4687": "RV_2,033.02c vy asmad dveṣo vitaraṃ vy aṃho vy amīvāś cātayasvā viṣūcīḥ //",
  "GV01rvh1-10u:4688": "RV_2,033.03a śreṣṭho jātasya rudra śriyāsi tavastamas tavasāṃ vajrabāho /",
  "GV01rvh1-10u:4689": "RV_2,033.03c parṣi ṇaḥ pāram aṃhasaḥ svasti viśvā abhītī rapaso yuyodhi //",
  "GV01rvh1-10u:4690": "RV_2,033.04a mā tvā rudra cukrudhāmā namobhir mā duṣṭutī vṛṣabha mā sahūtī /",
  "GV01rvh1-10u:4691": "RV_2,033.04c un no vīrāṃ arpaya bheṣajebhir bhiṣaktamaṃ tvā bhiṣajāṃ śṛṇomi //",
  "GV01rvh1-10u:4692": "RV_2,033.05a havīmabhir havate yo havirbhir ava stomebhī rudraṃ diṣīya /",
  "GV01rvh1-10u:4693": "RV_2,033.05c ṛdūdaraḥ suhavo mā no asyai babhruḥ suśipro rīradhan manāyai //",
  "GV01rvh1-10u:4694": "RV_2,033.06a un mā mamanda vṛṣabho marutvān tvakṣīyasā vayasā nādhamānam /",
  "GV01rvh1-10u:4695": "RV_2,033.06c ghṛṇīva cchāyām arapā aśīyā vivāseyaṃ rudrasya sumnam //",
  "GV01rvh1-10u:4696": "RV_2,033.07a kva sya te rudra mṛḷayākur hasto yo asti bheṣajo jalāṣaḥ /",
  "GV01rvh1-10u:4697": "RV_2,033.07c apabhartā rapaso daivyasyābhī nu mā vṛṣabha cakṣamīthāḥ //",
  "GV01rvh1-10u:4698": "RV_2,033.08a pra babhrave vṛṣabhāya śvitīce maho mahīṃ suṣṭutim īrayāmi /",
  "GV01rvh1-10u:4699": "RV_2,033.08c namasyā kalmalīkinaṃ namobhir gṛṇīmasi tveṣaṃ rudrasya nāma //",
  "GV01rvh1-10u:4700": "RV_2,033.09a sthirebhir aṅgaiḥ pururūpa ugro babhruḥ śukrebhiḥ pipiśe hiraṇyaiḥ /",
  "GV01rvh1-10u:4701": "RV_2,033.09c īśānād asya bhuvanasya bhūrer na vā u yoṣad rudrād asuryam //",
  "GV01rvh1-10u:4702": "RV_2,033.10a arhan bibharṣi sāyakāni dhanvārhan niṣkaṃ yajataṃ viśvarūpam /",
  "GV01rvh1-10u:4703": "RV_2,033.10c arhann idaṃ dayase viśvam abhvaṃ na vā ojīyo rudra tvad asti //",
  "GV01rvh1-10u:4704": "RV_2,033.11a stuhi śrutaṃ gartasadaṃ yuvānam mṛgaṃ na bhīmam upahatnum ugram /",
  "GV01rvh1-10u:4705": "RV_2,033.11c mṛḷā jaritre rudra stavāno 'nyaṃ te asman ni vapantu senāḥ //",
  "GV01rvh1-10u:4706": "RV_2,033.12a kumāraś cit pitaraṃ vandamānam prati nānāma rudropayantam /",
  "GV01rvh1-10u:4707": "RV_2,033.12c bhūrer dātāraṃ satpatiṃ gṛṇīṣe stutas tvam bheṣajā rāsy asme //",
  "GV01rvh1-10u:4708": "RV_2,033.13a yā vo bheṣajā marutaḥ śucīni yā śantamā vṛṣaṇo yā mayobhu /",
  "GV01rvh1-10u:4709": "RV_2,033.13c yāni manur avṛṇītā pitā nas tā śaṃ ca yoś ca rudrasya vaśmi //",
  "GV01rvh1-10u:4710": "RV_2,033.14a pari ṇo hetī rudrasya vṛjyāḥ pari tveṣasya durmatir mahī gāt /",
  "GV01rvh1-10u:4711": "RV_2,033.14c ava sthirā maghavadbhyas tanuṣva mīḍhvas tokāya tanayāya mṛḷa //",
  "GV01rvh1-10u:4712": "RV_2,033.15a evā babhro vṛṣabha cekitāna yathā deva na hṛṇīṣe na haṃsi /",
  "GV01rvh1-10u:4713": "RV_2,033.15c havanaśrun no rudreha bodhi bṛhad vadema vidathe suvīrāḥ //",
  "GV01rvh1-10u:4714": "RV_2,034.01a dhārāvarā maruto dhṛṣṇvojaso mṛgā na bhīmās taviṣībhir arcinaḥ /",
  "GV01rvh1-10u:4715": "RV_2,034.01c agnayo na śuśucānā ṛjīṣiṇo bhṛmiṃ dhamanto apa gā avṛṇvata //",
  "GV01rvh1-10u:4716": "RV_2,034.02a dyāvo na stṛbhiś citayanta khādino vy abhriyā na dyutayanta vṛṣṭayaḥ /",
  "GV01rvh1-10u:4717": "RV_2,034.02c rudro yad vo maruto rukmavakṣaso vṛṣājani pṛśnyāḥ śukra ūdhani //",
  "GV01rvh1-10u:4718": "RV_2,034.03a ukṣante aśvāṃ atyāṃ ivājiṣu nadasya karṇais turayanta āśubhiḥ /",
  "GV01rvh1-10u:4719": "RV_2,034.03c hiraṇyaśiprā maruto davidhvataḥ pṛkṣaṃ yātha pṛṣatībhiḥ samanyavaḥ //",
  "GV01rvh1-10u:4720": "RV_2,034.04a pṛkṣe tā viśvā bhuvanā vavakṣire mitrāya vā sadam ā jīradānavaḥ /",
  "GV01rvh1-10u:4721": "RV_2,034.04c pṛṣadaśvāso anavabhrarādhasa ṛjipyāso na vayuneṣu dhūrṣadaḥ //",
  "GV01rvh1-10u:4722": "RV_2,034.05a indhanvabhir dhenubhī rapśadūdhabhir adhvasmabhiḥ pathibhir bhrājadṛṣṭayaḥ /",
  "GV01rvh1-10u:4723": "RV_2,034.05c ā haṃsāso na svasarāṇi gantana madhor madāya marutaḥ samanyavaḥ //",
  "GV01rvh1-10u:4724": "RV_2,034.06a ā no brahmāṇi marutaḥ samanyavo narāṃ na śaṃsaḥ savanāni gantana /",
  "GV01rvh1-10u:4725": "RV_2,034.06c aśvām iva pipyata dhenum ūdhani kartā dhiyaṃ jaritre vājapeśasam //",
  "GV01rvh1-10u:4726": "RV_2,034.07a taṃ no dāta maruto vājinaṃ ratha āpānam brahma citayad dive-dive /",
  "GV01rvh1-10u:4727": "RV_2,034.07c iṣaṃ stotṛbhyo vṛjaneṣu kārave sanim medhām ariṣṭaṃ duṣṭaraṃ sahaḥ //",
  "GV01rvh1-10u:4728": "RV_2,034.08a yad yuñjate maruto rukmavakṣaso 'śvān ratheṣu bhaga ā sudānavaḥ /",
  "GV01rvh1-10u:4729": "RV_2,034.08c dhenur na śiśve svasareṣu pinvate janāya rātahaviṣe mahīm iṣam //",
  "GV01rvh1-10u:4730": "RV_2,034.09a yo no maruto vṛkatāti martyo ripur dadhe vasavo rakṣatā riṣaḥ /",
  "GV01rvh1-10u:4731": "RV_2,034.09c vartayata tapuṣā cakriyābhi tam ava rudrā aśaso hantanā vadhaḥ //",
  "GV01rvh1-10u:4732": "RV_2,034.10a citraṃ tad vo maruto yāma cekite pṛśnyā yad ūdhar apy āpayo duhuḥ /",
  "GV01rvh1-10u:4733": "RV_2,034.10c yad vā nide navamānasya rudriyās tritaṃ jarāya juratām adābhyāḥ //",
  "GV01rvh1-10u:4734": "RV_2,034.11a tān vo maho maruta evayāvno viṣṇor eṣasya prabhṛthe havāmahe /",
  "GV01rvh1-10u:4735": "RV_2,034.11c hiraṇyavarṇān kakuhān yatasruco brahmaṇyantaḥ śaṃsyaṃ rādha īmahe //",
  "GV01rvh1-10u:4736": "RV_2,034.12a te daśagvāḥ prathamā yajñam ūhire te no hinvantūṣaso vyuṣṭiṣu /",
  "GV01rvh1-10u:4737": "RV_2,034.12c uṣā na rāmīr aruṇair aporṇute maho jyotiṣā śucatā goarṇasā //",
  "GV01rvh1-10u:4738": "RV_2,034.13a te kṣoṇībhir aruṇebhir nāñjibhī rudrā ṛtasya sadaneṣu vāvṛdhuḥ /",
  "GV01rvh1-10u:4739": "RV_2,034.13c nimeghamānā atyena pājasā suścandraṃ varṇaṃ dadhire supeśasam //",
  "GV01rvh1-10u:4740": "RV_2,034.14a tāṃ iyāno mahi varūtham ūtaya upa ghed enā namasā gṛṇīmasi /",
  "GV01rvh1-10u:4741": "RV_2,034.14c trito na yān pañca hotṝn abhiṣṭaya āvavartad avarāñ cakriyāvase //",
  "GV01rvh1-10u:4742": "RV_2,034.15a yayā radhram pārayathāty aṃho yayā nido muñcatha vanditāram /",
  "GV01rvh1-10u:4743": "RV_2,034.15c arvācī sā maruto yā va ūtir o ṣu vāśreva sumatir jigātu //",
  "GV01rvh1-10u:4744": "RV_2,035.01a upem asṛkṣi vājayur vacasyāṃ cano dadhīta nādyo giro me /",
  "GV01rvh1-10u:4745": "RV_2,035.01c apāṃ napād āśuhemā kuvit sa supeśasas karati joṣiṣad dhi //",
  "GV01rvh1-10u:4746": "RV_2,035.02a imaṃ sv asmai hṛda ā sutaṣṭam mantraṃ vocema kuvid asya vedat /",
  "GV01rvh1-10u:4747": "RV_2,035.02c apāṃ napād asuryasya mahnā viśvāny aryo bhuvanā jajāna //",
  "GV01rvh1-10u:4748": "RV_2,035.03a sam anyā yanty upa yanty anyāḥ samānam ūrvaṃ nadyaḥ pṛṇanti /",
  "GV01rvh1-10u:4749": "RV_2,035.03c tam ū śuciṃ śucayo dīdivāṃsam apāṃ napātam pari tasthur āpaḥ //",
  "GV01rvh1-10u:4750": "RV_2,035.04a tam asmerā yuvatayo yuvānam marmṛjyamānāḥ pari yanty āpaḥ /",
  "GV01rvh1-10u:4751": "RV_2,035.04c sa śukrebhiḥ śikvabhī revad asme dīdāyānidhmo ghṛtanirṇig apsu //",
  "GV01rvh1-10u:4752": "RV_2,035.05a asmai tisro avyathyāya nārīr devāya devīr didhiṣanty annam /",
  "GV01rvh1-10u:4753": "RV_2,035.05c kṛtā ivopa hi prasarsre apsu sa pīyūṣaṃ dhayati pūrvasūnām //",
  "GV01rvh1-10u:4754": "RV_2,035.06a aśvasyātra janimāsya ca svar druho riṣaḥ sampṛcaḥ pāhi sūrīn /",
  "GV01rvh1-10u:4755": "RV_2,035.06c āmāsu pūrṣu paro apramṛṣyaṃ nārātayo vi naśan nānṛtāni //",
  "GV01rvh1-10u:4756": "RV_2,035.07a sva ā dame sudughā yasya dhenuḥ svadhām pīpāya subhv annam atti /",
  "GV01rvh1-10u:4757": "RV_2,035.07c so apāṃ napād ūrjayann apsv antar vasudeyāya vidhate vi bhāti //",
  "GV01rvh1-10u:4758": "RV_2,035.08a yo apsv ā śucinā daivyena ṛtāvājasra urviyā vibhāti /",
  "GV01rvh1-10u:4759": "RV_2,035.08c vayā id anyā bhuvanāny asya pra jāyante vīrudhaś ca prajābhiḥ //",
  "GV01rvh1-10u:4760": "RV_2,035.09a apāṃ napād ā hy asthād upasthaṃ jihmānām ūrdhvo vidyutaṃ vasānaḥ /",
  "GV01rvh1-10u:4761": "RV_2,035.09c tasya jyeṣṭham mahimānaṃ vahantīr hiraṇyavarṇāḥ pari yanti yahvīḥ //",
  "GV01rvh1-10u:4762": "RV_2,035.10a hiraṇyarūpaḥ sa hiraṇyasaṃdṛg apāṃ napāt sed u hiraṇyavarṇaḥ /",
  "GV01rvh1-10u:4763": "RV_2,035.10c hiraṇyayāt pari yoner niṣadyā hiraṇyadā dadaty annam asmai //",
  "GV01rvh1-10u:4764": "RV_2,035.11a tad asyānīkam uta cāru nāmāpīcyaṃ vardhate naptur apām /",
  "GV01rvh1-10u:4765": "RV_2,035.11c yam indhate yuvatayaḥ sam itthā hiraṇyavarṇaṃ ghṛtam annam asya //",
  "GV01rvh1-10u:4766": "RV_2,035.12a asmai bahūnām avamāya sakhye yajñair vidhema namasā havirbhiḥ /",
  "GV01rvh1-10u:4767": "RV_2,035.12c saṃ sānu mārjmi didhiṣāmi bilmair dadhāmy annaiḥ pari vanda ṛgbhiḥ //",
  "GV01rvh1-10u:4768": "RV_2,035.13a sa īṃ vṛṣājanayat tāsu garbhaṃ sa īṃ śiśur dhayati taṃ rihanti /",
  "GV01rvh1-10u:4769": "RV_2,035.13c so apāṃ napād anabhimlātavarṇo 'nyasyeveha tanvā viveṣa //",
  "GV01rvh1-10u:4770": "RV_2,035.14a asmin pade parame tasthivāṃsam adhvasmabhir viśvahā dīdivāṃsam /",
  "GV01rvh1-10u:4771": "RV_2,035.14c āpo naptre ghṛtam annaṃ vahantīḥ svayam atkaiḥ pari dīyanti yahvīḥ //",
  "GV01rvh1-10u:4772": "RV_2,035.15a ayāṃsam agne sukṣitiṃ janāyāyāṃsam u maghavadbhyaḥ suvṛktim /",
  "GV01rvh1-10u:4773": "RV_2,035.15c viśvaṃ tad bhadraṃ yad avanti devā bṛhad vadema vidathe suvīrāḥ //",
  "GV01rvh1-10u:4774": "RV_2,036.01a tubhyaṃ hinvāno vasiṣṭa gā apo 'dhukṣan sīm avibhir adribhir naraḥ /",
  "GV01rvh1-10u:4775": "RV_2,036.01c pibendra svāhā prahutaṃ vaṣaṭkṛtaṃ hotrād ā somam prathamo ya īśiṣe //",
  "GV01rvh1-10u:4776": "RV_2,036.02a yajñaiḥ sammiślāḥ pṛṣatībhir ṛṣṭibhir yāmañ chubhrāso añjiṣu priyā uta /",
  "GV01rvh1-10u:4777": "RV_2,036.02c āsadyā barhir bharatasya sūnavaḥ potrād ā somam pibatā divo naraḥ //",
  "GV01rvh1-10u:4778": "RV_2,036.03a ameva naḥ suhavā ā hi gantana ni barhiṣi sadatanā raṇiṣṭana /",
  "GV01rvh1-10u:4779": "RV_2,036.03c athā mandasva jujuṣāṇo andhasas tvaṣṭar devebhir janibhiḥ sumadgaṇaḥ //",
  "GV01rvh1-10u:4780": "RV_2,036.04a ā vakṣi devāṃ iha vipra yakṣi cośan hotar ni ṣadā yoniṣu triṣu /",
  "GV01rvh1-10u:4781": "RV_2,036.04c prati vīhi prasthitaṃ somyam madhu pibāgnīdhrāt tava bhāgasya tṛpṇuhi //",
  "GV01rvh1-10u:4782": "RV_2,036.05a eṣa sya te tanvo nṛmṇavardhanaḥ saha ojaḥ pradivi bāhvor hitaḥ /",
  "GV01rvh1-10u:4783": "RV_2,036.05c tubhyaṃ suto maghavan tubhyam ābhṛtas tvam asya brāhmaṇād ā tṛpat piba //",
  "GV01rvh1-10u:4784": "RV_2,036.06a juṣethāṃ yajñam bodhataṃ havasya me satto hotā nividaḥ pūrvyā anu /",
  "GV01rvh1-10u:4785": "RV_2,036.06c acchā rājānā nama ety āvṛtam praśāstrād ā pibataṃ somyam madhu //",
  "GV01rvh1-10u:4786": "RV_2,037.01a mandasva hotrād anu joṣam andhaso 'dhvaryavaḥ sa pūrṇāṃ vaṣṭy āsicam /",
  "GV01rvh1-10u:4787": "RV_2,037.01c tasmā etam bharata tadvaśo dadir hotrāt somaṃ draviṇodaḥ piba ṛtubhiḥ //",
  "GV01rvh1-10u:4788": "RV_2,037.02a yam u pūrvam ahuve tam idaṃ huve sed u havyo dadir yo nāma patyate /",
  "GV01rvh1-10u:4789": "RV_2,037.02c adhvaryubhiḥ prasthitaṃ somyam madhu potrāt somaṃ draviṇodaḥ piba ṛtubhiḥ //",
  "GV01rvh1-10u:4790": "RV_2,037.03a medyantu te vahnayo yebhir īyase 'riṣaṇyan vīḷayasvā vanaspate /",
  "GV01rvh1-10u:4791": "RV_2,037.03c āyūyā dhṛṣṇo abhigūryā tvaṃ neṣṭrāt somaṃ draviṇodaḥ piba ṛtubhiḥ //",
  "GV01rvh1-10u:4792": "RV_2,037.04a apād dhotrād uta potrād amattota neṣṭrād ajuṣata prayo hitam /",
  "GV01rvh1-10u:4793": "RV_2,037.04c turīyam pātram amṛktam amartyaṃ draviṇodāḥ pibatu drāviṇodasaḥ //",
  "GV01rvh1-10u:4794": "RV_2,037.05a arvāñcam adya yayyaṃ nṛvāhaṇaṃ rathaṃ yuñjāthām iha vāṃ vimocanam /",
  "GV01rvh1-10u:4795": "RV_2,037.05c pṛṅktaṃ havīṃṣi madhunā hi kaṃ gatam athā somam pibataṃ vājinīvasū //",
  "GV01rvh1-10u:4796": "RV_2,037.06a joṣy agne samidhaṃ joṣy āhutiṃ joṣi brahma janyaṃ joṣi suṣṭutim /",
  "GV01rvh1-10u:4797": "RV_2,037.06c viśvebhir viśvāṃ ṛtunā vaso maha uśan devāṃ uśataḥ pāyayā haviḥ //",
  "GV01rvh1-10u:4798": "RV_2,038.01a ud u ṣya devaḥ savitā savāya śaśvattamaṃ tadapā vahnir asthāt /",
  "GV01rvh1-10u:4799": "RV_2,038.01c nūnaṃ devebhyo vi hi dhāti ratnam athābhajad vītihotraṃ svastau //",
  "GV01rvh1-10u:4800": "RV_2,038.02a viśvasya hi śruṣṭaye deva ūrdhvaḥ pra bāhavā pṛthupāṇiḥ sisarti /",
  "GV01rvh1-10u:4801": "RV_2,038.02c āpaś cid asya vrata ā nimṛgrā ayaṃ cid vāto ramate parijman //",
  "GV01rvh1-10u:4802": "RV_2,038.03a āśubhiś cid yān vi mucāti nūnam arīramad atamānaṃ cid etoḥ /",
  "GV01rvh1-10u:4803": "RV_2,038.03c ahyarṣūṇāṃ cin ny ayāṃ aviṣyām anu vrataṃ savitur moky āgāt //",
  "GV01rvh1-10u:4804": "RV_2,038.04a punaḥ sam avyad vitataṃ vayantī madhyā kartor ny adhāc chakma dhīraḥ /",
  "GV01rvh1-10u:4805": "RV_2,038.04c ut saṃhāyāsthād vy ṛtūṃr adardhar aramatiḥ savitā deva āgāt //",
  "GV01rvh1-10u:4806": "RV_2,038.05a nānaukāṃsi duryo viśvam āyur vi tiṣṭhate prabhavaḥ śoko agneḥ /",
  "GV01rvh1-10u:4807": "RV_2,038.05c jyeṣṭham mātā sūnave bhāgam ādhād anv asya ketam iṣitaṃ savitrā //",
  "GV01rvh1-10u:4808": "RV_2,038.06a samāvavarti viṣṭhito jigīṣur viśveṣāṃ kāmaś caratām amābhūt /",
  "GV01rvh1-10u:4809": "RV_2,038.06c śaśvāṃ apo vikṛtaṃ hitvy āgād anu vrataṃ savitur daivyasya //",
  "GV01rvh1-10u:4810": "RV_2,038.07a tvayā hitam apyam apsu bhāgaṃ dhanvānv ā mṛgayaso vi tasthuḥ /",
  "GV01rvh1-10u:4811": "RV_2,038.07c vanāni vibhyo nakir asya tāni vratā devasya savitur minanti //",
  "GV01rvh1-10u:4812": "RV_2,038.08a yādrādhyaṃ varuṇo yonim apyam aniśitaṃ nimiṣi jarbhurāṇaḥ /",
  "GV01rvh1-10u:4813": "RV_2,038.08c viśvo mārtāṇḍo vrajam ā paśur gāt sthaśo janmāni savitā vy ākaḥ //",
  "GV01rvh1-10u:4814": "RV_2,038.09a na yasyendro varuṇo na mitro vratam aryamā na minanti rudraḥ /",
  "GV01rvh1-10u:4815": "RV_2,038.09c nārātayas tam idaṃ svasti huve devaṃ savitāraṃ namobhiḥ //",
  "GV01rvh1-10u:4816": "RV_2,038.10a bhagaṃ dhiyaṃ vājayantaḥ purandhiṃ narāśaṃso gnāspatir no avyāḥ /",
  "GV01rvh1-10u:4817": "RV_2,038.10c āye vāmasya saṃgathe rayīṇām priyā devasya savituḥ syāma //",
  "GV01rvh1-10u:4818": "RV_2,038.11a asmabhyaṃ tad divo adbhyaḥ pṛthivyās tvayā dattaṃ kāmyaṃ rādha ā gāt /",
  "GV01rvh1-10u:4819": "RV_2,038.11c śaṃ yat stotṛbhya āpaye bhavāty uruśaṃsāya savitar jaritre //",
  "GV01rvh1-10u:4820": "RV_2,039.01a grāvāṇeva tad id arthaṃ jarethe gṛdhreva vṛkṣaṃ nidhimantam accha /",
  "GV01rvh1-10u:4821": "RV_2,039.01c brahmāṇeva vidatha ukthaśāsā dūteva havyā janyā purutrā //",
  "GV01rvh1-10u:4822": "RV_2,039.02a prātaryāvāṇā rathyeva vīrājeva yamā varam ā sacethe /",
  "GV01rvh1-10u:4823": "RV_2,039.02c mene iva tanvā śumbhamāne dampatīva kratuvidā janeṣu //",
  "GV01rvh1-10u:4824": "RV_2,039.03a śṛṅgeva naḥ prathamā gantam arvāk chaphāv iva jarbhurāṇā tarobhiḥ /",
  "GV01rvh1-10u:4825": "RV_2,039.03c cakravākeva prati vastor usrārvāñcā yātaṃ rathyeva śakrā //",
  "GV01rvh1-10u:4826": "RV_2,039.04a nāveva naḥ pārayataṃ yugeva nabhyeva na upadhīva pradhīva /",
  "GV01rvh1-10u:4827": "RV_2,039.04c śvāneva no ariṣaṇyā tanūnāṃ khṛgaleva visrasaḥ pātam asmān //",
  "GV01rvh1-10u:4828": "RV_2,039.05a vātevājuryā nadyeva rītir akṣī iva cakṣuṣā yātam arvāk /",
  "GV01rvh1-10u:4829": "RV_2,039.05c hastāv iva tanve śambhaviṣṭhā pādeva no nayataṃ vasyo accha //",
  "GV01rvh1-10u:4830": "RV_2,039.06a oṣṭhāv iva madhv āsne vadantā stanāv iva pipyataṃ jīvase naḥ /",
  "GV01rvh1-10u:4831": "RV_2,039.06c nāseva nas tanvo rakṣitārā karṇāv iva suśrutā bhūtam asme //",
  "GV01rvh1-10u:4832": "RV_2,039.07a hasteva śaktim abhi saṃdadī naḥ kṣāmeva naḥ sam ajataṃ rajāṃsi /",
  "GV01rvh1-10u:4833": "RV_2,039.07c imā giro aśvinā yuṣmayantīḥ kṣṇotreṇeva svadhitiṃ saṃ śiśītam //",
  "GV01rvh1-10u:4834": "RV_2,039.08a etāni vām aśvinā vardhanāni brahma stomaṃ gṛtsamadāso akran /",
  "GV01rvh1-10u:4835": "RV_2,039.08c tāni narā jujuṣāṇopa yātam bṛhad vadema vidathe suvīrāḥ //",
  "GV01rvh1-10u:4836": "RV_2,040.01a somāpūṣaṇā jananā rayīṇāṃ jananā divo jananā pṛthivyāḥ /",
  "GV01rvh1-10u:4837": "RV_2,040.01c jātau viśvasya bhuvanasya gopau devā akṛṇvann amṛtasya nābhim //",
  "GV01rvh1-10u:4838": "RV_2,040.02a imau devau jāyamānau juṣantemau tamāṃsi gūhatām ajuṣṭā /",
  "GV01rvh1-10u:4839": "RV_2,040.02c ābhyām indraḥ pakvam āmāsv antaḥ somāpūṣabhyāṃ janad usriyāsu //",
  "GV01rvh1-10u:4840": "RV_2,040.03a somāpūṣaṇā rajaso vimānaṃ saptacakraṃ ratham aviśvaminvam /",
  "GV01rvh1-10u:4841": "RV_2,040.03c viṣūvṛtam manasā yujyamānaṃ taṃ jinvatho vṛṣaṇā pañcaraśmim //",
  "GV01rvh1-10u:4842": "RV_2,040.04a divy anyaḥ sadanaṃ cakra uccā pṛthivyām anyo adhy antarikṣe /",
  "GV01rvh1-10u:4843": "RV_2,040.04c tāv asmabhyam puruvāram purukṣuṃ rāyas poṣaṃ vi ṣyatāṃ nābhim asme //",
  "GV01rvh1-10u:4844": "RV_2,040.05a viśvāny anyo bhuvanā jajāna viśvam anyo abhicakṣāṇa eti /",
  "GV01rvh1-10u:4845": "RV_2,040.05c somāpūṣaṇāv avataṃ dhiyam me yuvābhyāṃ viśvāḥ pṛtanā jayema //",
  "GV01rvh1-10u:4846": "RV_2,040.06a dhiyam pūṣā jinvatu viśvaminvo rayiṃ somo rayipatir dadhātu /",
  "GV01rvh1-10u:4847": "RV_2,040.06c avatu devy aditir anarvā bṛhad vadema vidathe suvīrāḥ //",
  "GV01rvh1-10u:4848": "RV_2,041.01a vāyo ye te sahasriṇo rathāsas tebhir ā gahi /",
  "GV01rvh1-10u:4849": "RV_2,041.01c niyutvān somapītaye //",
  "GV01rvh1-10u:4850": "RV_2,041.02a niyutvān vāyav ā gahy ayaṃ śukro ayāmi te /",
  "GV01rvh1-10u:4851": "RV_2,041.02c gantāsi sunvato gṛham //",
  "GV01rvh1-10u:4852": "RV_2,041.03a śukrasyādya gavāśira indravāyū niyutvataḥ /",
  "GV01rvh1-10u:4853": "RV_2,041.03c ā yātam pibataṃ narā //",
  "GV01rvh1-10u:4854": "RV_2,041.04a ayaṃ vām mitrāvaruṇā sutaḥ soma ṛtāvṛdhā /",
  "GV01rvh1-10u:4855": "RV_2,041.04c mamed iha śrutaṃ havam //",
  "GV01rvh1-10u:4856": "RV_2,041.05a rājānāv anabhidruhā dhruve sadasy uttame /",
  "GV01rvh1-10u:4857": "RV_2,041.05c sahasrasthūṇa āsāte //",
  "GV01rvh1-10u:4858": "RV_2,041.06a tā samrājā ghṛtāsutī ādityā dānunas patī /",
  "GV01rvh1-10u:4859": "RV_2,041.06c sacete anavahvaram //",
  "GV01rvh1-10u:4860": "RV_2,041.07a gomad ū ṣu nāsatyāśvāvad yātam aśvinā /",
  "GV01rvh1-10u:4861": "RV_2,041.07c vartī rudrā nṛpāyyam //",
  "GV01rvh1-10u:4862": "RV_2,041.08a na yat paro nāntara ādadharṣad vṛṣaṇvasū /",
  "GV01rvh1-10u:4863": "RV_2,041.08c duḥśaṃso martyo ripuḥ //",
  "GV01rvh1-10u:4864": "RV_2,041.09a tā na ā voḷham aśvinā rayim piśaṅgasaṃdṛśam /",
  "GV01rvh1-10u:4865": "RV_2,041.09c dhiṣṇyā varivovidam //",
  "GV01rvh1-10u:4866": "RV_2,041.10a indro aṅga mahad bhayam abhī ṣad apa cucyavat /",
  "GV01rvh1-10u:4867": "RV_2,041.10c sa hi sthiro vicarṣaṇiḥ //",
  "GV01rvh1-10u:4868": "RV_2,041.11a indraś ca mṛḷayāti no na naḥ paścād aghaṃ naśat /",
  "GV01rvh1-10u:4869": "RV_2,041.11c bhadram bhavāti naḥ puraḥ //",
  "GV01rvh1-10u:4870": "RV_2,041.12a indra āśābhyas pari sarvābhyo abhayaṃ karat /",
  "GV01rvh1-10u:4871": "RV_2,041.12c jetā śatrūn vicarṣaṇiḥ //",
  "GV01rvh1-10u:4872": "RV_2,041.13a viśve devāsa ā gata śṛṇutā ma imaṃ havam /",
  "GV01rvh1-10u:4873": "RV_2,041.13c edam barhir ni ṣīdata //",
  "GV01rvh1-10u:4874": "RV_2,041.14a tīvro vo madhumāṃ ayaṃ śunahotreṣu matsaraḥ /",
  "GV01rvh1-10u:4875": "RV_2,041.14c etam pibata kāmyam //",
  "GV01rvh1-10u:4876": "RV_2,041.15a indrajyeṣṭhā marudgaṇā devāsaḥ pūṣarātayaḥ /",
  "GV01rvh1-10u:4877": "RV_2,041.15c viśve mama śrutā havam //",
  "GV01rvh1-10u:4878": "RV_2,041.16a ambitame nadītame devitame sarasvati /",
  "GV01rvh1-10u:4879": "RV_2,041.16c apraśastā iva smasi praśastim amba nas kṛdhi //",
  "GV01rvh1-10u:4880": "RV_2,041.17a tve viśvā sarasvati śritāyūṃṣi devyām /",
  "GV01rvh1-10u:4881": "RV_2,041.17c śunahotreṣu matsva prajāṃ devi didiḍḍhi naḥ //",
  "GV01rvh1-10u:4882": "RV_2,041.18a imā brahma sarasvati juṣasva vājinīvati /",
  "GV01rvh1-10u:4883": "RV_2,041.18c yā te manma gṛtsamadā ṛtāvari priyā deveṣu juhvati //",
  "GV01rvh1-10u:4884": "RV_2,041.19a pretāṃ yajñasya śambhuvā yuvām id ā vṛṇīmahe /",
  "GV01rvh1-10u:4885": "RV_2,041.19c agniṃ ca havyavāhanam //",
  "GV01rvh1-10u:4886": "RV_2,041.20a dyāvā naḥ pṛthivī imaṃ sidhram adya divispṛśam /",
  "GV01rvh1-10u:4887": "RV_2,041.20c yajñaṃ deveṣu yacchatām //",
  "GV01rvh1-10u:4888": "RV_2,041.21a ā vām upastham adruhā devāḥ sīdantu yajñiyāḥ /",
  "GV01rvh1-10u:4889": "RV_2,041.21c ihādya somapītaye //",
  "GV01rvh1-10u:4890": "RV_2,042.01a kanikradaj januṣam prabruvāṇa iyarti vācam ariteva nāvam /",
  "GV01rvh1-10u:4891": "RV_2,042.01c sumaṅgalaś ca śakune bhavāsi mā tvā kā cid abhibhā viśvyā vidat //",
  "GV01rvh1-10u:4892": "RV_2,042.02a mā tvā śyena ud vadhīn mā suparṇo mā tvā vidad iṣumān vīro astā /",
  "GV01rvh1-10u:4893": "RV_2,042.02c pitryām anu pradiśaṃ kanikradat sumaṅgalo bhadravādī vadeha //",
  "GV01rvh1-10u:4894": "RV_2,042.03a ava kranda dakṣiṇato gṛhāṇāṃ sumaṅgalo bhadravādī śakunte /",
  "GV01rvh1-10u:4895": "RV_2,042.03c mā na stena īśata māghaśaṃso bṛhad vadema vidathe suvīrāḥ //",
  "GV01rvh1-10u:4896": "RV_2,043.01a pradakṣiṇid abhi gṛṇanti kāravo vayo vadanta ṛtuthā śakuntayaḥ /",
  "GV01rvh1-10u:4897": "RV_2,043.01c ubhe vācau vadati sāmagā iva gāyatraṃ ca traiṣṭubhaṃ cānu rājati //",
  "GV01rvh1-10u:4898": "RV_2,043.02a udgāteva śakune sāma gāyasi brahmaputra iva savaneṣu śaṃsasi /",
  "GV01rvh1-10u:4899": "RV_2,043.02c vṛṣeva vājī śiśumatīr apītyā sarvato naḥ śakune bhadram ā vada viśvato naḥ śakune puṇyam ā vada //",
  "GV01rvh1-10u:4900": "RV_2,043.03a āvadaṃs tvaṃ śakune bhadram ā vada tūṣṇīm āsīnaḥ sumatiṃ cikiddhi naḥ /",
  "GV01rvh1-10u:4901": "RV_2,043.03c yad utpatan vadasi karkarir yathā bṛhad vadema vidathe suvīrāḥ //",
  "GV01rvh1-10u:4903": "Ṛgveda 3",
  "GV01rvh1-10u:4904": "RV_3,001.01a somasya mā tavasaṃ vakṣy agne vahniṃ cakartha vidathe yajadhyai /",
  "GV01rvh1-10u:4905": "RV_3,001.01c devāṃ acchā dīdyad yuñje adriṃ śamāye agne tanvaṃ juṣasva //",
  "GV01rvh1-10u:4906": "RV_3,001.02a prāñcaṃ yajñaṃ cakṛma vardhatāṃ gīḥ samidbhir agniṃ namasā duvasyan /",
  "GV01rvh1-10u:4907": "RV_3,001.02c divaḥ śaśāsur vidathā kavīnāṃ gṛtsāya cit tavase gātum īṣuḥ //",
  "GV01rvh1-10u:4908": "RV_3,001.03a mayo dadhe medhiraḥ pūtadakṣo divaḥ subandhur januṣā pṛthivyāḥ /",
  "GV01rvh1-10u:4909": "RV_3,001.03c avindann u darśatam apsv antar devāso agnim apasi svasṝṇām //",
  "GV01rvh1-10u:4910": "RV_3,001.04a avardhayan subhagaṃ sapta yahvīḥ śvetaṃ jajñānam aruṣam mahitvā /",
  "GV01rvh1-10u:4911": "RV_3,001.04c śiśuṃ na jātam abhy ārur aśvā devāso agniṃ janiman vapuṣyan //",
  "GV01rvh1-10u:4912": "RV_3,001.05a śukrebhir aṅgai raja ātatanvān kratum punānaḥ kavibhiḥ pavitraiḥ /",
  "GV01rvh1-10u:4913": "RV_3,001.05c śocir vasānaḥ pary āyur apāṃ śriyo mimīte bṛhatīr anūnāḥ //",
  "GV01rvh1-10u:4914": "RV_3,001.06a vavrājā sīm anadatīr adabdhā divo yahvīr avasānā anagnāḥ /",
  "GV01rvh1-10u:4915": "RV_3,001.06c sanā atra yuvatayaḥ sayonīr ekaṃ garbhaṃ dadhire sapta vāṇīḥ //",
  "GV01rvh1-10u:4916": "RV_3,001.07a stīrṇā asya saṃhato viśvarūpā ghṛtasya yonau sravathe madhūnām /",
  "GV01rvh1-10u:4917": "RV_3,001.07c asthur atra dhenavaḥ pinvamānā mahī dasmasya mātarā samīcī //",
  "GV01rvh1-10u:4918": "RV_3,001.08a babhrāṇaḥ sūno sahaso vy adyaud dadhānaḥ śukrā rabhasā vapūṃṣi /",
  "GV01rvh1-10u:4919": "RV_3,001.08c ścotanti dhārā madhuno ghṛtasya vṛṣā yatra vāvṛdhe kāvyena //",
  "GV01rvh1-10u:4920": "RV_3,001.09a pituś cid ūdhar januṣā viveda vy asya dhārā asṛjad vi dhenāḥ /",
  "GV01rvh1-10u:4921": "RV_3,001.09c guhā carantaṃ sakhibhiḥ śivebhir divo yahvībhir na guhā babhūva //",
  "GV01rvh1-10u:4922": "RV_3,001.10a pituś ca garbhaṃ janituś ca babhre pūrvīr eko adhayat pīpyānāḥ /",
  "GV01rvh1-10u:4923": "RV_3,001.10c vṛṣṇe sapatnī śucaye sabandhū ubhe asmai manuṣye ni pāhi //",
  "GV01rvh1-10u:4924": "RV_3,001.11a urau mahāṃ anibādhe vavardhāpo agniṃ yaśasaḥ saṃ hi pūrvīḥ /",
  "GV01rvh1-10u:4925": "RV_3,001.11c ṛtasya yonāv aśayad damūnā jāmīnām agnir apasi svasṝṇām //",
  "GV01rvh1-10u:4926": "RV_3,001.12a akro na babhriḥ samithe mahīnāṃ didṛkṣeyaḥ sūnave bhāṛjīkaḥ /",
  "GV01rvh1-10u:4927": "RV_3,001.12c ud usriyā janitā yo jajānāpāṃ garbho nṛtamo yahvo agniḥ //",
  "GV01rvh1-10u:4928": "RV_3,001.13a apāṃ garbhaṃ darśatam oṣadhīnāṃ vanā jajāna subhagā virūpam /",
  "GV01rvh1-10u:4929": "RV_3,001.13c devāsaś cin manasā saṃ hi jagmuḥ paniṣṭhaṃ jātaṃ tavasaṃ duvasyan //",
  "GV01rvh1-10u:4930": "RV_3,001.14a bṛhanta id bhānavo bhāṛjīkam agniṃ sacanta vidyuto na śukrāḥ /",
  "GV01rvh1-10u:4931": "RV_3,001.14c guheva vṛddhaṃ sadasi sve antar apāra ūrve amṛtaṃ duhānāḥ //",
  "GV01rvh1-10u:4932": "RV_3,001.15a īḷe ca tvā yajamāno havirbhir īḷe sakhitvaṃ sumatiṃ nikāmaḥ /",
  "GV01rvh1-10u:4933": "RV_3,001.15c devair avo mimīhi saṃ jaritre rakṣā ca no damyebhir anīkaiḥ //",
  "GV01rvh1-10u:4934": "RV_3,001.16a upakṣetāras tava supraṇīte 'gne viśvāni dhanyā dadhānāḥ /",
  "GV01rvh1-10u:4935": "RV_3,001.16c suretasā śravasā tuñjamānā abhi ṣyāma pṛtanāyūṃr adevān //",
  "GV01rvh1-10u:4936": "RV_3,001.17a ā devānām abhavaḥ ketur agne mandro viśvāni kāvyāni vidvān /",
  "GV01rvh1-10u:4937": "RV_3,001.17c prati martāṃ avāsayo damūnā anu devān rathiro yāsi sādhan //",
  "GV01rvh1-10u:4938": "RV_3,001.18a ni duroṇe amṛto martyānāṃ rājā sasāda vidathāni sādhan /",
  "GV01rvh1-10u:4939": "RV_3,001.18c ghṛtapratīka urviyā vy adyaud agnir viśvāni kāvyāni vidvān //",
  "GV01rvh1-10u:4940": "RV_3,001.19a ā no gahi sakhyebhiḥ śivebhir mahān mahībhir ūtibhiḥ saraṇyan /",
  "GV01rvh1-10u:4941": "RV_3,001.19c asme rayim bahulaṃ saṃtarutraṃ suvācam bhāgaṃ yaśasaṃ kṛdhī naḥ //",
  "GV01rvh1-10u:4942": "RV_3,001.20a etā te agne janimā sanāni pra pūrvyāya nūtanāni vocam /",
  "GV01rvh1-10u:4943": "RV_3,001.20c mahānti vṛṣṇe savanā kṛtemā janmañ-janman nihito jātavedāḥ //",
  "GV01rvh1-10u:4944": "RV_3,001.21a janmañ-janman nihito jātavedā viśvāmitrebhir idhyate ajasraḥ /",
  "GV01rvh1-10u:4945": "RV_3,001.21c tasya vayaṃ sumatau yajñiyasyāpi bhadre saumanase syāma //",
  "GV01rvh1-10u:4946": "RV_3,001.22a imaṃ yajñaṃ sahasāvan tvaṃ no devatrā dhehi sukrato rarāṇaḥ /",
  "GV01rvh1-10u:4947": "RV_3,001.22c pra yaṃsi hotar bṛhatīr iṣo no 'gne mahi draviṇam ā yajasva //",
  "GV01rvh1-10u:4948": "RV_3,001.23a iḷām agne purudaṃsaṃ saniṃ goḥ śaśvattamaṃ havamānāya sādha /",
  "GV01rvh1-10u:4949": "RV_3,001.23c syān naḥ sūnus tanayo vijāvāgne sā te sumatir bhūtv asme //",
  "GV01rvh1-10u:4950": "RV_3,002.01a vaiśvānarāya dhiṣaṇām ṛtāvṛdhe ghṛtaṃ na pūtam agnaye janāmasi /",
  "GV01rvh1-10u:4951": "RV_3,002.01c dvitā hotāram manuṣaś ca vāghato dhiyā rathaṃ na kuliśaḥ sam ṛṇvati //",
  "GV01rvh1-10u:4952": "RV_3,002.02a sa rocayaj januṣā rodasī ubhe sa mātror abhavat putra īḍyaḥ /",
  "GV01rvh1-10u:4953": "RV_3,002.02c havyavāḷ agnir ajaraś canohito dūḷabho viśām atithir vibhāvasuḥ //",
  "GV01rvh1-10u:4954": "RV_3,002.03a kratvā dakṣasya taruṣo vidharmaṇi devāso agniṃ janayanta cittibhiḥ /",
  "GV01rvh1-10u:4955": "RV_3,002.03c rurucānam bhānunā jyotiṣā mahām atyaṃ na vājaṃ saniṣyann upa bruve //",
  "GV01rvh1-10u:4956": "RV_3,002.04a ā mandrasya saniṣyanto vareṇyaṃ vṛṇīmahe ahrayaṃ vājam ṛgmiyam /",
  "GV01rvh1-10u:4957": "RV_3,002.04c rātim bhṛgūṇām uśijaṃ kavikratum agniṃ rājantaṃ divyena śociṣā //",
  "GV01rvh1-10u:4958": "RV_3,002.05a agniṃ sumnāya dadhire puro janā vājaśravasam iha vṛktabarhiṣaḥ /",
  "GV01rvh1-10u:4959": "RV_3,002.05c yatasrucaḥ surucaṃ viśvadevyaṃ rudraṃ yajñānāṃ sādhadiṣṭim apasām //",
  "GV01rvh1-10u:4960": "RV_3,002.06a pāvakaśoce tava hi kṣayam pari hotar yajñeṣu vṛktabarhiṣo naraḥ /",
  "GV01rvh1-10u:4961": "RV_3,002.06c agne duva icchamānāsa āpyam upāsate draviṇaṃ dhehi tebhyaḥ //",
  "GV01rvh1-10u:4962": "RV_3,002.07a ā rodasī apṛṇad ā svar mahaj jātaṃ yad enam apaso adhārayan /",
  "GV01rvh1-10u:4963": "RV_3,002.07c so adhvarāya pari ṇīyate kavir atyo na vājasātaye canohitaḥ //",
  "GV01rvh1-10u:4964": "RV_3,002.08a namasyata havyadātiṃ svadhvaraṃ duvasyata damyaṃ jātavedasam /",
  "GV01rvh1-10u:4965": "RV_3,002.08c rathīr ṛtasya bṛhato vicarṣaṇir agnir devānām abhavat purohitaḥ //",
  "GV01rvh1-10u:4966": "RV_3,002.09a tisro yahvasya samidhaḥ parijmano 'gner apunann uśijo amṛtyavaḥ /",
  "GV01rvh1-10u:4967": "RV_3,002.09c tāsām ekām adadhur martye bhujam u lokam u dve upa jāmim īyatuḥ //",
  "GV01rvh1-10u:4968": "RV_3,002.10a viśāṃ kaviṃ viśpatim mānuṣīr iṣaḥ saṃ sīm akṛṇvan svadhitiṃ na tejase /",
  "GV01rvh1-10u:4969": "RV_3,002.10c sa udvato nivato yāti veviṣat sa garbham eṣu bhuvaneṣu dīdharat //",
  "GV01rvh1-10u:4970": "RV_3,002.11a sa jinvate jaṭhareṣu prajajñivān vṛṣā citreṣu nānadan na siṃhaḥ /",
  "GV01rvh1-10u:4971": "RV_3,002.11c vaiśvānaraḥ pṛthupājā amartyo vasu ratnā dayamāno vi dāśuṣe //",
  "GV01rvh1-10u:4972": "RV_3,002.12a vaiśvānaraḥ pratnathā nākam āruhad divas pṛṣṭham bhandamānaḥ sumanmabhiḥ /",
  "GV01rvh1-10u:4973": "RV_3,002.12c sa pūrvavaj janayañ jantave dhanaṃ samānam ajmam pary eti jāgṛviḥ //",
  "GV01rvh1-10u:4974": "RV_3,002.13a ṛtāvānaṃ yajñiyaṃ vipram ukthyam ā yaṃ dadhe mātariśvā divi kṣayam /",
  "GV01rvh1-10u:4975": "RV_3,002.13c taṃ citrayāmaṃ harikeśam īmahe sudītim agniṃ suvitāya navyase //",
  "GV01rvh1-10u:4976": "RV_3,002.14a śuciṃ na yāmann iṣiraṃ svardṛśaṃ ketuṃ divo rocanasthām uṣarbudham /",
  "GV01rvh1-10u:4977": "RV_3,002.14c agnim mūrdhānaṃ divo apratiṣkutaṃ tam īmahe namasā vājinam bṛhat //",
  "GV01rvh1-10u:4978": "RV_3,002.15a mandraṃ hotāraṃ śucim advayāvinaṃ damūnasam ukthyaṃ viśvacarṣaṇim /",
  "GV01rvh1-10u:4979": "RV_3,002.15c rathaṃ na citraṃ vapuṣāya darśatam manurhitaṃ sadam id rāya īmahe //",
  "GV01rvh1-10u:4980": "RV_3,003.01a vaiśvānarāya pṛthupājase vipo ratnā vidhanta dharuṇeṣu gātave /",
  "GV01rvh1-10u:4981": "RV_3,003.01c agnir hi devāṃ amṛto duvasyaty athā dharmāṇi sanatā na dūduṣat //",
  "GV01rvh1-10u:4982": "RV_3,003.02a antar dūto rodasī dasma īyate hotā niṣatto manuṣaḥ purohitaḥ /",
  "GV01rvh1-10u:4983": "RV_3,003.02c kṣayam bṛhantam pari bhūṣati dyubhir devebhir agnir iṣito dhiyāvasuḥ //",
  "GV01rvh1-10u:4984": "RV_3,003.03a ketuṃ yajñānāṃ vidathasya sādhanaṃ viprāso agnim mahayanta cittibhiḥ /",
  "GV01rvh1-10u:4985": "RV_3,003.03c apāṃsi yasminn adhi saṃdadhur giras tasmin sumnāni yajamāna ā cake //",
  "GV01rvh1-10u:4986": "RV_3,003.04a pitā yajñānām asuro vipaścitāṃ vimānam agnir vayunaṃ ca vāghatām /",
  "GV01rvh1-10u:4987": "RV_3,003.04c ā viveśa rodasī bhūrivarpasā purupriyo bhandate dhāmabhiḥ kaviḥ //",
  "GV01rvh1-10u:4988": "RV_3,003.05a candram agniṃ candrarathaṃ harivrataṃ vaiśvānaram apsuṣadaṃ svarvidam /",
  "GV01rvh1-10u:4989": "RV_3,003.05c vigāhaṃ tūrṇiṃ taviṣībhir āvṛtam bhūrṇiṃ devāsa iha suśriyaṃ dadhuḥ //",
  "GV01rvh1-10u:4990": "RV_3,003.06a agnir devebhir manuṣaś ca jantubhis tanvāno yajñam purupeśasaṃ dhiyā /",
  "GV01rvh1-10u:4991": "RV_3,003.06c rathīr antar īyate sādhadiṣṭibhir jīro damūnā abhiśasticātanaḥ //",
  "GV01rvh1-10u:4992": "RV_3,003.07a agne jarasva svapatya āyuny ūrjā pinvasva sam iṣo didīhi naḥ /",
  "GV01rvh1-10u:4993": "RV_3,003.07c vayāṃsi jinva bṛhataś ca jāgṛva uśig devānām asi sukratur vipām //",
  "GV01rvh1-10u:4994": "RV_3,003.08a viśpatiṃ yahvam atithiṃ naraḥ sadā yantāraṃ dhīnām uśijaṃ ca vāghatām /",
  "GV01rvh1-10u:4995": "RV_3,003.08c adhvarāṇāṃ cetanaṃ jātavedasam pra śaṃsanti namasā jūtibhir vṛdhe //",
  "GV01rvh1-10u:4996": "RV_3,003.09a vibhāvā devaḥ suraṇaḥ pari kṣitīr agnir babhūva śavasā sumadrathaḥ /",
  "GV01rvh1-10u:4997": "RV_3,003.09c tasya vratāni bhūripoṣiṇo vayam upa bhūṣema dama ā suvṛktibhiḥ //",
  "GV01rvh1-10u:4998": "RV_3,003.10a vaiśvānara tava dhāmāny ā cake yebhiḥ svarvid abhavo vicakṣaṇa /",
  "GV01rvh1-10u:4999": "RV_3,003.10c jāta āpṛṇo bhuvanāni rodasī agne tā viśvā paribhūr asi tmanā //",
  "GV01rvh1-10u:5000": "RV_3,003.11a vaiśvānarasya daṃsanābhyo bṛhad ariṇād ekaḥ svapasyayā kaviḥ /",
  "GV01rvh1-10u:5001": "RV_3,003.11c ubhā pitarā mahayann ajāyatāgnir dyāvāpṛthivī bhūriretasā //",
  "GV01rvh1-10u:5002": "RV_3,004.01a samit-samit sumanā bodhy asme śucā-śucā sumatiṃ rāsi vasvaḥ /",
  "GV01rvh1-10u:5003": "RV_3,004.01c ā deva devān yajathāya vakṣi sakhā sakhīn sumanā yakṣy agne //",
  "GV01rvh1-10u:5004": "RV_3,004.02a yaṃ devāsas trir ahann āyajante dive-dive varuṇo mitro agniḥ /",
  "GV01rvh1-10u:5005": "RV_3,004.02c semaṃ yajñam madhumantaṃ kṛdhī nas tanūnapād ghṛtayoniṃ vidhantam //",
  "GV01rvh1-10u:5006": "RV_3,004.03a pra dīdhitir viśvavārā jigāti hotāram iḷaḥ prathamaṃ yajadhyai /",
  "GV01rvh1-10u:5007": "RV_3,004.03c acchā namobhir vṛṣabhaṃ vandadhyai sa devān yakṣad iṣito yajīyān //",
  "GV01rvh1-10u:5008": "RV_3,004.04a ūrdhvo vāṃ gātur adhvare akāry ūrdhvā śocīṃṣi prasthitā rajāṃsi /",
  "GV01rvh1-10u:5009": "RV_3,004.04c divo vā nābhā ny asādi hotā stṛṇīmahi devavyacā vi barhiḥ //",
  "GV01rvh1-10u:5010": "RV_3,004.05a sapta hotrāṇi manasā vṛṇānā invanto viśvam prati yann ṛtena /",
  "GV01rvh1-10u:5011": "RV_3,004.05c nṛpeśaso vidatheṣu pra jātā abhīmaṃ yajñaṃ vi caranta pūrvīḥ //",
  "GV01rvh1-10u:5012": "RV_3,004.06a ā bhandamāne uṣasā upāke uta smayete tanvā virūpe /",
  "GV01rvh1-10u:5013": "RV_3,004.06c yathā no mitro varuṇo jujoṣad indro marutvāṃ uta vā mahobhiḥ //",
  "GV01rvh1-10u:5014": "RV_3,004.07a daivyā hotārā prathamā ny ṛñje sapta pṛkṣāsaḥ svadhayā madanti /",
  "GV01rvh1-10u:5015": "RV_3,004.07c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //",
  "GV01rvh1-10u:5016": "RV_3,004.08a ā bhāratī bhāratībhiḥ sajoṣā iḷā devair manuṣyebhir agniḥ /",
  "GV01rvh1-10u:5017": "RV_3,004.08c sarasvatī sārasvatebhir arvāk tisro devīr barhir edaṃ sadantu //",
  "GV01rvh1-10u:5018": "RV_3,004.09a tan nas turīpam adha poṣayitnu deva tvaṣṭar vi rarāṇaḥ syasva /",
  "GV01rvh1-10u:5019": "RV_3,004.09c yato vīraḥ karmaṇyaḥ sudakṣo yuktagrāvā jāyate devakāmaḥ //",
  "GV01rvh1-10u:5020": "RV_3,004.10a vanaspate 'va sṛjopa devān agnir haviḥ śamitā sūdayāti /",
  "GV01rvh1-10u:5021": "RV_3,004.10c sed u hotā satyataro yajāti yathā devānāṃ janimāni veda //",
  "GV01rvh1-10u:5022": "RV_3,004.11a ā yāhy agne samidhāno arvāṅ indreṇa devaiḥ sarathaṃ turebhiḥ /",
  "GV01rvh1-10u:5023": "RV_3,004.11c barhir na āstām aditiḥ suputrā svāhā devā amṛtā mādayantām //",
  "GV01rvh1-10u:5024": "RV_3,005.01a praty agnir uṣasaś cekitāno 'bodhi vipraḥ padavīḥ kavīnām /",
  "GV01rvh1-10u:5025": "RV_3,005.01c pṛthupājā devayadbhiḥ samiddho 'pa dvārā tamaso vahnir āvaḥ //",
  "GV01rvh1-10u:5026": "RV_3,005.02a pred v agnir vāvṛdhe stomebhir gīrbhi stotṝṇāṃ namasya ukthaiḥ /",
  "GV01rvh1-10u:5027": "RV_3,005.02c pūrvīr ṛtasya saṃdṛśaś cakānaḥ saṃ dūto adyaud uṣaso viroke //",
  "GV01rvh1-10u:5028": "RV_3,005.03a adhāyy agnir mānuṣīṣu vikṣv apāṃ garbho mitra ṛtena sādhan /",
  "GV01rvh1-10u:5029": "RV_3,005.03c ā haryato yajataḥ sānv asthād abhūd u vipro havyo matīnām //",
  "GV01rvh1-10u:5030": "RV_3,005.04a mitro agnir bhavati yat samiddho mitro hotā varuṇo jātavedāḥ /",
  "GV01rvh1-10u:5031": "RV_3,005.04c mitro adhvaryur iṣiro damūnā mitraḥ sindhūnām uta parvatānām //",
  "GV01rvh1-10u:5032": "RV_3,005.05a pāti priyaṃ ripo agram padaṃ veḥ pāti yahvaś caraṇaṃ sūryasya /",
  "GV01rvh1-10u:5033": "RV_3,005.05c pāti nābhā saptaśīrṣāṇam agniḥ pāti devānām upamādam ṛṣvaḥ //",
  "GV01rvh1-10u:5034": "RV_3,005.06a ṛbhuś cakra īḍyaṃ cāru nāma viśvāni devo vayunāni vidvān /",
  "GV01rvh1-10u:5035": "RV_3,005.06c sasasya carma ghṛtavat padaṃ ves tad id agnī rakṣaty aprayucchan //",
  "GV01rvh1-10u:5036": "RV_3,005.07a ā yonim agnir ghṛtavantam asthāt pṛthupragāṇam uśantam uśānaḥ /",
  "GV01rvh1-10u:5037": "RV_3,005.07c dīdyānaḥ śucir ṛṣvaḥ pāvakaḥ punaḥ-punar mātarā navyasī kaḥ //",
  "GV01rvh1-10u:5038": "RV_3,005.08a sadyo jāta oṣadhībhir vavakṣe yadī vardhanti prasvo ghṛtena /",
  "GV01rvh1-10u:5039": "RV_3,005.08c āpa iva pravatā śumbhamānā uruṣyad agniḥ pitror upasthe //",
  "GV01rvh1-10u:5040": "RV_3,005.09a ud u ṣṭutaḥ samidhā yahvo adyaud varṣman divo adhi nābhā pṛthivyāḥ /",
  "GV01rvh1-10u:5041": "RV_3,005.09c mitro agnir īḍyo mātariśvā dūto vakṣad yajathāya devān //",
  "GV01rvh1-10u:5042": "RV_3,005.10a ud astambhīt samidhā nākam ṛṣvo 'gnir bhavann uttamo rocanānām /",
  "GV01rvh1-10u:5043": "RV_3,005.10c yadī bhṛgubhyaḥ pari mātariśvā guhā santaṃ havyavāhaṃ samīdhe //",
  "GV01rvh1-10u:5044": "RV_3,005.11a iḷām agne purudaṃsaṃ saniṃ goḥ śaśvattamaṃ havamānāya sādha /",
  "GV01rvh1-10u:5045": "RV_3,005.11c syān naḥ sūnus tanayo vijāvāgne sā te sumatir bhūtv asme //",
  "GV01rvh1-10u:5046": "RV_3,006.01a pra kāravo mananā vacyamānā devadrīcīṃ nayata devayantaḥ /",
  "GV01rvh1-10u:5047": "RV_3,006.01c dakṣiṇāvāḍ vājinī prācy eti havir bharanty agnaye ghṛtācī //",
  "GV01rvh1-10u:5048": "RV_3,006.02a ā rodasī apṛṇā jāyamāna uta pra rikthā adha nu prayajyo /",
  "GV01rvh1-10u:5049": "RV_3,006.02c divaś cid agne mahinā pṛthivyā vacyantāṃ te vahnayaḥ saptajihvāḥ //",
  "GV01rvh1-10u:5050": "RV_3,006.03a dyauś ca tvā pṛthivī yajñiyāso ni hotāraṃ sādayante damāya /",
  "GV01rvh1-10u:5051": "RV_3,006.03c yadī viśo mānuṣīr devayantīḥ prayasvatīr īḷate śukram arciḥ //",
  "GV01rvh1-10u:5052": "RV_3,006.04a mahān sadhasthe dhruva ā niṣatto 'ntar dyāvā māhine haryamāṇaḥ /",
  "GV01rvh1-10u:5053": "RV_3,006.04c āskre sapatnī ajare amṛkte sabardughe urugāyasya dhenū //",
  "GV01rvh1-10u:5054": "RV_3,006.05a vratā te agne mahato mahāni tava kratvā rodasī ā tatantha /",
  "GV01rvh1-10u:5055": "RV_3,006.05c tvaṃ dūto abhavo jāyamānas tvaṃ netā vṛṣabha carṣaṇīnām //",
  "GV01rvh1-10u:5056": "RV_3,006.06a ṛtasya vā keśinā yogyābhir ghṛtasnuvā rohitā dhuri dhiṣva /",
  "GV01rvh1-10u:5057": "RV_3,006.06c athā vaha devān deva viśvān svadhvarā kṛṇuhi jātavedaḥ //",
  "GV01rvh1-10u:5058": "RV_3,006.07a divaś cid ā te rucayanta rokā uṣo vibhātīr anu bhāsi pūrvīḥ /",
  "GV01rvh1-10u:5059": "RV_3,006.07c apo yad agna uśadhag vaneṣu hotur mandrasya panayanta devāḥ //",
  "GV01rvh1-10u:5060": "RV_3,006.08a urau vā ye antarikṣe madanti divo vā ye rocane santi devāḥ /",
  "GV01rvh1-10u:5061": "RV_3,006.08c ūmā vā ye suhavāso yajatrā āyemire rathyo agne aśvāḥ //",
  "GV01rvh1-10u:5062": "RV_3,006.09a aibhir agne sarathaṃ yāhy arvāṅ nānārathaṃ vā vibhavo hy aśvāḥ /",
  "GV01rvh1-10u:5063": "RV_3,006.09c patnīvatas triṃśataṃ trīṃś ca devān anuṣvadham ā vaha mādayasva //",
  "GV01rvh1-10u:5064": "RV_3,006.10a sa hotā yasya rodasī cid urvī yajñaṃ-yajñam abhi vṛdhe gṛṇītaḥ /",
  "GV01rvh1-10u:5065": "RV_3,006.10c prācī adhvareva tasthatuḥ sumeke ṛtāvarī ṛtajātasya satye //",
  "GV01rvh1-10u:5066": "RV_3,006.11a iḷām agne purudaṃsaṃ saniṃ goḥ śaśvattamaṃ havamānāya sādha /",
  "GV01rvh1-10u:5067": "RV_3,006.11c syān naḥ sūnus tanayo vijāvāgne sā te sumatir bhūtv asme //",
  "GV01rvh1-10u:5068": "RV_3,007.01a pra ya āruḥ śitipṛṣṭhasya dhāser ā mātarā viviśuḥ sapta vāṇīḥ /",
  "GV01rvh1-10u:5069": "RV_3,007.01c parikṣitā pitarā saṃ carete pra sarsrāte dīrgham āyuḥ prayakṣe //",
  "GV01rvh1-10u:5070": "RV_3,007.02a divakṣaso dhenavo vṛṣṇo aśvā devīr ā tasthau madhumad vahantīḥ /",
  "GV01rvh1-10u:5071": "RV_3,007.02c ṛtasya tvā sadasi kṣemayantam pary ekā carati vartaniṃ gauḥ //",
  "GV01rvh1-10u:5072": "RV_3,007.03a ā sīm arohat suyamā bhavantīḥ patiś cikitvān rayivid rayīṇām /",
  "GV01rvh1-10u:5073": "RV_3,007.03c pra nīlapṛṣṭho atasasya dhāses tā avāsayat purudhapratīkaḥ //",
  "GV01rvh1-10u:5074": "RV_3,007.04a mahi tvāṣṭram ūrjayantīr ajuryaṃ stabhūyamānaṃ vahato vahanti /",
  "GV01rvh1-10u:5075": "RV_3,007.04c vy aṅgebhir didyutānaḥ sadhastha ekām iva rodasī ā viveśa //",
  "GV01rvh1-10u:5076": "RV_3,007.05a jānanti vṛṣṇo aruṣasya śevam uta bradhnasya śāsane raṇanti /",
  "GV01rvh1-10u:5077": "RV_3,007.05c divorucaḥ suruco rocamānā iḷā yeṣāṃ gaṇyā māhinā gīḥ //",
  "GV01rvh1-10u:5078": "RV_3,007.06a uto pitṛbhyām pravidānu ghoṣam maho mahadbhyām anayanta śūṣam /",
  "GV01rvh1-10u:5079": "RV_3,007.06c ukṣā ha yatra pari dhānam aktor anu svaṃ dhāma jaritur vavakṣa //",
  "GV01rvh1-10u:5080": "RV_3,007.07a adhvaryubhiḥ pañcabhiḥ sapta viprāḥ priyaṃ rakṣante nihitam padaṃ veḥ /",
  "GV01rvh1-10u:5081": "RV_3,007.07c prāñco madanty ukṣaṇo ajuryā devā devānām anu hi vratā guḥ //",
  "GV01rvh1-10u:5082": "RV_3,007.08a daivyā hotārā prathamā ny ṛñje sapta pṛkṣāsaḥ svadhayā madanti /",
  "GV01rvh1-10u:5083": "RV_3,007.08c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //",
  "GV01rvh1-10u:5084": "RV_3,007.09a vṛṣāyante mahe atyāya pūrvīr vṛṣṇe citrāya raśmayaḥ suyāmāḥ /",
  "GV01rvh1-10u:5085": "RV_3,007.09c deva hotar mandrataraś cikitvān maho devān rodasī eha vakṣi //",
  "GV01rvh1-10u:5086": "RV_3,007.10a pṛkṣaprayajo draviṇaḥ suvācaḥ suketava uṣaso revad ūṣuḥ /",
  "GV01rvh1-10u:5087": "RV_3,007.10c uto cid agne mahinā pṛthivyāḥ kṛtaṃ cid enaḥ sam mahe daśasya //",
  "GV01rvh1-10u:5088": "RV_3,007.11a iḷām agne purudaṃsaṃ saniṃ goḥ śaśvattamaṃ havamānāya sādha /",
  "GV01rvh1-10u:5089": "RV_3,007.11c syān naḥ sūnus tanayo vijāvāgne sā te sumatir bhūtv asme //",
  "GV01rvh1-10u:5090": "RV_3,008.01a añjanti tvām adhvare devayanto vanaspate madhunā daivyena /",
  "GV01rvh1-10u:5091": "RV_3,008.01c yad ūrdhvas tiṣṭhā draviṇeha dhattād yad vā kṣayo mātur asyā upasthe //",
  "GV01rvh1-10u:5092": "RV_3,008.02a samiddhasya śrayamāṇaḥ purastād brahma vanvāno ajaraṃ suvīram /",
  "GV01rvh1-10u:5093": "RV_3,008.02c āre asmad amatim bādhamāna uc chrayasva mahate saubhagāya //",
  "GV01rvh1-10u:5094": "RV_3,008.03a uc chrayasva vanaspate varṣman pṛthivyā adhi /",
  "GV01rvh1-10u:5095": "RV_3,008.03c sumitī mīyamāno varco dhā yajñavāhase //",
  "GV01rvh1-10u:5096": "RV_3,008.04a yuvā suvāsāḥ parivīta āgāt sa u śreyān bhavati jāyamānaḥ /",
  "GV01rvh1-10u:5097": "RV_3,008.04c taṃ dhīrāsaḥ kavaya un nayanti svādhyo manasā devayantaḥ //",
  "GV01rvh1-10u:5098": "RV_3,008.05a jāto jāyate sudinatve ahnāṃ samarya ā vidathe vardhamānaḥ /",
  "GV01rvh1-10u:5099": "RV_3,008.05c punanti dhīrā apaso manīṣā devayā vipra ud iyarti vācam //",
  "GV01rvh1-10u:5100": "RV_3,008.06a yān vo naro devayanto nimimyur vanaspate svadhitir vā tatakṣa /",
  "GV01rvh1-10u:5101": "RV_3,008.06c te devāsaḥ svaravas tasthivāṃsaḥ prajāvad asme didhiṣantu ratnam //",
  "GV01rvh1-10u:5102": "RV_3,008.07a ye vṛkṇāso adhi kṣami nimitāso yatasrucaḥ /",
  "GV01rvh1-10u:5103": "RV_3,008.07c te no vyantu vāryaṃ devatrā kṣetrasādhasaḥ //",
  "GV01rvh1-10u:5104": "RV_3,008.08a ādityā rudrā vasavaḥ sunīthā dyāvākṣāmā pṛthivī antarikṣam /",
  "GV01rvh1-10u:5105": "RV_3,008.08c sajoṣaso yajñam avantu devā ūrdhvaṃ kṛṇvantv adhvarasya ketum //",
  "GV01rvh1-10u:5106": "RV_3,008.09a haṃsā iva śreṇiśo yatānāḥ śukrā vasānāḥ svaravo na āguḥ /",
  "GV01rvh1-10u:5107": "RV_3,008.09c unnīyamānāḥ kavibhiḥ purastād devā devānām api yanti pāthaḥ //",
  "GV01rvh1-10u:5108": "RV_3,008.10a śṛṅgāṇīvec chṛṅgiṇāṃ saṃ dadṛśre caṣālavantaḥ svaravaḥ pṛthivyām /",
  "GV01rvh1-10u:5109": "RV_3,008.10c vāghadbhir vā vihave śroṣamāṇā asmāṃ avantu pṛtanājyeṣu //",
  "GV01rvh1-10u:5110": "RV_3,008.11a vanaspate śatavalśo vi roha sahasravalśā vi vayaṃ ruhema /",
  "GV01rvh1-10u:5111": "RV_3,008.11c yaṃ tvām ayaṃ svadhitis tejamānaḥ praṇināya mahate saubhagāya //",
  "GV01rvh1-10u:5112": "RV_3,009.01a sakhāyas tvā vavṛmahe devam martāsa ūtaye /",
  "GV01rvh1-10u:5113": "RV_3,009.01c apāṃ napātaṃ subhagaṃ sudīditiṃ supratūrtim anehasam //",
  "GV01rvh1-10u:5114": "RV_3,009.02a kāyamāno vanā tvaṃ yan mātṝr ajagann apaḥ /",
  "GV01rvh1-10u:5115": "RV_3,009.02c na tat te agne pramṛṣe nivartanaṃ yad dūre sann ihābhavaḥ //",
  "GV01rvh1-10u:5116": "RV_3,009.03a ati tṛṣṭaṃ vavakṣithāthaiva sumanā asi /",
  "GV01rvh1-10u:5117": "RV_3,009.03c pra-prānye yanti pary anya āsate yeṣāṃ sakhye asi śritaḥ //",
  "GV01rvh1-10u:5118": "RV_3,009.04a īyivāṃsam ati sridhaḥ śaśvatīr ati saścataḥ /",
  "GV01rvh1-10u:5119": "RV_3,009.04c anv īm avindan nicirāso adruho 'psu siṃham iva śritam //",
  "GV01rvh1-10u:5120": "RV_3,009.05a sasṛvāṃsam iva tmanāgnim itthā tirohitam /",
  "GV01rvh1-10u:5121": "RV_3,009.05c ainaṃ nayan mātariśvā parāvato devebhyo mathitam pari //",
  "GV01rvh1-10u:5122": "RV_3,009.06a taṃ tvā martā agṛbhṇata devebhyo havyavāhana /",
  "GV01rvh1-10u:5123": "RV_3,009.06c viśvān yad yajñāṃ abhipāsi mānuṣa tava kratvā yaviṣṭhya //",
  "GV01rvh1-10u:5124": "RV_3,009.07a tad bhadraṃ tava daṃsanā pākāya cic chadayati /",
  "GV01rvh1-10u:5125": "RV_3,009.07c tvāṃ yad agne paśavaḥ samāsate samiddham apiśarvare //",
  "GV01rvh1-10u:5126": "RV_3,009.08a ā juhotā svadhvaraṃ śīram pāvakaśociṣam /",
  "GV01rvh1-10u:5127": "RV_3,009.08c āśuṃ dūtam ajiram pratnam īḍyaṃ śruṣṭī devaṃ saparyata //",
  "GV01rvh1-10u:5128": "RV_3,009.09a trīṇi śatā trī sahasrāṇy agniṃ triṃśac ca devā nava cāsaparyan /",
  "GV01rvh1-10u:5129": "RV_3,009.09c aukṣan ghṛtair astṛṇan barhir asmā ād id dhotāraṃ ny asādayanta //",
  "GV01rvh1-10u:5130": "RV_3,010.01a tvām agne manīṣiṇaḥ samrājaṃ carṣaṇīnām /",
  "GV01rvh1-10u:5131": "RV_3,010.01c devam martāsa indhate sam adhvare //",
  "GV01rvh1-10u:5132": "RV_3,010.02a tvāṃ yajñeṣv ṛtvijam agne hotāram īḷate /",
  "GV01rvh1-10u:5133": "RV_3,010.02c gopā ṛtasya dīdihi sve dame //",
  "GV01rvh1-10u:5134": "RV_3,010.03a sa ghā yas te dadāśati samidhā jātavedase /",
  "GV01rvh1-10u:5135": "RV_3,010.03c so agne dhatte suvīryaṃ sa puṣyati //",
  "GV01rvh1-10u:5136": "RV_3,010.04a sa ketur adhvarāṇām agnir devebhir ā gamat /",
  "GV01rvh1-10u:5137": "RV_3,010.04c añjānaḥ sapta hotṛbhir haviṣmate //",
  "GV01rvh1-10u:5138": "RV_3,010.05a pra hotre pūrvyaṃ vaco 'gnaye bharatā bṛhat /",
  "GV01rvh1-10u:5139": "RV_3,010.05c vipāṃ jyotīṃṣi bibhrate na vedhase //",
  "GV01rvh1-10u:5140": "RV_3,010.06a agniṃ vardhantu no giro yato jāyata ukthyaḥ /",
  "GV01rvh1-10u:5141": "RV_3,010.06c mahe vājāya draviṇāya darśataḥ //",
  "GV01rvh1-10u:5142": "RV_3,010.07a agne yajiṣṭho adhvare devān devayate yaja /",
  "GV01rvh1-10u:5143": "RV_3,010.07c hotā mandro vi rājasy ati sridhaḥ //",
  "GV01rvh1-10u:5144": "RV_3,010.08a sa naḥ pāvaka dīdihi dyumad asme suvīryam /",
  "GV01rvh1-10u:5145": "RV_3,010.08c bhavā stotṛbhyo antamaḥ svastaye //",
  "GV01rvh1-10u:5146": "RV_3,010.09a taṃ tvā viprā vipanyavo jāgṛvāṃsaḥ sam indhate /",
  "GV01rvh1-10u:5147": "RV_3,010.09c havyavāham amartyaṃ sahovṛdham //",
  "GV01rvh1-10u:5148": "RV_3,011.01a agnir hotā purohito 'dhvarasya vicarṣaṇiḥ /",
  "GV01rvh1-10u:5149": "RV_3,011.01c sa veda yajñam ānuṣak //",
  "GV01rvh1-10u:5150": "RV_3,011.02a sa havyavāḷ amartya uśig dūtaś canohitaḥ /",
  "GV01rvh1-10u:5151": "RV_3,011.02c agnir dhiyā sam ṛṇvati //",
  "GV01rvh1-10u:5152": "RV_3,011.03a agnir dhiyā sa cetati ketur yajñasya pūrvyaḥ /",
  "GV01rvh1-10u:5153": "RV_3,011.03c arthaṃ hy asya taraṇi //",
  "GV01rvh1-10u:5154": "RV_3,011.04a agniṃ sūnuṃ sanaśrutaṃ sahaso jātavedasam /",
  "GV01rvh1-10u:5155": "RV_3,011.04c vahniṃ devā akṛṇvata //",
  "GV01rvh1-10u:5156": "RV_3,011.05a adābhyaḥ puraetā viśām agnir mānuṣīṇām /",
  "GV01rvh1-10u:5157": "RV_3,011.05c tūrṇī rathaḥ sadā navaḥ //",
  "GV01rvh1-10u:5158": "RV_3,011.06a sāhvān viśvā abhiyujaḥ kratur devānām amṛktaḥ /",
  "GV01rvh1-10u:5159": "RV_3,011.06c agnis tuviśravastamaḥ //",
  "GV01rvh1-10u:5160": "RV_3,011.07a abhi prayāṃsi vāhasā dāśvāṃ aśnoti martyaḥ /",
  "GV01rvh1-10u:5161": "RV_3,011.07c kṣayam pāvakaśociṣaḥ //",
  "GV01rvh1-10u:5162": "RV_3,011.08a pari viśvāni sudhitāgner aśyāma manmabhiḥ /",
  "GV01rvh1-10u:5163": "RV_3,011.08c viprāso jātavedasaḥ //",
  "GV01rvh1-10u:5164": "RV_3,011.09a agne viśvāni vāryā vājeṣu saniṣāmahe /",
  "GV01rvh1-10u:5165": "RV_3,011.09c tve devāsa erire //",
  "GV01rvh1-10u:5166": "RV_3,012.01a indrāgnī ā gataṃ sutaṃ gīrbhir nabho vareṇyam /",
  "GV01rvh1-10u:5167": "RV_3,012.01c asya pātaṃ dhiyeṣitā //",
  "GV01rvh1-10u:5168": "RV_3,012.02a indrāgnī jarituḥ sacā yajño jigāti cetanaḥ /",
  "GV01rvh1-10u:5169": "RV_3,012.02c ayā pātam imaṃ sutam //",
  "GV01rvh1-10u:5170": "RV_3,012.03a indram agniṃ kavicchadā yajñasya jūtyā vṛṇe /",
  "GV01rvh1-10u:5171": "RV_3,012.03c tā somasyeha tṛmpatām //",
  "GV01rvh1-10u:5172": "RV_3,012.04a tośā vṛtrahaṇā huve sajitvānāparājitā /",
  "GV01rvh1-10u:5173": "RV_3,012.04c indrāgnī vājasātamā //",
  "GV01rvh1-10u:5174": "RV_3,012.05a pra vām arcanty ukthino nīthāvido jaritāraḥ /",
  "GV01rvh1-10u:5175": "RV_3,012.05c indrāgnī iṣa ā vṛṇe //",
  "GV01rvh1-10u:5176": "RV_3,012.06a indrāgnī navatim puro dāsapatnīr adhūnutam /",
  "GV01rvh1-10u:5177": "RV_3,012.06c sākam ekena karmaṇā //",
  "GV01rvh1-10u:5178": "RV_3,012.07a indrāgnī apasas pary upa pra yanti dhītayaḥ /",
  "GV01rvh1-10u:5179": "RV_3,012.07c ṛtasya pathyā anu //",
  "GV01rvh1-10u:5180": "RV_3,012.08a indrāgnī taviṣāṇi vāṃ sadhasthāni prayāṃsi ca /",
  "GV01rvh1-10u:5181": "RV_3,012.08c yuvor aptūryaṃ hitam //",
  "GV01rvh1-10u:5182": "RV_3,012.09a indrāgnī rocanā divaḥ pari vājeṣu bhūṣathaḥ /",
  "GV01rvh1-10u:5183": "RV_3,012.09c tad vāṃ ceti pra vīryam //",
  "GV01rvh1-10u:5184": "RV_3,013.01a pra vo devāyāgnaye barhiṣṭham arcāsmai /",
  "GV01rvh1-10u:5185": "RV_3,013.01c gamad devebhir ā sa no yajiṣṭho barhir ā sadat //",
  "GV01rvh1-10u:5186": "RV_3,013.02a ṛtāvā yasya rodasī dakṣaṃ sacanta ūtayaḥ /",
  "GV01rvh1-10u:5187": "RV_3,013.02c haviṣmantas tam īḷate taṃ saniṣyanto 'vase //",
  "GV01rvh1-10u:5188": "RV_3,013.03a sa yantā vipra eṣāṃ sa yajñānām athā hi ṣaḥ /",
  "GV01rvh1-10u:5189": "RV_3,013.03c agniṃ taṃ vo duvasyata dātā yo vanitā magham //",
  "GV01rvh1-10u:5190": "RV_3,013.04a sa naḥ śarmāṇi vītaye 'gnir yacchatu śantamā /",
  "GV01rvh1-10u:5191": "RV_3,013.04c yato naḥ pruṣṇavad vasu divi kṣitibhyo apsv ā //",
  "GV01rvh1-10u:5192": "RV_3,013.05a dīdivāṃsam apūrvyaṃ vasvībhir asya dhītibhiḥ /",
  "GV01rvh1-10u:5193": "RV_3,013.05c ṛkvāṇo agnim indhate hotāraṃ viśpatiṃ viśām //",
  "GV01rvh1-10u:5194": "RV_3,013.06a uta no brahmann aviṣa uktheṣu devahūtamaḥ /",
  "GV01rvh1-10u:5195": "RV_3,013.06c śaṃ naḥ śocā marudvṛdho 'gne sahasrasātamaḥ //",
  "GV01rvh1-10u:5196": "RV_3,013.07a nū no rāsva sahasravat tokavat puṣṭimad vasu /",
  "GV01rvh1-10u:5197": "RV_3,013.07c dyumad agne suvīryaṃ varṣiṣṭham anupakṣitam //",
  "GV01rvh1-10u:5198": "RV_3,014.01a ā hotā mandro vidathāny asthāt satyo yajvā kavitamaḥ sa vedhāḥ /",
  "GV01rvh1-10u:5199": "RV_3,014.01c vidyudrathaḥ sahasas putro agniḥ śociṣkeśaḥ pṛthivyām pājo aśret //",
  "GV01rvh1-10u:5200": "RV_3,014.02a ayāmi te namauktiṃ juṣasva ṛtāvas tubhyaṃ cetate sahasvaḥ /",
  "GV01rvh1-10u:5201": "RV_3,014.02c vidvāṃ ā vakṣi viduṣo ni ṣatsi madhya ā barhir ūtaye yajatra //",
  "GV01rvh1-10u:5202": "RV_3,014.03a dravatāṃ ta uṣasā vājayantī agne vātasya pathyābhir accha /",
  "GV01rvh1-10u:5203": "RV_3,014.03c yat sīm añjanti pūrvyaṃ havirbhir ā vandhureva tasthatur duroṇe //",
  "GV01rvh1-10u:5204": "RV_3,014.04a mitraś ca tubhyaṃ varuṇaḥ sahasvo 'gne viśve marutaḥ sumnam arcan /",
  "GV01rvh1-10u:5205": "RV_3,014.04c yac chociṣā sahasas putra tiṣṭhā abhi kṣitīḥ prathayan sūryo nṝn //",
  "GV01rvh1-10u:5206": "RV_3,014.05a vayaṃ te adya rarimā hi kāmam uttānahastā namasopasadya /",
  "GV01rvh1-10u:5207": "RV_3,014.05c yajiṣṭhena manasā yakṣi devān asredhatā manmanā vipro agne //",
  "GV01rvh1-10u:5208": "RV_3,014.06a tvad dhi putra sahaso vi pūrvīr devasya yanty ūtayo vi vājāḥ /",
  "GV01rvh1-10u:5209": "RV_3,014.06c tvaṃ dehi sahasriṇaṃ rayiṃ no 'drogheṇa vacasā satyam agne //",
  "GV01rvh1-10u:5210": "RV_3,014.07a tubhyaṃ dakṣa kavikrato yānīmā deva martāso adhvare akarma /",
  "GV01rvh1-10u:5211": "RV_3,014.07c tvaṃ viśvasya surathasya bodhi sarvaṃ tad agne amṛta svadeha //",
  "GV01rvh1-10u:5212": "RV_3,015.01a vi pājasā pṛthunā śośucāno bādhasva dviṣo rakṣaso amīvāḥ /",
  "GV01rvh1-10u:5213": "RV_3,015.01c suśarmaṇo bṛhataḥ śarmaṇi syām agner ahaṃ suhavasya praṇītau //",
  "GV01rvh1-10u:5214": "RV_3,015.02a tvaṃ no asyā uṣaso vyuṣṭau tvaṃ sūra udite bodhi gopāḥ /",
  "GV01rvh1-10u:5215": "RV_3,015.02c janmeva nityaṃ tanayaṃ juṣasva stomam me agne tanvā sujāta //",
  "GV01rvh1-10u:5216": "RV_3,015.03a tvaṃ nṛcakṣā vṛṣabhānu pūrvīḥ kṛṣṇāsv agne aruṣo vi bhāhi /",
  "GV01rvh1-10u:5217": "RV_3,015.03c vaso neṣi ca parṣi cāty aṃhaḥ kṛdhī no rāya uśijo yaviṣṭha //",
  "GV01rvh1-10u:5218": "RV_3,015.04a aṣāḷho agne vṛṣabho didīhi puro viśvāḥ saubhagā saṃjigīvān /",
  "GV01rvh1-10u:5219": "RV_3,015.04c yajñasya netā prathamasya pāyor jātavedo bṛhataḥ supraṇīte //",
  "GV01rvh1-10u:5220": "RV_3,015.05a acchidrā śarma jaritaḥ purūṇi devāṃ acchā dīdyānaḥ sumedhāḥ /",
  "GV01rvh1-10u:5221": "RV_3,015.05c ratho na sasnir abhi vakṣi vājam agne tvaṃ rodasī naḥ sumeke //",
  "GV01rvh1-10u:5222": "RV_3,015.06a pra pīpaya vṛṣabha jinva vājān agne tvaṃ rodasī naḥ sudoghe /",
  "GV01rvh1-10u:5223": "RV_3,015.06c devebhir deva surucā rucāno mā no martasya durmatiḥ pari ṣṭhāt //",
  "GV01rvh1-10u:5224": "RV_3,015.07a iḷām agne purudaṃsaṃ saniṃ goḥ śaśvattamaṃ havamānāya sādha /",
  "GV01rvh1-10u:5225": "RV_3,015.07c syān naḥ sūnus tanayo vijāvāgne sā te sumatir bhūtv asme //",
  "GV01rvh1-10u:5226": "RV_3,016.01a ayam agniḥ suvīryasyeśe mahaḥ saubhagasya /",
  "GV01rvh1-10u:5227": "RV_3,016.01c rāya īśe svapatyasya gomata īśe vṛtrahathānām //",
  "GV01rvh1-10u:5228": "RV_3,016.02a imaṃ naro marutaḥ saścatā vṛdhaṃ yasmin rāyaḥ śevṛdhāsaḥ /",
  "GV01rvh1-10u:5229": "RV_3,016.02c abhi ye santi pṛtanāsu dūḍhyo viśvāhā śatrum ādabhuḥ //",
  "GV01rvh1-10u:5230": "RV_3,016.03a sa tvaṃ no rāyaḥ śiśīhi mīḍhvo agne suvīryasya /",
  "GV01rvh1-10u:5231": "RV_3,016.03c tuvidyumna varṣiṣṭhasya prajāvato 'namīvasya śuṣmiṇaḥ //",
  "GV01rvh1-10u:5232": "RV_3,016.04a cakrir yo viśvā bhuvanābhi sāsahiś cakrir deveṣv ā duvaḥ /",
  "GV01rvh1-10u:5233": "RV_3,016.04c ā deveṣu yatata ā suvīrya ā śaṃsa uta nṛṇām //",
  "GV01rvh1-10u:5234": "RV_3,016.05a mā no agne 'mataye māvīratāyai rīradhaḥ /",
  "GV01rvh1-10u:5235": "RV_3,016.05c māgotāyai sahasas putra mā nide 'pa dveṣāṃsy ā kṛdhi //",
  "GV01rvh1-10u:5236": "RV_3,016.06a śagdhi vājasya subhaga prajāvato 'gne bṛhato adhvare /",
  "GV01rvh1-10u:5237": "RV_3,016.06c saṃ rāyā bhūyasā sṛja mayobhunā tuvidyumna yaśasvatā //",
  "GV01rvh1-10u:5238": "RV_3,017.01a samidhyamānaḥ prathamānu dharmā sam aktubhir ajyate viśvavāraḥ /",
  "GV01rvh1-10u:5239": "RV_3,017.01c śociṣkeśo ghṛtanirṇik pāvakaḥ suyajño agnir yajathāya devān //",
  "GV01rvh1-10u:5240": "RV_3,017.02a yathāyajo hotram agne pṛthivyā yathā divo jātavedaś cikitvān /",
  "GV01rvh1-10u:5241": "RV_3,017.02c evānena haviṣā yakṣi devān manuṣvad yajñam pra tiremam adya //",
  "GV01rvh1-10u:5242": "RV_3,017.03a trīṇy āyūṃṣi tava jātavedas tisra ājānīr uṣasas te agne /",
  "GV01rvh1-10u:5243": "RV_3,017.03c tābhir devānām avo yakṣi vidvān athā bhava yajamānāya śaṃ yoḥ //",
  "GV01rvh1-10u:5244": "RV_3,017.04a agniṃ sudītiṃ sudṛśaṃ gṛṇanto namasyāmas tveḍyaṃ jātavedaḥ /",
  "GV01rvh1-10u:5245": "RV_3,017.04c tvāṃ dūtam aratiṃ havyavāhaṃ devā akṛṇvann amṛtasya nābhim //",
  "GV01rvh1-10u:5246": "RV_3,017.05a yas tvad dhotā pūrvo agne yajīyān dvitā ca sattā svadhayā ca śambhuḥ /",
  "GV01rvh1-10u:5247": "RV_3,017.05c tasyānu dharma pra yajā cikitvo 'tha no dhā adhvaraṃ devavītau //",
  "GV01rvh1-10u:5248": "RV_3,018.01a bhavā no agne sumanā upetau sakheva sakhye pitareva sādhuḥ /",
  "GV01rvh1-10u:5249": "RV_3,018.01c purudruho hi kṣitayo janānām prati pratīcīr dahatād arātīḥ //",
  "GV01rvh1-10u:5250": "RV_3,018.02a tapo ṣv agne antarāṃ amitrān tapā śaṃsam araruṣaḥ parasya /",
  "GV01rvh1-10u:5251": "RV_3,018.02c tapo vaso cikitāno acittān vi te tiṣṭhantām ajarā ayāsaḥ //",
  "GV01rvh1-10u:5252": "RV_3,018.03a idhmenāgna icchamāno ghṛtena juhomi havyaṃ tarase balāya /",
  "GV01rvh1-10u:5253": "RV_3,018.03c yāvad īśe brahmaṇā vandamāna imāṃ dhiyaṃ śataseyāya devīm //",
  "GV01rvh1-10u:5254": "RV_3,018.04a uc chociṣā sahasas putra stuto bṛhad vayaḥ śaśamāneṣu dhehi /",
  "GV01rvh1-10u:5255": "RV_3,018.04c revad agne viśvāmitreṣu śaṃ yor marmṛjmā te tanvam bhūri kṛtvaḥ //",
  "GV01rvh1-10u:5256": "RV_3,018.05a kṛdhi ratnaṃ susanitar dhanānāṃ sa ghed agne bhavasi yat samiddhaḥ /",
  "GV01rvh1-10u:5257": "RV_3,018.05c stotur duroṇe subhagasya revat sṛprā karasnā dadhiṣe vapūṃṣi //",
  "GV01rvh1-10u:5258": "RV_3,019.01a agniṃ hotāram pra vṛṇe miyedhe gṛtsaṃ kaviṃ viśvavidam amūram /",
  "GV01rvh1-10u:5259": "RV_3,019.01c sa no yakṣad devatātā yajīyān rāye vājāya vanate maghāni //",
  "GV01rvh1-10u:5260": "RV_3,019.02a pra te agne haviṣmatīm iyarmy acchā sudyumnāṃ rātinīṃ ghṛtācīm /",
  "GV01rvh1-10u:5261": "RV_3,019.02c pradakṣiṇid devatātim urāṇaḥ saṃ rātibhir vasubhir yajñam aśret //",
  "GV01rvh1-10u:5262": "RV_3,019.03a sa tejīyasā manasā tvota uta śikṣa svapatyasya śikṣoḥ /",
  "GV01rvh1-10u:5263": "RV_3,019.03c agne rāyo nṛtamasya prabhūtau bhūyāma te suṣṭutayaś ca vasvaḥ //",
  "GV01rvh1-10u:5264": "RV_3,019.04a bhūrīṇi hi tve dadhire anīkāgne devasya yajyavo janāsaḥ /",
  "GV01rvh1-10u:5265": "RV_3,019.04c sa ā vaha devatātiṃ yaviṣṭha śardho yad adya divyaṃ yajāsi //",
  "GV01rvh1-10u:5266": "RV_3,019.05a yat tvā hotāram anajan miyedhe niṣādayanto yajathāya devāḥ /",
  "GV01rvh1-10u:5267": "RV_3,019.05c sa tvaṃ no agne 'viteha bodhy adhi śravāṃsi dhehi nas tanūṣu //",
  "GV01rvh1-10u:5268": "RV_3,020.01a agnim uṣasam aśvinā dadhikrāṃ vyuṣṭiṣu havate vahnir ukthaiḥ /",
  "GV01rvh1-10u:5269": "RV_3,020.01c sujyotiṣo naḥ śṛṇvantu devāḥ sajoṣaso adhvaraṃ vāvaśānāḥ //",
  "GV01rvh1-10u:5270": "RV_3,020.02a agne trī te vājinā trī ṣadhasthā tisras te jihvā ṛtajāta pūrvīḥ /",
  "GV01rvh1-10u:5271": "RV_3,020.02c tisra u te tanvo devavātās tābhir naḥ pāhi giro aprayucchan //",
  "GV01rvh1-10u:5272": "RV_3,020.03a agne bhūrīṇi tava jātavedo deva svadhāvo 'mṛtasya nāma /",
  "GV01rvh1-10u:5273": "RV_3,020.03c yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho //",
  "GV01rvh1-10u:5274": "RV_3,020.04a agnir netā bhaga iva kṣitīnāṃ daivīnāṃ deva ṛtupā ṛtāvā /",
  "GV01rvh1-10u:5275": "RV_3,020.04c sa vṛtrahā sanayo viśvavedāḥ parṣad viśvāti duritā gṛṇantam //",
  "GV01rvh1-10u:5276": "RV_3,020.05a dadhikrām agnim uṣasaṃ ca devīm bṛhaspatiṃ savitāraṃ ca devam /",
  "GV01rvh1-10u:5277": "RV_3,020.05c aśvinā mitrāvaruṇā bhagaṃ ca vasūn rudrāṃ ādityāṃ iha huve //",
  "GV01rvh1-10u:5278": "RV_3,021.01a imaṃ no yajñam amṛteṣu dhehīmā havyā jātavedo juṣasva /",
  "GV01rvh1-10u:5279": "RV_3,021.01c stokānām agne medaso ghṛtasya hotaḥ prāśāna prathamo niṣadya //",
  "GV01rvh1-10u:5280": "RV_3,021.02a ghṛtavantaḥ pāvaka te stokā ścotanti medasaḥ /",
  "GV01rvh1-10u:5281": "RV_3,021.02c svadharman devavītaye śreṣṭhaṃ no dhehi vāryam //",
  "GV01rvh1-10u:5282": "RV_3,021.03a tubhyaṃ stokā ghṛtaścuto 'gne viprāya santya /",
  "GV01rvh1-10u:5283": "RV_3,021.03c ṛṣiḥ śreṣṭhaḥ sam idhyase yajñasya prāvitā bhava //",
  "GV01rvh1-10u:5284": "RV_3,021.04a tubhyaṃ ścotanty adhrigo śacīva stokāso agne medaso ghṛtasya /",
  "GV01rvh1-10u:5285": "RV_3,021.04c kaviśasto bṛhatā bhānunāgā havyā juṣasva medhira //",
  "GV01rvh1-10u:5286": "RV_3,021.05a ojiṣṭhaṃ te madhyato meda udbhṛtam pra te vayaṃ dadāmahe /",
  "GV01rvh1-10u:5287": "RV_3,021.05c ścotanti te vaso stokā adhi tvaci prati tān devaśo vihi //",
  "GV01rvh1-10u:5288": "RV_3,022.01a ayaṃ so agnir yasmin somam indraḥ sutaṃ dadhe jaṭhare vāvaśānaḥ /",
  "GV01rvh1-10u:5289": "RV_3,022.01c sahasriṇaṃ vājam atyaṃ na saptiṃ sasavān san stūyase jātavedaḥ //",
  "GV01rvh1-10u:5290": "RV_3,022.02a agne yat te divi varcaḥ pṛthivyāṃ yad oṣadhīṣv apsv ā yajatra /",
  "GV01rvh1-10u:5291": "RV_3,022.02c yenāntarikṣam urv ātatantha tveṣaḥ sa bhānur arṇavo nṛcakṣāḥ //",
  "GV01rvh1-10u:5292": "RV_3,022.03a agne divo arṇam acchā jigāsy acchā devāṃ ūciṣe dhiṣṇyā ye /",
  "GV01rvh1-10u:5293": "RV_3,022.03c yā rocane parastāt sūryasya yāś cāvastād upatiṣṭhanta āpaḥ //",
  "GV01rvh1-10u:5294": "RV_3,022.04a purīṣyāso agnayaḥ prāvaṇebhiḥ sajoṣasaḥ /",
  "GV01rvh1-10u:5295": "RV_3,022.04c juṣantāṃ yajñam adruho 'namīvā iṣo mahīḥ //",
  "GV01rvh1-10u:5296": "RV_3,022.05a iḷām agne purudaṃsaṃ saniṃ goḥ śaśvattamaṃ havamānāya sādha /",
  "GV01rvh1-10u:5297": "RV_3,022.05c syān naḥ sūnus tanayo vijāvāgne sā te sumatir bhūtv asme //",
  "GV01rvh1-10u:5298": "RV_3,023.01a nirmathitaḥ sudhita ā sadhasthe yuvā kavir adhvarasya praṇetā /",
  "GV01rvh1-10u:5299": "RV_3,023.01c jūryatsv agnir ajaro vaneṣv atrā dadhe amṛtaṃ jātavedāḥ //",
  "GV01rvh1-10u:5300": "RV_3,023.02a amanthiṣṭām bhāratā revad agniṃ devaśravā devavātaḥ sudakṣam /",
  "GV01rvh1-10u:5301": "RV_3,023.02c agne vi paśya bṛhatābhi rāyeṣāṃ no netā bhavatād anu dyūn //",
  "GV01rvh1-10u:5302": "RV_3,023.03a daśa kṣipaḥ pūrvyaṃ sīm ajījanan sujātam mātṛṣu priyam /",
  "GV01rvh1-10u:5303": "RV_3,023.03c agniṃ stuhi daivavātaṃ devaśravo yo janānām asad vaśī //",
  "GV01rvh1-10u:5304": "RV_3,023.04a ni tvā dadhe vara ā pṛthivyā iḷāyās pade sudinatve ahnām /",
  "GV01rvh1-10u:5305": "RV_3,023.04c dṛṣadvatyām mānuṣa āpayāyāṃ sarasvatyāṃ revad agne didīhi //",
  "GV01rvh1-10u:5306": "RV_3,023.05a iḷām agne purudaṃsaṃ saniṃ goḥ śaśvattamaṃ havamānāya sādha /",
  "GV01rvh1-10u:5307": "RV_3,023.05c syān naḥ sūnus tanayo vijāvāgne sā te sumatir bhūtv asme //",
  "GV01rvh1-10u:5308": "RV_3,024.01a agne sahasva pṛtanā abhimātīr apāsya /",
  "GV01rvh1-10u:5309": "RV_3,024.01c duṣṭaras tarann arātīr varco dhā yajñavāhase //",
  "GV01rvh1-10u:5310": "RV_3,024.02a agna iḷā sam idhyase vītihotro amartyaḥ /",
  "GV01rvh1-10u:5311": "RV_3,024.02c juṣasva sū no adhvaram //",
  "GV01rvh1-10u:5312": "RV_3,024.03a agne dyumnena jāgṛve sahasaḥ sūnav āhuta /",
  "GV01rvh1-10u:5313": "RV_3,024.03c edam barhiḥ sado mama //",
  "GV01rvh1-10u:5314": "RV_3,024.04a agne viśvebhir agnibhir devebhir mahayā giraḥ /",
  "GV01rvh1-10u:5315": "RV_3,024.04c yajñeṣu ya u cāyavaḥ //",
  "GV01rvh1-10u:5316": "RV_3,024.05a agne dā dāśuṣe rayiṃ vīravantam parīṇasam /",
  "GV01rvh1-10u:5317": "RV_3,024.05c śiśīhi naḥ sūnumataḥ //",
  "GV01rvh1-10u:5318": "RV_3,025.01a agne divaḥ sūnur asi pracetās tanā pṛthivyā uta viśvavedāḥ /",
  "GV01rvh1-10u:5319": "RV_3,025.01c ṛdhag devāṃ iha yajā cikitvaḥ //",
  "GV01rvh1-10u:5320": "RV_3,025.02a agniḥ sanoti vīryāṇi vidvān sanoti vājam amṛtāya bhūṣan /",
  "GV01rvh1-10u:5321": "RV_3,025.02c sa no devāṃ eha vahā purukṣo //",
  "GV01rvh1-10u:5322": "RV_3,025.03a agnir dyāvāpṛthivī viśvajanye ā bhāti devī amṛte amūraḥ /",
  "GV01rvh1-10u:5323": "RV_3,025.03c kṣayan vājaiḥ puruścandro namobhiḥ //",
  "GV01rvh1-10u:5324": "RV_3,025.04a agna indraś ca dāśuṣo duroṇe sutāvato yajñam ihopa yātam /",
  "GV01rvh1-10u:5325": "RV_3,025.04c amardhantā somapeyāya devā //",
  "GV01rvh1-10u:5326": "RV_3,025.05a agne apāṃ sam idhyase duroṇe nityaḥ sūno sahaso jātavedaḥ /",
  "GV01rvh1-10u:5327": "RV_3,025.05c sadhasthāni mahayamāna ūtī //",
  "GV01rvh1-10u:5328": "RV_3,026.01a vaiśvānaram manasāgniṃ nicāyyā haviṣmanto anuṣatyaṃ svarvidam /",
  "GV01rvh1-10u:5329": "RV_3,026.01c sudānuṃ devaṃ rathiraṃ vasūyavo gīrbhī raṇvaṃ kuśikāso havāmahe //",
  "GV01rvh1-10u:5330": "RV_3,026.02a taṃ śubhram agnim avase havāmahe vaiśvānaram mātariśvānam ukthyam /",
  "GV01rvh1-10u:5331": "RV_3,026.02c bṛhaspatim manuṣo devatātaye vipraṃ śrotāram atithiṃ raghuṣyadam //",
  "GV01rvh1-10u:5332": "RV_3,026.03a aśvo na krandañ janibhiḥ sam idhyate vaiśvānaraḥ kuśikebhir yuge-yuge /",
  "GV01rvh1-10u:5333": "RV_3,026.03c sa no agniḥ suvīryaṃ svaśvyaṃ dadhātu ratnam amṛteṣu jāgṛviḥ //",
  "GV01rvh1-10u:5334": "RV_3,026.04a pra yantu vājās taviṣībhir agnayaḥ śubhe sammiślāḥ pṛṣatīr ayukṣata /",
  "GV01rvh1-10u:5335": "RV_3,026.04c bṛhadukṣo maruto viśvavedasaḥ pra vepayanti parvatāṃ adābhyāḥ //",
  "GV01rvh1-10u:5336": "RV_3,026.05a agniśriyo maruto viśvakṛṣṭaya ā tveṣam ugram ava īmahe vayam /",
  "GV01rvh1-10u:5337": "RV_3,026.05c te svānino rudriyā varṣanirṇijaḥ siṃhā na heṣakratavaḥ sudānavaḥ //",
  "GV01rvh1-10u:5338": "RV_3,026.06a vrātaṃ-vrātaṃ gaṇaṃ-gaṇaṃ suśastibhir agner bhāmam marutām oja īmahe /",
  "GV01rvh1-10u:5339": "RV_3,026.06c pṛṣadaśvāso anavabhrarādhaso gantāro yajñaṃ vidatheṣu dhīrāḥ //",
  "GV01rvh1-10u:5340": "RV_3,026.07a agnir asmi janmanā jātavedā ghṛtam me cakṣur amṛtam ma āsan /",
  "GV01rvh1-10u:5341": "RV_3,026.07c arkas tridhātū rajaso vimāno 'jasro gharmo havir asmi nāma //",
  "GV01rvh1-10u:5342": "RV_3,026.08a tribhiḥ pavitrair apupod dhy arkaṃ hṛdā matiṃ jyotir anu prajānan /",
  "GV01rvh1-10u:5343": "RV_3,026.08c varṣiṣṭhaṃ ratnam akṛta svadhābhir ād id dyāvāpṛthivī pary apaśyat //",
  "GV01rvh1-10u:5344": "RV_3,026.09a śatadhāram utsam akṣīyamāṇaṃ vipaścitam pitaraṃ vaktvānām /",
  "GV01rvh1-10u:5345": "RV_3,026.09c meḷim madantam pitror upasthe taṃ rodasī pipṛtaṃ satyavācam //",
  "GV01rvh1-10u:5346": "RV_3,027.01a pra vo vājā abhidyavo haviṣmanto ghṛtācyā /",
  "GV01rvh1-10u:5347": "RV_3,027.01c devāñ jigāti sumnayuḥ //",
  "GV01rvh1-10u:5348": "RV_3,027.02a īḷe agniṃ vipaścitaṃ girā yajñasya sādhanam /",
  "GV01rvh1-10u:5349": "RV_3,027.02c śruṣṭīvānaṃ dhitāvānam //",
  "GV01rvh1-10u:5350": "RV_3,027.03a agne śakema te vayaṃ yamaṃ devasya vājinaḥ /",
  "GV01rvh1-10u:5351": "RV_3,027.03c ati dveṣāṃsi tarema //",
  "GV01rvh1-10u:5352": "RV_3,027.04a samidhyamāno adhvare 'gniḥ pāvaka īḍyaḥ /",
  "GV01rvh1-10u:5353": "RV_3,027.04c śociṣkeśas tam īmahe //",
  "GV01rvh1-10u:5354": "RV_3,027.05a pṛthupājā amartyo ghṛtanirṇik svāhutaḥ /",
  "GV01rvh1-10u:5355": "RV_3,027.05c agnir yajñasya havyavāṭ //",
  "GV01rvh1-10u:5356": "RV_3,027.06a taṃ sabādho yatasruca itthā dhiyā yajñavantaḥ /",
  "GV01rvh1-10u:5357": "RV_3,027.06c ā cakrur agnim ūtaye //",
  "GV01rvh1-10u:5358": "RV_3,027.07a hotā devo amartyaḥ purastād eti māyayā /",
  "GV01rvh1-10u:5359": "RV_3,027.07c vidathāni pracodayan //",
  "GV01rvh1-10u:5360": "RV_3,027.08a vājī vājeṣu dhīyate 'dhvareṣu pra ṇīyate /",
  "GV01rvh1-10u:5361": "RV_3,027.08c vipro yajñasya sādhanaḥ //",
  "GV01rvh1-10u:5362": "RV_3,027.09a dhiyā cakre vareṇyo bhūtānāṃ garbham ā dadhe /",
  "GV01rvh1-10u:5363": "RV_3,027.09c dakṣasya pitaraṃ tanā //",
  "GV01rvh1-10u:5364": "RV_3,027.10a ni tvā dadhe vareṇyaṃ dakṣasyeḷā sahaskṛta /",
  "GV01rvh1-10u:5365": "RV_3,027.10c agne sudītim uśijam //",
  "GV01rvh1-10u:5366": "RV_3,027.11a agniṃ yanturam apturam ṛtasya yoge vanuṣaḥ /",
  "GV01rvh1-10u:5367": "RV_3,027.11c viprā vājaiḥ sam indhate //",
  "GV01rvh1-10u:5368": "RV_3,027.12a ūrjo napātam adhvare dīdivāṃsam upa dyavi /",
  "GV01rvh1-10u:5369": "RV_3,027.12c agnim īḷe kavikratum //",
  "GV01rvh1-10u:5370": "RV_3,027.13a īḷenyo namasyas tiras tamāṃsi darśataḥ /",
  "GV01rvh1-10u:5371": "RV_3,027.13c sam agnir idhyate vṛṣā //",
  "GV01rvh1-10u:5372": "RV_3,027.14a vṛṣo agniḥ sam idhyate 'śvo na devavāhanaḥ /",
  "GV01rvh1-10u:5373": "RV_3,027.14c taṃ haviṣmanta īḷate //",
  "GV01rvh1-10u:5374": "RV_3,027.15a vṛṣaṇaṃ tvā vayaṃ vṛṣan vṛṣaṇaḥ sam idhīmahi /",
  "GV01rvh1-10u:5375": "RV_3,027.15c agne dīdyatam bṛhat //",
  "GV01rvh1-10u:5376": "RV_3,028.01a agne juṣasva no haviḥ puroḷāśaṃ jātavedaḥ /",
  "GV01rvh1-10u:5377": "RV_3,028.01c prātaḥsāve dhiyāvaso //",
  "GV01rvh1-10u:5378": "RV_3,028.02a puroḷā agne pacatas tubhyaṃ vā ghā pariṣkṛtaḥ /",
  "GV01rvh1-10u:5379": "RV_3,028.02c taṃ juṣasva yaviṣṭhya //",
  "GV01rvh1-10u:5380": "RV_3,028.03a agne vīhi puroḷāśam āhutaṃ tiroahnyam /",
  "GV01rvh1-10u:5381": "RV_3,028.03c sahasaḥ sūnur asy adhvare hitaḥ //",
  "GV01rvh1-10u:5382": "RV_3,028.04a mādhyandine savane jātavedaḥ puroḷāśam iha kave juṣasva /",
  "GV01rvh1-10u:5383": "RV_3,028.04c agne yahvasya tava bhāgadheyaṃ na pra minanti vidatheṣu dhīrāḥ //",
  "GV01rvh1-10u:5384": "RV_3,028.05a agne tṛtīye savane hi kāniṣaḥ puroḷāśaṃ sahasaḥ sūnav āhutam /",
  "GV01rvh1-10u:5385": "RV_3,028.05c athā deveṣv adhvaraṃ vipanyayā dhā ratnavantam amṛteṣu jāgṛvim //",
  "GV01rvh1-10u:5386": "RV_3,028.06a agne vṛdhāna āhutim puroḷāśaṃ jātavedaḥ /",
  "GV01rvh1-10u:5387": "RV_3,028.06c juṣasva tiroahnyam //",
  "GV01rvh1-10u:5388": "RV_3,029.01a astīdam adhimanthanam asti prajananaṃ kṛtam /",
  "GV01rvh1-10u:5389": "RV_3,029.01c etāṃ viśpatnīm ā bharāgnim manthāma pūrvathā //",
  "GV01rvh1-10u:5390": "RV_3,029.02a araṇyor nihito jātavedā garbha iva sudhito garbhiṇīṣu /",
  "GV01rvh1-10u:5391": "RV_3,029.02c dive-diva īḍyo jāgṛvadbhir haviṣmadbhir manuṣyebhir agniḥ //",
  "GV01rvh1-10u:5392": "RV_3,029.03a uttānāyām ava bharā cikitvān sadyaḥ pravītā vṛṣaṇaṃ jajāna /",
  "GV01rvh1-10u:5393": "RV_3,029.03c aruṣastūpo ruśad asya pāja iḷāyās putro vayune 'janiṣṭa //",
  "GV01rvh1-10u:5394": "RV_3,029.04a iḷāyās tvā pade vayaṃ nābhā pṛthivyā adhi /",
  "GV01rvh1-10u:5395": "RV_3,029.04c jātavedo ni dhīmahy agne havyāya voḷhave //",
  "GV01rvh1-10u:5396": "RV_3,029.05a manthatā naraḥ kavim advayantam pracetasam amṛtaṃ supratīkam /",
  "GV01rvh1-10u:5397": "RV_3,029.05c yajñasya ketum prathamam purastād agniṃ naro janayatā suśevam //",
  "GV01rvh1-10u:5398": "RV_3,029.06a yadī manthanti bāhubhir vi rocate 'śvo na vājy aruṣo vaneṣv ā /",
  "GV01rvh1-10u:5399": "RV_3,029.06c citro na yāmann aśvinor anivṛtaḥ pari vṛṇakty aśmanas tṛṇā dahan //",
  "GV01rvh1-10u:5400": "RV_3,029.07a jāto agnī rocate cekitāno vājī vipraḥ kaviśastaḥ sudānuḥ /",
  "GV01rvh1-10u:5401": "RV_3,029.07c yaṃ devāsa īḍyaṃ viśvavidaṃ havyavāham adadhur adhvareṣu //",
  "GV01rvh1-10u:5402": "RV_3,029.08a sīda hotaḥ sva u loke cikitvān sādayā yajñaṃ sukṛtasya yonau /",
  "GV01rvh1-10u:5403": "RV_3,029.08c devāvīr devān haviṣā yajāsy agne bṛhad yajamāne vayo dhāḥ //",
  "GV01rvh1-10u:5404": "RV_3,029.09a kṛṇota dhūmaṃ vṛṣaṇaṃ sakhāyo 'sredhanta itana vājam accha /",
  "GV01rvh1-10u:5405": "RV_3,029.09c ayam agniḥ pṛtanāṣāṭ suvīro yena devāso asahanta dasyūn //",
  "GV01rvh1-10u:5406": "RV_3,029.10a ayaṃ te yonir ṛtviyo yato jāto arocathāḥ /",
  "GV01rvh1-10u:5407": "RV_3,029.10c taṃ jānann agna ā sīdāthā no vardhayā giraḥ //",
  "GV01rvh1-10u:5408": "RV_3,029.11a tanūnapād ucyate garbha āsuro narāśaṃso bhavati yad vijāyate /",
  "GV01rvh1-10u:5409": "RV_3,029.11c mātariśvā yad amimīta mātari vātasya sargo abhavat sarīmaṇi //",
  "GV01rvh1-10u:5410": "RV_3,029.12a sunirmathā nirmathitaḥ sunidhā nihitaḥ kaviḥ /",
  "GV01rvh1-10u:5411": "RV_3,029.12c agne svadhvarā kṛṇu devān devayate yaja //",
  "GV01rvh1-10u:5412": "RV_3,029.13a ajījanann amṛtam martyāso 'sremāṇaṃ taraṇiṃ vīḷujambham /",
  "GV01rvh1-10u:5413": "RV_3,029.13c daśa svasāro agruvaḥ samīcīḥ pumāṃsaṃ jātam abhi saṃ rabhante //",
  "GV01rvh1-10u:5414": "RV_3,029.14a pra saptahotā sanakād arocata mātur upasthe yad aśocad ūdhani /",
  "GV01rvh1-10u:5415": "RV_3,029.14c na ni miṣati suraṇo dive-dive yad asurasya jaṭharād ajāyata //",
  "GV01rvh1-10u:5416": "RV_3,029.15a amitrāyudho marutām iva prayāḥ prathamajā brahmaṇo viśvam id viduḥ /",
  "GV01rvh1-10u:5417": "RV_3,029.15c dyumnavad brahma kuśikāsa erira eka-eko dame agniṃ sam īdhire //",
  "GV01rvh1-10u:5418": "RV_3,029.16a yad adya tvā prayati yajñe asmin hotaś cikitvo 'vṛṇīmahīha /",
  "GV01rvh1-10u:5419": "RV_3,029.16c dhruvam ayā dhruvam utāśamiṣṭhāḥ prajānan vidvāṃ upa yāhi somam //",
  "GV01rvh1-10u:5420": "RV_3,030.01a icchanti tvā somyāsaḥ sakhāyaḥ sunvanti somaṃ dadhati prayāṃsi /",
  "GV01rvh1-10u:5421": "RV_3,030.01c titikṣante abhiśastiṃ janānām indra tvad ā kaś cana hi praketaḥ //",
  "GV01rvh1-10u:5422": "RV_3,030.02a na te dūre paramā cid rajāṃsy ā tu pra yāhi harivo haribhyām /",
  "GV01rvh1-10u:5423": "RV_3,030.02c sthirāya vṛṣṇe savanā kṛtemā yuktā grāvāṇaḥ samidhāne agnau //",
  "GV01rvh1-10u:5424": "RV_3,030.03a indraḥ suśipro maghavā tarutro mahāvrātas tuvikūrmir ṛghāvān /",
  "GV01rvh1-10u:5425": "RV_3,030.03c yad ugro dhā bādhito martyeṣu kva tyā te vṛṣabha vīryāṇi //",
  "GV01rvh1-10u:5426": "RV_3,030.04a tvaṃ hi ṣmā cyāvayann acyutāny eko vṛtrā carasi jighnamānaḥ /",
  "GV01rvh1-10u:5427": "RV_3,030.04c tava dyāvāpṛthivī parvatāso 'nu vratāya nimiteva tasthuḥ //",
  "GV01rvh1-10u:5428": "RV_3,030.05a utābhaye puruhūta śravobhir eko dṛḷham avado vṛtrahā san /",
  "GV01rvh1-10u:5429": "RV_3,030.05c ime cid indra rodasī apāre yat saṃgṛbhṇā maghavan kāśir it te //",
  "GV01rvh1-10u:5430": "RV_3,030.06a pra sū ta indra pravatā haribhyām pra te vajraḥ pramṛṇann etu śatrūn /",
  "GV01rvh1-10u:5431": "RV_3,030.06c jahi pratīco anūcaḥ parāco viśvaṃ satyaṃ kṛṇuhi viṣṭam astu //",
  "GV01rvh1-10u:5432": "RV_3,030.07a yasmai dhāyur adadhā martyāyābhaktaṃ cid bhajate gehyaṃ saḥ /",
  "GV01rvh1-10u:5433": "RV_3,030.07c bhadrā ta indra sumatir ghṛtācī sahasradānā puruhūta rātiḥ //",
  "GV01rvh1-10u:5434": "RV_3,030.08a sahadānum puruhūta kṣiyantam ahastam indra sam piṇak kuṇārum /",
  "GV01rvh1-10u:5435": "RV_3,030.08c abhi vṛtraṃ vardhamānam piyārum apādam indra tavasā jaghantha //",
  "GV01rvh1-10u:5436": "RV_3,030.09a ni sāmanām iṣirām indra bhūmim mahīm apārāṃ sadane sasattha /",
  "GV01rvh1-10u:5437": "RV_3,030.09c astabhnād dyāṃ vṛṣabho antarikṣam arṣantv āpas tvayeha prasūtāḥ //",
  "GV01rvh1-10u:5438": "RV_3,030.10a alātṛṇo vala indra vrajo goḥ purā hantor bhayamāno vy āra /",
  "GV01rvh1-10u:5439": "RV_3,030.10c sugān patho akṛṇon niraje gāḥ prāvan vāṇīḥ puruhūtaṃ dhamantīḥ //",
  "GV01rvh1-10u:5440": "RV_3,030.11a eko dve vasumatī samīcī indra ā paprau pṛthivīm uta dyām /",
  "GV01rvh1-10u:5441": "RV_3,030.11c utāntarikṣād abhi naḥ samīka iṣo rathīḥ sayujaḥ śūra vājān //",
  "GV01rvh1-10u:5442": "RV_3,030.12a diśaḥ sūryo na mināti pradiṣṭā dive-dive haryaśvaprasūtāḥ /",
  "GV01rvh1-10u:5443": "RV_3,030.12c saṃ yad ānaḷ adhvana ād id aśvair vimocanaṃ kṛṇute tat tv asya //",
  "GV01rvh1-10u:5444": "RV_3,030.13a didṛkṣanta uṣaso yāmann aktor vivasvatyā mahi citram anīkam /",
  "GV01rvh1-10u:5445": "RV_3,030.13c viśve jānanti mahinā yad āgād indrasya karma sukṛtā purūṇi //",
  "GV01rvh1-10u:5446": "RV_3,030.14a mahi jyotir nihitaṃ vakṣaṇāsv āmā pakvaṃ carati bibhratī gauḥ /",
  "GV01rvh1-10u:5447": "RV_3,030.14c viśvaṃ svādma sambhṛtam usriyāyāṃ yat sīm indro adadhād bhojanāya //",
  "GV01rvh1-10u:5448": "RV_3,030.15a indra dṛhya yāmakośā abhūvan yajñāya śikṣa gṛṇate sakhibhyaḥ /",
  "GV01rvh1-10u:5449": "RV_3,030.15c durmāyavo durevā martyāso niṣaṅgiṇo ripavo hantvāsaḥ //",
  "GV01rvh1-10u:5450": "RV_3,030.16a saṃ ghoṣaḥ śṛṇve 'vamair amitrair jahī ny eṣv aśaniṃ tapiṣṭhām /",
  "GV01rvh1-10u:5451": "RV_3,030.16c vṛścem adhastād vi rujā sahasva jahi rakṣo maghavan randhayasva //",
  "GV01rvh1-10u:5452": "RV_3,030.17a ud vṛha rakṣaḥ sahamūlam indra vṛścā madhyam praty agraṃ śṛṇīhi /",
  "GV01rvh1-10u:5453": "RV_3,030.17c ā kīvataḥ salalūkaṃ cakartha brahmadviṣe tapuṣiṃ hetim asya //",
  "GV01rvh1-10u:5454": "RV_3,030.18a svastaye vājibhiś ca praṇetaḥ saṃ yan mahīr iṣa āsatsi pūrvīḥ /",
  "GV01rvh1-10u:5455": "RV_3,030.18c rāyo vantāro bṛhataḥ syāmāsme astu bhaga indra prajāvān //",
  "GV01rvh1-10u:5456": "RV_3,030.19a ā no bhara bhagam indra dyumantaṃ ni te deṣṇasya dhīmahi prareke /",
  "GV01rvh1-10u:5457": "RV_3,030.19c ūrva iva paprathe kāmo asme tam ā pṛṇa vasupate vasūnām //",
  "GV01rvh1-10u:5458": "RV_3,030.20a imaṃ kāmam mandayā gobhir aśvaiś candravatā rādhasā paprathaś ca /",
  "GV01rvh1-10u:5459": "RV_3,030.20c svaryavo matibhis tubhyaṃ viprā indrāya vāhaḥ kuśikāso akran //",
  "GV01rvh1-10u:5460": "RV_3,030.21a ā no gotrā dardṛhi gopate gāḥ sam asmabhyaṃ sanayo yantu vājāḥ /",
  "GV01rvh1-10u:5461": "RV_3,030.21c divakṣā asi vṛṣabha satyaśuṣmo 'smabhyaṃ su maghavan bodhi godāḥ //",
  "GV01rvh1-10u:5462": "RV_3,030.22a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5463": "RV_3,030.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5464": "RV_3,031.01a śāsad vahnir duhitur naptyaṃ gād vidvāṃ ṛtasya dīdhitiṃ saparyan /",
  "GV01rvh1-10u:5465": "RV_3,031.01c pitā yatra duhituḥ sekam ṛñjan saṃ śagmyena manasā dadhanve //",
  "GV01rvh1-10u:5466": "RV_3,031.02a na jāmaye tānvo riktham āraik cakāra garbhaṃ sanitur nidhānam /",
  "GV01rvh1-10u:5467": "RV_3,031.02c yadī mātaro janayanta vahnim anyaḥ kartā sukṛtor anya ṛndhan //",
  "GV01rvh1-10u:5468": "RV_3,031.03a agnir jajñe juhvā rejamāno mahas putrāṃ aruṣasya prayakṣe /",
  "GV01rvh1-10u:5469": "RV_3,031.03c mahān garbho mahy ā jātam eṣām mahī pravṛd dharyaśvasya yajñaiḥ //",
  "GV01rvh1-10u:5470": "RV_3,031.04a abhi jaitrīr asacanta spṛdhānam mahi jyotis tamaso nir ajānan /",
  "GV01rvh1-10u:5471": "RV_3,031.04c taṃ jānatīḥ praty ud āyann uṣāsaḥ patir gavām abhavad eka indraḥ //",
  "GV01rvh1-10u:5472": "RV_3,031.05a vīḷau satīr abhi dhīrā atṛndan prācāhinvan manasā sapta viprāḥ /",
  "GV01rvh1-10u:5473": "RV_3,031.05c viśvām avindan pathyām ṛtasya prajānann it tā namasā viveśa //",
  "GV01rvh1-10u:5474": "RV_3,031.06a vidad yadī saramā rugṇam adrer mahi pāthaḥ pūrvyaṃ sadhryak kaḥ /",
  "GV01rvh1-10u:5475": "RV_3,031.06c agraṃ nayat supady akṣarāṇām acchā ravam prathamā jānatī gāt //",
  "GV01rvh1-10u:5476": "RV_3,031.07a agacchad u vipratamaḥ sakhīyann asūdayat sukṛte garbham adriḥ /",
  "GV01rvh1-10u:5477": "RV_3,031.07c sasāna maryo yuvabhir makhasyann athābhavad aṅgirāḥ sadyo arcan //",
  "GV01rvh1-10u:5478": "RV_3,031.08a sataḥ-sataḥ pratimānam purobhūr viśvā veda janimā hanti śuṣṇam /",
  "GV01rvh1-10u:5479": "RV_3,031.08c pra ṇo divaḥ padavīr gavyur arcan sakhā sakhīṃr amuñcan nir avadyāt //",
  "GV01rvh1-10u:5480": "RV_3,031.09a ni gavyatā manasā sedur arkaiḥ kṛṇvānāso amṛtatvāya gātum /",
  "GV01rvh1-10u:5481": "RV_3,031.09c idaṃ cin nu sadanam bhūry eṣāṃ yena māsāṃ asiṣāsann ṛtena //",
  "GV01rvh1-10u:5482": "RV_3,031.10a sampaśyamānā amadann abhi svam payaḥ pratnasya retaso dughānāḥ /",
  "GV01rvh1-10u:5483": "RV_3,031.10c vi rodasī atapad ghoṣa eṣāṃ jāte niṣṭhām adadhur goṣu vīrān //",
  "GV01rvh1-10u:5484": "RV_3,031.11a sa jātebhir vṛtrahā sed u havyair ud usriyā asṛjad indro arkaiḥ /",
  "GV01rvh1-10u:5485": "RV_3,031.11c urūcy asmai ghṛtavad bharantī madhu svādma duduhe jenyā gauḥ //",
  "GV01rvh1-10u:5486": "RV_3,031.12a pitre cic cakruḥ sadanaṃ sam asmai mahi tviṣīmat sukṛto vi hi khyan /",
  "GV01rvh1-10u:5487": "RV_3,031.12c viṣkabhnanta skambhanenā janitrī āsīnā ūrdhvaṃ rabhasaṃ vi minvan //",
  "GV01rvh1-10u:5488": "RV_3,031.13a mahī yadi dhiṣaṇā śiśnathe dhāt sadyovṛdhaṃ vibhvaṃ rodasyoḥ /",
  "GV01rvh1-10u:5489": "RV_3,031.13c giro yasminn anavadyāḥ samīcīr viśvā indrāya taviṣīr anuttāḥ //",
  "GV01rvh1-10u:5490": "RV_3,031.14a mahy ā te sakhyaṃ vaśmi śaktīr ā vṛtraghne niyuto yanti pūrvīḥ /",
  "GV01rvh1-10u:5491": "RV_3,031.14c mahi stotram ava āganma sūrer asmākaṃ su maghavan bodhi gopāḥ //",
  "GV01rvh1-10u:5492": "RV_3,031.15a mahi kṣetram puru ścandraṃ vividvān ād it sakhibhyaś carathaṃ sam airat /",
  "GV01rvh1-10u:5493": "RV_3,031.15c indro nṛbhir ajanad dīdyānaḥ sākaṃ sūryam uṣasaṃ gātum agnim //",
  "GV01rvh1-10u:5494": "RV_3,031.16a apaś cid eṣa vibhvo damūnāḥ pra sadhrīcīr asṛjad viśvaścandrāḥ /",
  "GV01rvh1-10u:5495": "RV_3,031.16c madhvaḥ punānāḥ kavibhiḥ pavitrair dyubhir hinvanty aktubhir dhanutrīḥ //",
  "GV01rvh1-10u:5496": "RV_3,031.17a anu kṛṣṇe vasudhitī jihāte ubhe sūryasya maṃhanā yajatre /",
  "GV01rvh1-10u:5497": "RV_3,031.17c pari yat te mahimānaṃ vṛjadhyai sakhāya indra kāmyā ṛjipyāḥ //",
  "GV01rvh1-10u:5498": "RV_3,031.18a patir bhava vṛtrahan sūnṛtānāṃ girāṃ viśvāyur vṛṣabho vayodhāḥ /",
  "GV01rvh1-10u:5499": "RV_3,031.18c ā no gahi sakhyebhiḥ śivebhir mahān mahībhir ūtibhiḥ saraṇyan //",
  "GV01rvh1-10u:5500": "RV_3,031.19a tam aṅgirasvan namasā saparyan navyaṃ kṛṇomi sanyase purājām /",
  "GV01rvh1-10u:5501": "RV_3,031.19c druho vi yāhi bahulā adevīḥ svaś ca no maghavan sātaye dhāḥ //",
  "GV01rvh1-10u:5502": "RV_3,031.20a mihaḥ pāvakāḥ pratatā abhūvan svasti naḥ pipṛhi pāram āsām /",
  "GV01rvh1-10u:5503": "RV_3,031.20c indra tvaṃ rathiraḥ pāhi no riṣo makṣū-makṣū kṛṇuhi gojito naḥ //",
  "GV01rvh1-10u:5504": "RV_3,031.21a adediṣṭa vṛtrahā gopatir gā antaḥ kṛṣṇāṃ aruṣair dhāmabhir gāt /",
  "GV01rvh1-10u:5505": "RV_3,031.21c pra sūnṛtā diśamāna ṛtena duraś ca viśvā avṛṇod apa svāḥ //",
  "GV01rvh1-10u:5506": "RV_3,031.22a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5507": "RV_3,031.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5508": "RV_3,032.01a indra somaṃ somapate pibemam mādhyandinaṃ savanaṃ cāru yat te /",
  "GV01rvh1-10u:5509": "RV_3,032.01c prapruthyā śipre maghavann ṛjīṣin vimucyā harī iha mādayasva //",
  "GV01rvh1-10u:5510": "RV_3,032.02a gavāśiram manthinam indra śukram pibā somaṃ rarimā te madāya /",
  "GV01rvh1-10u:5511": "RV_3,032.02c brahmakṛtā mārutenā gaṇena sajoṣā rudrais tṛpad ā vṛṣasva //",
  "GV01rvh1-10u:5512": "RV_3,032.03a ye te śuṣmaṃ ye taviṣīm avardhann arcanta indra marutas ta ojaḥ /",
  "GV01rvh1-10u:5513": "RV_3,032.03c mādhyandine savane vajrahasta pibā rudrebhiḥ sagaṇaḥ suśipra //",
  "GV01rvh1-10u:5514": "RV_3,032.04a ta in nv asya madhumad vivipra indrasya śardho maruto ya āsan /",
  "GV01rvh1-10u:5515": "RV_3,032.04c yebhir vṛtrasyeṣito vivedāmarmaṇo manyamānasya marma //",
  "GV01rvh1-10u:5516": "RV_3,032.05a manuṣvad indra savanaṃ juṣāṇaḥ pibā somaṃ śaśvate vīryāya /",
  "GV01rvh1-10u:5517": "RV_3,032.05c sa ā vavṛtsva haryaśva yajñaiḥ saraṇyubhir apo arṇā sisarṣi //",
  "GV01rvh1-10u:5518": "RV_3,032.06a tvam apo yad dha vṛtraṃ jaghanvāṃ atyāṃ iva prāsṛjaḥ sartavājau /",
  "GV01rvh1-10u:5519": "RV_3,032.06c śayānam indra caratā vadhena vavrivāṃsam pari devīr adevam //",
  "GV01rvh1-10u:5520": "RV_3,032.07a yajāma in namasā vṛddham indram bṛhantam ṛṣvam ajaraṃ yuvānam /",
  "GV01rvh1-10u:5521": "RV_3,032.07c yasya priye mamatur yajñiyasya na rodasī mahimānam mamāte //",
  "GV01rvh1-10u:5522": "RV_3,032.08a indrasya karma sukṛtā purūṇi vratāni devā na minanti viśve /",
  "GV01rvh1-10u:5523": "RV_3,032.08c dādhāra yaḥ pṛthivīṃ dyām utemāṃ jajāna sūryam uṣasaṃ sudaṃsāḥ //",
  "GV01rvh1-10u:5524": "RV_3,032.09a adrogha satyaṃ tava tan mahitvaṃ sadyo yaj jāto apibo ha somam /",
  "GV01rvh1-10u:5525": "RV_3,032.09c na dyāva indra tavasas ta ojo nāhā na māsāḥ śarado varanta //",
  "GV01rvh1-10u:5526": "RV_3,032.10a tvaṃ sadyo apibo jāta indra madāya somam parame vyoman /",
  "GV01rvh1-10u:5527": "RV_3,032.10c yad dha dyāvāpṛthivī āviveśīr athābhavaḥ pūrvyaḥ kārudhāyāḥ //",
  "GV01rvh1-10u:5528": "RV_3,032.11a ahann ahim pariśayānam arṇa ojāyamānaṃ tuvijāta tavyān /",
  "GV01rvh1-10u:5529": "RV_3,032.11c na te mahitvam anu bhūd adha dyaur yad anyayā sphigyā kṣām avasthāḥ //",
  "GV01rvh1-10u:5530": "RV_3,032.12a yajño hi ta indra vardhano bhūd uta priyaḥ sutasomo miyedhaḥ /",
  "GV01rvh1-10u:5531": "RV_3,032.12c yajñena yajñam ava yajñiyaḥ san yajñas te vajram ahihatya āvat //",
  "GV01rvh1-10u:5532": "RV_3,032.13a yajñenendram avasā cakre arvāg ainaṃ sumnāya navyase vavṛtyām /",
  "GV01rvh1-10u:5533": "RV_3,032.13c ya stomebhir vāvṛdhe pūrvyebhir yo madhyamebhir uta nūtanebhiḥ //",
  "GV01rvh1-10u:5534": "RV_3,032.14a viveṣa yan mā dhiṣaṇā jajāna stavai purā pāryād indram ahnaḥ /",
  "GV01rvh1-10u:5535": "RV_3,032.14c aṃhaso yatra pīparad yathā no nāveva yāntam ubhaye havante //",
  "GV01rvh1-10u:5536": "RV_3,032.15a āpūrṇo asya kalaśaḥ svāhā sekteva kośaṃ sisice pibadhyai /",
  "GV01rvh1-10u:5537": "RV_3,032.15c sam u priyā āvavṛtran madāya pradakṣiṇid abhi somāsa indram //",
  "GV01rvh1-10u:5538": "RV_3,032.16a na tvā gabhīraḥ puruhūta sindhur nādrayaḥ pari ṣanto varanta /",
  "GV01rvh1-10u:5539": "RV_3,032.16c itthā sakhibhya iṣito yad indrā dṛḷhaṃ cid arujo gavyam ūrvam //",
  "GV01rvh1-10u:5540": "RV_3,032.17a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5541": "RV_3,032.17c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5542": "RV_3,033.01a pra parvatānām uśatī upasthād aśve iva viṣite hāsamāne /",
  "GV01rvh1-10u:5543": "RV_3,033.01c gāveva śubhre mātarā rihāṇe vipāṭ chutudrī payasā javete //",
  "GV01rvh1-10u:5544": "RV_3,033.02a indreṣite prasavam bhikṣamāṇe acchā samudraṃ rathyeva yāthaḥ /",
  "GV01rvh1-10u:5545": "RV_3,033.02c samārāṇe ūrmibhiḥ pinvamāne anyā vām anyām apy eti śubhre //",
  "GV01rvh1-10u:5546": "RV_3,033.03a acchā sindhum mātṛtamām ayāsaṃ vipāśam urvīṃ subhagām aganma /",
  "GV01rvh1-10u:5547": "RV_3,033.03c vatsam iva mātarā saṃrihāṇe samānaṃ yonim anu saṃcarantī //",
  "GV01rvh1-10u:5548": "RV_3,033.04a enā vayam payasā pinvamānā anu yoniṃ devakṛtaṃ carantīḥ /",
  "GV01rvh1-10u:5549": "RV_3,033.04c na vartave prasavaḥ sargataktaḥ kiṃyur vipro nadyo johavīti //",
  "GV01rvh1-10u:5550": "RV_3,033.05a ramadhvam me vacase somyāya ṛtāvarīr upa muhūrtam evaiḥ /",
  "GV01rvh1-10u:5551": "RV_3,033.05c pra sindhum acchā bṛhatī manīṣāvasyur ahve kuśikasya sūnuḥ //",
  "GV01rvh1-10u:5552": "RV_3,033.06a indro asmāṃ aradad vajrabāhur apāhan vṛtram paridhiṃ nadīnām /",
  "GV01rvh1-10u:5553": "RV_3,033.06c devo 'nayat savitā supāṇis tasya vayam prasave yāma urvīḥ //",
  "GV01rvh1-10u:5554": "RV_3,033.07a pravācyaṃ śaśvadhā vīryaṃ tad indrasya karma yad ahiṃ vivṛścat /",
  "GV01rvh1-10u:5555": "RV_3,033.07c vi vajreṇa pariṣado jaghānāyann āpo 'yanam icchamānāḥ //",
  "GV01rvh1-10u:5556": "RV_3,033.08a etad vaco jaritar māpi mṛṣṭhā ā yat te ghoṣān uttarā yugāni /",
  "GV01rvh1-10u:5557": "RV_3,033.08c uktheṣu kāro prati no juṣasva mā no ni kaḥ puruṣatrā namas te //",
  "GV01rvh1-10u:5558": "RV_3,033.09a o ṣu svasāraḥ kārave śṛṇota yayau vo dūrād anasā rathena /",
  "GV01rvh1-10u:5559": "RV_3,033.09c ni ṣū namadhvam bhavatā supārā adhoakṣāḥ sindhavaḥ srotyābhiḥ //",
  "GV01rvh1-10u:5560": "RV_3,033.10a ā te kāro śṛṇavāmā vacāṃsi yayātha dūrād anasā rathena /",
  "GV01rvh1-10u:5561": "RV_3,033.10c ni te naṃsai pīpyāneva yoṣā maryāyeva kanyā śaśvacai te //",
  "GV01rvh1-10u:5562": "RV_3,033.11a yad aṅga tvā bharatāḥ saṃtareyur gavyan grāma iṣita indrajūtaḥ /",
  "GV01rvh1-10u:5563": "RV_3,033.11c arṣād aha prasavaḥ sargatakta ā vo vṛṇe sumatiṃ yajñiyānām //",
  "GV01rvh1-10u:5564": "RV_3,033.12a atāriṣur bharatā gavyavaḥ sam abhakta vipraḥ sumatiṃ nadīnām /",
  "GV01rvh1-10u:5565": "RV_3,033.12c pra pinvadhvam iṣayantīḥ surādhā ā vakṣaṇāḥ pṛṇadhvaṃ yāta śībham //",
  "GV01rvh1-10u:5566": "RV_3,033.13a ud va ūrmiḥ śamyā hantv āpo yoktrāṇi muñcata /",
  "GV01rvh1-10u:5567": "RV_3,033.13c māduṣkṛtau vyenasāghnyau śūnam āratām //",
  "GV01rvh1-10u:5568": "RV_3,034.01a indraḥ pūrbhid ātirad dāsam arkair vidadvasur dayamāno vi śatrūn /",
  "GV01rvh1-10u:5569": "RV_3,034.01c brahmajūtas tanvā vāvṛdhāno bhūridātra āpṛṇad rodasī ubhe //",
  "GV01rvh1-10u:5570": "RV_3,034.02a makhasya te taviṣasya pra jūtim iyarmi vācam amṛtāya bhūṣan /",
  "GV01rvh1-10u:5571": "RV_3,034.02c indra kṣitīnām asi mānuṣīṇāṃ viśāṃ daivīnām uta pūrvayāvā //",
  "GV01rvh1-10u:5572": "RV_3,034.03a indro vṛtram avṛṇoc chardhanītiḥ pra māyinām aminād varpaṇītiḥ /",
  "GV01rvh1-10u:5573": "RV_3,034.03c ahan vyaṃsam uśadhag vaneṣv āvir dhenā akṛṇod rāmyāṇām //",
  "GV01rvh1-10u:5574": "RV_3,034.04a indraḥ svarṣā janayann ahāni jigāyośigbhiḥ pṛtanā abhiṣṭiḥ /",
  "GV01rvh1-10u:5575": "RV_3,034.04c prārocayan manave ketum ahnām avindaj jyotir bṛhate raṇāya //",
  "GV01rvh1-10u:5576": "RV_3,034.05a indras tujo barhaṇā ā viveśa nṛvad dadhāno naryā purūṇi /",
  "GV01rvh1-10u:5577": "RV_3,034.05c acetayad dhiya imā jaritre premaṃ varṇam atirac chukram āsām //",
  "GV01rvh1-10u:5578": "RV_3,034.06a maho mahāni panayanty asyendrasya karma sukṛtā purūṇi /",
  "GV01rvh1-10u:5579": "RV_3,034.06c vṛjanena vṛjinān sam pipeṣa māyābhir dasyūṃr abhibhūtyojāḥ //",
  "GV01rvh1-10u:5580": "RV_3,034.07a yudhendro mahnā varivaś cakāra devebhyaḥ satpatiś carṣaṇiprāḥ /",
  "GV01rvh1-10u:5581": "RV_3,034.07c vivasvataḥ sadane asya tāni viprā ukthebhiḥ kavayo gṛṇanti //",
  "GV01rvh1-10u:5582": "RV_3,034.08a satrāsāhaṃ vareṇyaṃ sahodāṃ sasavāṃsaṃ svar apaś ca devīḥ /",
  "GV01rvh1-10u:5583": "RV_3,034.08c sasāna yaḥ pṛthivīṃ dyām utemām indram madanty anu dhīraṇāsaḥ //",
  "GV01rvh1-10u:5584": "RV_3,034.09a sasānātyāṃ uta sūryaṃ sasānendraḥ sasāna purubhojasaṃ gām /",
  "GV01rvh1-10u:5585": "RV_3,034.09c hiraṇyayam uta bhogaṃ sasāna hatvī dasyūn prāryaṃ varṇam āvat //",
  "GV01rvh1-10u:5586": "RV_3,034.10a indra oṣadhīr asanod ahāni vanaspatīṃr asanod antarikṣam /",
  "GV01rvh1-10u:5587": "RV_3,034.10c bibheda valaṃ nunude vivāco 'thābhavad damitābhikratūnām //",
  "GV01rvh1-10u:5588": "RV_3,034.11a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5589": "RV_3,034.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5590": "RV_3,035.01a tiṣṭhā harī ratha ā yujyamānā yāhi vāyur na niyuto no accha /",
  "GV01rvh1-10u:5591": "RV_3,035.01c pibāsy andho abhisṛṣṭo asme indra svāhā rarimā te madāya //",
  "GV01rvh1-10u:5592": "RV_3,035.02a upājirā puruhūtāya saptī harī rathasya dhūrṣv ā yunajmi /",
  "GV01rvh1-10u:5593": "RV_3,035.02c dravad yathā sambhṛtaṃ viśvataś cid upemaṃ yajñam ā vahāta indram //",
  "GV01rvh1-10u:5594": "RV_3,035.03a upo nayasva vṛṣaṇā tapuṣpotem ava tvaṃ vṛṣabha svadhāvaḥ /",
  "GV01rvh1-10u:5595": "RV_3,035.03c grasetām aśvā vi muceha śoṇā dive-dive sadṛśīr addhi dhānāḥ //",
  "GV01rvh1-10u:5596": "RV_3,035.04a brahmaṇā te brahmayujā yunajmi harī sakhāyā sadhamāda āśū /",
  "GV01rvh1-10u:5597": "RV_3,035.04c sthiraṃ rathaṃ sukham indrādhitiṣṭhan prajānan vidvāṃ upa yāhi somam //",
  "GV01rvh1-10u:5598": "RV_3,035.05a mā te harī vṛṣaṇā vītapṛṣṭhā ni rīraman yajamānāso anye /",
  "GV01rvh1-10u:5599": "RV_3,035.05c atyāyāhi śaśvato vayaṃ te 'raṃ sutebhiḥ kṛṇavāma somaiḥ //",
  "GV01rvh1-10u:5600": "RV_3,035.06a tavāyaṃ somas tvam ehy arvāṅ chaśvattamaṃ sumanā asya pāhi /",
  "GV01rvh1-10u:5601": "RV_3,035.06c asmin yajñe barhiṣy ā niṣadyā dadhiṣvemaṃ jaṭhara indum indra //",
  "GV01rvh1-10u:5602": "RV_3,035.07a stīrṇaṃ te barhiḥ suta indra somaḥ kṛtā dhānā attave te haribhyām /",
  "GV01rvh1-10u:5603": "RV_3,035.07c tadokase puruśākāya vṛṣṇe marutvate tubhyaṃ rātā havīṃṣi //",
  "GV01rvh1-10u:5604": "RV_3,035.08a imaṃ naraḥ parvatās tubhyam āpaḥ sam indra gobhir madhumantam akran /",
  "GV01rvh1-10u:5605": "RV_3,035.08c tasyāgatyā sumanā ṛṣva pāhi prajānan vidvān pathyā anu svāḥ //",
  "GV01rvh1-10u:5606": "RV_3,035.09a yāṃ ābhajo maruta indra some ye tvām avardhann abhavan gaṇas te /",
  "GV01rvh1-10u:5607": "RV_3,035.09c tebhir etaṃ sajoṣā vāvaśāno 'gneḥ piba jihvayā somam indra //",
  "GV01rvh1-10u:5608": "RV_3,035.10a indra piba svadhayā cit sutasyāgner vā pāhi jihvayā yajatra /",
  "GV01rvh1-10u:5609": "RV_3,035.10c adhvaryor vā prayataṃ śakra hastād dhotur vā yajñaṃ haviṣo juṣasva //",
  "GV01rvh1-10u:5610": "RV_3,035.11a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5611": "RV_3,035.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5612": "RV_3,036.01a imām ū ṣu prabhṛtiṃ sātaye dhāḥ śaśvac-chaśvad ūtibhir yādamānaḥ /",
  "GV01rvh1-10u:5613": "RV_3,036.01c sute-sute vāvṛdhe vardhanebhir yaḥ karmabhir mahadbhiḥ suśruto bhūt //",
  "GV01rvh1-10u:5614": "RV_3,036.02a indrāya somāḥ pradivo vidānā ṛbhur yebhir vṛṣaparvā vihāyāḥ /",
  "GV01rvh1-10u:5615": "RV_3,036.02c prayamyamānān prati ṣū gṛbhāyendra piba vṛṣadhūtasya vṛṣṇaḥ //",
  "GV01rvh1-10u:5616": "RV_3,036.03a pibā vardhasva tava ghā sutāsa indra somāsaḥ prathamā uteme /",
  "GV01rvh1-10u:5617": "RV_3,036.03c yathāpibaḥ pūrvyāṃ indra somāṃ evā pāhi panyo adyā navīyān //",
  "GV01rvh1-10u:5618": "RV_3,036.04a mahāṃ amatro vṛjane virapśy ugraṃ śavaḥ patyate dhṛṣṇv ojaḥ /",
  "GV01rvh1-10u:5619": "RV_3,036.04c nāha vivyāca pṛthivī canainaṃ yat somāso haryaśvam amandan //",
  "GV01rvh1-10u:5620": "RV_3,036.05a mahāṃ ugro vāvṛdhe vīryāya samācakre vṛṣabhaḥ kāvyena /",
  "GV01rvh1-10u:5621": "RV_3,036.05c indro bhago vājadā asya gāvaḥ pra jāyante dakṣiṇā asya pūrvīḥ //",
  "GV01rvh1-10u:5622": "RV_3,036.06a pra yat sindhavaḥ prasavaṃ yathāyann āpaḥ samudraṃ rathyeva jagmuḥ /",
  "GV01rvh1-10u:5623": "RV_3,036.06c ataś cid indraḥ sadaso varīyān yad īṃ somaḥ pṛṇati dugdho aṃśuḥ //",
  "GV01rvh1-10u:5624": "RV_3,036.07a samudreṇa sindhavo yādamānā indrāya somaṃ suṣutam bharantaḥ /",
  "GV01rvh1-10u:5625": "RV_3,036.07c aṃśuṃ duhanti hastino bharitrair madhvaḥ punanti dhārayā pavitraiḥ //",
  "GV01rvh1-10u:5626": "RV_3,036.08a hradā iva kukṣayaḥ somadhānāḥ sam ī vivyāca savanā purūṇi /",
  "GV01rvh1-10u:5627": "RV_3,036.08c annā yad indraḥ prathamā vy āśa vṛtraṃ jaghanvāṃ avṛṇīta somam //",
  "GV01rvh1-10u:5628": "RV_3,036.09a ā tū bhara mākir etat pari ṣṭhād vidmā hi tvā vasupatiṃ vasūnām /",
  "GV01rvh1-10u:5629": "RV_3,036.09c indra yat te māhinaṃ datram asty asmabhyaṃ tad dharyaśva pra yandhi //",
  "GV01rvh1-10u:5630": "RV_3,036.10a asme pra yandhi maghavann ṛjīṣinn indra rāyo viśvavārasya bhūreḥ /",
  "GV01rvh1-10u:5631": "RV_3,036.10c asme śataṃ śarado jīvase dhā asme vīrāñ chaśvata indra śiprin //",
  "GV01rvh1-10u:5632": "RV_3,036.11a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5633": "RV_3,036.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5634": "RV_3,037.01a vārtrahatyāya śavase pṛtanāṣāhyāya ca /",
  "GV01rvh1-10u:5635": "RV_3,037.01c indra tvā vartayāmasi //",
  "GV01rvh1-10u:5636": "RV_3,037.02a arvācīnaṃ su te mana uta cakṣuḥ śatakrato /",
  "GV01rvh1-10u:5637": "RV_3,037.02c indra kṛṇvantu vāghataḥ //",
  "GV01rvh1-10u:5638": "RV_3,037.03a nāmāni te śatakrato viśvābhir gīrbhir īmahe /",
  "GV01rvh1-10u:5639": "RV_3,037.03c indrābhimātiṣāhye //",
  "GV01rvh1-10u:5640": "RV_3,037.04a puruṣṭutasya dhāmabhiḥ śatena mahayāmasi /",
  "GV01rvh1-10u:5641": "RV_3,037.04c indrasya carṣaṇīdhṛtaḥ //",
  "GV01rvh1-10u:5642": "RV_3,037.05a indraṃ vṛtrāya hantave puruhūtam upa bruve /",
  "GV01rvh1-10u:5643": "RV_3,037.05c bhareṣu vājasātaye //",
  "GV01rvh1-10u:5644": "RV_3,037.06a vājeṣu sāsahir bhava tvām īmahe śatakrato /",
  "GV01rvh1-10u:5645": "RV_3,037.06c indra vṛtrāya hantave //",
  "GV01rvh1-10u:5646": "RV_3,037.07a dyumneṣu pṛtanājye pṛtsutūrṣu śravassu ca /",
  "GV01rvh1-10u:5647": "RV_3,037.07c indra sākṣvābhimātiṣu //",
  "GV01rvh1-10u:5648": "RV_3,037.08a śuṣmintamaṃ na ūtaye dyumninam pāhi jāgṛvim /",
  "GV01rvh1-10u:5649": "RV_3,037.08c indra somaṃ śatakrato //",
  "GV01rvh1-10u:5650": "RV_3,037.09a indriyāṇi śatakrato yā te janeṣu pañcasu /",
  "GV01rvh1-10u:5651": "RV_3,037.09c indra tāni ta ā vṛṇe //",
  "GV01rvh1-10u:5652": "RV_3,037.10a agann indra śravo bṛhad dyumnaṃ dadhiṣva duṣṭaram /",
  "GV01rvh1-10u:5653": "RV_3,037.10c ut te śuṣmaṃ tirāmasi //",
  "GV01rvh1-10u:5654": "RV_3,037.11a arvāvato na ā gahy atho śakra parāvataḥ /",
  "GV01rvh1-10u:5655": "RV_3,037.11c u loko yas te adriva indreha tata ā gahi //",
  "GV01rvh1-10u:5656": "RV_3,038.01a abhi taṣṭeva dīdhayā manīṣām atyo na vājī sudhuro jihānaḥ /",
  "GV01rvh1-10u:5657": "RV_3,038.01c abhi priyāṇi marmṛśat parāṇi kavīṃr icchāmi saṃdṛśe sumedhāḥ //",
  "GV01rvh1-10u:5658": "RV_3,038.02a inota pṛccha janimā kavīnām manodhṛtaḥ sukṛtas takṣata dyām /",
  "GV01rvh1-10u:5659": "RV_3,038.02c imā u te praṇyo vardhamānā manovātā adha nu dharmaṇi gman //",
  "GV01rvh1-10u:5660": "RV_3,038.03a ni ṣīm id atra guhyā dadhānā uta kṣatrāya rodasī sam añjan /",
  "GV01rvh1-10u:5661": "RV_3,038.03c sam mātrābhir mamire yemur urvī antar mahī samṛte dhāyase dhuḥ //",
  "GV01rvh1-10u:5662": "RV_3,038.04a ātiṣṭhantam pari viśve abhūṣañ chriyo vasānaś carati svarociḥ /",
  "GV01rvh1-10u:5663": "RV_3,038.04c mahat tad vṛṣṇo asurasya nāmā viśvarūpo amṛtāni tasthau //",
  "GV01rvh1-10u:5664": "RV_3,038.05a asūta pūrvo vṛṣabho jyāyān imā asya śurudhaḥ santi pūrvīḥ /",
  "GV01rvh1-10u:5665": "RV_3,038.05c divo napātā vidathasya dhībhiḥ kṣatraṃ rājānā pradivo dadhāthe //",
  "GV01rvh1-10u:5666": "RV_3,038.06a trīṇi rājānā vidathe purūṇi pari viśvāni bhūṣathaḥ sadāṃsi /",
  "GV01rvh1-10u:5667": "RV_3,038.06c apaśyam atra manasā jaganvān vrate gandharvāṃ api vāyukeśān //",
  "GV01rvh1-10u:5668": "RV_3,038.07a tad in nv asya vṛṣabhasya dhenor ā nāmabhir mamire sakmyaṃ goḥ /",
  "GV01rvh1-10u:5669": "RV_3,038.07c anyad-anyad asuryaṃ vasānā ni māyino mamire rūpam asmin //",
  "GV01rvh1-10u:5670": "RV_3,038.08a tad in nv asya savitur nakir me hiraṇyayīm amatiṃ yām aśiśret /",
  "GV01rvh1-10u:5671": "RV_3,038.08c ā suṣṭutī rodasī viśvaminve apīva yoṣā janimāni vavre //",
  "GV01rvh1-10u:5672": "RV_3,038.09a yuvam pratnasya sādhatho maho yad daivī svastiḥ pari ṇaḥ syātam /",
  "GV01rvh1-10u:5673": "RV_3,038.09c gopājihvasya tasthuṣo virūpā viśve paśyanti māyinaḥ kṛtāni //",
  "GV01rvh1-10u:5674": "RV_3,038.10a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5675": "RV_3,038.10c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5676": "RV_3,039.01a indram matir hṛda ā vacyamānācchā patiṃ stomataṣṭā jigāti /",
  "GV01rvh1-10u:5677": "RV_3,039.01c yā jāgṛvir vidathe śasyamānendra yat te jāyate viddhi tasya //",
  "GV01rvh1-10u:5678": "RV_3,039.02a divaś cid ā pūrvyā jāyamānā vi jāgṛvir vidathe śasyamānā /",
  "GV01rvh1-10u:5679": "RV_3,039.02c bhadrā vastrāṇy arjunā vasānā seyam asme sanajā pitryā dhīḥ //",
  "GV01rvh1-10u:5680": "RV_3,039.03a yamā cid atra yamasūr asūta jihvāyā agram patad ā hy asthāt /",
  "GV01rvh1-10u:5681": "RV_3,039.03c vapūṃṣi jātā mithunā sacete tamohanā tapuṣo budhna etā //",
  "GV01rvh1-10u:5682": "RV_3,039.04a nakir eṣāṃ ninditā martyeṣu ye asmākam pitaro goṣu yodhāḥ /",
  "GV01rvh1-10u:5683": "RV_3,039.04c indra eṣāṃ dṛṃhitā māhināvān ud gotrāṇi sasṛje daṃsanāvān //",
  "GV01rvh1-10u:5684": "RV_3,039.05a sakhā ha yatra sakhibhir navagvair abhijñv ā satvabhir gā anugman /",
  "GV01rvh1-10u:5685": "RV_3,039.05c satyaṃ tad indro daśabhir daśagvaiḥ sūryaṃ viveda tamasi kṣiyantam //",
  "GV01rvh1-10u:5686": "RV_3,039.06a indro madhu sambhṛtam usriyāyām padvad viveda śaphavan name goḥ /",
  "GV01rvh1-10u:5687": "RV_3,039.06c guhā hitaṃ guhyaṃ gūḷham apsu haste dadhe dakṣiṇe dakṣiṇāvān //",
  "GV01rvh1-10u:5688": "RV_3,039.07a jyotir vṛṇīta tamaso vijānann āre syāma duritād abhīke /",
  "GV01rvh1-10u:5689": "RV_3,039.07c imā giraḥ somapāḥ somavṛddha juṣasvendra purutamasya kāroḥ //",
  "GV01rvh1-10u:5690": "RV_3,039.08a jyotir yajñāya rodasī anu ṣyād āre syāma duritasya bhūreḥ /",
  "GV01rvh1-10u:5691": "RV_3,039.08c bhūri cid dhi tujato martyasya supārāso vasavo barhaṇāvat //",
  "GV01rvh1-10u:5692": "RV_3,039.09a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5693": "RV_3,039.09c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5694": "RV_3,040.01a indra tvā vṛṣabhaṃ vayaṃ sute some havāmahe /",
  "GV01rvh1-10u:5695": "RV_3,040.01c sa pāhi madhvo andhasaḥ //",
  "GV01rvh1-10u:5696": "RV_3,040.02a indra kratuvidaṃ sutaṃ somaṃ harya puruṣṭuta /",
  "GV01rvh1-10u:5697": "RV_3,040.02c pibā vṛṣasva tātṛpim //",
  "GV01rvh1-10u:5698": "RV_3,040.03a indra pra ṇo dhitāvānaṃ yajñaṃ viśvebhir devebhiḥ /",
  "GV01rvh1-10u:5699": "RV_3,040.03c tira stavāna viśpate //",
  "GV01rvh1-10u:5700": "RV_3,040.04a indra somāḥ sutā ime tava pra yanti satpate /",
  "GV01rvh1-10u:5701": "RV_3,040.04c kṣayaṃ candrāsa indavaḥ //",
  "GV01rvh1-10u:5702": "RV_3,040.05a dadhiṣvā jaṭhare sutaṃ somam indra vareṇyam /",
  "GV01rvh1-10u:5703": "RV_3,040.05c tava dyukṣāsa indavaḥ //",
  "GV01rvh1-10u:5704": "RV_3,040.06a girvaṇaḥ pāhi naḥ sutam madhor dhārābhir ajyase /",
  "GV01rvh1-10u:5705": "RV_3,040.06c indra tvādātam id yaśaḥ //",
  "GV01rvh1-10u:5706": "RV_3,040.07a abhi dyumnāni vanina indraṃ sacante akṣitā /",
  "GV01rvh1-10u:5707": "RV_3,040.07c pītvī somasya vāvṛdhe //",
  "GV01rvh1-10u:5708": "RV_3,040.08a arvāvato na ā gahi parāvataś ca vṛtrahan /",
  "GV01rvh1-10u:5709": "RV_3,040.08c imā juṣasva no giraḥ //",
  "GV01rvh1-10u:5710": "RV_3,040.09a yad antarā parāvatam arvāvataṃ ca hūyase /",
  "GV01rvh1-10u:5711": "RV_3,040.09c indreha tata ā gahi //",
  "GV01rvh1-10u:5712": "RV_3,041.01a ā tū na indra madryag ghuvānaḥ somapītaye /",
  "GV01rvh1-10u:5713": "RV_3,041.01c haribhyāṃ yāhy adrivaḥ //",
  "GV01rvh1-10u:5714": "RV_3,041.02a satto hotā na ṛtviyas tistire barhir ānuṣak /",
  "GV01rvh1-10u:5715": "RV_3,041.02c ayujran prātar adrayaḥ //",
  "GV01rvh1-10u:5716": "RV_3,041.03a imā brahma brahmavāhaḥ kriyanta ā barhiḥ sīda /",
  "GV01rvh1-10u:5717": "RV_3,041.03c vīhi śūra puroḷāśam //",
  "GV01rvh1-10u:5718": "RV_3,041.04a rārandhi savaneṣu ṇa eṣu stomeṣu vṛtrahan /",
  "GV01rvh1-10u:5719": "RV_3,041.04c uktheṣv indra girvaṇaḥ //",
  "GV01rvh1-10u:5720": "RV_3,041.05a matayaḥ somapām uruṃ rihanti śavasas patim /",
  "GV01rvh1-10u:5721": "RV_3,041.05c indraṃ vatsaṃ na mātaraḥ //",
  "GV01rvh1-10u:5722": "RV_3,041.06a sa mandasvā hy andhaso rādhase tanvā mahe /",
  "GV01rvh1-10u:5723": "RV_3,041.06c na stotāraṃ nide karaḥ //",
  "GV01rvh1-10u:5724": "RV_3,041.07a vayam indra tvāyavo haviṣmanto jarāmahe /",
  "GV01rvh1-10u:5725": "RV_3,041.07c uta tvam asmayur vaso //",
  "GV01rvh1-10u:5726": "RV_3,041.08a māre asmad vi mumuco haripriyārvāṅ yāhi /",
  "GV01rvh1-10u:5727": "RV_3,041.08c indra svadhāvo matsveha //",
  "GV01rvh1-10u:5728": "RV_3,041.09a arvāñcaṃ tvā sukhe rathe vahatām indra keśinā /",
  "GV01rvh1-10u:5729": "RV_3,041.09c ghṛtasnū barhir āsade //",
  "GV01rvh1-10u:5730": "RV_3,042.01a upa naḥ sutam ā gahi somam indra gavāśiram /",
  "GV01rvh1-10u:5731": "RV_3,042.01c haribhyāṃ yas te asmayuḥ //",
  "GV01rvh1-10u:5732": "RV_3,042.02a tam indra madam ā gahi barhiṣṭhāṃ grāvabhiḥ sutam /",
  "GV01rvh1-10u:5733": "RV_3,042.02c kuvin nv asya tṛpṇavaḥ //",
  "GV01rvh1-10u:5734": "RV_3,042.03a indram itthā giro mamācchāgur iṣitā itaḥ /",
  "GV01rvh1-10u:5735": "RV_3,042.03c āvṛte somapītaye //",
  "GV01rvh1-10u:5736": "RV_3,042.04a indraṃ somasya pītaye stomair iha havāmahe /",
  "GV01rvh1-10u:5737": "RV_3,042.04c ukthebhiḥ kuvid āgamat //",
  "GV01rvh1-10u:5738": "RV_3,042.05a indra somāḥ sutā ime tān dadhiṣva śatakrato /",
  "GV01rvh1-10u:5739": "RV_3,042.05c jaṭhare vājinīvaso //",
  "GV01rvh1-10u:5740": "RV_3,042.06a vidmā hi tvā dhanañjayaṃ vājeṣu dadhṛṣaṃ kave /",
  "GV01rvh1-10u:5741": "RV_3,042.06c adhā te sumnam īmahe //",
  "GV01rvh1-10u:5742": "RV_3,042.07a imam indra gavāśiraṃ yavāśiraṃ ca naḥ piba /",
  "GV01rvh1-10u:5743": "RV_3,042.07c āgatyā vṛṣabhiḥ sutam //",
  "GV01rvh1-10u:5744": "RV_3,042.08a tubhyed indra sva okye somaṃ codāmi pītaye /",
  "GV01rvh1-10u:5745": "RV_3,042.08c eṣa rārantu te hṛdi //",
  "GV01rvh1-10u:5746": "RV_3,042.09a tvāṃ sutasya pītaye pratnam indra havāmahe /",
  "GV01rvh1-10u:5747": "RV_3,042.09c kuśikāso avasyavaḥ //",
  "GV01rvh1-10u:5748": "RV_3,043.01a ā yāhy arvāṅ upa vandhureṣṭhās taved anu pradivaḥ somapeyam /",
  "GV01rvh1-10u:5749": "RV_3,043.01c priyā sakhāyā vi mucopa barhis tvām ime havyavāho havante //",
  "GV01rvh1-10u:5750": "RV_3,043.02a ā yāhi pūrvīr ati carṣaṇīr āṃ arya āśiṣa upa no haribhyām /",
  "GV01rvh1-10u:5751": "RV_3,043.02c imā hi tvā mataya stomataṣṭā indra havante sakhyaṃ juṣāṇāḥ //",
  "GV01rvh1-10u:5752": "RV_3,043.03a ā no yajñaṃ namovṛdhaṃ sajoṣā indra deva haribhir yāhi tūyam /",
  "GV01rvh1-10u:5753": "RV_3,043.03c ahaṃ hi tvā matibhir johavīmi ghṛtaprayāḥ sadhamāde madhūnām //",
  "GV01rvh1-10u:5754": "RV_3,043.04a ā ca tvām etā vṛṣaṇā vahāto harī sakhāyā sudhurā svaṅgā /",
  "GV01rvh1-10u:5755": "RV_3,043.04c dhānāvad indraḥ savanaṃ juṣāṇaḥ sakhā sakhyuḥ śṛṇavad vandanāni //",
  "GV01rvh1-10u:5756": "RV_3,043.05a kuvin mā gopāṃ karase janasya kuvid rājānam maghavann ṛjīṣin /",
  "GV01rvh1-10u:5757": "RV_3,043.05c kuvin ma ṛṣim papivāṃsaṃ sutasya kuvin me vasvo amṛtasya śikṣāḥ //",
  "GV01rvh1-10u:5758": "RV_3,043.06a ā tvā bṛhanto harayo yujānā arvāg indra sadhamādo vahantu /",
  "GV01rvh1-10u:5759": "RV_3,043.06c pra ye dvitā diva ṛñjanty ātāḥ susammṛṣṭāso vṛṣabhasya mūrāḥ //",
  "GV01rvh1-10u:5760": "RV_3,043.07a indra piba vṛṣadhūtasya vṛṣṇa ā yaṃ te śyena uśate jabhāra /",
  "GV01rvh1-10u:5761": "RV_3,043.07c yasya made cyāvayasi pra kṛṣṭīr yasya made apa gotrā vavartha //",
  "GV01rvh1-10u:5762": "RV_3,043.08a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5763": "RV_3,043.08c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5764": "RV_3,044.01a ayaṃ te astu haryataḥ soma ā haribhiḥ sutaḥ /",
  "GV01rvh1-10u:5765": "RV_3,044.01c juṣāṇa indra haribhir na ā gahy ā tiṣṭha haritaṃ ratham //",
  "GV01rvh1-10u:5766": "RV_3,044.02a haryann uṣasam arcayaḥ sūryaṃ haryann arocayaḥ /",
  "GV01rvh1-10u:5767": "RV_3,044.02c vidvāṃś cikitvān haryaśva vardhasa indra viśvā abhi śriyaḥ //",
  "GV01rvh1-10u:5768": "RV_3,044.03a dyām indro haridhāyasam pṛthivīṃ harivarpasam /",
  "GV01rvh1-10u:5769": "RV_3,044.03c adhārayad dharitor bhūri bhojanaṃ yayor antar hariś carat //",
  "GV01rvh1-10u:5770": "RV_3,044.04a jajñāno harito vṛṣā viśvam ā bhāti rocanam /",
  "GV01rvh1-10u:5771": "RV_3,044.04c haryaśvo haritaṃ dhatta āyudham ā vajram bāhvor harim //",
  "GV01rvh1-10u:5772": "RV_3,044.05a indro haryantam arjunaṃ vajraṃ śukrair abhīvṛtam /",
  "GV01rvh1-10u:5773": "RV_3,044.05c apāvṛṇod dharibhir adribhiḥ sutam ud gā haribhir ājata //",
  "GV01rvh1-10u:5774": "RV_3,045.01a ā mandrair indra haribhir yāhi mayūraromabhiḥ /",
  "GV01rvh1-10u:5775": "RV_3,045.01c mā tvā ke cin ni yaman viṃ na pāśino 'ti dhanveva tāṃ ihi //",
  "GV01rvh1-10u:5776": "RV_3,045.02a vṛtrakhādo valaṃrujaḥ purāṃ darmo apām ajaḥ /",
  "GV01rvh1-10u:5777": "RV_3,045.02c sthātā rathasya haryor abhisvara indro dṛḷhā cid ārujaḥ //",
  "GV01rvh1-10u:5778": "RV_3,045.03a gambhīrāṃ udadhīṃr iva kratum puṣyasi gā iva /",
  "GV01rvh1-10u:5779": "RV_3,045.03c pra sugopā yavasaṃ dhenavo yathā hradaṃ kulyā ivāśata //",
  "GV01rvh1-10u:5780": "RV_3,045.04a ā nas tujaṃ rayim bharāṃśaṃ na pratijānate /",
  "GV01rvh1-10u:5781": "RV_3,045.04c vṛkṣam pakvam phalam aṅkīva dhūnuhīndra sampāraṇaṃ vasu //",
  "GV01rvh1-10u:5782": "RV_3,045.05a svayur indra svarāḷ asi smaddiṣṭiḥ svayaśastaraḥ /",
  "GV01rvh1-10u:5783": "RV_3,045.05c sa vāvṛdhāna ojasā puruṣṭuta bhavā naḥ suśravastamaḥ //",
  "GV01rvh1-10u:5784": "RV_3,046.01a yudhmasya te vṛṣabhasya svarāja ugrasya yūna sthavirasya ghṛṣveḥ /",
  "GV01rvh1-10u:5785": "RV_3,046.01c ajūryato vajriṇo vīryāṇīndra śrutasya mahato mahāni //",
  "GV01rvh1-10u:5786": "RV_3,046.02a mahāṃ asi mahiṣa vṛṣṇyebhir dhanaspṛd ugra sahamāno anyān /",
  "GV01rvh1-10u:5787": "RV_3,046.02c eko viśvasya bhuvanasya rājā sa yodhayā ca kṣayayā ca janān //",
  "GV01rvh1-10u:5788": "RV_3,046.03a pra mātrābhī ririce rocamānaḥ pra devebhir viśvato apratītaḥ /",
  "GV01rvh1-10u:5789": "RV_3,046.03c pra majmanā diva indraḥ pṛthivyāḥ proror maho antarikṣād ṛjīṣī //",
  "GV01rvh1-10u:5790": "RV_3,046.04a uruṃ gabhīraṃ januṣābhy ugraṃ viśvavyacasam avatam matīnām /",
  "GV01rvh1-10u:5791": "RV_3,046.04c indraṃ somāsaḥ pradivi sutāsaḥ samudraṃ na sravata ā viśanti //",
  "GV01rvh1-10u:5792": "RV_3,046.05a yaṃ somam indra pṛthivīdyāvā garbhaṃ na mātā bibhṛtas tvāyā /",
  "GV01rvh1-10u:5793": "RV_3,046.05c taṃ te hinvanti tam u te mṛjanty adhvaryavo vṛṣabha pātavā u //",
  "GV01rvh1-10u:5794": "RV_3,047.01a marutvāṃ indra vṛṣabho raṇāya pibā somam anuṣvadham madāya /",
  "GV01rvh1-10u:5795": "RV_3,047.01c ā siñcasva jaṭhare madhva ūrmiṃ tvaṃ rājāsi pradivaḥ sutānām //",
  "GV01rvh1-10u:5796": "RV_3,047.02a sajoṣā indra sagaṇo marudbhiḥ somam piba vṛtrahā śūra vidvān /",
  "GV01rvh1-10u:5797": "RV_3,047.02c jahi śatrūṃr apa mṛdho nudasvāthābhayaṃ kṛṇuhi viśvato naḥ //",
  "GV01rvh1-10u:5798": "RV_3,047.03a uta ṛtubhir ṛtupāḥ pāhi somam indra devebhiḥ sakhibhiḥ sutaṃ naḥ /",
  "GV01rvh1-10u:5799": "RV_3,047.03c yāṃ ābhajo maruto ye tvānv ahan vṛtram adadhus tubhyam ojaḥ //",
  "GV01rvh1-10u:5800": "RV_3,047.04a ye tvāhihatye maghavann avardhan ye śāmbare harivo ye gaviṣṭau /",
  "GV01rvh1-10u:5801": "RV_3,047.04c ye tvā nūnam anumadanti viprāḥ pibendra somaṃ sagaṇo marudbhiḥ //",
  "GV01rvh1-10u:5802": "RV_3,047.05a marutvantaṃ vṛṣabhaṃ vāvṛdhānam akavāriṃ divyaṃ śāsam indram /",
  "GV01rvh1-10u:5803": "RV_3,047.05c viśvāsāham avase nūtanāyograṃ sahodām iha taṃ huvema //",
  "GV01rvh1-10u:5804": "RV_3,048.01a sadyo ha jāto vṛṣabhaḥ kanīnaḥ prabhartum āvad andhasaḥ sutasya /",
  "GV01rvh1-10u:5805": "RV_3,048.01c sādhoḥ piba pratikāmaṃ yathā te rasāśiraḥ prathamaṃ somyasya //",
  "GV01rvh1-10u:5806": "RV_3,048.02a yaj jāyathās tad ahar asya kāme 'ṃśoḥ pīyūṣam apibo giriṣṭhām /",
  "GV01rvh1-10u:5807": "RV_3,048.02c taṃ te mātā pari yoṣā janitrī mahaḥ pitur dama āsiñcad agre //",
  "GV01rvh1-10u:5808": "RV_3,048.03a upasthāya mātaram annam aiṭṭa tigmam apaśyad abhi somam ūdhaḥ /",
  "GV01rvh1-10u:5809": "RV_3,048.03c prayāvayann acarad gṛtso anyān mahāni cakre purudhapratīkaḥ //",
  "GV01rvh1-10u:5810": "RV_3,048.04a ugras turāṣāḷ abhibhūtyojā yathāvaśaṃ tanvaṃ cakra eṣaḥ /",
  "GV01rvh1-10u:5811": "RV_3,048.04c tvaṣṭāram indro januṣābhibhūyāmuṣyā somam apibac camūṣu //",
  "GV01rvh1-10u:5812": "RV_3,048.05a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5813": "RV_3,048.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5814": "RV_3,049.01a śaṃsā mahām indraṃ yasmin viśvā ā kṛṣṭayaḥ somapāḥ kāmam avyan /",
  "GV01rvh1-10u:5815": "RV_3,049.01c yaṃ sukratuṃ dhiṣaṇe vibhvataṣṭaṃ ghanaṃ vṛtrāṇāṃ janayanta devāḥ //",
  "GV01rvh1-10u:5816": "RV_3,049.02a yaṃ nu nakiḥ pṛtanāsu svarājaṃ dvitā tarati nṛtamaṃ hariṣṭhām /",
  "GV01rvh1-10u:5817": "RV_3,049.02c inatamaḥ satvabhir yo ha śūṣaiḥ pṛthujrayā aminād āyur dasyoḥ //",
  "GV01rvh1-10u:5818": "RV_3,049.03a sahāvā pṛtsu taraṇir nārvā vyānaśī rodasī mehanāvān /",
  "GV01rvh1-10u:5819": "RV_3,049.03c bhago na kāre havyo matīnām piteva cāruḥ suhavo vayodhāḥ //",
  "GV01rvh1-10u:5820": "RV_3,049.04a dhartā divo rajasas pṛṣṭa ūrdhvo ratho na vāyur vasubhir niyutvān /",
  "GV01rvh1-10u:5821": "RV_3,049.04c kṣapāṃ vastā janitā sūryasya vibhaktā bhāgaṃ dhiṣaṇeva vājam //",
  "GV01rvh1-10u:5822": "RV_3,049.05a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5823": "RV_3,049.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5824": "RV_3,050.01a indraḥ svāhā pibatu yasya soma āgatyā tumro vṛṣabho marutvān /",
  "GV01rvh1-10u:5825": "RV_3,050.01c oruvyacāḥ pṛṇatām ebhir annair āsya havis tanvaḥ kāmam ṛdhyāḥ //",
  "GV01rvh1-10u:5826": "RV_3,050.02a ā te saparyū javase yunajmi yayor anu pradivaḥ śruṣṭim āvaḥ /",
  "GV01rvh1-10u:5827": "RV_3,050.02c iha tvā dheyur harayaḥ suśipra pibā tv asya suṣutasya cāroḥ //",
  "GV01rvh1-10u:5828": "RV_3,050.03a gobhir mimikṣuṃ dadhire supāram indraṃ jyaiṣṭhyāya dhāyase gṛṇānāḥ /",
  "GV01rvh1-10u:5829": "RV_3,050.03c mandānaḥ somam papivāṃ ṛjīṣin sam asmabhyam purudhā gā iṣaṇya //",
  "GV01rvh1-10u:5830": "RV_3,050.04a imaṃ kāmam mandayā gobhir aśvaiś candravatā rādhasā paprathaś ca /",
  "GV01rvh1-10u:5831": "RV_3,050.04c svaryavo matibhis tubhyaṃ viprā indrāya vāhaḥ kuśikāso akran //",
  "GV01rvh1-10u:5832": "RV_3,050.05a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:5833": "RV_3,050.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:5834": "RV_3,051.01a carṣaṇīdhṛtam maghavānam ukthyam indraṃ giro bṛhatīr abhy anūṣata /",
  "GV01rvh1-10u:5835": "RV_3,051.01c vāvṛdhānam puruhūtaṃ suvṛktibhir amartyaṃ jaramāṇaṃ dive-dive //",
  "GV01rvh1-10u:5836": "RV_3,051.02a śatakratum arṇavaṃ śākinaṃ naraṃ giro ma indram upa yanti viśvataḥ /",
  "GV01rvh1-10u:5837": "RV_3,051.02c vājasanim pūrbhidaṃ tūrṇim apturaṃ dhāmasācam abhiṣācaṃ svarvidam //",
  "GV01rvh1-10u:5838": "RV_3,051.03a ākare vasor jaritā panasyate 'nehasa stubha indro duvasyati /",
  "GV01rvh1-10u:5839": "RV_3,051.03c vivasvataḥ sadana ā hi pipriye satrāsāham abhimātihanaṃ stuhi //",
  "GV01rvh1-10u:5840": "RV_3,051.04a nṛṇām u tvā nṛtamaṃ gīrbhir ukthair abhi pra vīram arcatā sabādhaḥ /",
  "GV01rvh1-10u:5841": "RV_3,051.04c saṃ sahase purumāyo jihīte namo asya pradiva eka īśe //",
  "GV01rvh1-10u:5842": "RV_3,051.05a pūrvīr asya niṣṣidho martyeṣu purū vasūni pṛthivī bibharti /",
  "GV01rvh1-10u:5843": "RV_3,051.05c indrāya dyāva oṣadhīr utāpo rayiṃ rakṣanti jīrayo vanāni //",
  "GV01rvh1-10u:5844": "RV_3,051.06a tubhyam brahmāṇi gira indra tubhyaṃ satrā dadhire harivo juṣasva /",
  "GV01rvh1-10u:5845": "RV_3,051.06c bodhy āpir avaso nūtanasya sakhe vaso jaritṛbhyo vayo dhāḥ //",
  "GV01rvh1-10u:5846": "RV_3,051.07a indra marutva iha pāhi somaṃ yathā śāryāte apibaḥ sutasya /",
  "GV01rvh1-10u:5847": "RV_3,051.07c tava praṇītī tava śūra śarmann ā vivāsanti kavayaḥ suyajñāḥ //",
  "GV01rvh1-10u:5848": "RV_3,051.08a sa vāvaśāna iha pāhi somam marudbhir indra sakhibhiḥ sutaṃ naḥ /",
  "GV01rvh1-10u:5849": "RV_3,051.08c jātaṃ yat tvā pari devā abhūṣan mahe bharāya puruhūta viśve //",
  "GV01rvh1-10u:5850": "RV_3,051.09a aptūrye maruta āpir eṣo 'mandann indram anu dātivārāḥ /",
  "GV01rvh1-10u:5851": "RV_3,051.09c tebhiḥ sākam pibatu vṛtrakhādaḥ sutaṃ somaṃ dāśuṣaḥ sve sadhasthe //",
  "GV01rvh1-10u:5852": "RV_3,051.10a idaṃ hy anv ojasā sutaṃ rādhānām pate /",
  "GV01rvh1-10u:5853": "RV_3,051.10c pibā tv asya girvaṇaḥ //",
  "GV01rvh1-10u:5854": "RV_3,051.11a yas te anu svadhām asat sute ni yaccha tanvam /",
  "GV01rvh1-10u:5855": "RV_3,051.11c sa tvā mamattu somyam //",
  "GV01rvh1-10u:5856": "RV_3,051.12a pra te aśnotu kukṣyoḥ prendra brahmaṇā śiraḥ /",
  "GV01rvh1-10u:5857": "RV_3,051.12c pra bāhū śūra rādhase //",
  "GV01rvh1-10u:5858": "RV_3,052.01a dhānāvantaṃ karambhiṇam apūpavantam ukthinam /",
  "GV01rvh1-10u:5859": "RV_3,052.01c indra prātar juṣasva naḥ //",
  "GV01rvh1-10u:5860": "RV_3,052.02a puroḷāśam pacatyaṃ juṣasvendrā gurasva ca /",
  "GV01rvh1-10u:5861": "RV_3,052.02c tubhyaṃ havyāni sisrate //",
  "GV01rvh1-10u:5862": "RV_3,052.03a puroḷāśaṃ ca no ghaso joṣayāse giraś ca naḥ /",
  "GV01rvh1-10u:5863": "RV_3,052.03c vadhūyur iva yoṣaṇām //",
  "GV01rvh1-10u:5864": "RV_3,052.04a puroḷāśaṃ sanaśruta prātaḥsāve juṣasva naḥ /",
  "GV01rvh1-10u:5865": "RV_3,052.04c indra kratur hi te bṛhan //",
  "GV01rvh1-10u:5866": "RV_3,052.05a mādhyandinasya savanasya dhānāḥ puroḷāśam indra kṛṣveha cārum /",
  "GV01rvh1-10u:5867": "RV_3,052.05c pra yat stotā jaritā tūrṇyartho vṛṣāyamāṇa upa gīrbhir īṭṭe //",
  "GV01rvh1-10u:5868": "RV_3,052.06a tṛtīye dhānāḥ savane puruṣṭuta puroḷāśam āhutam māmahasva naḥ /",
  "GV01rvh1-10u:5869": "RV_3,052.06c ṛbhumantaṃ vājavantaṃ tvā kave prayasvanta upa śikṣema dhītibhiḥ //",
  "GV01rvh1-10u:5870": "RV_3,052.07a pūṣaṇvate te cakṛmā karambhaṃ harivate haryaśvāya dhānāḥ /",
  "GV01rvh1-10u:5871": "RV_3,052.07c apūpam addhi sagaṇo marudbhiḥ somam piba vṛtrahā śūra vidvān //",
  "GV01rvh1-10u:5872": "RV_3,052.08a prati dhānā bharata tūyam asmai puroḷāśaṃ vīratamāya nṛṇām /",
  "GV01rvh1-10u:5873": "RV_3,052.08c dive-dive sadṛśīr indra tubhyaṃ vardhantu tvā somapeyāya dhṛṣṇo //",
  "GV01rvh1-10u:5874": "RV_3,053.01a indrāparvatā bṛhatā rathena vāmīr iṣa ā vahataṃ suvīrāḥ /",
  "GV01rvh1-10u:5875": "RV_3,053.01c vītaṃ havyāny adhvareṣu devā vardhethāṃ gīrbhir iḷayā madantā //",
  "GV01rvh1-10u:5876": "RV_3,053.02a tiṣṭhā su kam maghavan mā parā gāḥ somasya nu tvā suṣutasya yakṣi /",
  "GV01rvh1-10u:5877": "RV_3,053.02c pitur na putraḥ sicam ā rabhe ta indra svādiṣṭhayā girā śacīvaḥ //",
  "GV01rvh1-10u:5878": "RV_3,053.03a śaṃsāvādhvaryo prati me gṛṇīhīndrāya vāhaḥ kṛṇavāva juṣṭam /",
  "GV01rvh1-10u:5879": "RV_3,053.03c edam barhir yajamānasya sīdāthā ca bhūd uktham indrāya śastam //",
  "GV01rvh1-10u:5880": "RV_3,053.04a jāyed astam maghavan sed u yonis tad it tvā yuktā harayo vahantu /",
  "GV01rvh1-10u:5881": "RV_3,053.04c yadā kadā ca sunavāma somam agniṣ ṭvā dūto dhanvāty accha //",
  "GV01rvh1-10u:5882": "RV_3,053.05a parā yāhi maghavann ā ca yāhīndra bhrātar ubhayatrā te artham /",
  "GV01rvh1-10u:5883": "RV_3,053.05c yatrā rathasya bṛhato nidhānaṃ vimocanaṃ vājino rāsabhasya //",
  "GV01rvh1-10u:5884": "RV_3,053.06a apāḥ somam astam indra pra yāhi kalyāṇīr jāyā suraṇaṃ gṛhe te /",
  "GV01rvh1-10u:5885": "RV_3,053.06c yatrā rathasya bṛhato nidhānaṃ vimocanaṃ vājino dakṣiṇāvat //",
  "GV01rvh1-10u:5886": "RV_3,053.07a ime bhojā aṅgiraso virūpā divas putrāso asurasya vīrāḥ /",
  "GV01rvh1-10u:5887": "RV_3,053.07c viśvāmitrāya dadato maghāni sahasrasāve pra tiranta āyuḥ //",
  "GV01rvh1-10u:5888": "RV_3,053.08a rūpaṃ-rūpam maghavā bobhavīti māyāḥ kṛṇvānas tanvam pari svām /",
  "GV01rvh1-10u:5889": "RV_3,053.08c trir yad divaḥ pari muhūrtam āgāt svair mantrair anṛtupā ṛtāvā //",
  "GV01rvh1-10u:5890": "RV_3,053.09a mahāṃ ṛṣir devajā devajūto 'stabhnāt sindhum arṇavaṃ nṛcakṣāḥ /",
  "GV01rvh1-10u:5891": "RV_3,053.09c viśvāmitro yad avahat sudāsam apriyāyata kuśikebhir indraḥ //",
  "GV01rvh1-10u:5892": "RV_3,053.10a haṃsā iva kṛṇutha ślokam adribhir madanto gīrbhir adhvare sute sacā /",
  "GV01rvh1-10u:5893": "RV_3,053.10c devebhir viprā ṛṣayo nṛcakṣaso vi pibadhvaṃ kuśikāḥ somyam madhu //",
  "GV01rvh1-10u:5894": "RV_3,053.11a upa preta kuśikāś cetayadhvam aśvaṃ rāye pra muñcatā sudāsaḥ /",
  "GV01rvh1-10u:5895": "RV_3,053.11c rājā vṛtraṃ jaṅghanat prāg apāg udag athā yajāte vara ā pṛthivyāḥ //",
  "GV01rvh1-10u:5896": "RV_3,053.12a ya ime rodasī ubhe aham indram atuṣṭavam /",
  "GV01rvh1-10u:5897": "RV_3,053.12c viśvāmitrasya rakṣati brahmedam bhārataṃ janam //",
  "GV01rvh1-10u:5898": "RV_3,053.13a viśvāmitrā arāsata brahmendrāya vajriṇe /",
  "GV01rvh1-10u:5899": "RV_3,053.13c karad in naḥ surādhasaḥ //",
  "GV01rvh1-10u:5900": "RV_3,053.14a kiṃ te kṛṇvanti kīkaṭeṣu gāvo nāśiraṃ duhre na tapanti gharmam /",
  "GV01rvh1-10u:5901": "RV_3,053.14c ā no bhara pramagandasya vedo naicāśākham maghavan randhayā naḥ //",
  "GV01rvh1-10u:5902": "RV_3,053.15a sasarparīr amatim bādhamānā bṛhan mimāya jamadagnidattā /",
  "GV01rvh1-10u:5903": "RV_3,053.15c ā sūryasya duhitā tatāna śravo deveṣv amṛtam ajuryam //",
  "GV01rvh1-10u:5904": "RV_3,053.16a sasarparīr abharat tūyam ebhyo 'dhi śravaḥ pāñcajanyāsu kṛṣṭiṣu /",
  "GV01rvh1-10u:5905": "RV_3,053.16c sā pakṣyā navyam āyur dadhānā yām me palastijamadagnayo daduḥ //",
  "GV01rvh1-10u:5906": "RV_3,053.17a sthirau gāvau bhavatāṃ vīḷur akṣo meṣā vi varhi mā yugaṃ vi śāri /",
  "GV01rvh1-10u:5907": "RV_3,053.17c indraḥ pātalye dadatāṃ śarītor ariṣṭaneme abhi naḥ sacasva //",
  "GV01rvh1-10u:5908": "RV_3,053.18a balaṃ dhehi tanūṣu no balam indrānaḷutsu naḥ /",
  "GV01rvh1-10u:5909": "RV_3,053.18c balaṃ tokāya tanayāya jīvase tvaṃ hi baladā asi //",
  "GV01rvh1-10u:5910": "RV_3,053.19a abhi vyayasva khadirasya sāram ojo dhehi spandane śiṃśapāyām /",
  "GV01rvh1-10u:5911": "RV_3,053.19c akṣa vīḷo vīḷita vīḷayasva mā yāmād asmād ava jīhipo naḥ //",
  "GV01rvh1-10u:5912": "RV_3,053.20a ayam asmān vanaspatir mā ca hā mā ca rīriṣat /",
  "GV01rvh1-10u:5913": "RV_3,053.20c svasty ā gṛhebhya āvasā ā vimocanāt //",
  "GV01rvh1-10u:5914": "RV_3,053.21a indrotibhir bahulābhir no adya yācchreṣṭhābhir maghavañ chūra jinva /",
  "GV01rvh1-10u:5915": "RV_3,053.21c yo no dveṣṭy adharaḥ sas padīṣṭa yam u dviṣmas tam u prāṇo jahātu //",
  "GV01rvh1-10u:5916": "RV_3,053.22a paraśuṃ cid vi tapati śimbalaṃ cid vi vṛścati /",
  "GV01rvh1-10u:5917": "RV_3,053.22c ukhā cid indra yeṣantī prayastā phenam asyati //",
  "GV01rvh1-10u:5918": "RV_3,053.23a na sāyakasya cikite janāso lodhaṃ nayanti paśu manyamānāḥ /",
  "GV01rvh1-10u:5919": "RV_3,053.23c nāvājinaṃ vājinā hāsayanti na gardabham puro aśvān nayanti //",
  "GV01rvh1-10u:5920": "RV_3,053.24a ima indra bharatasya putrā apapitvaṃ cikitur na prapitvam /",
  "GV01rvh1-10u:5921": "RV_3,053.24c hinvanty aśvam araṇaṃ na nityaṃ jyāvājam pari ṇayanty ājau //",
  "GV01rvh1-10u:5922": "RV_3,054.01a imam mahe vidathyāya śūṣaṃ śaśvat kṛtva īḍyāya pra jabhruḥ /",
  "GV01rvh1-10u:5923": "RV_3,054.01c śṛṇotu no damyebhir anīkaiḥ śṛṇotv agnir divyair ajasraḥ //",
  "GV01rvh1-10u:5924": "RV_3,054.02a mahi mahe dive arcā pṛthivyai kāmo ma icchañ carati prajānan /",
  "GV01rvh1-10u:5925": "RV_3,054.02c yayor ha stome vidatheṣu devāḥ saparyavo mādayante sacāyoḥ //",
  "GV01rvh1-10u:5926": "RV_3,054.03a yuvor ṛtaṃ rodasī satyam astu mahe ṣu ṇaḥ suvitāya pra bhūtam /",
  "GV01rvh1-10u:5927": "RV_3,054.03c idaṃ dive namo agne pṛthivyai saparyāmi prayasā yāmi ratnam //",
  "GV01rvh1-10u:5928": "RV_3,054.04a uto hi vām pūrvyā āvividra ṛtāvarī rodasī satyavācaḥ /",
  "GV01rvh1-10u:5929": "RV_3,054.04c naraś cid vāṃ samithe śūrasātau vavandire pṛthivi vevidānāḥ //",
  "GV01rvh1-10u:5930": "RV_3,054.05a ko addhā veda ka iha pra vocad devāṃ acchā pathyā kā sam eti /",
  "GV01rvh1-10u:5931": "RV_3,054.05c dadṛśra eṣām avamā sadāṃsi pareṣu yā guhyeṣu vrateṣu //",
  "GV01rvh1-10u:5932": "RV_3,054.06a kavir nṛcakṣā abhi ṣīm acaṣṭa ṛtasya yonā vighṛte madantī /",
  "GV01rvh1-10u:5933": "RV_3,054.06c nānā cakrāte sadanaṃ yathā veḥ samānena kratunā saṃvidāne //",
  "GV01rvh1-10u:5934": "RV_3,054.07a samānyā viyute dūreante dhruve pade tasthatur jāgarūke /",
  "GV01rvh1-10u:5935": "RV_3,054.07c uta svasārā yuvatī bhavantī ād u bruvāte mithunāni nāma //",
  "GV01rvh1-10u:5936": "RV_3,054.08a viśved ete janimā saṃ vivikto maho devān bibhratī na vyathete /",
  "GV01rvh1-10u:5937": "RV_3,054.08c ejad dhruvam patyate viśvam ekaṃ carat patatri viṣuṇaṃ vi jātam //",
  "GV01rvh1-10u:5938": "RV_3,054.09a sanā purāṇam adhy emy ārān mahaḥ pitur janitur jāmi tan naḥ /",
  "GV01rvh1-10u:5939": "RV_3,054.09c devāso yatra panitāra evair urau pathi vyute tasthur antaḥ //",
  "GV01rvh1-10u:5940": "RV_3,054.10a imaṃ stomaṃ rodasī pra bravīmy ṛdūdarāḥ śṛṇavann agnijihvāḥ /",
  "GV01rvh1-10u:5941": "RV_3,054.10c mitraḥ samrājo varuṇo yuvāna ādityāsaḥ kavayaḥ paprathānāḥ //",
  "GV01rvh1-10u:5942": "RV_3,054.11a hiraṇyapāṇiḥ savitā sujihvas trir ā divo vidathe patyamānaḥ /",
  "GV01rvh1-10u:5943": "RV_3,054.11c deveṣu ca savitaḥ ślokam aśrer ād asmabhyam ā suva sarvatātim //",
  "GV01rvh1-10u:5944": "RV_3,054.12a sukṛt supāṇiḥ svavāṃ ṛtāvā devas tvaṣṭāvase tāni no dhāt /",
  "GV01rvh1-10u:5945": "RV_3,054.12c pūṣaṇvanta ṛbhavo mādayadhvam ūrdhvagrāvāṇo adhvaram ataṣṭa //",
  "GV01rvh1-10u:5946": "RV_3,054.13a vidyudrathā maruta ṛṣṭimanto divo maryā ṛtajātā ayāsaḥ /",
  "GV01rvh1-10u:5947": "RV_3,054.13c sarasvatī śṛṇavan yajñiyāso dhātā rayiṃ sahavīraṃ turāsaḥ //",
  "GV01rvh1-10u:5948": "RV_3,054.14a viṣṇuṃ stomāsaḥ purudasmam arkā bhagasyeva kāriṇo yāmani gman /",
  "GV01rvh1-10u:5949": "RV_3,054.14c urukramaḥ kakuho yasya pūrvīr na mardhanti yuvatayo janitrīḥ //",
  "GV01rvh1-10u:5950": "RV_3,054.15a indro viśvair vīryaiḥ patyamāna ubhe ā paprau rodasī mahitvā /",
  "GV01rvh1-10u:5951": "RV_3,054.15c purandaro vṛtrahā dhṛṣṇuṣeṇaḥ saṃgṛbhyā na ā bharā bhūri paśvaḥ //",
  "GV01rvh1-10u:5952": "RV_3,054.16a nāsatyā me pitarā bandhupṛcchā sajātyam aśvinoś cāru nāma /",
  "GV01rvh1-10u:5953": "RV_3,054.16c yuvaṃ hi stho rayidau no rayīṇāṃ dātraṃ rakṣethe akavair adabdhā //",
  "GV01rvh1-10u:5954": "RV_3,054.17a mahat tad vaḥ kavayaś cāru nāma yad dha devā bhavatha viśva indre /",
  "GV01rvh1-10u:5955": "RV_3,054.17c sakha ṛbhubhiḥ puruhūta priyebhir imāṃ dhiyaṃ sātaye takṣatā naḥ //",
  "GV01rvh1-10u:5956": "RV_3,054.18a aryamā ṇo aditir yajñiyāso 'dabdhāni varuṇasya vratāni /",
  "GV01rvh1-10u:5957": "RV_3,054.18c yuyota no anapatyāni gantoḥ prajāvān naḥ paśumāṃ astu gātuḥ //",
  "GV01rvh1-10u:5958": "RV_3,054.19a devānāṃ dūtaḥ purudha prasūto 'nāgān no vocatu sarvatātā /",
  "GV01rvh1-10u:5959": "RV_3,054.19c śṛṇotu naḥ pṛthivī dyaur utāpaḥ sūryo nakṣatrair urv antarikṣam //",
  "GV01rvh1-10u:5960": "RV_3,054.20a śṛṇvantu no vṛṣaṇaḥ parvatāso dhruvakṣemāsa iḷayā madantaḥ /",
  "GV01rvh1-10u:5961": "RV_3,054.20c ādityair no aditiḥ śṛṇotu yacchantu no marutaḥ śarma bhadram //",
  "GV01rvh1-10u:5962": "RV_3,054.21a sadā sugaḥ pitumāṃ astu panthā madhvā devā oṣadhīḥ sam pipṛkta /",
  "GV01rvh1-10u:5963": "RV_3,054.21c bhago me agne sakhye na mṛdhyā ud rāyo aśyāṃ sadanam purukṣoḥ //",
  "GV01rvh1-10u:5964": "RV_3,054.22a svadasva havyā sam iṣo didīhy asmadryak sam mimīhi śravāṃsi /",
  "GV01rvh1-10u:5965": "RV_3,054.22c viśvāṃ agne pṛtsu tāñ jeṣi śatrūn ahā viśvā sumanā dīdihī naḥ //",
  "GV01rvh1-10u:5966": "RV_3,055.01a uṣasaḥ pūrvā adha yad vyūṣur mahad vi jajñe akṣaram pade goḥ /",
  "GV01rvh1-10u:5967": "RV_3,055.01c vratā devānām upa nu prabhūṣan mahad devānām asuratvam ekam //",
  "GV01rvh1-10u:5968": "RV_3,055.02a mo ṣū ṇo atra juhuranta devā mā pūrve agne pitaraḥ padajñāḥ /",
  "GV01rvh1-10u:5969": "RV_3,055.02c purāṇyoḥ sadmanoḥ ketur antar mahad devānām asuratvam ekam //",
  "GV01rvh1-10u:5970": "RV_3,055.03a vi me purutrā patayanti kāmāḥ śamy acchā dīdye pūrvyāṇi /",
  "GV01rvh1-10u:5971": "RV_3,055.03c samiddhe agnāv ṛtam id vadema mahad devānām asuratvam ekam //",
  "GV01rvh1-10u:5972": "RV_3,055.04a samāno rājā vibhṛtaḥ purutrā śaye śayāsu prayuto vanānu /",
  "GV01rvh1-10u:5973": "RV_3,055.04c anyā vatsam bharati kṣeti mātā mahad devānām asuratvam ekam //",
  "GV01rvh1-10u:5974": "RV_3,055.05a ākṣit pūrvāsv aparā anūrut sadyo jātāsu taruṇīṣv antaḥ /",
  "GV01rvh1-10u:5975": "RV_3,055.05c antarvatīḥ suvate apravītā mahad devānām asuratvam ekam //",
  "GV01rvh1-10u:5976": "RV_3,055.06a śayuḥ parastād adha nu dvimātābandhanaś carati vatsa ekaḥ /",
  "GV01rvh1-10u:5977": "RV_3,055.06c mitrasya tā varuṇasya vratāni mahad devānām asuratvam ekam //",
  "GV01rvh1-10u:5978": "RV_3,055.07a dvimātā hotā vidatheṣu samrāḷ anv agraṃ carati kṣeti budhnaḥ /",
  "GV01rvh1-10u:5979": "RV_3,055.07c pra raṇyāni raṇyavāco bharante mahad devānām asuratvam ekam //",
  "GV01rvh1-10u:5980": "RV_3,055.08a śūrasyeva yudhyato antamasya pratīcīnaṃ dadṛśe viśvam āyat /",
  "GV01rvh1-10u:5981": "RV_3,055.08c antar matiś carati niṣṣidhaṃ gor mahad devānām asuratvam ekam //",
  "GV01rvh1-10u:5982": "RV_3,055.09a ni veveti palito dūta āsv antar mahāṃś carati rocanena /",
  "GV01rvh1-10u:5983": "RV_3,055.09c vapūṃṣi bibhrad abhi no vi caṣṭe mahad devānām asuratvam ekam //",
  "GV01rvh1-10u:5984": "RV_3,055.10a viṣṇur gopāḥ paramam pāti pāthaḥ priyā dhāmāny amṛtā dadhānaḥ /",
  "GV01rvh1-10u:5985": "RV_3,055.10c agniṣ ṭā viśvā bhuvanāni veda mahad devānām asuratvam ekam //",
  "GV01rvh1-10u:5986": "RV_3,055.11a nānā cakrāte yamyā vapūṃṣi tayor anyad rocate kṛṣṇam anyat /",
  "GV01rvh1-10u:5987": "RV_3,055.11c śyāvī ca yad aruṣī ca svasārau mahad devānām asuratvam ekam //",
  "GV01rvh1-10u:5988": "RV_3,055.12a mātā ca yatra duhitā ca dhenū sabardughe dhāpayete samīcī /",
  "GV01rvh1-10u:5989": "RV_3,055.12c ṛtasya te sadasīḷe antar mahad devānām asuratvam ekam //",
  "GV01rvh1-10u:5990": "RV_3,055.13a anyasyā vatsaṃ rihatī mimāya kayā bhuvā ni dadhe dhenur ūdhaḥ /",
  "GV01rvh1-10u:5991": "RV_3,055.13c ṛtasya sā payasāpinvateḷā mahad devānām asuratvam ekam //",
  "GV01rvh1-10u:5992": "RV_3,055.14a padyā vaste pururūpā vapūṃṣy ūrdhvā tasthau tryaviṃ rerihāṇā /",
  "GV01rvh1-10u:5993": "RV_3,055.14c ṛtasya sadma vi carāmi vidvān mahad devānām asuratvam ekam //",
  "GV01rvh1-10u:5994": "RV_3,055.15a pade iva nihite dasme antas tayor anyad guhyam āvir anyat /",
  "GV01rvh1-10u:5995": "RV_3,055.15c sadhrīcīnā pathyā sā viṣūcī mahad devānām asuratvam ekam //",
  "GV01rvh1-10u:5996": "RV_3,055.16a ā dhenavo dhunayantām aśiśvīḥ sabardughāḥ śaśayā apradugdhāḥ /",
  "GV01rvh1-10u:5997": "RV_3,055.16c navyā-navyā yuvatayo bhavantīr mahad devānām asuratvam ekam //",
  "GV01rvh1-10u:5998": "RV_3,055.17a yad anyāsu vṛṣabho roravīti so anyasmin yūthe ni dadhāti retaḥ /",
  "GV01rvh1-10u:5999": "RV_3,055.17c sa hi kṣapāvān sa bhagaḥ sa rājā mahad devānām asuratvam ekam //",
  "GV01rvh1-10u:6000": "RV_3,055.18a vīrasya nu svaśvyaṃ janāsaḥ pra nu vocāma vidur asya devāḥ /",
  "GV01rvh1-10u:6001": "RV_3,055.18c ṣoḷhā yuktāḥ pañca-pañcā vahanti mahad devānām asuratvam ekam //",
  "GV01rvh1-10u:6002": "RV_3,055.19a devas tvaṣṭā savitā viśvarūpaḥ pupoṣa prajāḥ purudhā jajāna /",
  "GV01rvh1-10u:6003": "RV_3,055.19c imā ca viśvā bhuvanāny asya mahad devānām asuratvam ekam //",
  "GV01rvh1-10u:6004": "RV_3,055.20a mahī sam airac camvā samīcī ubhe te asya vasunā nyṛṣṭe /",
  "GV01rvh1-10u:6005": "RV_3,055.20c śṛṇve vīro vindamāno vasūni mahad devānām asuratvam ekam //",
  "GV01rvh1-10u:6006": "RV_3,055.21a imāṃ ca naḥ pṛthivīṃ viśvadhāyā upa kṣeti hitamitro na rājā /",
  "GV01rvh1-10u:6007": "RV_3,055.21c puraḥsadaḥ śarmasado na vīrā mahad devānām asuratvam ekam //",
  "GV01rvh1-10u:6008": "RV_3,055.22a niṣṣidhvarīs ta oṣadhīr utāpo rayiṃ ta indra pṛthivī bibharti /",
  "GV01rvh1-10u:6009": "RV_3,055.22c sakhāyas te vāmabhājaḥ syāma mahad devānām asuratvam ekam //",
  "GV01rvh1-10u:6010": "RV_3,056.01a na tā minanti māyino na dhīrā vratā devānām prathamā dhruvāṇi /",
  "GV01rvh1-10u:6011": "RV_3,056.01c na rodasī adruhā vedyābhir na parvatā niname tasthivāṃsaḥ //",
  "GV01rvh1-10u:6012": "RV_3,056.02a ṣaḍ bhārāṃ eko acaran bibharty ṛtaṃ varṣiṣṭham upa gāva āguḥ /",
  "GV01rvh1-10u:6013": "RV_3,056.02c tisro mahīr uparās tasthur atyā guhā dve nihite darśy ekā //",
  "GV01rvh1-10u:6014": "RV_3,056.03a tripājasyo vṛṣabho viśvarūpa uta tryudhā purudha prajāvān /",
  "GV01rvh1-10u:6015": "RV_3,056.03c tryanīkaḥ patyate māhināvān sa retodhā vṛṣabhaḥ śaśvatīnām //",
  "GV01rvh1-10u:6016": "RV_3,056.04a abhīka āsām padavīr abodhy ādityānām ahve cāru nāma /",
  "GV01rvh1-10u:6017": "RV_3,056.04c āpaś cid asmā aramanta devīḥ pṛthag vrajantīḥ pari ṣīm avṛñjan //",
  "GV01rvh1-10u:6018": "RV_3,056.05a trī ṣadhasthā sindhavas triḥ kavīnām uta trimātā vidatheṣu samrāṭ /",
  "GV01rvh1-10u:6019": "RV_3,056.05c ṛtāvarīr yoṣaṇās tisro apyās trir ā divo vidathe patyamānāḥ //",
  "GV01rvh1-10u:6020": "RV_3,056.06a trir ā divaḥ savitar vāryāṇi dive-diva ā suva trir no ahnaḥ /",
  "GV01rvh1-10u:6021": "RV_3,056.06c tridhātu rāya ā suvā vasūni bhaga trātar dhiṣaṇe sātaye dhāḥ //",
  "GV01rvh1-10u:6022": "RV_3,056.07a trir ā divaḥ savitā soṣavīti rājānā mitrāvaruṇā supāṇī /",
  "GV01rvh1-10u:6023": "RV_3,056.07c āpaś cid asya rodasī cid urvī ratnam bhikṣanta savituḥ savāya //",
  "GV01rvh1-10u:6024": "RV_3,056.08a trir uttamā dūṇaśā rocanāni trayo rājanty asurasya vīrāḥ /",
  "GV01rvh1-10u:6025": "RV_3,056.08c ṛtāvāna iṣirā dūḷabhāsas trir ā divo vidathe santu devāḥ //",
  "GV01rvh1-10u:6026": "RV_3,057.01a pra me vivikvāṃ avidan manīṣāṃ dhenuṃ carantīm prayutām agopām /",
  "GV01rvh1-10u:6027": "RV_3,057.01c sadyaś cid yā duduhe bhūri dhāser indras tad agniḥ panitāro asyāḥ //",
  "GV01rvh1-10u:6028": "RV_3,057.02a indraḥ su pūṣā vṛṣaṇā suhastā divo na prītāḥ śaśayaṃ duduhre /",
  "GV01rvh1-10u:6029": "RV_3,057.02c viśve yad asyāṃ raṇayanta devāḥ pra vo 'tra vasavaḥ sumnam aśyām //",
  "GV01rvh1-10u:6030": "RV_3,057.03a yā jāmayo vṛṣṇa icchanti śaktiṃ namasyantīr jānate garbham asmin /",
  "GV01rvh1-10u:6031": "RV_3,057.03c acchā putraṃ dhenavo vāvaśānā mahaś caranti bibhrataṃ vapūṃṣi //",
  "GV01rvh1-10u:6032": "RV_3,057.04a acchā vivakmi rodasī sumeke grāvṇo yujāno adhvare manīṣā /",
  "GV01rvh1-10u:6033": "RV_3,057.04c imā u te manave bhūrivārā ūrdhvā bhavanti darśatā yajatrāḥ //",
  "GV01rvh1-10u:6034": "RV_3,057.05a yā te jihvā madhumatī sumedhā agne deveṣūcyata urūcī /",
  "GV01rvh1-10u:6035": "RV_3,057.05c tayeha viśvāṃ avase yajatrān ā sādaya pāyayā cā madhūni //",
  "GV01rvh1-10u:6036": "RV_3,057.06a yā te agne parvatasyeva dhārāsaścantī pīpayad deva citrā /",
  "GV01rvh1-10u:6037": "RV_3,057.06c tām asmabhyam pramatiṃ jātavedo vaso rāsva sumatiṃ viśvajanyām //",
  "GV01rvh1-10u:6038": "RV_3,058.01a dhenuḥ pratnasya kāmyaṃ duhānāntaḥ putraś carati dakṣiṇāyāḥ /",
  "GV01rvh1-10u:6039": "RV_3,058.01c ā dyotaniṃ vahati śubhrayāmoṣasa stomo aśvināv ajīgaḥ //",
  "GV01rvh1-10u:6040": "RV_3,058.02a suyug vahanti prati vām ṛtenordhvā bhavanti pitareva medhāḥ /",
  "GV01rvh1-10u:6041": "RV_3,058.02c jarethām asmad vi paṇer manīṣāṃ yuvor avaś cakṛmā yātam arvāk //",
  "GV01rvh1-10u:6042": "RV_3,058.03a suyugbhir aśvaiḥ suvṛtā rathena dasrāv imaṃ śṛṇutaṃ ślokam adreḥ /",
  "GV01rvh1-10u:6043": "RV_3,058.03c kim aṅga vām praty avartiṃ gamiṣṭhāhur viprāso aśvinā purājāḥ //",
  "GV01rvh1-10u:6044": "RV_3,058.04a ā manyethām ā gataṃ kac cid evair viśve janāso aśvinā havante /",
  "GV01rvh1-10u:6045": "RV_3,058.04c imā hi vāṃ goṛjīkā madhūni pra mitrāso na dadur usro agre //",
  "GV01rvh1-10u:6046": "RV_3,058.05a tiraḥ purū cid aśvinā rajāṃsy āṅgūṣo vām maghavānā janeṣu /",
  "GV01rvh1-10u:6047": "RV_3,058.05c eha yātam pathibhir devayānair dasrāv ime vāṃ nidhayo madhūnām //",
  "GV01rvh1-10u:6048": "RV_3,058.06a purāṇam okaḥ sakhyaṃ śivaṃ vāṃ yuvor narā draviṇaṃ jahnāvyām /",
  "GV01rvh1-10u:6049": "RV_3,058.06c punaḥ kṛṇvānāḥ sakhyā śivāni madhvā madema saha nū samānāḥ //",
  "GV01rvh1-10u:6050": "RV_3,058.07a aśvinā vāyunā yuvaṃ sudakṣā niyudbhiṣ ca sajoṣasā yuvānā /",
  "GV01rvh1-10u:6051": "RV_3,058.07c nāsatyā tiroahnyaṃ juṣāṇā somam pibatam asridhā sudānū //",
  "GV01rvh1-10u:6052": "RV_3,058.08a aśvinā pari vām iṣaḥ purūcīr īyur gīrbhir yatamānā amṛdhrāḥ /",
  "GV01rvh1-10u:6053": "RV_3,058.08c ratho ha vām ṛtajā adrijūtaḥ pari dyāvāpṛthivī yāti sadyaḥ //",
  "GV01rvh1-10u:6054": "RV_3,058.09a aśvinā madhuṣuttamo yuvākuḥ somas tam pātam ā gataṃ duroṇe /",
  "GV01rvh1-10u:6055": "RV_3,058.09c ratho ha vām bhūri varpaḥ karikrat sutāvato niṣkṛtam āgamiṣṭhaḥ //",
  "GV01rvh1-10u:6056": "RV_3,059.01a mitro janān yātayati bruvāṇo mitro dādhāra pṛthivīm uta dyām /",
  "GV01rvh1-10u:6057": "RV_3,059.01c mitraḥ kṛṣṭīr animiṣābhi caṣṭe mitrāya havyaṃ ghṛtavaj juhota //",
  "GV01rvh1-10u:6058": "RV_3,059.02a pra sa mitra marto astu prayasvān yas ta āditya śikṣati vratena /",
  "GV01rvh1-10u:6059": "RV_3,059.02c na hanyate na jīyate tvoto nainam aṃho aśnoty antito na dūrāt //",
  "GV01rvh1-10u:6060": "RV_3,059.03a anamīvāsa iḷayā madanto mitajñavo varimann ā pṛthivyāḥ /",
  "GV01rvh1-10u:6061": "RV_3,059.03c ādityasya vratam upakṣiyanto vayam mitrasya sumatau syāma //",
  "GV01rvh1-10u:6062": "RV_3,059.04a ayam mitro namasyaḥ suśevo rājā sukṣatro ajaniṣṭa vedhāḥ /",
  "GV01rvh1-10u:6063": "RV_3,059.04c tasya vayaṃ sumatau yajñiyasyāpi bhadre saumanase syāma //",
  "GV01rvh1-10u:6064": "RV_3,059.05a mahāṃ ādityo namasopasadyo yātayajjano gṛṇate suśevaḥ /",
  "GV01rvh1-10u:6065": "RV_3,059.05c tasmā etat panyatamāya juṣṭam agnau mitrāya havir ā juhota //",
  "GV01rvh1-10u:6066": "RV_3,059.06a mitrasya carṣaṇīdhṛto 'vo devasya sānasi /",
  "GV01rvh1-10u:6067": "RV_3,059.06c dyumnaṃ citraśravastamam //",
  "GV01rvh1-10u:6068": "RV_3,059.07a abhi yo mahinā divam mitro babhūva saprathāḥ /",
  "GV01rvh1-10u:6069": "RV_3,059.07c abhi śravobhiḥ pṛthivīm //",
  "GV01rvh1-10u:6070": "RV_3,059.08a mitrāya pañca yemire janā abhiṣṭiśavase /",
  "GV01rvh1-10u:6071": "RV_3,059.08c sa devān viśvān bibharti //",
  "GV01rvh1-10u:6072": "RV_3,059.09a mitro deveṣv āyuṣu janāya vṛktabarhiṣe /",
  "GV01rvh1-10u:6073": "RV_3,059.09c iṣa iṣṭavratā akaḥ //",
  "GV01rvh1-10u:6074": "RV_3,060.01a iheha vo manasā bandhutā nara uśijo jagmur abhi tāni vedasā /",
  "GV01rvh1-10u:6075": "RV_3,060.01c yābhir māyābhiḥ pratijūtivarpasaḥ saudhanvanā yajñiyam bhāgam ānaśa //",
  "GV01rvh1-10u:6076": "RV_3,060.02a yābhiḥ śacībhiś camasāṃ apiṃśata yayā dhiyā gām ariṇīta carmaṇaḥ /",
  "GV01rvh1-10u:6077": "RV_3,060.02c yena harī manasā niratakṣata tena devatvam ṛbhavaḥ sam ānaśa //",
  "GV01rvh1-10u:6078": "RV_3,060.03a indrasya sakhyam ṛbhavaḥ sam ānaśur manor napāto apaso dadhanvire /",
  "GV01rvh1-10u:6079": "RV_3,060.03c saudhanvanāso amṛtatvam erire viṣṭvī śamībhiḥ sukṛtaḥ sukṛtyayā //",
  "GV01rvh1-10u:6080": "RV_3,060.04a indreṇa yātha sarathaṃ sute sacāṃ atho vaśānām bhavathā saha śriyā /",
  "GV01rvh1-10u:6081": "RV_3,060.04c na vaḥ pratimai sukṛtāni vāghataḥ saudhanvanā ṛbhavo vīryāṇi ca //",
  "GV01rvh1-10u:6082": "RV_3,060.05a indra ṛbhubhir vājavadbhiḥ samukṣitaṃ sutaṃ somam ā vṛṣasvā gabhastyoḥ /",
  "GV01rvh1-10u:6083": "RV_3,060.05c dhiyeṣito maghavan dāśuṣo gṛhe saudhanvanebhiḥ saha matsvā nṛbhiḥ //",
  "GV01rvh1-10u:6084": "RV_3,060.06a indra ṛbhumān vājavān matsveha no 'smin savane śacyā puruṣṭuta /",
  "GV01rvh1-10u:6085": "RV_3,060.06c imāni tubhyaṃ svasarāṇi yemire vratā devānām manuṣaś ca dharmabhiḥ //",
  "GV01rvh1-10u:6086": "RV_3,060.07a indra ṛbhubhir vājibhir vājayann iha stomaṃ jaritur upa yāhi yajñiyam /",
  "GV01rvh1-10u:6087": "RV_3,060.07c śataṃ ketebhir iṣirebhir āyave sahasraṇītho adhvarasya homani //",
  "GV01rvh1-10u:6088": "RV_3,061.01a uṣo vājena vājini pracetā stomaṃ juṣasva gṛṇato maghoni /",
  "GV01rvh1-10u:6089": "RV_3,061.01c purāṇī devi yuvatiḥ purandhir anu vrataṃ carasi viśvavāre //",
  "GV01rvh1-10u:6090": "RV_3,061.02a uṣo devy amartyā vi bhāhi candrarathā sūnṛtā īrayantī /",
  "GV01rvh1-10u:6091": "RV_3,061.02c ā tvā vahantu suyamāso aśvā hiraṇyavarṇām pṛthupājaso ye //",
  "GV01rvh1-10u:6092": "RV_3,061.03a uṣaḥ pratīcī bhuvanāni viśvordhvā tiṣṭhasy amṛtasya ketuḥ /",
  "GV01rvh1-10u:6093": "RV_3,061.03c samānam arthaṃ caraṇīyamānā cakram iva navyasy ā vavṛtsva //",
  "GV01rvh1-10u:6094": "RV_3,061.04a ava syūmeva cinvatī maghony uṣā yāti svasarasya patnī /",
  "GV01rvh1-10u:6095": "RV_3,061.04c svar janantī subhagā sudaṃsā āntād divaḥ papratha ā pṛthivyāḥ //",
  "GV01rvh1-10u:6096": "RV_3,061.05a acchā vo devīm uṣasaṃ vibhātīm pra vo bharadhvaṃ namasā suvṛktim /",
  "GV01rvh1-10u:6097": "RV_3,061.05c ūrdhvam madhudhā divi pājo aśret pra rocanā ruruce raṇvasaṃdṛk //",
  "GV01rvh1-10u:6098": "RV_3,061.06a ṛtāvarī divo arkair abodhy ā revatī rodasī citram asthāt /",
  "GV01rvh1-10u:6099": "RV_3,061.06c āyatīm agna uṣasaṃ vibhātīṃ vāmam eṣi draviṇam bhikṣamāṇaḥ //",
  "GV01rvh1-10u:6100": "RV_3,061.07a ṛtasya budhna uṣasām iṣaṇyan vṛṣā mahī rodasī ā viveśa /",
  "GV01rvh1-10u:6101": "RV_3,061.07c mahī mitrasya varuṇasya māyā candreva bhānuṃ vi dadhe purutrā //",
  "GV01rvh1-10u:6102": "RV_3,062.01a imā u vām bhṛmayo manyamānā yuvāvate na tujyā abhūvan /",
  "GV01rvh1-10u:6103": "RV_3,062.01c kva tyad indrāvaruṇā yaśo vāṃ yena smā sinam bharathaḥ sakhibhyaḥ //",
  "GV01rvh1-10u:6104": "RV_3,062.02a ayam u vām purutamo rayīyañ chaśvattamam avase johavīti /",
  "GV01rvh1-10u:6105": "RV_3,062.02c sajoṣāv indrāvaruṇā marudbhir divā pṛthivyā śṛṇutaṃ havam me //",
  "GV01rvh1-10u:6106": "RV_3,062.03a asme tad indrāvaruṇā vasu ṣyād asme rayir marutaḥ sarvavīraḥ /",
  "GV01rvh1-10u:6107": "RV_3,062.03c asmān varūtrīḥ śaraṇair avantv asmān hotrā bhāratī dakṣiṇābhiḥ //",
  "GV01rvh1-10u:6108": "RV_3,062.04a bṛhaspate juṣasva no havyāni viśvadevya /",
  "GV01rvh1-10u:6109": "RV_3,062.04c rāsva ratnāni dāśuṣe //",
  "GV01rvh1-10u:6110": "RV_3,062.05a śucim arkair bṛhaspatim adhvareṣu namasyata /",
  "GV01rvh1-10u:6111": "RV_3,062.05c anāmy oja ā cake //",
  "GV01rvh1-10u:6112": "RV_3,062.06a vṛṣabhaṃ carṣaṇīnāṃ viśvarūpam adābhyam /",
  "GV01rvh1-10u:6113": "RV_3,062.06c bṛhaspatiṃ vareṇyam //",
  "GV01rvh1-10u:6114": "RV_3,062.07a iyaṃ te pūṣann āghṛṇe suṣṭutir deva navyasī /",
  "GV01rvh1-10u:6115": "RV_3,062.07c asmābhis tubhyaṃ śasyate //",
  "GV01rvh1-10u:6116": "RV_3,062.08a tāṃ juṣasva giram mama vājayantīm avā dhiyam /",
  "GV01rvh1-10u:6117": "RV_3,062.08c vadhūyur iva yoṣaṇām //",
  "GV01rvh1-10u:6118": "RV_3,062.09a yo viśvābhi vipaśyati bhuvanā saṃ ca paśyati /",
  "GV01rvh1-10u:6119": "RV_3,062.09c sa naḥ pūṣāvitā bhuvat //",
  "GV01rvh1-10u:6120": "RV_3,062.10a tat savitur vareṇyam bhargo devasya dhīmahi /",
  "GV01rvh1-10u:6121": "RV_3,062.10c dhiyo yo naḥ pracodayāt //",
  "GV01rvh1-10u:6122": "RV_3,062.11a devasya savitur vayaṃ vājayantaḥ purandhyā /",
  "GV01rvh1-10u:6123": "RV_3,062.11c bhagasya rātim īmahe //",
  "GV01rvh1-10u:6124": "RV_3,062.12a devaṃ naraḥ savitāraṃ viprā yajñaiḥ suvṛktibhiḥ /",
  "GV01rvh1-10u:6125": "RV_3,062.12c namasyanti dhiyeṣitāḥ //",
  "GV01rvh1-10u:6126": "RV_3,062.13a somo jigāti gātuvid devānām eti niṣkṛtam /",
  "GV01rvh1-10u:6127": "RV_3,062.13c ṛtasya yonim āsadam //",
  "GV01rvh1-10u:6128": "RV_3,062.14a somo asmabhyaṃ dvipade catuṣpade ca paśave /",
  "GV01rvh1-10u:6129": "RV_3,062.14c anamīvā iṣas karat //",
  "GV01rvh1-10u:6130": "RV_3,062.15a asmākam āyur vardhayann abhimātīḥ sahamānaḥ /",
  "GV01rvh1-10u:6131": "RV_3,062.15c somaḥ sadhastham āsadat //",
  "GV01rvh1-10u:6132": "RV_3,062.16a ā no mitrāvaruṇā ghṛtair gavyūtim ukṣatam /",
  "GV01rvh1-10u:6133": "RV_3,062.16c madhvā rajāṃsi sukratū //",
  "GV01rvh1-10u:6134": "RV_3,062.17a uruśaṃsā namovṛdhā mahnā dakṣasya rājathaḥ /",
  "GV01rvh1-10u:6135": "RV_3,062.17c drāghiṣṭhābhiḥ śucivratā //",
  "GV01rvh1-10u:6136": "RV_3,062.18a gṛṇānā jamadagninā yonāv ṛtasya sīdatam /",
  "GV01rvh1-10u:6137": "RV_3,062.18c pātaṃ somam ṛtāvṛdhā //",
  "GV01rvh1-10u:6139": "Ṛgveda 4",
  "GV01rvh1-10u:6140": "RV_4,001.01a tvāṃ hy agne sadam it samanyavo devāso devam aratiṃ nyerira iti kratvā nyerire /",
  "GV01rvh1-10u:6141": "RV_4,001.01c amartyaṃ yajata martyeṣv ā devam ādevaṃ janata pracetasaṃ viśvam ādevaṃ janata pracetasam //",
  "GV01rvh1-10u:6142": "RV_4,001.02a sa bhrātaraṃ varuṇam agna ā vavṛtsva devāṃ acchā sumatī yajñavanasaṃ jyeṣṭhaṃ yajñavanasam /",
  "GV01rvh1-10u:6143": "RV_4,001.02c ṛtāvānam ādityaṃ carṣaṇīdhṛtaṃ rājānaṃ carṣaṇīdhṛtam //",
  "GV01rvh1-10u:6144": "RV_4,001.03a sakhe sakhāyam abhy ā vavṛtsvāśuṃ na cakraṃ rathyeva raṃhyāsmabhyaṃ dasma raṃhyā /",
  "GV01rvh1-10u:6145": "RV_4,001.03c agne mṛḷīkaṃ varuṇe sacā vido marutsu viśvabhānuṣu /",
  "GV01rvh1-10u:6146": "RV_4,001.03d tokāya tuje śuśucāna śaṃ kṛdhy asmabhyaṃ dasma śaṃ kṛdhi //",
  "GV01rvh1-10u:6147": "RV_4,001.04a tvaṃ no agne varuṇasya vidvān devasya heḷo 'va yāsisīṣṭhāḥ /",
  "GV01rvh1-10u:6148": "RV_4,001.04c yajiṣṭho vahnitamaḥ śośucāno viśvā dveṣāṃsi pra mumugdhy asmat //",
  "GV01rvh1-10u:6149": "RV_4,001.05a sa tvaṃ no agne 'vamo bhavotī nediṣṭho asyā uṣaso vyuṣṭau /",
  "GV01rvh1-10u:6150": "RV_4,001.05c ava yakṣva no varuṇaṃ rarāṇo vīhi mṛḷīkaṃ suhavo na edhi //",
  "GV01rvh1-10u:6151": "RV_4,001.06a asya śreṣṭhā subhagasya saṃdṛg devasya citratamā martyeṣu /",
  "GV01rvh1-10u:6152": "RV_4,001.06c śuci ghṛtaṃ na taptam aghnyāyā spārhā devasya maṃhaneva dhenoḥ //",
  "GV01rvh1-10u:6153": "RV_4,001.07a trir asya tā paramā santi satyā spārhā devasya janimāny agneḥ /",
  "GV01rvh1-10u:6154": "RV_4,001.07c anante antaḥ parivīta āgāc chuciḥ śukro aryo rorucānaḥ //",
  "GV01rvh1-10u:6155": "RV_4,001.08a sa dūto viśved abhi vaṣṭi sadmā hotā hiraṇyaratho raṃsujihvaḥ /",
  "GV01rvh1-10u:6156": "RV_4,001.08c rohidaśvo vapuṣyo vibhāvā sadā raṇvaḥ pitumatīva saṃsat //",
  "GV01rvh1-10u:6157": "RV_4,001.09a sa cetayan manuṣo yajñabandhuḥ pra tam mahyā raśanayā nayanti /",
  "GV01rvh1-10u:6158": "RV_4,001.09c sa kṣety asya duryāsu sādhan devo martasya sadhanitvam āpa //",
  "GV01rvh1-10u:6159": "RV_4,001.10a sa tū no agnir nayatu prajānann acchā ratnaṃ devabhaktaṃ yad asya /",
  "GV01rvh1-10u:6160": "RV_4,001.10c dhiyā yad viśve amṛtā akṛṇvan dyauṣ pitā janitā satyam ukṣan //",
  "GV01rvh1-10u:6161": "RV_4,001.11a sa jāyata prathamaḥ pastyāsu maho budhne rajaso asya yonau /",
  "GV01rvh1-10u:6162": "RV_4,001.11b apād aśīrṣā guhamāno antāyoyuvāno vṛṣabhasya nīḷe //",
  "GV01rvh1-10u:6163": "RV_4,001.12a pra śardha ārta prathamaṃ vipanyāṃ ṛtasya yonā vṛṣabhasya nīḷe /",
  "GV01rvh1-10u:6164": "RV_4,001.12c spārho yuvā vapuṣyo vibhāvā sapta priyāso 'janayanta vṛṣṇe //",
  "GV01rvh1-10u:6165": "RV_4,001.13a asmākam atra pitaro manuṣyā abhi pra sedur ṛtam āśuṣāṇāḥ /",
  "GV01rvh1-10u:6166": "RV_4,001.13c aśmavrajāḥ sudughā vavre antar ud usrā ājann uṣaso huvānāḥ //",
  "GV01rvh1-10u:6167": "RV_4,001.14a te marmṛjata dadṛvāṃso adriṃ tad eṣām anye abhito vi vocan /",
  "GV01rvh1-10u:6168": "RV_4,001.14c paśvayantrāso abhi kāram arcan vidanta jyotiś cakṛpanta dhībhiḥ //",
  "GV01rvh1-10u:6169": "RV_4,001.15a te gavyatā manasā dṛdhram ubdhaṃ gā yemānam pari ṣantam adrim /",
  "GV01rvh1-10u:6170": "RV_4,001.15c dṛḷhaṃ naro vacasā daivyena vrajaṃ gomantam uśijo vi vavruḥ //",
  "GV01rvh1-10u:6171": "RV_4,001.16a te manvata prathamaṃ nāma dhenos triḥ sapta mātuḥ paramāṇi vindan /",
  "GV01rvh1-10u:6172": "RV_4,001.16c taj jānatīr abhy anūṣata vrā āvir bhuvad aruṇīr yaśasā goḥ //",
  "GV01rvh1-10u:6173": "RV_4,001.17a neśat tamo dudhitaṃ rocata dyaur ud devyā uṣaso bhānur arta /",
  "GV01rvh1-10u:6174": "RV_4,001.17c ā sūryo bṛhatas tiṣṭhad ajrāṃ ṛju marteṣu vṛjinā ca paśyan //",
  "GV01rvh1-10u:6175": "RV_4,001.18a ād it paścā bubudhānā vy akhyann ād id ratnaṃ dhārayanta dyubhaktam /",
  "GV01rvh1-10u:6176": "RV_4,001.18c viśve viśvāsu duryāsu devā mitra dhiye varuṇa satyam astu //",
  "GV01rvh1-10u:6177": "RV_4,001.19a acchā voceya śuśucānam agniṃ hotāraṃ viśvabharasaṃ yajiṣṭham /",
  "GV01rvh1-10u:6178": "RV_4,001.19c śucy ūdho atṛṇan na gavām andho na pūtam pariṣiktam aṃśoḥ //",
  "GV01rvh1-10u:6179": "RV_4,001.20a viśveṣām aditir yajñiyānāṃ viśveṣām atithir mānuṣāṇām /",
  "GV01rvh1-10u:6180": "RV_4,001.20c agnir devānām ava āvṛṇānaḥ sumṛḷīko bhavatu jātavedāḥ //",
  "GV01rvh1-10u:6181": "RV_4,002.01a yo martyeṣv amṛta ṛtāvā devo deveṣv aratir nidhāyi /",
  "GV01rvh1-10u:6182": "RV_4,002.01c hotā yajiṣṭho mahnā śucadhyai havyair agnir manuṣa īrayadhyai //",
  "GV01rvh1-10u:6183": "RV_4,002.02a iha tvaṃ sūno sahaso no adya jāto jātāṃ ubhayāṃ antar agne /",
  "GV01rvh1-10u:6184": "RV_4,002.02c dūta īyase yuyujāna ṛṣva ṛjumuṣkān vṛṣaṇaḥ śukrāṃś ca //",
  "GV01rvh1-10u:6185": "RV_4,002.03a atyā vṛdhasnū rohitā ghṛtasnū ṛtasya manye manasā javiṣṭhā /",
  "GV01rvh1-10u:6186": "RV_4,002.03c antar īyase aruṣā yujāno yuṣmāṃś ca devān viśa ā ca martān //",
  "GV01rvh1-10u:6187": "RV_4,002.04a aryamaṇaṃ varuṇam mitram eṣām indrāviṣṇū maruto aśvinota /",
  "GV01rvh1-10u:6188": "RV_4,002.04c svaśvo agne surathaḥ surādhā ed u vaha suhaviṣe janāya //",
  "GV01rvh1-10u:6189": "RV_4,002.05a gomāṃ agne 'vimāṃ aśvī yajño nṛvatsakhā sadam id apramṛṣyaḥ /",
  "GV01rvh1-10u:6190": "RV_4,002.05c iḷāvāṃ eṣo asura prajāvān dīrgho rayiḥ pṛthubudhnaḥ sabhāvān //",
  "GV01rvh1-10u:6191": "RV_4,002.06a yas ta idhmaṃ jabharat siṣvidāno mūrdhānaṃ vā tatapate tvāyā /",
  "GV01rvh1-10u:6192": "RV_4,002.06c bhuvas tasya svatavāṃḥ pāyur agne viśvasmāt sīm aghāyata uruṣya //",
  "GV01rvh1-10u:6193": "RV_4,002.07a yas te bharād anniyate cid annaṃ niśiṣan mandram atithim udīrat /",
  "GV01rvh1-10u:6194": "RV_4,002.07c ā devayur inadhate duroṇe tasmin rayir dhruvo astu dāsvān //",
  "GV01rvh1-10u:6195": "RV_4,002.08a yas tvā doṣā ya uṣasi praśaṃsāt priyaṃ vā tvā kṛṇavate haviṣmān /",
  "GV01rvh1-10u:6196": "RV_4,002.08c aśvo na sve dama ā hemyāvān tam aṃhasaḥ pīparo dāśvāṃsam //",
  "GV01rvh1-10u:6197": "RV_4,002.09a yas tubhyam agne amṛtāya dāśad duvas tve kṛṇavate yatasruk /",
  "GV01rvh1-10u:6198": "RV_4,002.09c na sa rāyā śaśamāno vi yoṣan nainam aṃhaḥ pari varad aghāyoḥ //",
  "GV01rvh1-10u:6199": "RV_4,002.10a yasya tvam agne adhvaraṃ jujoṣo devo martasya sudhitaṃ rarāṇaḥ /",
  "GV01rvh1-10u:6200": "RV_4,002.10c prīted asad dhotrā sā yaviṣṭhāsāma yasya vidhato vṛdhāsaḥ //",
  "GV01rvh1-10u:6201": "RV_4,002.11a cittim acittiṃ cinavad vi vidvān pṛṣṭheva vītā vṛjinā ca martān /",
  "GV01rvh1-10u:6202": "RV_4,002.11c rāye ca naḥ svapatyāya deva ditiṃ ca rāsvāditim uruṣya //",
  "GV01rvh1-10u:6203": "RV_4,002.12a kaviṃ śaśāsuḥ kavayo 'dabdhā nidhārayanto duryāsv āyoḥ /",
  "GV01rvh1-10u:6204": "RV_4,002.12c atas tvaṃ dṛśyāṃ agna etān paḍbhiḥ paśyer adbhutāṃ arya evaiḥ //",
  "GV01rvh1-10u:6205": "RV_4,002.13a tvam agne vāghate supraṇītiḥ sutasomāya vidhate yaviṣṭha /",
  "GV01rvh1-10u:6206": "RV_4,002.13c ratnam bhara śaśamānāya ghṛṣve pṛthu ścandram avase carṣaṇiprāḥ //",
  "GV01rvh1-10u:6207": "RV_4,002.14a adhā ha yad vayam agne tvāyā paḍbhir hastebhiś cakṛmā tanūbhiḥ /",
  "GV01rvh1-10u:6208": "RV_4,002.14c rathaṃ na kranto apasā bhurijor ṛtaṃ yemuḥ sudhya āśuṣāṇāḥ //",
  "GV01rvh1-10u:6209": "RV_4,002.15a adhā mātur uṣasaḥ sapta viprā jāyemahi prathamā vedhaso nṝn /",
  "GV01rvh1-10u:6210": "RV_4,002.15c divas putrā aṅgiraso bhavemādriṃ rujema dhaninaṃ śucantaḥ //",
  "GV01rvh1-10u:6211": "RV_4,002.16a adhā yathā naḥ pitaraḥ parāsaḥ pratnāso agna ṛtam āśuṣāṇāḥ /",
  "GV01rvh1-10u:6212": "RV_4,002.16c śucīd ayan dīdhitim ukthaśāsaḥ kṣāmā bhindanto aruṇīr apa vran //",
  "GV01rvh1-10u:6213": "RV_4,002.17a sukarmāṇaḥ suruco devayanto 'yo na devā janimā dhamantaḥ /",
  "GV01rvh1-10u:6214": "RV_4,002.17c śucanto agniṃ vavṛdhanta indram ūrvaṃ gavyam pariṣadanto agman //",
  "GV01rvh1-10u:6215": "RV_4,002.18a ā yūtheva kṣumati paśvo akhyad devānāṃ yaj janimānty ugra /",
  "GV01rvh1-10u:6216": "RV_4,002.18c martānāṃ cid urvaśīr akṛpran vṛdhe cid arya uparasyāyoḥ //",
  "GV01rvh1-10u:6217": "RV_4,002.19a akarma te svapaso abhūma ṛtam avasrann uṣaso vibhātīḥ /",
  "GV01rvh1-10u:6218": "RV_4,002.19c anūnam agnim purudhā suścandraṃ devasya marmṛjataś cāru cakṣuḥ //",
  "GV01rvh1-10u:6219": "RV_4,002.20a etā te agna ucathāni vedho 'vocāma kavaye tā juṣasva /",
  "GV01rvh1-10u:6220": "RV_4,002.20c uc chocasva kṛṇuhi vasyaso no maho rāyaḥ puruvāra pra yandhi //",
  "GV01rvh1-10u:6221": "RV_4,003.01a ā vo rājānam adhvarasya rudraṃ hotāraṃ satyayajaṃ rodasyoḥ /",
  "GV01rvh1-10u:6222": "RV_4,003.01c agnim purā tanayitnor acittād dhiraṇyarūpam avase kṛṇudhvam //",
  "GV01rvh1-10u:6223": "RV_4,003.02a ayaṃ yoniś cakṛmā yaṃ vayaṃ te jāyeva patya uśatī suvāsāḥ /",
  "GV01rvh1-10u:6224": "RV_4,003.02c arvācīnaḥ parivīto ni ṣīdemā u te svapāka pratīcīḥ //",
  "GV01rvh1-10u:6225": "RV_4,003.03a āśṛṇvate adṛpitāya manma nṛcakṣase sumṛḷīkāya vedhaḥ /",
  "GV01rvh1-10u:6226": "RV_4,003.03c devāya śastim amṛtāya śaṃsa grāveva sotā madhuṣud yam īḷe //",
  "GV01rvh1-10u:6227": "RV_4,003.04a tvaṃ cin naḥ śamyā agne asyā ṛtasya bodhy ṛtacit svādhīḥ /",
  "GV01rvh1-10u:6228": "RV_4,003.04c kadā ta ukthā sadhamādyāni kadā bhavanti sakhyā gṛhe te //",
  "GV01rvh1-10u:6229": "RV_4,003.05a kathā ha tad varuṇāya tvam agne kathā dive garhase kan na āgaḥ /",
  "GV01rvh1-10u:6230": "RV_4,003.05c kathā mitrāya mīḷhuṣe pṛthivyai bravaḥ kad aryamṇe kad bhagāya //",
  "GV01rvh1-10u:6231": "RV_4,003.06a kad dhiṣṇyāsu vṛdhasāno agne kad vātāya pratavase śubhaṃye /",
  "GV01rvh1-10u:6232": "RV_4,003.06c parijmane nāsatyāya kṣe bravaḥ kad agne rudrāya nṛghne //",
  "GV01rvh1-10u:6233": "RV_4,003.07a kathā mahe puṣṭimbharāya pūṣṇe kad rudrāya sumakhāya havirde /",
  "GV01rvh1-10u:6234": "RV_4,003.07c kad viṣṇava urugāyāya reto bravaḥ kad agne śarave bṛhatyai //",
  "GV01rvh1-10u:6235": "RV_4,003.08a kathā śardhāya marutām ṛtāya kathā sūre bṛhate pṛcchyamānaḥ /",
  "GV01rvh1-10u:6236": "RV_4,003.08c prati bravo 'ditaye turāya sādhā divo jātavedaś cikitvān //",
  "GV01rvh1-10u:6237": "RV_4,003.09a ṛtena ṛtaṃ niyatam īḷa ā gor āmā sacā madhumat pakvam agne /",
  "GV01rvh1-10u:6238": "RV_4,003.09c kṛṣṇā satī ruśatā dhāsinaiṣā jāmaryeṇa payasā pīpāya //",
  "GV01rvh1-10u:6239": "RV_4,003.10a ṛtena hi ṣmā vṛṣabhaś cid aktaḥ pumāṃ agniḥ payasā pṛṣṭhyena /",
  "GV01rvh1-10u:6240": "RV_4,003.10c aspandamāno acarad vayodhā vṛṣā śukraṃ duduhe pṛśnir ūdhaḥ //",
  "GV01rvh1-10u:6241": "RV_4,003.11a ṛtenādriṃ vy asan bhidantaḥ sam aṅgiraso navanta gobhiḥ /",
  "GV01rvh1-10u:6242": "RV_4,003.11c śunaṃ naraḥ pari ṣadann uṣāsam āviḥ svar abhavaj jāte agnau //",
  "GV01rvh1-10u:6243": "RV_4,003.12a ṛtena devīr amṛtā amṛktā arṇobhir āpo madhumadbhir agne /",
  "GV01rvh1-10u:6244": "RV_4,003.12c vājī na sargeṣu prastubhānaḥ pra sadam it sravitave dadhanyuḥ //",
  "GV01rvh1-10u:6245": "RV_4,003.13a mā kasya yakṣaṃ sadam id dhuro gā mā veśasya praminato māpeḥ /",
  "GV01rvh1-10u:6246": "RV_4,003.13c mā bhrātur agne anṛjor ṛṇaṃ ver mā sakhyur dakṣaṃ ripor bhujema //",
  "GV01rvh1-10u:6247": "RV_4,003.14a rakṣā ṇo agne tava rakṣaṇebhī rārakṣāṇaḥ sumakha prīṇānaḥ /",
  "GV01rvh1-10u:6248": "RV_4,003.14c prati ṣphura vi ruja vīḍv aṃho jahi rakṣo mahi cid vāvṛdhānam //",
  "GV01rvh1-10u:6249": "RV_4,003.15a ebhir bhava sumanā agne arkair imān spṛśa manmabhiḥ śūra vājān /",
  "GV01rvh1-10u:6250": "RV_4,003.15c uta brahmāṇy aṅgiro juṣasva saṃ te śastir devavātā jareta //",
  "GV01rvh1-10u:6251": "RV_4,003.16a etā viśvā viduṣe tubhyaṃ vedho nīthāny agne niṇyā vacāṃsi /",
  "GV01rvh1-10u:6252": "RV_4,003.16c nivacanā kavaye kāvyāny aśaṃsiṣam matibhir vipra ukthaiḥ //",
  "GV01rvh1-10u:6253": "RV_4,004.01a kṛṇuṣva pājaḥ prasitiṃ na pṛthvīṃ yāhi rājevāmavāṃ ibhena /",
  "GV01rvh1-10u:6254": "RV_4,004.01c tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ //",
  "GV01rvh1-10u:6255": "RV_4,004.02a tava bhramāsa āśuyā patanty anu spṛśa dhṛṣatā śośucānaḥ /",
  "GV01rvh1-10u:6256": "RV_4,004.02c tapūṃṣy agne juhvā pataṅgān asaṃdito vi sṛja viṣvag ulkāḥ //",
  "GV01rvh1-10u:6257": "RV_4,004.03a prati spaśo vi sṛja tūrṇitamo bhavā pāyur viśo asyā adabdhaḥ /",
  "GV01rvh1-10u:6258": "RV_4,004.03c yo no dūre aghaśaṃso yo anty agne mākiṣ ṭe vyathir ā dadharṣīt //",
  "GV01rvh1-10u:6259": "RV_4,004.04a ud agne tiṣṭha praty ā tanuṣva ny amitrāṃ oṣatāt tigmahete /",
  "GV01rvh1-10u:6260": "RV_4,004.04c yo no arātiṃ samidhāna cakre nīcā taṃ dhakṣy atasaṃ na śuṣkam //",
  "GV01rvh1-10u:6261": "RV_4,004.05a ūrdhvo bhava prati vidhyādhy asmad āviṣ kṛṇuṣva daivyāny agne /",
  "GV01rvh1-10u:6262": "RV_4,004.05c ava sthirā tanuhi yātujūnāṃ jāmim ajāmim pra mṛṇīhi śatrūn //",
  "GV01rvh1-10u:6263": "RV_4,004.06a sa te jānāti sumatiṃ yaviṣṭha ya īvate brahmaṇe gātum airat /",
  "GV01rvh1-10u:6264": "RV_4,004.06c viśvāny asmai sudināni rāyo dyumnāny aryo vi duro abhi dyaut //",
  "GV01rvh1-10u:6265": "RV_4,004.07a sed agne astu subhagaḥ sudānur yas tvā nityena haviṣā ya ukthaiḥ /",
  "GV01rvh1-10u:6266": "RV_4,004.07c piprīṣati sva āyuṣi duroṇe viśved asmai sudinā sāsad iṣṭiḥ //",
  "GV01rvh1-10u:6267": "RV_4,004.08a arcāmi te sumatiṃ ghoṣy arvāk saṃ te vāvātā jaratām iyaṃ gīḥ /",
  "GV01rvh1-10u:6268": "RV_4,004.08c svaśvās tvā surathā marjayemāsme kṣatrāṇi dhārayer anu dyūn //",
  "GV01rvh1-10u:6269": "RV_4,004.09a iha tvā bhūry ā cared upa tman doṣāvastar dīdivāṃsam anu dyūn /",
  "GV01rvh1-10u:6270": "RV_4,004.09c krīḷantas tvā sumanasaḥ sapemābhi dyumnā tasthivāṃso janānām //",
  "GV01rvh1-10u:6271": "RV_4,004.10a yas tvā svaśvaḥ suhiraṇyo agna upayāti vasumatā rathena /",
  "GV01rvh1-10u:6272": "RV_4,004.10c tasya trātā bhavasi tasya sakhā yas ta ātithyam ānuṣag jujoṣat //",
  "GV01rvh1-10u:6273": "RV_4,004.11a maho rujāmi bandhutā vacobhis tan mā pitur gotamād anv iyāya /",
  "GV01rvh1-10u:6274": "RV_4,004.11c tvaṃ no asya vacasaś cikiddhi hotar yaviṣṭha sukrato damūnāḥ //",
  "GV01rvh1-10u:6275": "RV_4,004.12a asvapnajas taraṇayaḥ suśevā atandrāso 'vṛkā aśramiṣṭhāḥ /",
  "GV01rvh1-10u:6276": "RV_4,004.12c te pāyavaḥ sadhryañco niṣadyāgne tava naḥ pāntv amūra //",
  "GV01rvh1-10u:6277": "RV_4,004.13a ye pāyavo māmateyaṃ te agne paśyanto andhaṃ duritād arakṣan /",
  "GV01rvh1-10u:6278": "RV_4,004.13c rarakṣa tān sukṛto viśvavedā dipsanta id ripavo nāha debhuḥ //",
  "GV01rvh1-10u:6279": "RV_4,004.14a tvayā vayaṃ sadhanyas tvotās tava praṇīty aśyāma vājān /",
  "GV01rvh1-10u:6280": "RV_4,004.14c ubhā śaṃsā sūdaya satyatāte 'nuṣṭhuyā kṛṇuhy ahrayāṇa //",
  "GV01rvh1-10u:6281": "RV_4,004.15a ayā te agne samidhā vidhema prati stomaṃ śasyamānaṃ gṛbhāya /",
  "GV01rvh1-10u:6282": "RV_4,004.15c dahāśaso rakṣasaḥ pāhy asmān druho nido mitramaho avadyāt //",
  "GV01rvh1-10u:6283": "RV_4,005.01a vaiśvānarāya mīḷhuṣe sajoṣāḥ kathā dāśemāgnaye bṛhad bhāḥ /",
  "GV01rvh1-10u:6284": "RV_4,005.01c anūnena bṛhatā vakṣathenopa stabhāyad upamin na rodhaḥ //",
  "GV01rvh1-10u:6285": "RV_4,005.02a mā nindata ya imām mahyaṃ rātiṃ devo dadau martyāya svadhāvān /",
  "GV01rvh1-10u:6286": "RV_4,005.02c pākāya gṛtso amṛto vicetā vaiśvānaro nṛtamo yahvo agniḥ //",
  "GV01rvh1-10u:6287": "RV_4,005.03a sāma dvibarhā mahi tigmabhṛṣṭiḥ sahasraretā vṛṣabhas tuviṣmān /",
  "GV01rvh1-10u:6288": "RV_4,005.03c padaṃ na gor apagūḷhaṃ vividvān agnir mahyam pred u vocan manīṣām //",
  "GV01rvh1-10u:6289": "RV_4,005.04a pra tāṃ agnir babhasat tigmajambhas tapiṣṭhena śociṣā yaḥ surādhāḥ /",
  "GV01rvh1-10u:6290": "RV_4,005.04c pra ye minanti varuṇasya dhāma priyā mitrasya cetato dhruvāṇi //",
  "GV01rvh1-10u:6291": "RV_4,005.05a abhrātaro na yoṣaṇo vyantaḥ patiripo na janayo durevāḥ /",
  "GV01rvh1-10u:6292": "RV_4,005.05c pāpāsaḥ santo anṛtā asatyā idam padam ajanatā gabhīram //",
  "GV01rvh1-10u:6293": "RV_4,005.06a idam me agne kiyate pāvakāminate gurum bhāraṃ na manma /",
  "GV01rvh1-10u:6294": "RV_4,005.06c bṛhad dadhātha dhṛṣatā gabhīraṃ yahvam pṛṣṭham prayasā saptadhātu //",
  "GV01rvh1-10u:6295": "RV_4,005.07a tam in nv eva samanā samānam abhi kratvā punatī dhītir aśyāḥ /",
  "GV01rvh1-10u:6296": "RV_4,005.07c sasasya carmann adhi cāru pṛśner agre rupa ārupitaṃ jabāru //",
  "GV01rvh1-10u:6297": "RV_4,005.08a pravācyaṃ vacasaḥ kim me asya guhā hitam upa niṇig vadanti /",
  "GV01rvh1-10u:6298": "RV_4,005.08c yad usriyāṇām apa vār iva vran pāti priyaṃ rupo agram padaṃ veḥ //",
  "GV01rvh1-10u:6299": "RV_4,005.09a idam u tyan mahi mahām anīkaṃ yad usriyā sacata pūrvyaṃ gauḥ /",
  "GV01rvh1-10u:6300": "RV_4,005.09c ṛtasya pade adhi dīdyānaṃ guhā raghuṣyad raghuyad viveda //",
  "GV01rvh1-10u:6301": "RV_4,005.10a adha dyutānaḥ pitroḥ sacāsāmanuta guhyaṃ cāru pṛśneḥ /",
  "GV01rvh1-10u:6302": "RV_4,005.10c mātuṣ pade parame anti ṣad gor vṛṣṇaḥ śociṣaḥ prayatasya jihvā //",
  "GV01rvh1-10u:6303": "RV_4,005.11a ṛtaṃ voce namasā pṛcchyamānas tavāśasā jātavedo yadīdam /",
  "GV01rvh1-10u:6304": "RV_4,005.11c tvam asya kṣayasi yad dha viśvaṃ divi yad u draviṇaṃ yat pṛthivyām //",
  "GV01rvh1-10u:6305": "RV_4,005.12a kiṃ no asya draviṇaṃ kad dha ratnaṃ vi no voco jātavedaś cikitvān /",
  "GV01rvh1-10u:6306": "RV_4,005.12c guhādhvanaḥ paramaṃ yan no asya reku padaṃ na nidānā aganma //",
  "GV01rvh1-10u:6307": "RV_4,005.13a kā maryādā vayunā kad dha vāmam acchā gamema raghavo na vājam /",
  "GV01rvh1-10u:6308": "RV_4,005.13c kadā no devīr amṛtasya patnīḥ sūro varṇena tatanann uṣāsaḥ //",
  "GV01rvh1-10u:6309": "RV_4,005.14a anireṇa vacasā phalgvena pratītyena kṛdhunātṛpāsaḥ /",
  "GV01rvh1-10u:6310": "RV_4,005.14c adhā te agne kim ihā vadanty anāyudhāsa āsatā sacantām //",
  "GV01rvh1-10u:6311": "RV_4,005.15a asya śriye samidhānasya vṛṣṇo vasor anīkaṃ dama ā ruroca /",
  "GV01rvh1-10u:6312": "RV_4,005.15c ruśad vasānaḥ sudṛśīkarūpaḥ kṣitir na rāyā puruvāro adyaut //",
  "GV01rvh1-10u:6313": "RV_4,006.01a ūrdhva ū ṣu ṇo adhvarasya hotar agne tiṣṭha devatātā yajīyān /",
  "GV01rvh1-10u:6314": "RV_4,006.01c tvaṃ hi viśvam abhy asi manma pra vedhasaś cit tirasi manīṣām //",
  "GV01rvh1-10u:6315": "RV_4,006.02a amūro hotā ny asādi vikṣv agnir mandro vidatheṣu pracetāḥ /",
  "GV01rvh1-10u:6316": "RV_4,006.02c ūrdhvam bhānuṃ savitevāśren meteva dhūmaṃ stabhāyad upa dyām //",
  "GV01rvh1-10u:6317": "RV_4,006.03a yatā sujūrṇī rātinī ghṛtācī pradakṣiṇid devatātim urāṇaḥ /",
  "GV01rvh1-10u:6318": "RV_4,006.03c ud u svarur navajā nākraḥ paśvo anakti sudhitaḥ sumekaḥ //",
  "GV01rvh1-10u:6319": "RV_4,006.04a stīrṇe barhiṣi samidhāne agnā ūrdhvo adhvaryur jujuṣāṇo asthāt /",
  "GV01rvh1-10u:6320": "RV_4,006.04c pary agniḥ paśupā na hotā triviṣṭy eti pradiva urāṇaḥ //",
  "GV01rvh1-10u:6321": "RV_4,006.05a pari tmanā mitadrur eti hotāgnir mandro madhuvacā ṛtāvā /",
  "GV01rvh1-10u:6322": "RV_4,006.05c dravanty asya vājino na śokā bhayante viśvā bhuvanā yad abhrāṭ //",
  "GV01rvh1-10u:6323": "RV_4,006.06a bhadrā te agne svanīka saṃdṛg ghorasya sato viṣuṇasya cāruḥ /",
  "GV01rvh1-10u:6324": "RV_4,006.06c na yat te śocis tamasā varanta na dhvasmānas tanvī repa ā dhuḥ //",
  "GV01rvh1-10u:6325": "RV_4,006.07a na yasya sātur janitor avāri na mātarāpitarā nū cid iṣṭau /",
  "GV01rvh1-10u:6326": "RV_4,006.07c adhā mitro na sudhitaḥ pāvako 'gnir dīdāya mānuṣīṣu vikṣu //",
  "GV01rvh1-10u:6327": "RV_4,006.08a dvir yam pañca jījanan saṃvasānāḥ svasāro agnim mānuṣīṣu vikṣu /",
  "GV01rvh1-10u:6328": "RV_4,006.08c uṣarbudham atharyo na dantaṃ śukraṃ svāsam paraśuṃ na tigmam //",
  "GV01rvh1-10u:6329": "RV_4,006.09a tava tye agne harito ghṛtasnā rohitāsa ṛjvañcaḥ svañcaḥ /",
  "GV01rvh1-10u:6330": "RV_4,006.09c aruṣāso vṛṣaṇa ṛjumuṣkā ā devatātim ahvanta dasmāḥ //",
  "GV01rvh1-10u:6331": "RV_4,006.10a ye ha tye te sahamānā ayāsas tveṣāso agne arcayaś caranti /",
  "GV01rvh1-10u:6332": "RV_4,006.10c śyenāso na duvasanāso arthaṃ tuviṣvaṇaso mārutaṃ na śardhaḥ //",
  "GV01rvh1-10u:6333": "RV_4,006.11a akāri brahma samidhāna tubhyaṃ śaṃsāty ukthaṃ yajate vy ū dhāḥ /",
  "GV01rvh1-10u:6334": "RV_4,006.11c hotāram agnim manuṣo ni ṣedur namasyanta uśijaḥ śaṃsam āyoḥ //",
  "GV01rvh1-10u:6335": "RV_4,007.01a ayam iha prathamo dhāyi dhātṛbhir hotā yajiṣṭho adhvareṣv īḍyaḥ /",
  "GV01rvh1-10u:6336": "RV_4,007.01c yam apnavāno bhṛgavo virurucur vaneṣu citraṃ vibhvaṃ viśe-viśe //",
  "GV01rvh1-10u:6337": "RV_4,007.02a agne kadā ta ānuṣag bhuvad devasya cetanam /",
  "GV01rvh1-10u:6338": "RV_4,007.02c adhā hi tvā jagṛbhrire martāso vikṣv īḍyam //",
  "GV01rvh1-10u:6339": "RV_4,007.03a ṛtāvānaṃ vicetasam paśyanto dyām iva stṛbhiḥ /",
  "GV01rvh1-10u:6340": "RV_4,007.03c viśveṣām adhvarāṇāṃ haskartāraṃ dame-dame //",
  "GV01rvh1-10u:6341": "RV_4,007.04a āśuṃ dūtaṃ vivasvato viśvā yaś carṣaṇīr abhi /",
  "GV01rvh1-10u:6342": "RV_4,007.04c ā jabhruḥ ketum āyavo bhṛgavāṇaṃ viśe-viśe //",
  "GV01rvh1-10u:6343": "RV_4,007.05a tam īṃ hotāram ānuṣak cikitvāṃsaṃ ni ṣedire /",
  "GV01rvh1-10u:6344": "RV_4,007.05c raṇvam pāvakaśociṣaṃ yajiṣṭhaṃ sapta dhāmabhiḥ //",
  "GV01rvh1-10u:6345": "RV_4,007.06a taṃ śaśvatīṣu mātṛṣu vana ā vītam aśritam /",
  "GV01rvh1-10u:6346": "RV_4,007.06c citraṃ santaṃ guhā hitaṃ suvedaṃ kūcidarthinam //",
  "GV01rvh1-10u:6347": "RV_4,007.07a sasasya yad viyutā sasminn ūdhann ṛtasya dhāman raṇayanta devāḥ /",
  "GV01rvh1-10u:6348": "RV_4,007.07c mahāṃ agnir namasā rātahavyo ver adhvarāya sadam id ṛtāvā //",
  "GV01rvh1-10u:6349": "RV_4,007.08a ver adhvarasya dūtyāni vidvān ubhe antā rodasī saṃcikitvān /",
  "GV01rvh1-10u:6350": "RV_4,007.08c dūta īyase pradiva urāṇo viduṣṭaro diva ārodhanāni //",
  "GV01rvh1-10u:6351": "RV_4,007.09a kṛṣṇaṃ ta ema ruśataḥ puro bhāś cariṣṇv arcir vapuṣām id ekam /",
  "GV01rvh1-10u:6352": "RV_4,007.09c yad apravītā dadhate ha garbhaṃ sadyaś cij jāto bhavasīd u dūtaḥ //",
  "GV01rvh1-10u:6353": "RV_4,007.10a sadyo jātasya dadṛśānam ojo yad asya vāto anuvāti śociḥ /",
  "GV01rvh1-10u:6354": "RV_4,007.10c vṛṇakti tigmām ataseṣu jihvāṃ sthirā cid annā dayate vi jambhaiḥ //",
  "GV01rvh1-10u:6355": "RV_4,007.11a tṛṣu yad annā tṛṣuṇā vavakṣa tṛṣuṃ dūtaṃ kṛṇute yahvo agniḥ /",
  "GV01rvh1-10u:6356": "RV_4,007.11c vātasya meḷiṃ sacate nijūrvann āśuṃ na vājayate hinve arvā //",
  "GV01rvh1-10u:6357": "RV_4,008.01a dūtaṃ vo viśvavedasaṃ havyavāham amartyam /",
  "GV01rvh1-10u:6358": "RV_4,008.01c yajiṣṭham ṛñjase girā //",
  "GV01rvh1-10u:6359": "RV_4,008.02a sa hi vedā vasudhitim mahāṃ ārodhanaṃ divaḥ /",
  "GV01rvh1-10u:6360": "RV_4,008.02c sa devāṃ eha vakṣati //",
  "GV01rvh1-10u:6361": "RV_4,008.03a sa veda deva ānamaṃ devāṃ ṛtāyate dame /",
  "GV01rvh1-10u:6362": "RV_4,008.03c dāti priyāṇi cid vasu //",
  "GV01rvh1-10u:6363": "RV_4,008.04a sa hotā sed u dūtyaṃ cikitvāṃ antar īyate /",
  "GV01rvh1-10u:6364": "RV_4,008.04c vidvāṃ ārodhanaṃ divaḥ //",
  "GV01rvh1-10u:6365": "RV_4,008.05a te syāma ye agnaye dadāśur havyadātibhiḥ /",
  "GV01rvh1-10u:6366": "RV_4,008.05c ya īm puṣyanta indhate //",
  "GV01rvh1-10u:6367": "RV_4,008.06a te rāyā te suvīryaiḥ sasavāṃso vi śṛṇvire /",
  "GV01rvh1-10u:6368": "RV_4,008.06c ye agnā dadhire duvaḥ //",
  "GV01rvh1-10u:6369": "RV_4,008.07a asme rāyo dive-dive saṃ carantu puruspṛhaḥ /",
  "GV01rvh1-10u:6370": "RV_4,008.07c asme vājāsa īratām //",
  "GV01rvh1-10u:6371": "RV_4,008.08a sa vipraś carṣaṇīnāṃ śavasā mānuṣāṇām /",
  "GV01rvh1-10u:6372": "RV_4,008.08c ati kṣipreva vidhyati //",
  "GV01rvh1-10u:6373": "RV_4,009.01a agne mṛḷa mahāṃ asi ya īm ā devayuṃ janam /",
  "GV01rvh1-10u:6374": "RV_4,009.01c iyetha barhir āsadam //",
  "GV01rvh1-10u:6375": "RV_4,009.02a sa mānuṣīṣu dūḷabho vikṣu prāvīr amartyaḥ /",
  "GV01rvh1-10u:6376": "RV_4,009.02c dūto viśveṣām bhuvat //",
  "GV01rvh1-10u:6377": "RV_4,009.03a sa sadma pari ṇīyate hotā mandro diviṣṭiṣu /",
  "GV01rvh1-10u:6378": "RV_4,009.03c uta potā ni ṣīdati //",
  "GV01rvh1-10u:6379": "RV_4,009.04a uta gnā agnir adhvara uto gṛhapatir dame /",
  "GV01rvh1-10u:6380": "RV_4,009.04c uta brahmā ni ṣīdati //",
  "GV01rvh1-10u:6381": "RV_4,009.05a veṣi hy adhvarīyatām upavaktā janānām /",
  "GV01rvh1-10u:6382": "RV_4,009.05b havyā ca mānuṣāṇām //",
  "GV01rvh1-10u:6383": "RV_4,009.06a veṣīd v asya dūtyaṃ yasya jujoṣo adhvaram /",
  "GV01rvh1-10u:6384": "RV_4,009.06b havyam martasya voḷhave //",
  "GV01rvh1-10u:6385": "RV_4,009.07a asmākaṃ joṣy adhvaram asmākaṃ yajñam aṅgiraḥ /",
  "GV01rvh1-10u:6386": "RV_4,009.07c asmākaṃ śṛṇudhī havam //",
  "GV01rvh1-10u:6387": "RV_4,009.08a pari te dūḷabho ratho 'smāṃ aśnotu viśvataḥ /",
  "GV01rvh1-10u:6388": "RV_4,009.08c yena rakṣasi dāśuṣaḥ //",
  "GV01rvh1-10u:6389": "RV_4,010.01a agne tam adyāśvaṃ na stomaiḥ kratuṃ na bhadraṃ hṛdispṛśam /",
  "GV01rvh1-10u:6390": "RV_4,010.01c ṛdhyāmā ta ohaiḥ //",
  "GV01rvh1-10u:6391": "RV_4,010.02a adhā hy agne krator bhadrasya dakṣasya sādhoḥ /",
  "GV01rvh1-10u:6392": "RV_4,010.02c rathīr ṛtasya bṛhato babhūtha //",
  "GV01rvh1-10u:6393": "RV_4,010.03a ebhir no arkair bhavā no arvāṅ svar ṇa jyotiḥ /",
  "GV01rvh1-10u:6394": "RV_4,010.03c agne viśvebhiḥ sumanā anīkaiḥ //",
  "GV01rvh1-10u:6395": "RV_4,010.04a ābhiṣ ṭe adya gīrbhir gṛṇanto 'gne dāśema /",
  "GV01rvh1-10u:6396": "RV_4,010.04c pra te divo na stanayanti śuṣmāḥ //",
  "GV01rvh1-10u:6397": "RV_4,010.05a tava svādiṣṭhāgne saṃdṛṣṭir idā cid ahna idā cid aktoḥ /",
  "GV01rvh1-10u:6398": "RV_4,010.05c śriye rukmo na rocata upāke //",
  "GV01rvh1-10u:6399": "RV_4,010.06a ghṛtaṃ na pūtaṃ tanūr arepāḥ śuci hiraṇyam /",
  "GV01rvh1-10u:6400": "RV_4,010.06c tat te rukmo na rocata svadhāvaḥ //",
  "GV01rvh1-10u:6401": "RV_4,010.07a kṛtaṃ cid dhi ṣmā sanemi dveṣo 'gna inoṣi martāt /",
  "GV01rvh1-10u:6402": "RV_4,010.07c itthā yajamānād ṛtāvaḥ //",
  "GV01rvh1-10u:6403": "RV_4,010.08a śivā naḥ sakhyā santu bhrātrāgne deveṣu yuṣme /",
  "GV01rvh1-10u:6404": "RV_4,010.08c sā no nābhiḥ sadane sasminn ūdhan //",
  "GV01rvh1-10u:6405": "RV_4,011.01a bhadraṃ te agne sahasinn anīkam upāka ā rocate sūryasya /",
  "GV01rvh1-10u:6406": "RV_4,011.01c ruśad dṛśe dadṛśe naktayā cid arūkṣitaṃ dṛśa ā rūpe annam //",
  "GV01rvh1-10u:6407": "RV_4,011.02a vi ṣāhy agne gṛṇate manīṣāṃ khaṃ vepasā tuvijāta stavānaḥ /",
  "GV01rvh1-10u:6408": "RV_4,011.02c viśvebhir yad vāvanaḥ śukra devais tan no rāsva sumaho bhūri manma //",
  "GV01rvh1-10u:6409": "RV_4,011.03a tvad agne kāvyā tvan manīṣās tvad ukthā jāyante rādhyāni /",
  "GV01rvh1-10u:6410": "RV_4,011.03c tvad eti draviṇaṃ vīrapeśā itthādhiye dāśuṣe martyāya //",
  "GV01rvh1-10u:6411": "RV_4,011.04a tvad vājī vājambharo vihāyā abhiṣṭikṛj jāyate satyaśuṣmaḥ /",
  "GV01rvh1-10u:6412": "RV_4,011.04c tvad rayir devajūto mayobhus tvad āśur jūjuvāṃ agne arvā //",
  "GV01rvh1-10u:6413": "RV_4,011.05a tvām agne prathamaṃ devayanto devam martā amṛta mandrajihvam /",
  "GV01rvh1-10u:6414": "RV_4,011.05c dveṣoyutam ā vivāsanti dhībhir damūnasaṃ gṛhapatim amūram //",
  "GV01rvh1-10u:6415": "RV_4,011.06a āre asmad amatim āre aṃha āre viśvāṃ durmatiṃ yan nipāsi /",
  "GV01rvh1-10u:6416": "RV_4,011.06c doṣā śivaḥ sahasaḥ sūno agne yaṃ deva ā cit sacase svasti //",
  "GV01rvh1-10u:6417": "RV_4,012.01a yas tvām agna inadhate yatasruk tris te annaṃ kṛṇavat sasminn ahan /",
  "GV01rvh1-10u:6418": "RV_4,012.01c sa su dyumnair abhy astu prasakṣat tava kratvā jātavedaś cikitvān //",
  "GV01rvh1-10u:6419": "RV_4,012.02a idhmaṃ yas te jabharac chaśramāṇo maho agne anīkam ā saparyan /",
  "GV01rvh1-10u:6420": "RV_4,012.02c sa idhānaḥ prati doṣām uṣāsam puṣyan rayiṃ sacate ghnann amitrān //",
  "GV01rvh1-10u:6421": "RV_4,012.03a agnir īśe bṛhataḥ kṣatriyasyāgnir vājasya paramasya rāyaḥ /",
  "GV01rvh1-10u:6422": "RV_4,012.03c dadhāti ratnaṃ vidhate yaviṣṭho vy ānuṣaṅ martyāya svadhāvān //",
  "GV01rvh1-10u:6423": "RV_4,012.04a yac cid dhi te puruṣatrā yaviṣṭhācittibhiś cakṛmā kac cid āgaḥ /",
  "GV01rvh1-10u:6424": "RV_4,012.04c kṛdhī ṣv asmāṃ aditer anāgān vy enāṃsi śiśratho viṣvag agne //",
  "GV01rvh1-10u:6425": "RV_4,012.05a mahaś cid agna enaso abhīka ūrvād devānām uta martyānām /",
  "GV01rvh1-10u:6426": "RV_4,012.05c mā te sakhāyaḥ sadam id riṣāma yacchā tokāya tanayāya śaṃ yoḥ //",
  "GV01rvh1-10u:6427": "RV_4,012.06a yathā ha tyad vasavo gauryaṃ cit padi ṣitām amuñcatā yajatrāḥ /",
  "GV01rvh1-10u:6428": "RV_4,012.06c evo ṣv asman muñcatā vy aṃhaḥ pra tāry agne prataraṃ na āyuḥ //",
  "GV01rvh1-10u:6429": "RV_4,013.01a praty agnir uṣasām agram akhyad vibhātīnāṃ sumanā ratnadheyam /",
  "GV01rvh1-10u:6430": "RV_4,013.01c yātam aśvinā sukṛto duroṇam ut sūryo jyotiṣā deva eti //",
  "GV01rvh1-10u:6431": "RV_4,013.02a ūrdhvam bhānuṃ savitā devo aśred drapsaṃ davidhvad gaviṣo na satvā /",
  "GV01rvh1-10u:6432": "RV_4,013.02c anu vrataṃ varuṇo yanti mitro yat sūryaṃ divy ārohayanti //",
  "GV01rvh1-10u:6433": "RV_4,013.03a yaṃ sīm akṛṇvan tamase vipṛce dhruvakṣemā anavasyanto artham /",
  "GV01rvh1-10u:6434": "RV_4,013.03c taṃ sūryaṃ haritaḥ sapta yahvī spaśaṃ viśvasya jagato vahanti //",
  "GV01rvh1-10u:6435": "RV_4,013.04a vahiṣṭhebhir viharan yāsi tantum avavyayann asitaṃ deva vasma /",
  "GV01rvh1-10u:6436": "RV_4,013.04c davidhvato raśmayaḥ sūryasya carmevāvādhus tamo apsv antaḥ //",
  "GV01rvh1-10u:6437": "RV_4,013.05a anāyato anibaddhaḥ kathāyaṃ nyaṅṅ uttāno 'va padyate na /",
  "GV01rvh1-10u:6438": "RV_4,013.05c kayā yāti svadhayā ko dadarśa diva skambhaḥ samṛtaḥ pāti nākam //",
  "GV01rvh1-10u:6439": "RV_4,014.01a praty agnir uṣaso jātavedā akhyad devo rocamānā mahobhiḥ /",
  "GV01rvh1-10u:6440": "RV_4,014.01c ā nāsatyorugāyā rathenemaṃ yajñam upa no yātam accha //",
  "GV01rvh1-10u:6441": "RV_4,014.02a ūrdhvaṃ ketuṃ savitā devo aśrej jyotir viśvasmai bhuvanāya kṛṇvan /",
  "GV01rvh1-10u:6442": "RV_4,014.02c āprā dyāvāpṛthivī antarikṣaṃ vi sūryo raśmibhiś cekitānaḥ //",
  "GV01rvh1-10u:6443": "RV_4,014.03a āvahanty aruṇīr jyotiṣāgān mahī citrā raśmibhiś cekitānā /",
  "GV01rvh1-10u:6444": "RV_4,014.03c prabodhayantī suvitāya devy uṣā īyate suyujā rathena //",
  "GV01rvh1-10u:6445": "RV_4,014.04a ā vāṃ vahiṣṭhā iha te vahantu rathā aśvāsa uṣaso vyuṣṭau /",
  "GV01rvh1-10u:6446": "RV_4,014.04c ime hi vām madhupeyāya somā asmin yajñe vṛṣaṇā mādayethām //",
  "GV01rvh1-10u:6447": "RV_4,014.05a anāyato anibaddhaḥ kathāyaṃ nyaṅṅ uttāno 'va padyate na /",
  "GV01rvh1-10u:6448": "RV_4,014.05c kayā yāti svadhayā ko dadarśa diva skambhaḥ samṛtaḥ pāti nākam //",
  "GV01rvh1-10u:6449": "RV_4,015.01a agnir hotā no adhvare vājī san pari ṇīyate /",
  "GV01rvh1-10u:6450": "RV_4,015.01c devo deveṣu yajñiyaḥ //",
  "GV01rvh1-10u:6451": "RV_4,015.02a pari triviṣṭy adhvaraṃ yāty agnī rathīr iva /",
  "GV01rvh1-10u:6452": "RV_4,015.02c ā deveṣu prayo dadhat //",
  "GV01rvh1-10u:6453": "RV_4,015.03a pari vājapatiḥ kavir agnir havyāny akramīt /",
  "GV01rvh1-10u:6454": "RV_4,015.03c dadhad ratnāni dāśuṣe //",
  "GV01rvh1-10u:6455": "RV_4,015.04a ayaṃ yaḥ sṛñjaye puro daivavāte samidhyate /",
  "GV01rvh1-10u:6456": "RV_4,015.04c dyumāṃ amitradambhanaḥ //",
  "GV01rvh1-10u:6457": "RV_4,015.05a asya ghā vīra īvato 'gner īśīta martyaḥ /",
  "GV01rvh1-10u:6458": "RV_4,015.05c tigmajambhasya mīḷhuṣaḥ //",
  "GV01rvh1-10u:6459": "RV_4,015.06a tam arvantaṃ na sānasim aruṣaṃ na divaḥ śiśum /",
  "GV01rvh1-10u:6460": "RV_4,015.06c marmṛjyante dive-dive //",
  "GV01rvh1-10u:6461": "RV_4,015.07a bodhad yan mā haribhyāṃ kumāraḥ sāhadevyaḥ /",
  "GV01rvh1-10u:6462": "RV_4,015.07c acchā na hūta ud aram //",
  "GV01rvh1-10u:6463": "RV_4,015.08a uta tyā yajatā harī kumārāt sāhadevyāt /",
  "GV01rvh1-10u:6464": "RV_4,015.08c prayatā sadya ā dade //",
  "GV01rvh1-10u:6465": "RV_4,015.09a eṣa vāṃ devāv aśvinā kumāraḥ sāhadevyaḥ /",
  "GV01rvh1-10u:6466": "RV_4,015.09c dīrghāyur astu somakaḥ //",
  "GV01rvh1-10u:6467": "RV_4,015.10a taṃ yuvaṃ devāv aśvinā kumāraṃ sāhadevyam /",
  "GV01rvh1-10u:6468": "RV_4,015.10c dīrghāyuṣaṃ kṛṇotana //",
  "GV01rvh1-10u:6469": "RV_4,016.01a ā satyo yātu maghavāṃ ṛjīṣī dravantv asya haraya upa naḥ /",
  "GV01rvh1-10u:6470": "RV_4,016.01c tasmā id andhaḥ suṣumā sudakṣam ihābhipitvaṃ karate gṛṇānaḥ //",
  "GV01rvh1-10u:6471": "RV_4,016.02a ava sya śūrādhvano nānte 'smin no adya savane mandadhyai /",
  "GV01rvh1-10u:6472": "RV_4,016.02c śaṃsāty uktham uśaneva vedhāś cikituṣe asuryāya manma //",
  "GV01rvh1-10u:6473": "RV_4,016.03a kavir na niṇyaṃ vidathāni sādhan vṛṣā yat sekaṃ vipipāno arcāt /",
  "GV01rvh1-10u:6474": "RV_4,016.03c diva itthā jījanat sapta kārūn ahnā cic cakrur vayunā gṛṇantaḥ //",
  "GV01rvh1-10u:6475": "RV_4,016.04a svar yad vedi sudṛśīkam arkair mahi jyotī rurucur yad dha vastoḥ /",
  "GV01rvh1-10u:6476": "RV_4,016.04c andhā tamāṃsi dudhitā vicakṣe nṛbhyaś cakāra nṛtamo abhiṣṭau //",
  "GV01rvh1-10u:6477": "RV_4,016.05a vavakṣa indro amitam ṛjīṣy ubhe ā paprau rodasī mahitvā /",
  "GV01rvh1-10u:6478": "RV_4,016.05c ataś cid asya mahimā vi recy abhi yo viśvā bhuvanā babhūva //",
  "GV01rvh1-10u:6479": "RV_4,016.06a viśvāni śakro naryāṇi vidvān apo rireca sakhibhir nikāmaiḥ /",
  "GV01rvh1-10u:6480": "RV_4,016.06c aśmānaṃ cid ye bibhidur vacobhir vrajaṃ gomantam uśijo vi vavruḥ //",
  "GV01rvh1-10u:6481": "RV_4,016.07a apo vṛtraṃ vavrivāṃsam parāhan prāvat te vajram pṛthivī sacetāḥ /",
  "GV01rvh1-10u:6482": "RV_4,016.07c prārṇāṃsi samudriyāṇy ainoḥ patir bhavañ chavasā śūra dhṛṣṇo //",
  "GV01rvh1-10u:6483": "RV_4,016.08a apo yad adrim puruhūta dardar āvir bhuvat saramā pūrvyaṃ te /",
  "GV01rvh1-10u:6484": "RV_4,016.08c sa no netā vājam ā darṣi bhūriṃ gotrā rujann aṅgirobhir gṛṇānaḥ //",
  "GV01rvh1-10u:6485": "RV_4,016.09a acchā kaviṃ nṛmaṇo gā abhiṣṭau svarṣātā maghavan nādhamānam /",
  "GV01rvh1-10u:6486": "RV_4,016.09c ūtibhis tam iṣaṇo dyumnahūtau ni māyāvān abrahmā dasyur arta //",
  "GV01rvh1-10u:6487": "RV_4,016.10a ā dasyughnā manasā yāhy astam bhuvat te kutsaḥ sakhye nikāmaḥ /",
  "GV01rvh1-10u:6488": "RV_4,016.10c sve yonau ni ṣadataṃ sarūpā vi vāṃ cikitsad ṛtacid dha nārī //",
  "GV01rvh1-10u:6489": "RV_4,016.11a yāsi kutsena saratham avasyus todo vātasya haryor īśānaḥ /",
  "GV01rvh1-10u:6490": "RV_4,016.11c ṛjrā vājaṃ na gadhyaṃ yuyūṣan kavir yad ahan pāryāya bhūṣāt //",
  "GV01rvh1-10u:6491": "RV_4,016.12a kutsāya śuṣṇam aśuṣaṃ ni barhīḥ prapitve ahnaḥ kuyavaṃ sahasrā /",
  "GV01rvh1-10u:6492": "RV_4,016.12c sadyo dasyūn pra mṛṇa kutsyena pra sūraś cakraṃ vṛhatād abhīke //",
  "GV01rvh1-10u:6493": "RV_4,016.13a tvam piprum mṛgayaṃ śūśuvāṃsam ṛjiśvane vaidathināya randhīḥ /",
  "GV01rvh1-10u:6494": "RV_4,016.13c pañcāśat kṛṣṇā ni vapaḥ sahasrātkaṃ na puro jarimā vi dardaḥ //",
  "GV01rvh1-10u:6495": "RV_4,016.14a sūra upāke tanvaṃ dadhāno vi yat te cety amṛtasya varpaḥ /",
  "GV01rvh1-10u:6496": "RV_4,016.14c mṛgo na hastī taviṣīm uṣāṇaḥ siṃho na bhīma āyudhāni bibhrat //",
  "GV01rvh1-10u:6497": "RV_4,016.15a indraṃ kāmā vasūyanto agman svarmīḷhe na savane cakānāḥ /",
  "GV01rvh1-10u:6498": "RV_4,016.15c śravasyavaḥ śaśamānāsa ukthair oko na raṇvā sudṛśīva puṣṭiḥ //",
  "GV01rvh1-10u:6499": "RV_4,016.16a tam id va indraṃ suhavaṃ huvema yas tā cakāra naryā purūṇi /",
  "GV01rvh1-10u:6500": "RV_4,016.16c yo māvate jaritre gadhyaṃ cin makṣū vājam bharati spārharādhāḥ //",
  "GV01rvh1-10u:6501": "RV_4,016.17a tigmā yad antar aśaniḥ patāti kasmiñ cic chūra muhuke janānām /",
  "GV01rvh1-10u:6502": "RV_4,016.17c ghorā yad arya samṛtir bhavāty adha smā nas tanvo bodhi gopāḥ //",
  "GV01rvh1-10u:6503": "RV_4,016.18a bhuvo 'vitā vāmadevasya dhīnām bhuvaḥ sakhāvṛko vājasātau /",
  "GV01rvh1-10u:6504": "RV_4,016.18c tvām anu pramatim ā jaganmoruśaṃso jaritre viśvadha syāḥ //",
  "GV01rvh1-10u:6505": "RV_4,016.19a ebhir nṛbhir indra tvāyubhiṣ ṭvā maghavadbhir maghavan viśva ājau /",
  "GV01rvh1-10u:6506": "RV_4,016.19c dyāvo na dyumnair abhi santo aryaḥ kṣapo madema śaradaś ca pūrvīḥ //",
  "GV01rvh1-10u:6507": "RV_4,016.20a eved indrāya vṛṣabhāya vṛṣṇe brahmākarma bhṛgavo na ratham /",
  "GV01rvh1-10u:6508": "RV_4,016.20c nū cid yathā naḥ sakhyā viyoṣad asan na ugro 'vitā tanūpāḥ //",
  "GV01rvh1-10u:6509": "RV_4,016.21a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6510": "RV_4,016.21c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6511": "RV_4,017.01a tvam mahāṃ indra tubhyaṃ ha kṣā anu kṣatram maṃhanā manyata dyauḥ /",
  "GV01rvh1-10u:6512": "RV_4,017.01c tvaṃ vṛtraṃ śavasā jaghanvān sṛjaḥ sindhūṃr ahinā jagrasānān //",
  "GV01rvh1-10u:6513": "RV_4,017.02a tava tviṣo janiman rejata dyau rejad bhūmir bhiyasā svasya manyoḥ /",
  "GV01rvh1-10u:6514": "RV_4,017.02c ṛghāyanta subhvaḥ parvatāsa ārdan dhanvāni sarayanta āpaḥ //",
  "GV01rvh1-10u:6515": "RV_4,017.03a bhinad giriṃ śavasā vajram iṣṇann āviṣkṛṇvānaḥ sahasāna ojaḥ /",
  "GV01rvh1-10u:6516": "RV_4,017.03c vadhīd vṛtraṃ vajreṇa mandasānaḥ sarann āpo javasā hatavṛṣṇīḥ //",
  "GV01rvh1-10u:6517": "RV_4,017.04a suvīras te janitā manyata dyaur indrasya kartā svapastamo bhūt /",
  "GV01rvh1-10u:6518": "RV_4,017.04c ya īṃ jajāna svaryaṃ suvajram anapacyutaṃ sadaso na bhūma //",
  "GV01rvh1-10u:6519": "RV_4,017.05a ya eka ic cyāvayati pra bhūmā rājā kṛṣṭīnām puruhūta indraḥ /",
  "GV01rvh1-10u:6520": "RV_4,017.05c satyam enam anu viśve madanti rātiṃ devasya gṛṇato maghonaḥ //",
  "GV01rvh1-10u:6521": "RV_4,017.06a satrā somā abhavann asya viśve satrā madāso bṛhato madiṣṭhāḥ /",
  "GV01rvh1-10u:6522": "RV_4,017.06c satrābhavo vasupatir vasūnāṃ datre viśvā adhithā indra kṛṣṭīḥ //",
  "GV01rvh1-10u:6523": "RV_4,017.07a tvam adha prathamaṃ jāyamāno 'me viśvā adhithā indra kṛṣṭīḥ /",
  "GV01rvh1-10u:6524": "RV_4,017.07c tvam prati pravata āśayānam ahiṃ vajreṇa maghavan vi vṛścaḥ //",
  "GV01rvh1-10u:6525": "RV_4,017.08a satrāhaṇaṃ dādhṛṣiṃ tumram indram mahām apāraṃ vṛṣabhaṃ suvajram /",
  "GV01rvh1-10u:6526": "RV_4,017.08c hantā yo vṛtraṃ sanitota vājaṃ dātā maghāni maghavā surādhāḥ //",
  "GV01rvh1-10u:6527": "RV_4,017.09a ayaṃ vṛtaś cātayate samīcīr ya ājiṣu maghavā śṛṇva ekaḥ /",
  "GV01rvh1-10u:6528": "RV_4,017.09c ayaṃ vājam bharati yaṃ sanoty asya priyāsaḥ sakhye syāma //",
  "GV01rvh1-10u:6529": "RV_4,017.10a ayaṃ śṛṇve adha jayann uta ghnann ayam uta pra kṛṇute yudhā gāḥ /",
  "GV01rvh1-10u:6530": "RV_4,017.10c yadā satyaṃ kṛṇute manyum indro viśvaṃ dṛḷham bhayata ejad asmāt //",
  "GV01rvh1-10u:6531": "RV_4,017.11a sam indro gā ajayat saṃ hiraṇyā sam aśviyā maghavā yo ha pūrvīḥ /",
  "GV01rvh1-10u:6532": "RV_4,017.11c ebhir nṛbhir nṛtamo asya śākai rāyo vibhaktā sambharaś ca vasvaḥ //",
  "GV01rvh1-10u:6533": "RV_4,017.12a kiyat svid indro adhy eti mātuḥ kiyat pitur janitur yo jajāna /",
  "GV01rvh1-10u:6534": "RV_4,017.12c yo asya śuṣmam muhukair iyarti vāto na jūta stanayadbhir abhraiḥ //",
  "GV01rvh1-10u:6535": "RV_4,017.13a kṣiyantaṃ tvam akṣiyantaṃ kṛṇotīyarti reṇum maghavā samoham /",
  "GV01rvh1-10u:6536": "RV_4,017.13c vibhañjanur aśanimāṃ iva dyaur uta stotāram maghavā vasau dhāt //",
  "GV01rvh1-10u:6537": "RV_4,017.14a ayaṃ cakram iṣaṇat sūryasya ny etaśaṃ rīramat sasṛmāṇam /",
  "GV01rvh1-10u:6538": "RV_4,017.14b ā kṛṣṇa īṃ juhurāṇo jigharti tvaco budhne rajaso asya yonau //",
  "GV01rvh1-10u:6539": "RV_4,017.15a asiknyāṃ yajamāno na hotā //",
  "GV01rvh1-10u:6540": "RV_4,017.16a gavyanta indraṃ sakhyāya viprā aśvāyanto vṛṣaṇaṃ vājayantaḥ /",
  "GV01rvh1-10u:6541": "RV_4,017.16c janīyanto janidām akṣitotim ā cyāvayāmo 'vate na kośam //",
  "GV01rvh1-10u:6542": "RV_4,017.17a trātā no bodhi dadṛśāna āpir abhikhyātā marḍitā somyānām /",
  "GV01rvh1-10u:6543": "RV_4,017.17c sakhā pitā pitṛtamaḥ pitṝṇāṃ kartem u lokam uśate vayodhāḥ //",
  "GV01rvh1-10u:6544": "RV_4,017.18a sakhīyatām avitā bodhi sakhā gṛṇāna indra stuvate vayo dhāḥ /",
  "GV01rvh1-10u:6545": "RV_4,017.18c vayaṃ hy ā te cakṛmā sabādha ābhiḥ śamībhir mahayanta indra //",
  "GV01rvh1-10u:6546": "RV_4,017.19a stuta indro maghavā yad dha vṛtrā bhūrīṇy eko apratīni hanti /",
  "GV01rvh1-10u:6547": "RV_4,017.19c asya priyo jaritā yasya śarman nakir devā vārayante na martāḥ //",
  "GV01rvh1-10u:6548": "RV_4,017.20a evā na indro maghavā virapśī karat satyā carṣaṇīdhṛd anarvā /",
  "GV01rvh1-10u:6549": "RV_4,017.20c tvaṃ rājā januṣāṃ dhehy asme adhi śravo māhinaṃ yaj jaritre //",
  "GV01rvh1-10u:6550": "RV_4,017.21a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6551": "RV_4,017.21c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6552": "RV_4,018.01a ayam panthā anuvittaḥ purāṇo yato devā udajāyanta viśve /",
  "GV01rvh1-10u:6553": "RV_4,018.01c ataś cid ā janiṣīṣṭa pravṛddho mā mātaram amuyā pattave kaḥ //",
  "GV01rvh1-10u:6554": "RV_4,018.02a nāham ato nir ayā durgahaitat tiraścatā pārśvān nir gamāṇi /",
  "GV01rvh1-10u:6555": "RV_4,018.02c bahūni me akṛtā kartvāni yudhyai tvena saṃ tvena pṛcchai //",
  "GV01rvh1-10u:6556": "RV_4,018.03a parāyatīm mātaram anv acaṣṭa na nānu gāny anu nū gamāni /",
  "GV01rvh1-10u:6557": "RV_4,018.03c tvaṣṭur gṛhe apibat somam indraḥ śatadhanyaṃ camvoḥ sutasya //",
  "GV01rvh1-10u:6558": "RV_4,018.04a kiṃ sa ṛdhak kṛṇavad yaṃ sahasram māso jabhāra śaradaś ca pūrvīḥ /",
  "GV01rvh1-10u:6559": "RV_4,018.04c nahī nv asya pratimānam asty antar jāteṣūta ye janitvāḥ //",
  "GV01rvh1-10u:6560": "RV_4,018.05a avadyam iva manyamānā guhākar indram mātā vīryeṇā nyṛṣṭam /",
  "GV01rvh1-10u:6561": "RV_4,018.05c athod asthāt svayam atkaṃ vasāna ā rodasī apṛṇāj jāyamānaḥ //",
  "GV01rvh1-10u:6562": "RV_4,018.06a etā arṣanty alalābhavantīr ṛtāvarīr iva saṃkrośamānāḥ /",
  "GV01rvh1-10u:6563": "RV_4,018.06c etā vi pṛccha kim idam bhananti kam āpo adrim paridhiṃ rujanti //",
  "GV01rvh1-10u:6564": "RV_4,018.07a kim u ṣvid asmai nivido bhanantendrasyāvadyaṃ didhiṣanta āpaḥ /",
  "GV01rvh1-10u:6565": "RV_4,018.07c mamaitān putro mahatā vadhena vṛtraṃ jaghanvāṃ asṛjad vi sindhūn //",
  "GV01rvh1-10u:6566": "RV_4,018.08a mamac cana tvā yuvatiḥ parāsa mamac cana tvā kuṣavā jagāra /",
  "GV01rvh1-10u:6567": "RV_4,018.08c mamac cid āpaḥ śiśave mamṛḍyur mamac cid indraḥ sahasod atiṣṭhat //",
  "GV01rvh1-10u:6568": "RV_4,018.09a mamac cana te maghavan vyaṃso nivividhvāṃ apa hanū jaghāna /",
  "GV01rvh1-10u:6569": "RV_4,018.09c adhā nividdha uttaro babhūvāñ chiro dāsasya sam piṇag vadhena //",
  "GV01rvh1-10u:6570": "RV_4,018.10a gṛṣṭiḥ sasūva sthaviraṃ tavāgām anādhṛṣyaṃ vṛṣabhaṃ tumram indram /",
  "GV01rvh1-10u:6571": "RV_4,018.10c arīḷhaṃ vatsaṃ carathāya mātā svayaṃ gātuṃ tanva icchamānam //",
  "GV01rvh1-10u:6572": "RV_4,018.11a uta mātā mahiṣam anv avenad amī tvā jahati putra devāḥ /",
  "GV01rvh1-10u:6573": "RV_4,018.11c athābravīd vṛtram indro haniṣyan sakhe viṣṇo vitaraṃ vi kramasva //",
  "GV01rvh1-10u:6574": "RV_4,018.12a kas te mātaraṃ vidhavām acakrac chayuṃ kas tvām ajighāṃsac carantam /",
  "GV01rvh1-10u:6575": "RV_4,018.12c kas te devo adhi mārḍīka āsīd yat prākṣiṇāḥ pitaram pādagṛhya //",
  "GV01rvh1-10u:6576": "RV_4,018.13a avartyā śuna āntrāṇi pece na deveṣu vivide marḍitāram /",
  "GV01rvh1-10u:6577": "RV_4,018.13c apaśyaṃ jāyām amahīyamānām adhā me śyeno madhv ā jabhāra //",
  "GV01rvh1-10u:6578": "RV_4,019.01a evā tvām indra vajrinn atra viśve devāsaḥ suhavāsa ūmāḥ /",
  "GV01rvh1-10u:6579": "RV_4,019.01c mahām ubhe rodasī vṛddham ṛṣvaṃ nir ekam id vṛṇate vṛtrahatye //",
  "GV01rvh1-10u:6580": "RV_4,019.02a avāsṛjanta jivrayo na devā bhuvaḥ samrāḷ indra satyayoniḥ /",
  "GV01rvh1-10u:6581": "RV_4,019.02c ahann ahim pariśayānam arṇaḥ pra vartanīr arado viśvadhenāḥ //",
  "GV01rvh1-10u:6582": "RV_4,019.03a atṛpṇuvantaṃ viyatam abudhyam abudhyamānaṃ suṣupāṇam indra /",
  "GV01rvh1-10u:6583": "RV_4,019.03c sapta prati pravata āśayānam ahiṃ vajreṇa vi riṇā aparvan //",
  "GV01rvh1-10u:6584": "RV_4,019.04a akṣodayac chavasā kṣāma budhnaṃ vār ṇa vātas taviṣībhir indraḥ /",
  "GV01rvh1-10u:6585": "RV_4,019.04c dṛḷhāny aubhnād uśamāna ojo 'vābhinat kakubhaḥ parvatānām //",
  "GV01rvh1-10u:6586": "RV_4,019.05a abhi pra dadrur janayo na garbhaṃ rathā iva pra yayuḥ sākam adrayaḥ /",
  "GV01rvh1-10u:6587": "RV_4,019.05c atarpayo visṛta ubja ūrmīn tvaṃ vṛtāṃ ariṇā indra sindhūn //",
  "GV01rvh1-10u:6588": "RV_4,019.06a tvam mahīm avaniṃ viśvadhenāṃ turvītaye vayyāya kṣarantīm /",
  "GV01rvh1-10u:6589": "RV_4,019.06c aramayo namasaijad arṇaḥ sutaraṇāṃ akṛṇor indra sindhūn //",
  "GV01rvh1-10u:6590": "RV_4,019.07a prāgruvo nabhanvo na vakvā dhvasrā apinvad yuvatīr ṛtajñāḥ /",
  "GV01rvh1-10u:6591": "RV_4,019.07c dhanvāny ajrāṃ apṛṇak tṛṣāṇāṃ adhog indra staryo daṃsupatnīḥ //",
  "GV01rvh1-10u:6592": "RV_4,019.08a pūrvīr uṣasaḥ śaradaś ca gūrtā vṛtraṃ jaghanvāṃ asṛjad vi sindhūn /",
  "GV01rvh1-10u:6593": "RV_4,019.08c pariṣṭhitā atṛṇad badbadhānāḥ sīrā indraḥ sravitave pṛthivyā //",
  "GV01rvh1-10u:6594": "RV_4,019.09a vamrībhiḥ putram agruvo adānaṃ niveśanād dhariva ā jabhartha /",
  "GV01rvh1-10u:6595": "RV_4,019.09c vy andho akhyad ahim ādadāno nir bhūd ukhacchit sam aranta parva //",
  "GV01rvh1-10u:6596": "RV_4,019.10a pra te pūrvāṇi karaṇāni viprāvidvāṃ āha viduṣe karāṃsi /",
  "GV01rvh1-10u:6597": "RV_4,019.10c yathā-yathā vṛṣṇyāni svagūrtāpāṃsi rājan naryāviveṣīḥ //",
  "GV01rvh1-10u:6598": "RV_4,019.11a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6599": "RV_4,019.11c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6600": "RV_4,020.01a ā na indro dūrād ā na āsād abhiṣṭikṛd avase yāsad ugraḥ /",
  "GV01rvh1-10u:6601": "RV_4,020.01c ojiṣṭhebhir nṛpatir vajrabāhuḥ saṃge samatsu turvaṇiḥ pṛtanyūn //",
  "GV01rvh1-10u:6602": "RV_4,020.02a ā na indro haribhir yātv acchārvācīno 'vase rādhase ca /",
  "GV01rvh1-10u:6603": "RV_4,020.02c tiṣṭhāti vajrī maghavā virapśīmaṃ yajñam anu no vājasātau //",
  "GV01rvh1-10u:6604": "RV_4,020.03a imaṃ yajñaṃ tvam asmākam indra puro dadhat saniṣyasi kratuṃ naḥ /",
  "GV01rvh1-10u:6605": "RV_4,020.03c śvaghnīva vajrin sanaye dhanānāṃ tvayā vayam arya ājiṃ jayema //",
  "GV01rvh1-10u:6606": "RV_4,020.04a uśann u ṣu ṇaḥ sumanā upāke somasya nu suṣutasya svadhāvaḥ /",
  "GV01rvh1-10u:6607": "RV_4,020.04c pā indra pratibhṛtasya madhvaḥ sam andhasā mamadaḥ pṛṣṭhyena //",
  "GV01rvh1-10u:6608": "RV_4,020.05a vi yo rarapśa ṛṣibhir navebhir vṛkṣo na pakvaḥ sṛṇyo na jetā /",
  "GV01rvh1-10u:6609": "RV_4,020.05c maryo na yoṣām abhi manyamāno 'cchā vivakmi puruhūtam indram //",
  "GV01rvh1-10u:6610": "RV_4,020.06a girir na yaḥ svatavāṃ ṛṣva indraḥ sanād eva sahase jāta ugraḥ /",
  "GV01rvh1-10u:6611": "RV_4,020.06c ādartā vajraṃ sthaviraṃ na bhīma udneva kośaṃ vasunā nyṛṣṭam //",
  "GV01rvh1-10u:6612": "RV_4,020.07a na yasya vartā januṣā nv asti na rādhasa āmarītā maghasya /",
  "GV01rvh1-10u:6613": "RV_4,020.07c udvāvṛṣāṇas taviṣīva ugrāsmabhyaṃ daddhi puruhūta rāyaḥ //",
  "GV01rvh1-10u:6614": "RV_4,020.08a īkṣe rāyaḥ kṣayasya carṣaṇīnām uta vrajam apavartāsi gonām /",
  "GV01rvh1-10u:6615": "RV_4,020.08c śikṣānaraḥ samitheṣu prahāvān vasvo rāśim abhinetāsi bhūrim //",
  "GV01rvh1-10u:6616": "RV_4,020.09a kayā tac chṛṇve śacyā śaciṣṭho yayā kṛṇoti muhu kā cid ṛṣvaḥ /",
  "GV01rvh1-10u:6617": "RV_4,020.09c puru dāśuṣe vicayiṣṭho aṃho 'thā dadhāti draviṇaṃ jaritre //",
  "GV01rvh1-10u:6618": "RV_4,020.10a mā no mardhīr ā bharā daddhi tan naḥ pra dāśuṣe dātave bhūri yat te /",
  "GV01rvh1-10u:6619": "RV_4,020.10c navye deṣṇe śaste asmin ta ukthe pra bravāma vayam indra stuvantaḥ //",
  "GV01rvh1-10u:6620": "RV_4,020.11a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6621": "RV_4,020.11c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6622": "RV_4,021.01a ā yātv indro 'vasa upa na iha stutaḥ sadhamād astu śūraḥ /",
  "GV01rvh1-10u:6623": "RV_4,021.01c vāvṛdhānas taviṣīr yasya pūrvīr dyaur na kṣatram abhibhūti puṣyāt //",
  "GV01rvh1-10u:6624": "RV_4,021.02a tasyed iha stavatha vṛṣṇyāni tuvidyumnasya tuvirādhaso nṝn /",
  "GV01rvh1-10u:6625": "RV_4,021.02c yasya kratur vidathyo na samrāṭ sāhvān tarutro abhy asti kṛṣṭīḥ //",
  "GV01rvh1-10u:6626": "RV_4,021.03a ā yātv indro diva ā pṛthivyā makṣū samudrād uta vā purīṣāt /",
  "GV01rvh1-10u:6627": "RV_4,021.03c svarṇarād avase no marutvān parāvato vā sadanād ṛtasya //",
  "GV01rvh1-10u:6628": "RV_4,021.04a sthūrasya rāyo bṛhato ya īśe tam u ṣṭavāma vidatheṣv indram /",
  "GV01rvh1-10u:6629": "RV_4,021.04c yo vāyunā jayati gomatīṣu pra dhṛṣṇuyā nayati vasyo accha //",
  "GV01rvh1-10u:6630": "RV_4,021.05a upa yo namo namasi stabhāyann iyarti vācaṃ janayan yajadhyai /",
  "GV01rvh1-10u:6631": "RV_4,021.05c ṛñjasānaḥ puruvāra ukthair endraṃ kṛṇvīta sadaneṣu hotā //",
  "GV01rvh1-10u:6632": "RV_4,021.06a dhiṣā yadi dhiṣaṇyantaḥ saraṇyān sadanto adrim auśijasya gohe /",
  "GV01rvh1-10u:6633": "RV_4,021.06c ā duroṣāḥ pāstyasya hotā yo no mahān saṃvaraṇeṣu vahniḥ //",
  "GV01rvh1-10u:6634": "RV_4,021.07a satrā yad īm bhārvarasya vṛṣṇaḥ siṣakti śuṣma stuvate bharāya /",
  "GV01rvh1-10u:6635": "RV_4,021.07c guhā yad īm auśijasya gohe pra yad dhiye prāyase madāya //",
  "GV01rvh1-10u:6636": "RV_4,021.08a vi yad varāṃsi parvatasya vṛṇve payobhir jinve apāṃ javāṃsi /",
  "GV01rvh1-10u:6637": "RV_4,021.08c vidad gaurasya gavayasya gohe yadī vājāya sudhyo vahanti //",
  "GV01rvh1-10u:6638": "RV_4,021.09a bhadrā te hastā sukṛtota pāṇī prayantārā stuvate rādha indra /",
  "GV01rvh1-10u:6639": "RV_4,021.09c kā te niṣattiḥ kim u no mamatsi kiṃ nod-ud u harṣase dātavā u //",
  "GV01rvh1-10u:6640": "RV_4,021.10a evā vasva indraḥ satyaḥ samrāḍ ḍhantā vṛtraṃ varivaḥ pūrave kaḥ /",
  "GV01rvh1-10u:6641": "RV_4,021.10c puruṣṭuta kratvā naḥ śagdhi rāyo bhakṣīya te 'vaso daivyasya //",
  "GV01rvh1-10u:6642": "RV_4,021.11a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6643": "RV_4,021.11c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6644": "RV_4,022.01a yan na indro jujuṣe yac ca vaṣṭi tan no mahān karati śuṣmy ā cit /",
  "GV01rvh1-10u:6645": "RV_4,022.01c brahma stomam maghavā somam ukthā yo aśmānaṃ śavasā bibhrad eti //",
  "GV01rvh1-10u:6646": "RV_4,022.02a vṛṣā vṛṣandhiṃ caturaśrim asyann ugro bāhubhyāṃ nṛtamaḥ śacīvān /",
  "GV01rvh1-10u:6647": "RV_4,022.02c śriye paruṣṇīm uṣamāṇa ūrṇāṃ yasyāḥ parvāṇi sakhyāya vivye //",
  "GV01rvh1-10u:6648": "RV_4,022.03a yo devo devatamo jāyamāno maho vājebhir mahadbhiś ca śuṣmaiḥ /",
  "GV01rvh1-10u:6649": "RV_4,022.03c dadhāno vajram bāhvor uśantaṃ dyām amena rejayat pra bhūma //",
  "GV01rvh1-10u:6650": "RV_4,022.04a viśvā rodhāṃsi pravataś ca pūrvīr dyaur ṛṣvāj janiman rejata kṣāḥ /",
  "GV01rvh1-10u:6651": "RV_4,022.04c ā mātarā bharati śuṣmy ā gor nṛvat parijman nonuvanta vātāḥ //",
  "GV01rvh1-10u:6652": "RV_4,022.05a tā tū ta indra mahato mahāni viśveṣv it savaneṣu pravācyā /",
  "GV01rvh1-10u:6653": "RV_4,022.05c yac chūra dhṛṣṇo dhṛṣatā dadhṛṣvān ahiṃ vajreṇa śavasāviveṣīḥ //",
  "GV01rvh1-10u:6654": "RV_4,022.06a tā tū te satyā tuvinṛmṇa viśvā pra dhenavaḥ sisrate vṛṣṇa ūdhnaḥ /",
  "GV01rvh1-10u:6655": "RV_4,022.06c adhā ha tvad vṛṣamaṇo bhiyānāḥ pra sindhavo javasā cakramanta //",
  "GV01rvh1-10u:6656": "RV_4,022.07a atrāha te harivas tā u devīr avobhir indra stavanta svasāraḥ /",
  "GV01rvh1-10u:6657": "RV_4,022.07c yat sīm anu pra muco badbadhānā dīrghām anu prasitiṃ syandayadhyai //",
  "GV01rvh1-10u:6658": "RV_4,022.08a pipīḷe aṃśur madyo na sindhur ā tvā śamī śaśamānasya śaktiḥ /",
  "GV01rvh1-10u:6659": "RV_4,022.08c asmadryak chuśucānasya yamyā āśur na raśmiṃ tuvyojasaṃ goḥ //",
  "GV01rvh1-10u:6660": "RV_4,022.09a asme varṣiṣṭhā kṛṇuhi jyeṣṭhā nṛmṇāni satrā sahure sahāṃsi /",
  "GV01rvh1-10u:6661": "RV_4,022.09c asmabhyaṃ vṛtrā suhanāni randhi jahi vadhar vanuṣo martyasya //",
  "GV01rvh1-10u:6662": "RV_4,022.10a asmākam it su śṛṇuhi tvam indrāsmabhyaṃ citrāṃ upa māhi vājān /",
  "GV01rvh1-10u:6663": "RV_4,022.10c asmabhyaṃ viśvā iṣaṇaḥ purandhīr asmākaṃ su maghavan bodhi godāḥ //",
  "GV01rvh1-10u:6664": "RV_4,022.11a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6665": "RV_4,022.11c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6666": "RV_4,023.01a kathā mahām avṛdhat kasya hotur yajñaṃ juṣāṇo abhi somam ūdhaḥ /",
  "GV01rvh1-10u:6667": "RV_4,023.01c pibann uśāno juṣamāṇo andho vavakṣa ṛṣvaḥ śucate dhanāya //",
  "GV01rvh1-10u:6668": "RV_4,023.02a ko asya vīraḥ sadhamādam āpa sam ānaṃśa sumatibhiḥ ko asya /",
  "GV01rvh1-10u:6669": "RV_4,023.02c kad asya citraṃ cikite kad ūtī vṛdhe bhuvac chaśamānasya yajyoḥ //",
  "GV01rvh1-10u:6670": "RV_4,023.03a kathā śṛṇoti hūyamānam indraḥ kathā śṛṇvann avasām asya veda /",
  "GV01rvh1-10u:6671": "RV_4,023.03c kā asya pūrvīr upamātayo ha kathainam āhuḥ papuriṃ jaritre //",
  "GV01rvh1-10u:6672": "RV_4,023.04a kathā sabādhaḥ śaśamāno asya naśad abhi draviṇaṃ dīdhyānaḥ /",
  "GV01rvh1-10u:6673": "RV_4,023.04c devo bhuvan navedā ma ṛtānāṃ namo jagṛbhvāṃ abhi yaj jujoṣat //",
  "GV01rvh1-10u:6674": "RV_4,023.05a kathā kad asyā uṣaso vyuṣṭau devo martasya sakhyaṃ jujoṣa /",
  "GV01rvh1-10u:6675": "RV_4,023.05c kathā kad asya sakhyaṃ sakhibhyo ye asmin kāmaṃ suyujaṃ tatasre //",
  "GV01rvh1-10u:6676": "RV_4,023.06a kim ād amatraṃ sakhyaṃ sakhibhyaḥ kadā nu te bhrātram pra bravāma /",
  "GV01rvh1-10u:6677": "RV_4,023.06c śriye sudṛśo vapur asya sargāḥ svar ṇa citratamam iṣa ā goḥ //",
  "GV01rvh1-10u:6678": "RV_4,023.07a druhaṃ jighāṃsan dhvarasam anindrāṃ tetikte tigmā tujase anīkā /",
  "GV01rvh1-10u:6679": "RV_4,023.07c ṛṇā cid yatra ṛṇayā na ugro dūre ajñātā uṣaso babādhe //",
  "GV01rvh1-10u:6680": "RV_4,023.08a ṛtasya hi śurudhaḥ santi pūrvīr ṛtasya dhītir vṛjināni hanti /",
  "GV01rvh1-10u:6681": "RV_4,023.08c ṛtasya śloko badhirā tatarda karṇā budhānaḥ śucamāna āyoḥ //",
  "GV01rvh1-10u:6682": "RV_4,023.09a ṛtasya dṛḷhā dharuṇāni santi purūṇi candrā vapuṣe vapūṃṣi /",
  "GV01rvh1-10u:6683": "RV_4,023.09c ṛtena dīrgham iṣaṇanta pṛkṣa ṛtena gāva ṛtam ā viveśuḥ //",
  "GV01rvh1-10u:6684": "RV_4,023.10a ṛtaṃ yemāna ṛtam id vanoty ṛtasya śuṣmas turayā u gavyuḥ /",
  "GV01rvh1-10u:6685": "RV_4,023.10c ṛtāya pṛthvī bahule gabhīre ṛtāya dhenū parame duhāte //",
  "GV01rvh1-10u:6686": "RV_4,023.11a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6687": "RV_4,023.11c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6688": "RV_4,024.01a kā suṣṭutiḥ śavasaḥ sūnum indram arvācīnaṃ rādhasa ā vavartat /",
  "GV01rvh1-10u:6689": "RV_4,024.01c dadir hi vīro gṛṇate vasūni sa gopatir niṣṣidhāṃ no janāsaḥ //",
  "GV01rvh1-10u:6690": "RV_4,024.02a sa vṛtrahatye havyaḥ sa īḍyaḥ sa suṣṭuta indraḥ satyarādhāḥ /",
  "GV01rvh1-10u:6691": "RV_4,024.02c sa yāmann ā maghavā martyāya brahmaṇyate suṣvaye varivo dhāt //",
  "GV01rvh1-10u:6692": "RV_4,024.03a tam in naro vi hvayante samīke ririkvāṃsas tanvaḥ kṛṇvata trām /",
  "GV01rvh1-10u:6693": "RV_4,024.03c mitho yat tyāgam ubhayāso agman naras tokasya tanayasya sātau //",
  "GV01rvh1-10u:6694": "RV_4,024.04a kratūyanti kṣitayo yoga ugrāśuṣāṇāso mitho arṇasātau /",
  "GV01rvh1-10u:6695": "RV_4,024.04c saṃ yad viśo 'vavṛtranta yudhmā ād in nema indrayante abhīke //",
  "GV01rvh1-10u:6696": "RV_4,024.05a ād id dha nema indriyaṃ yajanta ād it paktiḥ puroḷāśaṃ riricyāt /",
  "GV01rvh1-10u:6697": "RV_4,024.05c ād it somo vi papṛcyād asuṣvīn ād ij jujoṣa vṛṣabhaṃ yajadhyai //",
  "GV01rvh1-10u:6698": "RV_4,024.06a kṛṇoty asmai varivo ya itthendrāya somam uśate sunoti /",
  "GV01rvh1-10u:6699": "RV_4,024.06c sadhrīcīnena manasāvivenan tam it sakhāyaṃ kṛṇute samatsu //",
  "GV01rvh1-10u:6700": "RV_4,024.07a ya indrāya sunavat somam adya pacāt paktīr uta bhṛjjāti dhānāḥ /",
  "GV01rvh1-10u:6701": "RV_4,024.07c prati manāyor ucathāni haryan tasmin dadhad vṛṣaṇaṃ śuṣmam indraḥ //",
  "GV01rvh1-10u:6702": "RV_4,024.08a yadā samaryaṃ vy aced ṛghāvā dīrghaṃ yad ājim abhy akhyad aryaḥ /",
  "GV01rvh1-10u:6703": "RV_4,024.08c acikradad vṛṣaṇam patny acchā duroṇa ā niśitaṃ somasudbhiḥ //",
  "GV01rvh1-10u:6704": "RV_4,024.09a bhūyasā vasnam acarat kanīyo 'vikrīto akāniṣam punar yan /",
  "GV01rvh1-10u:6705": "RV_4,024.09c sa bhūyasā kanīyo nārirecīd dīnā dakṣā vi duhanti pra vāṇam //",
  "GV01rvh1-10u:6706": "RV_4,024.10a ka imaṃ daśabhir mamendraṃ krīṇāti dhenubhiḥ /",
  "GV01rvh1-10u:6707": "RV_4,024.10c yadā vṛtrāṇi jaṅghanad athainam me punar dadat //",
  "GV01rvh1-10u:6708": "RV_4,024.11a nū ṣṭuta indra nū gṛṇāna iṣaṃ jaritre nadyo na pīpeḥ /",
  "GV01rvh1-10u:6709": "RV_4,024.11c akāri te harivo brahma navyaṃ dhiyā syāma rathyaḥ sadāsāḥ //",
  "GV01rvh1-10u:6710": "RV_4,025.01a ko adya naryo devakāma uśann indrasya sakhyaṃ jujoṣa /",
  "GV01rvh1-10u:6711": "RV_4,025.01c ko vā mahe 'vase pāryāya samiddhe agnau sutasoma īṭṭe //",
  "GV01rvh1-10u:6712": "RV_4,025.02a ko nānāma vacasā somyāya manāyur vā bhavati vasta usrāḥ /",
  "GV01rvh1-10u:6713": "RV_4,025.02c ka indrasya yujyaṃ kaḥ sakhitvaṃ ko bhrātraṃ vaṣṭi kavaye ka ūtī //",
  "GV01rvh1-10u:6714": "RV_4,025.03a ko devānām avo adyā vṛṇīte ka ādityāṃ aditiṃ jyotir īṭṭe /",
  "GV01rvh1-10u:6715": "RV_4,025.03c kasyāśvināv indro agniḥ sutasyāṃśoḥ pibanti manasāvivenam //",
  "GV01rvh1-10u:6716": "RV_4,025.04a tasmā agnir bhārataḥ śarma yaṃsaj jyok paśyāt sūryam uccarantam /",
  "GV01rvh1-10u:6717": "RV_4,025.04c ya indrāya sunavāmety āha nare naryāya nṛtamāya nṛṇām //",
  "GV01rvh1-10u:6718": "RV_4,025.05a na taṃ jinanti bahavo na dabhrā urv asmā aditiḥ śarma yaṃsat /",
  "GV01rvh1-10u:6719": "RV_4,025.05c priyaḥ sukṛt priya indre manāyuḥ priyaḥ suprāvīḥ priyo asya somī //",
  "GV01rvh1-10u:6720": "RV_4,025.06a suprāvyaḥ prāśuṣāḷ eṣa vīraḥ suṣveḥ paktiṃ kṛṇute kevalendraḥ /",
  "GV01rvh1-10u:6721": "RV_4,025.06c nāsuṣver āpir na sakhā na jāmir duṣprāvyo 'vahanted avācaḥ //",
  "GV01rvh1-10u:6722": "RV_4,025.07a na revatā paṇinā sakhyam indro 'sunvatā sutapāḥ saṃ gṛṇīte /",
  "GV01rvh1-10u:6723": "RV_4,025.07c āsya vedaḥ khidati hanti nagnaṃ vi suṣvaye paktaye kevalo bhūt //",
  "GV01rvh1-10u:6724": "RV_4,025.08a indram pare 'vare madhyamāsa indraṃ yānto 'vasitāsa indram /",
  "GV01rvh1-10u:6725": "RV_4,025.08c indraṃ kṣiyanta uta yudhyamānā indraṃ naro vājayanto havante //",
  "GV01rvh1-10u:6726": "RV_4,026.01a aham manur abhavaṃ sūryaś cāhaṃ kakṣīvāṃ ṛṣir asmi vipraḥ /",
  "GV01rvh1-10u:6727": "RV_4,026.01c ahaṃ kutsam ārjuneyaṃ ny ṛñje 'haṃ kavir uśanā paśyatā mā //",
  "GV01rvh1-10u:6728": "RV_4,026.02a aham bhūmim adadām āryāyāhaṃ vṛṣṭiṃ dāśuṣe martyāya /",
  "GV01rvh1-10u:6729": "RV_4,026.02c aham apo anayaṃ vāvaśānā mama devāso anu ketam āyan //",
  "GV01rvh1-10u:6730": "RV_4,026.03a aham puro mandasāno vy airaṃ nava sākaṃ navatīḥ śambarasya /",
  "GV01rvh1-10u:6731": "RV_4,026.03c śatatamaṃ veśyaṃ sarvatātā divodāsam atithigvaṃ yad āvam //",
  "GV01rvh1-10u:6732": "RV_4,026.04a pra su ṣa vibhyo maruto vir astu pra śyenaḥ śyenebhya āśupatvā /",
  "GV01rvh1-10u:6733": "RV_4,026.04c acakrayā yat svadhayā suparṇo havyam bharan manave devajuṣṭam //",
  "GV01rvh1-10u:6734": "RV_4,026.05a bharad yadi vir ato vevijānaḥ pathoruṇā manojavā asarji /",
  "GV01rvh1-10u:6735": "RV_4,026.05c tūyaṃ yayau madhunā somyenota śravo vivide śyeno atra //",
  "GV01rvh1-10u:6736": "RV_4,026.06a ṛjīpī śyeno dadamāno aṃśum parāvataḥ śakuno mandram madam /",
  "GV01rvh1-10u:6737": "RV_4,026.06c somam bharad dādṛhāṇo devāvān divo amuṣmād uttarād ādāya //",
  "GV01rvh1-10u:6738": "RV_4,026.07a ādāya śyeno abharat somaṃ sahasraṃ savāṃ ayutaṃ ca sākam /",
  "GV01rvh1-10u:6739": "RV_4,026.07c atrā purandhir ajahād arātīr made somasya mūrā amūraḥ //",
  "GV01rvh1-10u:6740": "RV_4,027.01a garbhe nu sann anv eṣām avedam ahaṃ devānāṃ janimāni viśvā /",
  "GV01rvh1-10u:6741": "RV_4,027.01c śatam mā pura āyasīr arakṣann adha śyeno javasā nir adīyam //",
  "GV01rvh1-10u:6742": "RV_4,027.02a na ghā sa mām apa joṣaṃ jabhārābhīm āsa tvakṣasā vīryeṇa /",
  "GV01rvh1-10u:6743": "RV_4,027.02c īrmā purandhir ajahād arātīr uta vātāṃ atarac chūśuvānaḥ //",
  "GV01rvh1-10u:6744": "RV_4,027.03a ava yac chyeno asvanīd adha dyor vi yad yadi vāta ūhuḥ purandhim /",
  "GV01rvh1-10u:6745": "RV_4,027.03c sṛjad yad asmā ava ha kṣipaj jyāṃ kṛśānur astā manasā bhuraṇyan //",
  "GV01rvh1-10u:6746": "RV_4,027.04a ṛjipya īm indrāvato na bhujyuṃ śyeno jabhāra bṛhato adhi ṣṇoḥ /",
  "GV01rvh1-10u:6747": "RV_4,027.04c antaḥ patat patatry asya parṇam adha yāmani prasitasya tad veḥ //",
  "GV01rvh1-10u:6748": "RV_4,027.05a adha śvetaṃ kalaśaṃ gobhir aktam āpipyānam maghavā śukram andhaḥ /",
  "GV01rvh1-10u:6749": "RV_4,027.05c adhvaryubhiḥ prayatam madhvo agram indro madāya prati dhat pibadhyai śūro madāya prati dhat pibadhyai //",
  "GV01rvh1-10u:6750": "RV_4,028.01a tvā yujā tava tat soma sakhya indro apo manave sasrutas kaḥ /",
  "GV01rvh1-10u:6751": "RV_4,028.01c ahann ahim ariṇāt sapta sindhūn apāvṛṇod apihiteva khāni //",
  "GV01rvh1-10u:6752": "RV_4,028.02a tvā yujā ni khidat sūryasyendraś cakraṃ sahasā sadya indo /",
  "GV01rvh1-10u:6753": "RV_4,028.02c adhi ṣṇunā bṛhatā vartamānam maho druho apa viśvāyu dhāyi //",
  "GV01rvh1-10u:6754": "RV_4,028.03a ahann indro adahad agnir indo purā dasyūn madhyandinād abhīke /",
  "GV01rvh1-10u:6755": "RV_4,028.03c durge duroṇe kratvā na yātām purū sahasrā śarvā ni barhīt //",
  "GV01rvh1-10u:6756": "RV_4,028.04a viśvasmāt sīm adhamāṃ indra dasyūn viśo dāsīr akṛṇor apraśastāḥ /",
  "GV01rvh1-10u:6757": "RV_4,028.04c abādhethām amṛṇataṃ ni śatrūn avindethām apacitiṃ vadhatraiḥ //",
  "GV01rvh1-10u:6758": "RV_4,028.05a evā satyam maghavānā yuvaṃ tad indraś ca somorvam aśvyaṃ goḥ /",
  "GV01rvh1-10u:6759": "RV_4,028.05c ādardṛtam apihitāny aśnā riricathuḥ kṣāś cit tatṛdānā //",
  "GV01rvh1-10u:6760": "RV_4,029.01a ā na stuta upa vājebhir ūtī indra yāhi haribhir mandasānaḥ /",
  "GV01rvh1-10u:6761": "RV_4,029.01c tiraś cid aryaḥ savanā purūṇy āṅgūṣebhir gṛṇānaḥ satyarādhāḥ //",
  "GV01rvh1-10u:6762": "RV_4,029.02a ā hi ṣmā yāti naryaś cikitvān hūyamānaḥ sotṛbhir upa yajñam /",
  "GV01rvh1-10u:6763": "RV_4,029.02c svaśvo yo abhīrur manyamānaḥ suṣvāṇebhir madati saṃ ha vīraiḥ //",
  "GV01rvh1-10u:6764": "RV_4,029.03a śrāvayed asya karṇā vājayadhyai juṣṭām anu pra diśam mandayadhyai /",
  "GV01rvh1-10u:6765": "RV_4,029.03c udvāvṛṣāṇo rādhase tuviṣmān karan na indraḥ sutīrthābhayaṃ ca //",
  "GV01rvh1-10u:6766": "RV_4,029.04a acchā yo gantā nādhamānam ūtī itthā vipraṃ havamānaṃ gṛṇantam /",
  "GV01rvh1-10u:6767": "RV_4,029.04c upa tmani dadhāno dhury āśūn sahasrāṇi śatāni vajrabāhuḥ //",
  "GV01rvh1-10u:6768": "RV_4,029.05a tvotāso maghavann indra viprā vayaṃ te syāma sūrayo gṛṇantaḥ /",
  "GV01rvh1-10u:6769": "RV_4,029.05c bhejānāso bṛhaddivasya rāya ākāyyasya dāvane purukṣoḥ //",
  "GV01rvh1-10u:6770": "RV_4,030.01a nakir indra tvad uttaro na jyāyāṃ asti vṛtrahan /",
  "GV01rvh1-10u:6771": "RV_4,030.01c nakir evā yathā tvam //",
  "GV01rvh1-10u:6772": "RV_4,030.02a satrā te anu kṛṣṭayo viśvā cakreva vāvṛtuḥ /",
  "GV01rvh1-10u:6773": "RV_4,030.02c satrā mahāṃ asi śrutaḥ //",
  "GV01rvh1-10u:6774": "RV_4,030.03a viśve caned anā tvā devāsa indra yuyudhuḥ /",
  "GV01rvh1-10u:6775": "RV_4,030.03c yad ahā naktam ātiraḥ //",
  "GV01rvh1-10u:6776": "RV_4,030.04a yatrota bādhitebhyaś cakraṃ kutsāya yudhyate /",
  "GV01rvh1-10u:6777": "RV_4,030.04c muṣāya indra sūryam //",
  "GV01rvh1-10u:6778": "RV_4,030.05a yatra devāṃ ṛghāyato viśvāṃ ayudhya eka it /",
  "GV01rvh1-10u:6779": "RV_4,030.05c tvam indra vanūṃr ahan //",
  "GV01rvh1-10u:6780": "RV_4,030.06a yatrota martyāya kam ariṇā indra sūryam /",
  "GV01rvh1-10u:6781": "RV_4,030.06c prāvaḥ śacībhir etaśam //",
  "GV01rvh1-10u:6782": "RV_4,030.07a kim ād utāsi vṛtrahan maghavan manyumattamaḥ /",
  "GV01rvh1-10u:6783": "RV_4,030.07c atrāha dānum ātiraḥ //",
  "GV01rvh1-10u:6784": "RV_4,030.08a etad ghed uta vīryam indra cakartha pauṃsyam /",
  "GV01rvh1-10u:6785": "RV_4,030.08c striyaṃ yad durhaṇāyuvaṃ vadhīr duhitaraṃ divaḥ //",
  "GV01rvh1-10u:6786": "RV_4,030.09a divaś cid ghā duhitaram mahān mahīyamānām /",
  "GV01rvh1-10u:6787": "RV_4,030.09c uṣāsam indra sam piṇak //",
  "GV01rvh1-10u:6788": "RV_4,030.10a apoṣā anasaḥ sarat sampiṣṭād aha bibhyuṣī /",
  "GV01rvh1-10u:6789": "RV_4,030.10c ni yat sīṃ śiśnathad vṛṣā //",
  "GV01rvh1-10u:6790": "RV_4,030.11a etad asyā anaḥ śaye susampiṣṭaṃ vipāśy ā /",
  "GV01rvh1-10u:6791": "RV_4,030.11c sasāra sīm parāvataḥ //",
  "GV01rvh1-10u:6792": "RV_4,030.12a uta sindhuṃ vibālyaṃ vitasthānām adhi kṣami /",
  "GV01rvh1-10u:6793": "RV_4,030.12c pari ṣṭhā indra māyayā //",
  "GV01rvh1-10u:6794": "RV_4,030.13a uta śuṣṇasya dhṛṣṇuyā pra mṛkṣo abhi vedanam /",
  "GV01rvh1-10u:6795": "RV_4,030.13c puro yad asya sampiṇak //",
  "GV01rvh1-10u:6796": "RV_4,030.14a uta dāsaṃ kaulitaram bṛhataḥ parvatād adhi /",
  "GV01rvh1-10u:6797": "RV_4,030.14c avāhann indra śambaram //",
  "GV01rvh1-10u:6798": "RV_4,030.15a uta dāsasya varcinaḥ sahasrāṇi śatāvadhīḥ /",
  "GV01rvh1-10u:6799": "RV_4,030.15c adhi pañca pradhīṃr iva //",
  "GV01rvh1-10u:6800": "RV_4,030.16a uta tyam putram agruvaḥ parāvṛktaṃ śatakratuḥ /",
  "GV01rvh1-10u:6801": "RV_4,030.16c uktheṣv indra ābhajat //",
  "GV01rvh1-10u:6802": "RV_4,030.17a uta tyā turvaśāyadū asnātārā śacīpatiḥ /",
  "GV01rvh1-10u:6803": "RV_4,030.17c indro vidvāṃ apārayat //",
  "GV01rvh1-10u:6804": "RV_4,030.18a uta tyā sadya āryā sarayor indra pārataḥ /",
  "GV01rvh1-10u:6805": "RV_4,030.18c arṇācitrarathāvadhīḥ //",
  "GV01rvh1-10u:6806": "RV_4,030.19a anu dvā jahitā nayo 'ndhaṃ śroṇaṃ ca vṛtrahan /",
  "GV01rvh1-10u:6807": "RV_4,030.19c na tat te sumnam aṣṭave //",
  "GV01rvh1-10u:6808": "RV_4,030.20a śatam aśmanmayīnām purām indro vy āsyat /",
  "GV01rvh1-10u:6809": "RV_4,030.20c divodāsāya dāśuṣe //",
  "GV01rvh1-10u:6810": "RV_4,030.21a asvāpayad dabhītaye sahasrā triṃśataṃ hathaiḥ /",
  "GV01rvh1-10u:6811": "RV_4,030.21c dāsānām indro māyayā //",
  "GV01rvh1-10u:6812": "RV_4,030.22a sa ghed utāsi vṛtrahan samāna indra gopatiḥ /",
  "GV01rvh1-10u:6813": "RV_4,030.22c yas tā viśvāni cicyuṣe //",
  "GV01rvh1-10u:6814": "RV_4,030.23a uta nūnaṃ yad indriyaṃ kariṣyā indra pauṃsyam /",
  "GV01rvh1-10u:6815": "RV_4,030.23c adyā nakiṣ ṭad ā minat //",
  "GV01rvh1-10u:6816": "RV_4,030.24a vāmaṃ-vāmaṃ ta ādure devo dadātv aryamā /",
  "GV01rvh1-10u:6817": "RV_4,030.24c vāmam pūṣā vāmam bhago vāmaṃ devaḥ karūḷatī //",
  "GV01rvh1-10u:6818": "RV_4,031.01a kayā naś citra ā bhuvad ūtī sadāvṛdhaḥ sakhā /",
  "GV01rvh1-10u:6819": "RV_4,031.01c kayā śaciṣṭhayā vṛtā //",
  "GV01rvh1-10u:6820": "RV_4,031.02a kas tvā satyo madānām maṃhiṣṭho matsad andhasaḥ /",
  "GV01rvh1-10u:6821": "RV_4,031.02c dṛḷhā cid āruje vasu //",
  "GV01rvh1-10u:6822": "RV_4,031.03a abhī ṣu ṇaḥ sakhīnām avitā jaritṝṇām /",
  "GV01rvh1-10u:6823": "RV_4,031.03c śatam bhavāsy ūtibhiḥ //",
  "GV01rvh1-10u:6824": "RV_4,031.04a abhī na ā vavṛtsva cakraṃ na vṛttam arvataḥ /",
  "GV01rvh1-10u:6825": "RV_4,031.04c niyudbhiś carṣaṇīnām //",
  "GV01rvh1-10u:6826": "RV_4,031.05a pravatā hi kratūnām ā hā padeva gacchasi /",
  "GV01rvh1-10u:6827": "RV_4,031.05c abhakṣi sūrye sacā //",
  "GV01rvh1-10u:6828": "RV_4,031.06a saṃ yat ta indra manyavaḥ saṃ cakrāṇi dadhanvire /",
  "GV01rvh1-10u:6829": "RV_4,031.06c adha tve adha sūrye //",
  "GV01rvh1-10u:6830": "RV_4,031.07a uta smā hi tvām āhur in maghavānaṃ śacīpate /",
  "GV01rvh1-10u:6831": "RV_4,031.07c dātāram avidīdhayum //",
  "GV01rvh1-10u:6832": "RV_4,031.08a uta smā sadya it pari śaśamānāya sunvate /",
  "GV01rvh1-10u:6833": "RV_4,031.08c purū cin maṃhase vasu //",
  "GV01rvh1-10u:6834": "RV_4,031.09a nahi ṣmā te śataṃ cana rādho varanta āmuraḥ /",
  "GV01rvh1-10u:6835": "RV_4,031.09c na cyautnāni kariṣyataḥ //",
  "GV01rvh1-10u:6836": "RV_4,031.10a asmāṃ avantu te śatam asmān sahasram ūtayaḥ /",
  "GV01rvh1-10u:6837": "RV_4,031.10c asmān viśvā abhiṣṭayaḥ //",
  "GV01rvh1-10u:6838": "RV_4,031.11a asmāṃ ihā vṛṇīṣva sakhyāya svastaye /",
  "GV01rvh1-10u:6839": "RV_4,031.11c maho rāye divitmate //",
  "GV01rvh1-10u:6840": "RV_4,031.12a asmāṃ aviḍḍhi viśvahendra rāyā parīṇasā /",
  "GV01rvh1-10u:6841": "RV_4,031.12c asmān viśvābhir ūtibhiḥ //",
  "GV01rvh1-10u:6842": "RV_4,031.13a asmabhyaṃ tāṃ apā vṛdhi vrajāṃ asteva gomataḥ /",
  "GV01rvh1-10u:6843": "RV_4,031.13c navābhir indrotibhiḥ //",
  "GV01rvh1-10u:6844": "RV_4,031.14a asmākaṃ dhṛṣṇuyā ratho dyumāṃ indrānapacyutaḥ /",
  "GV01rvh1-10u:6845": "RV_4,031.14c gavyur aśvayur īyate //",
  "GV01rvh1-10u:6846": "RV_4,031.15a asmākam uttamaṃ kṛdhi śravo deveṣu sūrya /",
  "GV01rvh1-10u:6847": "RV_4,031.15c varṣiṣṭhaṃ dyām ivopari //",
  "GV01rvh1-10u:6848": "RV_4,032.01a ā tū na indra vṛtrahann asmākam ardham ā gahi /",
  "GV01rvh1-10u:6849": "RV_4,032.01c mahān mahībhir ūtibhiḥ //",
  "GV01rvh1-10u:6850": "RV_4,032.02a bhṛmiś cid ghāsi tūtujir ā citra citriṇīṣv ā /",
  "GV01rvh1-10u:6851": "RV_4,032.02c citraṃ kṛṇoṣy ūtaye //",
  "GV01rvh1-10u:6852": "RV_4,032.03a dabhrebhiś cic chaśīyāṃsaṃ haṃsi vrādhantam ojasā /",
  "GV01rvh1-10u:6853": "RV_4,032.03c sakhibhir ye tve sacā //",
  "GV01rvh1-10u:6854": "RV_4,032.04a vayam indra tve sacā vayaṃ tvābhi nonumaḥ /",
  "GV01rvh1-10u:6855": "RV_4,032.04c asmāṃ-asmāṃ id ud ava //",
  "GV01rvh1-10u:6856": "RV_4,032.05a sa naś citrābhir adrivo 'navadyābhir ūtibhiḥ /",
  "GV01rvh1-10u:6857": "RV_4,032.05c anādhṛṣṭābhir ā gahi //",
  "GV01rvh1-10u:6858": "RV_4,032.06a bhūyāmo ṣu tvāvataḥ sakhāya indra gomataḥ /",
  "GV01rvh1-10u:6859": "RV_4,032.06c yujo vājāya ghṛṣvaye //",
  "GV01rvh1-10u:6860": "RV_4,032.07a tvaṃ hy eka īśiṣa indra vājasya gomataḥ /",
  "GV01rvh1-10u:6861": "RV_4,032.07c sa no yandhi mahīm iṣam //",
  "GV01rvh1-10u:6862": "RV_4,032.08a na tvā varante anyathā yad ditsasi stuto magham /",
  "GV01rvh1-10u:6863": "RV_4,032.08c stotṛbhya indra girvaṇaḥ //",
  "GV01rvh1-10u:6864": "RV_4,032.09a abhi tvā gotamā girānūṣata pra dāvane /",
  "GV01rvh1-10u:6865": "RV_4,032.09c indra vājāya ghṛṣvaye //",
  "GV01rvh1-10u:6866": "RV_4,032.10a pra te vocāma vīryā yā mandasāna ārujaḥ /",
  "GV01rvh1-10u:6867": "RV_4,032.10c puro dāsīr abhītya //",
  "GV01rvh1-10u:6868": "RV_4,032.11a tā te gṛṇanti vedhaso yāni cakartha pauṃsyā /",
  "GV01rvh1-10u:6869": "RV_4,032.11c suteṣv indra girvaṇaḥ //",
  "GV01rvh1-10u:6870": "RV_4,032.12a avīvṛdhanta gotamā indra tve stomavāhasaḥ /",
  "GV01rvh1-10u:6871": "RV_4,032.12c aiṣu dhā vīravad yaśaḥ //",
  "GV01rvh1-10u:6872": "RV_4,032.13a yac cid dhi śaśvatām asīndra sādhāraṇas tvam /",
  "GV01rvh1-10u:6873": "RV_4,032.13c taṃ tvā vayaṃ havāmahe //",
  "GV01rvh1-10u:6874": "RV_4,032.14a arvācīno vaso bhavāsme su matsvāndhasaḥ /",
  "GV01rvh1-10u:6875": "RV_4,032.14c somānām indra somapāḥ //",
  "GV01rvh1-10u:6876": "RV_4,032.15a asmākaṃ tvā matīnām ā stoma indra yacchatu /",
  "GV01rvh1-10u:6877": "RV_4,032.15c arvāg ā vartayā harī //",
  "GV01rvh1-10u:6878": "RV_4,032.16a puroḷāśaṃ ca no ghaso joṣayāse giraś ca naḥ /",
  "GV01rvh1-10u:6879": "RV_4,032.16c vadhūyur iva yoṣaṇām //",
  "GV01rvh1-10u:6880": "RV_4,032.17a sahasraṃ vyatīnāṃ yuktānām indram īmahe /",
  "GV01rvh1-10u:6881": "RV_4,032.17c śataṃ somasya khāryaḥ //",
  "GV01rvh1-10u:6882": "RV_4,032.18a sahasrā te śatā vayaṃ gavām ā cyāvayāmasi /",
  "GV01rvh1-10u:6883": "RV_4,032.18c asmatrā rādha etu te //",
  "GV01rvh1-10u:6884": "RV_4,032.19a daśa te kalaśānāṃ hiraṇyānām adhīmahi /",
  "GV01rvh1-10u:6885": "RV_4,032.19c bhūridā asi vṛtrahan //",
  "GV01rvh1-10u:6886": "RV_4,032.20a bhūridā bhūri dehi no mā dabhram bhūry ā bhara /",
  "GV01rvh1-10u:6887": "RV_4,032.20c bhūri ghed indra ditsasi //",
  "GV01rvh1-10u:6888": "RV_4,032.21a bhūridā hy asi śrutaḥ purutrā śūra vṛtrahan /",
  "GV01rvh1-10u:6889": "RV_4,032.21c ā no bhajasva rādhasi //",
  "GV01rvh1-10u:6890": "RV_4,032.22a pra te babhrū vicakṣaṇa śaṃsāmi goṣaṇo napāt /",
  "GV01rvh1-10u:6891": "RV_4,032.22c mābhyāṃ gā anu śiśrathaḥ //",
  "GV01rvh1-10u:6892": "RV_4,032.23a kanīnakeva vidradhe nave drupade arbhake /",
  "GV01rvh1-10u:6893": "RV_4,032.23c babhrū yāmeṣu śobhete //",
  "GV01rvh1-10u:6894": "RV_4,032.24a aram ma usrayāmṇe 'ram anusrayāmṇe /",
  "GV01rvh1-10u:6895": "RV_4,032.24c babhrū yāmeṣv asridhā //",
  "GV01rvh1-10u:6896": "RV_4,033.01a pra ṛbhubhyo dūtam iva vācam iṣya upastire śvaitarīṃ dhenum īḷe /",
  "GV01rvh1-10u:6897": "RV_4,033.01c ye vātajūtās taraṇibhir evaiḥ pari dyāṃ sadyo apaso babhūvuḥ //",
  "GV01rvh1-10u:6898": "RV_4,033.02a yadāram akrann ṛbhavaḥ pitṛbhyām pariviṣṭī veṣaṇā daṃsanābhiḥ /",
  "GV01rvh1-10u:6899": "RV_4,033.02c ād id devānām upa sakhyam āyan dhīrāsaḥ puṣṭim avahan manāyai //",
  "GV01rvh1-10u:6900": "RV_4,033.03a punar ye cakruḥ pitarā yuvānā sanā yūpeva jaraṇā śayānā /",
  "GV01rvh1-10u:6901": "RV_4,033.03c te vājo vibhvāṃ ṛbhur indravanto madhupsaraso no 'vantu yajñam //",
  "GV01rvh1-10u:6902": "RV_4,033.04a yat saṃvatsam ṛbhavo gām arakṣan yat saṃvatsam ṛbhavo mā apiṃśan /",
  "GV01rvh1-10u:6903": "RV_4,033.04c yat saṃvatsam abharan bhāso asyās tābhiḥ śamībhir amṛtatvam āśuḥ //",
  "GV01rvh1-10u:6904": "RV_4,033.05a jyeṣṭha āha camasā dvā kareti kanīyān trīn kṛṇavāmety āha /",
  "GV01rvh1-10u:6905": "RV_4,033.05c kaniṣṭha āha caturas kareti tvaṣṭa ṛbhavas tat panayad vaco vaḥ //",
  "GV01rvh1-10u:6906": "RV_4,033.06a satyam ūcur nara evā hi cakrur anu svadhām ṛbhavo jagmur etām /",
  "GV01rvh1-10u:6907": "RV_4,033.06c vibhrājamānāṃś camasāṃ ahevāvenat tvaṣṭā caturo dadṛśvān //",
  "GV01rvh1-10u:6908": "RV_4,033.07a dvādaśa dyūn yad agohyasyātithye raṇann ṛbhavaḥ sasantaḥ /",
  "GV01rvh1-10u:6909": "RV_4,033.07c sukṣetrākṛṇvann anayanta sindhūn dhanvātiṣṭhann oṣadhīr nimnam āpaḥ //",
  "GV01rvh1-10u:6910": "RV_4,033.08a rathaṃ ye cakruḥ suvṛtaṃ nareṣṭhāṃ ye dhenuṃ viśvajuvaṃ viśvarūpām /",
  "GV01rvh1-10u:6911": "RV_4,033.08c ta ā takṣantv ṛbhavo rayiṃ naḥ svavasaḥ svapasaḥ suhastāḥ //",
  "GV01rvh1-10u:6912": "RV_4,033.09a apo hy eṣām ajuṣanta devā abhi kratvā manasā dīdhyānāḥ /",
  "GV01rvh1-10u:6913": "RV_4,033.09c vājo devānām abhavat sukarmendrasya ṛbhukṣā varuṇasya vibhvā //",
  "GV01rvh1-10u:6914": "RV_4,033.10a ye harī medhayokthā madanta indrāya cakruḥ suyujā ye aśvā /",
  "GV01rvh1-10u:6915": "RV_4,033.10c te rāyas poṣaṃ draviṇāny asme dhatta ṛbhavaḥ kṣemayanto na mitram //",
  "GV01rvh1-10u:6916": "RV_4,033.11a idāhnaḥ pītim uta vo madaṃ dhur na ṛte śrāntasya sakhyāya devāḥ /",
  "GV01rvh1-10u:6917": "RV_4,033.11c te nūnam asme ṛbhavo vasūni tṛtīye asmin savane dadhāta //",
  "GV01rvh1-10u:6918": "RV_4,034.01a ṛbhur vibhvā vāja indro no acchemaṃ yajñaṃ ratnadheyopa yāta /",
  "GV01rvh1-10u:6919": "RV_4,034.01c idā hi vo dhiṣaṇā devy ahnām adhāt pītiṃ sam madā agmatā vaḥ //",
  "GV01rvh1-10u:6920": "RV_4,034.02a vidānāso janmano vājaratnā uta ṛtubhir ṛbhavo mādayadhvam /",
  "GV01rvh1-10u:6921": "RV_4,034.02c saṃ vo madā agmata sam purandhiḥ suvīrām asme rayim erayadhvam //",
  "GV01rvh1-10u:6922": "RV_4,034.03a ayaṃ vo yajña ṛbhavo 'kāri yam ā manuṣvat pradivo dadhidhve /",
  "GV01rvh1-10u:6923": "RV_4,034.03c pra vo 'cchā jujuṣāṇāso asthur abhūta viśve agriyota vājāḥ //",
  "GV01rvh1-10u:6924": "RV_4,034.04a abhūd u vo vidhate ratnadheyam idā naro dāśuṣe martyāya /",
  "GV01rvh1-10u:6925": "RV_4,034.04c pibata vājā ṛbhavo dade vo mahi tṛtīyaṃ savanam madāya //",
  "GV01rvh1-10u:6926": "RV_4,034.05a ā vājā yātopa na ṛbhukṣā maho naro draviṇaso gṛṇānāḥ /",
  "GV01rvh1-10u:6927": "RV_4,034.05c ā vaḥ pītayo 'bhipitve ahnām imā astaṃ navasva iva gman //",
  "GV01rvh1-10u:6928": "RV_4,034.06a ā napātaḥ śavaso yātanopemaṃ yajñaṃ namasā hūyamānāḥ /",
  "GV01rvh1-10u:6929": "RV_4,034.06c sajoṣasaḥ sūrayo yasya ca stha madhvaḥ pāta ratnadhā indravantaḥ //",
  "GV01rvh1-10u:6930": "RV_4,034.07a sajoṣā indra varuṇena somaṃ sajoṣāḥ pāhi girvaṇo marudbhiḥ /",
  "GV01rvh1-10u:6931": "RV_4,034.07c agrepābhir ṛtupābhiḥ sajoṣā gnāspatnībhī ratnadhābhiḥ sajoṣāḥ //",
  "GV01rvh1-10u:6932": "RV_4,034.08a sajoṣasa ādityair mādayadhvaṃ sajoṣasa ṛbhavaḥ parvatebhiḥ /",
  "GV01rvh1-10u:6933": "RV_4,034.08c sajoṣaso daivyenā savitrā sajoṣasaḥ sindhubhī ratnadhebhiḥ //",
  "GV01rvh1-10u:6934": "RV_4,034.09a ye aśvinā ye pitarā ya ūtī dhenuṃ tatakṣur ṛbhavo ye aśvā /",
  "GV01rvh1-10u:6935": "RV_4,034.09c ye aṃsatrā ya ṛdhag rodasī ye vibhvo naraḥ svapatyāni cakruḥ //",
  "GV01rvh1-10u:6936": "RV_4,034.10a ye gomantaṃ vājavantaṃ suvīraṃ rayiṃ dhattha vasumantam purukṣum /",
  "GV01rvh1-10u:6937": "RV_4,034.10c te agrepā ṛbhavo mandasānā asme dhatta ye ca rātiṃ gṛṇanti //",
  "GV01rvh1-10u:6938": "RV_4,034.11a nāpābhūta na vo 'tītṛṣāmāniḥśastā ṛbhavo yajñe asmin /",
  "GV01rvh1-10u:6939": "RV_4,034.11c sam indreṇa madatha sam marudbhiḥ saṃ rājabhī ratnadheyāya devāḥ //",
  "GV01rvh1-10u:6940": "RV_4,035.01a ihopa yāta śavaso napātaḥ saudhanvanā ṛbhavo māpa bhūta /",
  "GV01rvh1-10u:6941": "RV_4,035.01c asmin hi vaḥ savane ratnadheyaṃ gamantv indram anu vo madāsaḥ //",
  "GV01rvh1-10u:6942": "RV_4,035.02a āgann ṛbhūṇām iha ratnadheyam abhūt somasya suṣutasya pītiḥ /",
  "GV01rvh1-10u:6943": "RV_4,035.02c sukṛtyayā yat svapasyayā caṃ ekaṃ vicakra camasaṃ caturdhā //",
  "GV01rvh1-10u:6944": "RV_4,035.03a vy akṛṇota camasaṃ caturdhā sakhe vi śikṣety abravīta /",
  "GV01rvh1-10u:6945": "RV_4,035.03c athaita vājā amṛtasya panthāṃ gaṇaṃ devānām ṛbhavaḥ suhastāḥ //",
  "GV01rvh1-10u:6946": "RV_4,035.04a kimmayaḥ svic camasa eṣa āsa yaṃ kāvyena caturo vicakra /",
  "GV01rvh1-10u:6947": "RV_4,035.04c athā sunudhvaṃ savanam madāya pāta ṛbhavo madhunaḥ somyasya //",
  "GV01rvh1-10u:6948": "RV_4,035.05a śacyākarta pitarā yuvānā śacyākarta camasaṃ devapānam /",
  "GV01rvh1-10u:6949": "RV_4,035.05c śacyā harī dhanutarāv ataṣṭendravāhāv ṛbhavo vājaratnāḥ //",
  "GV01rvh1-10u:6950": "RV_4,035.06a yo vaḥ sunoty abhipitve ahnāṃ tīvraṃ vājāsaḥ savanam madāya /",
  "GV01rvh1-10u:6951": "RV_4,035.06c tasmai rayim ṛbhavaḥ sarvavīram ā takṣata vṛṣaṇo mandasānāḥ //",
  "GV01rvh1-10u:6952": "RV_4,035.07a prātaḥ sutam apibo haryaśva mādhyandinaṃ savanaṃ kevalaṃ te /",
  "GV01rvh1-10u:6953": "RV_4,035.07c sam ṛbhubhiḥ pibasva ratnadhebhiḥ sakhīṃr yāṃ indra cakṛṣe sukṛtyā //",
  "GV01rvh1-10u:6954": "RV_4,035.08a ye devāso abhavatā sukṛtyā śyenā ived adhi divi niṣeda /",
  "GV01rvh1-10u:6955": "RV_4,035.08c te ratnaṃ dhāta śavaso napātaḥ saudhanvanā abhavatāmṛtāsaḥ //",
  "GV01rvh1-10u:6956": "RV_4,035.09a yat tṛtīyaṃ savanaṃ ratnadheyam akṛṇudhvaṃ svapasyā suhastāḥ /",
  "GV01rvh1-10u:6957": "RV_4,035.09c tad ṛbhavaḥ pariṣiktaṃ va etat sam madebhir indriyebhiḥ pibadhvam //",
  "GV01rvh1-10u:6958": "RV_4,036.01a anaśvo jāto anabhīśur ukthyo rathas tricakraḥ pari vartate rajaḥ /",
  "GV01rvh1-10u:6959": "RV_4,036.01c mahat tad vo devyasya pravācanaṃ dyām ṛbhavaḥ pṛthivīṃ yac ca puṣyatha //",
  "GV01rvh1-10u:6960": "RV_4,036.02a rathaṃ ye cakruḥ suvṛtaṃ sucetaso 'vihvarantam manasas pari dhyayā /",
  "GV01rvh1-10u:6961": "RV_4,036.02c tāṃ ū nv asya savanasya pītaya ā vo vājā ṛbhavo vedayāmasi //",
  "GV01rvh1-10u:6962": "RV_4,036.03a tad vo vājā ṛbhavaḥ supravācanaṃ deveṣu vibhvo abhavan mahitvanam /",
  "GV01rvh1-10u:6963": "RV_4,036.03c jivrī yat santā pitarā sanājurā punar yuvānā carathāya takṣatha //",
  "GV01rvh1-10u:6964": "RV_4,036.04a ekaṃ vi cakra camasaṃ caturvayaṃ niś carmaṇo gām ariṇīta dhītibhiḥ /",
  "GV01rvh1-10u:6965": "RV_4,036.04c athā deveṣv amṛtatvam ānaśa śruṣṭī vājā ṛbhavas tad va ukthyam //",
  "GV01rvh1-10u:6966": "RV_4,036.05a ṛbhuto rayiḥ prathamaśravastamo vājaśrutāso yam ajījanan naraḥ /",
  "GV01rvh1-10u:6967": "RV_4,036.05c vibhvataṣṭo vidatheṣu pravācyo yaṃ devāso 'vathā sa vicarṣaṇiḥ //",
  "GV01rvh1-10u:6968": "RV_4,036.06a sa vājy arvā sa ṛṣir vacasyayā sa śūro astā pṛtanāsu duṣṭaraḥ /",
  "GV01rvh1-10u:6969": "RV_4,036.06c sa rāyas poṣaṃ sa suvīryaṃ dadhe yaṃ vājo vibhvāṃ ṛbhavo yam āviṣuḥ //",
  "GV01rvh1-10u:6970": "RV_4,036.07a śreṣṭhaṃ vaḥ peśo adhi dhāyi darśataṃ stomo vājā ṛbhavas taṃ jujuṣṭana /",
  "GV01rvh1-10u:6971": "RV_4,036.07c dhīrāso hi ṣṭhā kavayo vipaścitas tān va enā brahmaṇā vedayāmasi //",
  "GV01rvh1-10u:6972": "RV_4,036.08a yūyam asmabhyaṃ dhiṣaṇābhyas pari vidvāṃso viśvā naryāṇi bhojanā /",
  "GV01rvh1-10u:6973": "RV_4,036.08c dyumantaṃ vājaṃ vṛṣaśuṣmam uttamam ā no rayim ṛbhavas takṣatā vayaḥ //",
  "GV01rvh1-10u:6974": "RV_4,036.09a iha prajām iha rayiṃ rarāṇā iha śravo vīravat takṣatā naḥ /",
  "GV01rvh1-10u:6975": "RV_4,036.09c yena vayaṃ citayemāty anyān taṃ vājaṃ citram ṛbhavo dadā naḥ //",
  "GV01rvh1-10u:6976": "RV_4,037.01a upa no vājā adhvaram ṛbhukṣā devā yāta pathibhir devayānaiḥ /",
  "GV01rvh1-10u:6977": "RV_4,037.01c yathā yajñam manuṣo vikṣv āsu dadhidhve raṇvāḥ sudineṣv ahnām //",
  "GV01rvh1-10u:6978": "RV_4,037.02a te vo hṛde manase santu yajñā juṣṭāso adya ghṛtanirṇijo guḥ /",
  "GV01rvh1-10u:6979": "RV_4,037.02c pra vaḥ sutāso harayanta pūrṇāḥ kratve dakṣāya harṣayanta pītāḥ //",
  "GV01rvh1-10u:6980": "RV_4,037.03a tryudāyaṃ devahitaṃ yathā va stomo vājā ṛbhukṣaṇo dade vaḥ /",
  "GV01rvh1-10u:6981": "RV_4,037.03c juhve manuṣvad uparāsu vikṣu yuṣme sacā bṛhaddiveṣu somam //",
  "GV01rvh1-10u:6982": "RV_4,037.04a pīvoaśvāḥ śucadrathā hi bhūtāyaḥśiprā vājinaḥ suniṣkāḥ /",
  "GV01rvh1-10u:6983": "RV_4,037.04c indrasya sūno śavaso napāto 'nu vaś cety agriyam madāya //",
  "GV01rvh1-10u:6984": "RV_4,037.05a ṛbhum ṛbhukṣaṇo rayiṃ vāje vājintamaṃ yujam /",
  "GV01rvh1-10u:6985": "RV_4,037.05c indrasvantaṃ havāmahe sadāsātamam aśvinam //",
  "GV01rvh1-10u:6986": "RV_4,037.06a sed ṛbhavo yam avatha yūyam indraś ca martyam /",
  "GV01rvh1-10u:6987": "RV_4,037.06c sa dhībhir astu sanitā medhasātā so arvatā //",
  "GV01rvh1-10u:6988": "RV_4,037.07a vi no vājā ṛbhukṣaṇaḥ pathaś citana yaṣṭave /",
  "GV01rvh1-10u:6989": "RV_4,037.07c asmabhyaṃ sūraya stutā viśvā āśās tarīṣaṇi //",
  "GV01rvh1-10u:6990": "RV_4,037.08a taṃ no vājā ṛbhukṣaṇa indra nāsatyā rayim /",
  "GV01rvh1-10u:6991": "RV_4,037.08c sam aśvaṃ carṣaṇibhya ā puru śasta maghattaye //",
  "GV01rvh1-10u:6992": "RV_4,038.01a uto hi vāṃ dātrā santi pūrvā yā pūrubhyas trasadasyur nitośe /",
  "GV01rvh1-10u:6993": "RV_4,038.01c kṣetrāsāṃ dadathur urvarāsāṃ ghanaṃ dasyubhyo abhibhūtim ugram //",
  "GV01rvh1-10u:6994": "RV_4,038.02a uta vājinam puruniṣṣidhvānaṃ dadhikrām u dadathur viśvakṛṣṭim /",
  "GV01rvh1-10u:6995": "RV_4,038.02c ṛjipyaṃ śyenam pruṣitapsum āśuṃ carkṛtyam aryo nṛpatiṃ na śūram //",
  "GV01rvh1-10u:6996": "RV_4,038.03a yaṃ sīm anu pravateva dravantaṃ viśvaḥ pūrur madati harṣamāṇaḥ /",
  "GV01rvh1-10u:6997": "RV_4,038.03c paḍbhir gṛdhyantam medhayuṃ na śūraṃ rathaturaṃ vātam iva dhrajantam //",
  "GV01rvh1-10u:6998": "RV_4,038.04a yaḥ smārundhāno gadhyā samatsu sanutaraś carati goṣu gacchan /",
  "GV01rvh1-10u:6999": "RV_4,038.04c āvirṛjīko vidathā nicikyat tiro aratim pary āpa āyoḥ //",
  "GV01rvh1-10u:7000": "RV_4,038.05a uta smainaṃ vastramathiṃ na tāyum anu krośanti kṣitayo bhareṣu /",
  "GV01rvh1-10u:7001": "RV_4,038.05c nīcāyamānaṃ jasuriṃ na śyenaṃ śravaś cācchā paśumac ca yūtham //",
  "GV01rvh1-10u:7002": "RV_4,038.06a uta smāsu prathamaḥ sariṣyan ni veveti śreṇibhī rathānām /",
  "GV01rvh1-10u:7003": "RV_4,038.06c srajaṃ kṛṇvāno janyo na śubhvā reṇuṃ rerihat kiraṇaṃ dadaśvān //",
  "GV01rvh1-10u:7004": "RV_4,038.07a uta sya vājī sahurir ṛtāvā śuśrūṣamāṇas tanvā samarye /",
  "GV01rvh1-10u:7005": "RV_4,038.07c turaṃ yatīṣu turayann ṛjipyo 'dhi bhruvoḥ kirate reṇum ṛñjan //",
  "GV01rvh1-10u:7006": "RV_4,038.08a uta smāsya tanyator iva dyor ṛghāyato abhiyujo bhayante /",
  "GV01rvh1-10u:7007": "RV_4,038.08c yadā sahasram abhi ṣīm ayodhīd durvartuḥ smā bhavati bhīma ṛñjan //",
  "GV01rvh1-10u:7008": "RV_4,038.09a uta smāsya panayanti janā jūtiṃ kṛṣṭipro abhibhūtim āśoḥ /",
  "GV01rvh1-10u:7009": "RV_4,038.09c utainam āhuḥ samithe viyantaḥ parā dadhikrā asarat sahasraiḥ //",
  "GV01rvh1-10u:7010": "RV_4,038.10a ā dadhikrāḥ śavasā pañca kṛṣṭīḥ sūrya iva jyotiṣāpas tatāna /",
  "GV01rvh1-10u:7011": "RV_4,038.10c sahasrasāḥ śatasā vājy arvā pṛṇaktu madhvā sam imā vacāṃsi //",
  "GV01rvh1-10u:7012": "RV_4,039.01a āśuṃ dadhikrāṃ tam u nu ṣṭavāma divas pṛthivyā uta carkirāma /",
  "GV01rvh1-10u:7013": "RV_4,039.01c ucchantīr mām uṣasaḥ sūdayantv ati viśvāni duritāni parṣan //",
  "GV01rvh1-10u:7014": "RV_4,039.02a mahaś carkarmy arvataḥ kratuprā dadhikrāvṇaḥ puruvārasya vṛṣṇaḥ /",
  "GV01rvh1-10u:7015": "RV_4,039.02c yam pūrubhyo dīdivāṃsaṃ nāgniṃ dadathur mitrāvaruṇā taturim //",
  "GV01rvh1-10u:7016": "RV_4,039.03a yo aśvasya dadhikrāvṇo akārīt samiddhe agnā uṣaso vyuṣṭau /",
  "GV01rvh1-10u:7017": "RV_4,039.03c anāgasaṃ tam aditiḥ kṛṇotu sa mitreṇa varuṇenā sajoṣāḥ //",
  "GV01rvh1-10u:7018": "RV_4,039.04a dadhikrāvṇa iṣa ūrjo maho yad amanmahi marutāṃ nāma bhadram /",
  "GV01rvh1-10u:7019": "RV_4,039.04c svastaye varuṇam mitram agniṃ havāmaha indraṃ vajrabāhum //",
  "GV01rvh1-10u:7020": "RV_4,039.05a indram ived ubhaye vi hvayanta udīrāṇā yajñam upaprayantaḥ /",
  "GV01rvh1-10u:7021": "RV_4,039.05c dadhikrām u sūdanam martyāya dadathur mitrāvaruṇā no aśvam //",
  "GV01rvh1-10u:7022": "RV_4,039.06a dadhikrāvṇo akāriṣaṃ jiṣṇor aśvasya vājinaḥ /",
  "GV01rvh1-10u:7023": "RV_4,039.06c surabhi no mukhā karat pra ṇa āyūṃṣi tāriṣat //",
  "GV01rvh1-10u:7024": "RV_4,040.01a dadhikrāvṇa id u nu carkirāma viśvā in mām uṣasaḥ sūdayantu /",
  "GV01rvh1-10u:7025": "RV_4,040.01c apām agner uṣasaḥ sūryasya bṛhaspater āṅgirasasya jiṣṇoḥ //",
  "GV01rvh1-10u:7026": "RV_4,040.02a satvā bhariṣo gaviṣo duvanyasac chravasyād iṣa uṣasas turaṇyasat /",
  "GV01rvh1-10u:7027": "RV_4,040.02c satyo dravo dravaraḥ pataṅgaro dadhikrāveṣam ūrjaṃ svar janat //",
  "GV01rvh1-10u:7028": "RV_4,040.03a uta smāsya dravatas turaṇyataḥ parṇaṃ na ver anu vāti pragardhinaḥ /",
  "GV01rvh1-10u:7029": "RV_4,040.03c śyenasyeva dhrajato aṅkasam pari dadhikrāvṇaḥ sahorjā taritrataḥ //",
  "GV01rvh1-10u:7030": "RV_4,040.04a uta sya vājī kṣipaṇiṃ turaṇyati grīvāyām baddho apikakṣa āsani /",
  "GV01rvh1-10u:7031": "RV_4,040.04c kratuṃ dadhikrā anu saṃtavītvat pathām aṅkāṃsy anv āpanīphaṇat //",
  "GV01rvh1-10u:7032": "RV_4,040.05a haṃsaḥ śuciṣad vasur antarikṣasad dhotā vediṣad atithir duroṇasat /",
  "GV01rvh1-10u:7033": "RV_4,040.05c nṛṣad varasad ṛtasad vyomasad abjā gojā ṛtajā adrijā ṛtam //",
  "GV01rvh1-10u:7034": "RV_4,041.01a indrā ko vāṃ varuṇā sumnam āpa stomo haviṣmāṃ amṛto na hotā /",
  "GV01rvh1-10u:7035": "RV_4,041.01c yo vāṃ hṛdi kratumāṃ asmad uktaḥ pasparśad indrāvaruṇā namasvān //",
  "GV01rvh1-10u:7036": "RV_4,041.02a indrā ha yo varuṇā cakra āpī devau martaḥ sakhyāya prayasvān /",
  "GV01rvh1-10u:7037": "RV_4,041.02c sa hanti vṛtrā samitheṣu śatrūn avobhir vā mahadbhiḥ sa pra śṛṇve //",
  "GV01rvh1-10u:7038": "RV_4,041.03a indrā ha ratnaṃ varuṇā dheṣṭhetthā nṛbhyaḥ śaśamānebhyas tā /",
  "GV01rvh1-10u:7039": "RV_4,041.03c yadī sakhāyā sakhyāya somaiḥ sutebhiḥ suprayasā mādayaite //",
  "GV01rvh1-10u:7040": "RV_4,041.04a indrā yuvaṃ varuṇā didyum asminn ojiṣṭham ugrā ni vadhiṣṭaṃ vajram /",
  "GV01rvh1-10u:7041": "RV_4,041.04c yo no durevo vṛkatir dabhītis tasmin mimāthām abhibhūty ojaḥ //",
  "GV01rvh1-10u:7042": "RV_4,041.05a indrā yuvaṃ varuṇā bhūtam asyā dhiyaḥ pretārā vṛṣabheva dhenoḥ /",
  "GV01rvh1-10u:7043": "RV_4,041.05c sā no duhīyad yavaseva gatvī sahasradhārā payasā mahī gauḥ //",
  "GV01rvh1-10u:7044": "RV_4,041.06a toke hite tanaya urvarāsu sūro dṛśīke vṛṣaṇaś ca pauṃsye /",
  "GV01rvh1-10u:7045": "RV_4,041.06c indrā no atra varuṇā syātām avobhir dasmā paritakmyāyām //",
  "GV01rvh1-10u:7046": "RV_4,041.07a yuvām id dhy avase pūrvyāya pari prabhūtī gaviṣaḥ svāpī /",
  "GV01rvh1-10u:7047": "RV_4,041.07c vṛṇīmahe sakhyāya priyāya śūrā maṃhiṣṭhā pitareva śambhū //",
  "GV01rvh1-10u:7048": "RV_4,041.08a tā vāṃ dhiyo 'vase vājayantīr ājiṃ na jagmur yuvayūḥ sudānū /",
  "GV01rvh1-10u:7049": "RV_4,041.08c śriye na gāva upa somam asthur indraṃ giro varuṇam me manīṣāḥ //",
  "GV01rvh1-10u:7050": "RV_4,041.09a imā indraṃ varuṇam me manīṣā agmann upa draviṇam icchamānāḥ /",
  "GV01rvh1-10u:7051": "RV_4,041.09c upem asthur joṣṭāra iva vasvo raghvīr iva śravaso bhikṣamāṇāḥ //",
  "GV01rvh1-10u:7052": "RV_4,041.10a aśvyasya tmanā rathyasya puṣṭer nityasya rāyaḥ patayaḥ syāma /",
  "GV01rvh1-10u:7053": "RV_4,041.10c tā cakrāṇā ūtibhir navyasībhir asmatrā rāyo niyutaḥ sacantām //",
  "GV01rvh1-10u:7054": "RV_4,041.11a ā no bṛhantā bṛhatībhir ūtī indra yātaṃ varuṇa vājasātau /",
  "GV01rvh1-10u:7055": "RV_4,041.11c yad didyavaḥ pṛtanāsu prakrīḷān tasya vāṃ syāma sanitāra ājeḥ //",
  "GV01rvh1-10u:7056": "RV_4,042.01a mama dvitā rāṣṭraṃ kṣatriyasya viśvāyor viśve amṛtā yathā naḥ /",
  "GV01rvh1-10u:7057": "RV_4,042.01c kratuṃ sacante varuṇasya devā rājāmi kṛṣṭer upamasya vavreḥ //",
  "GV01rvh1-10u:7058": "RV_4,042.02a ahaṃ rājā varuṇo mahyaṃ tāny asuryāṇi prathamā dhārayanta /",
  "GV01rvh1-10u:7059": "RV_4,042.02c kratuṃ sacante varuṇasya devā rājāmi kṛṣṭer upamasya vavreḥ //",
  "GV01rvh1-10u:7060": "RV_4,042.03a aham indro varuṇas te mahitvorvī gabhīre rajasī sumeke /",
  "GV01rvh1-10u:7061": "RV_4,042.03c tvaṣṭeva viśvā bhuvanāni vidvān sam airayaṃ rodasī dhārayaṃ ca //",
  "GV01rvh1-10u:7062": "RV_4,042.04a aham apo apinvam ukṣamāṇā dhārayaṃ divaṃ sadana ṛtasya /",
  "GV01rvh1-10u:7063": "RV_4,042.04c ṛtena putro aditer ṛtāvota tridhātu prathayad vi bhūma //",
  "GV01rvh1-10u:7064": "RV_4,042.05a māṃ naraḥ svaśvā vājayanto māṃ vṛtāḥ samaraṇe havante /",
  "GV01rvh1-10u:7065": "RV_4,042.05c kṛṇomy ājim maghavāham indra iyarmi reṇum abhibhūtyojāḥ //",
  "GV01rvh1-10u:7066": "RV_4,042.06a ahaṃ tā viśvā cakaraṃ nakir mā daivyaṃ saho varate apratītam /",
  "GV01rvh1-10u:7067": "RV_4,042.06c yan mā somāso mamadan yad ukthobhe bhayete rajasī apāre //",
  "GV01rvh1-10u:7068": "RV_4,042.07a viduṣ ṭe viśvā bhuvanāni tasya tā pra bravīṣi varuṇāya vedhaḥ /",
  "GV01rvh1-10u:7069": "RV_4,042.07c tvaṃ vṛtrāṇi śṛṇviṣe jaghanvān tvaṃ vṛtāṃ ariṇā indra sindhūn //",
  "GV01rvh1-10u:7070": "RV_4,042.08a asmākam atra pitaras ta āsan sapta ṛṣayo daurgahe badhyamāne /",
  "GV01rvh1-10u:7071": "RV_4,042.08c ta āyajanta trasadasyum asyā indraṃ na vṛtraturam ardhadevam //",
  "GV01rvh1-10u:7072": "RV_4,042.09a purukutsānī hi vām adāśad dhavyebhir indrāvaruṇā namobhiḥ /",
  "GV01rvh1-10u:7073": "RV_4,042.09c athā rājānaṃ trasadasyum asyā vṛtrahaṇaṃ dadathur ardhadevam //",
  "GV01rvh1-10u:7074": "RV_4,042.10a rāyā vayaṃ sasavāṃso madema havyena devā yavasena gāvaḥ /",
  "GV01rvh1-10u:7075": "RV_4,042.10c tāṃ dhenum indrāvaruṇā yuvaṃ no viśvāhā dhattam anapasphurantīm //",
  "GV01rvh1-10u:7076": "RV_4,043.01a ka u śravat katamo yajñiyānāṃ vandāru devaḥ katamo juṣāte /",
  "GV01rvh1-10u:7077": "RV_4,043.01c kasyemāṃ devīm amṛteṣu preṣṭhāṃ hṛdi śreṣāma suṣṭutiṃ suhavyām //",
  "GV01rvh1-10u:7078": "RV_4,043.02a ko mṛḷāti katama āgamiṣṭho devānām u katamaḥ śambhaviṣṭhaḥ /",
  "GV01rvh1-10u:7079": "RV_4,043.02c rathaṃ kam āhur dravadaśvam āśuṃ yaṃ sūryasya duhitāvṛṇīta //",
  "GV01rvh1-10u:7080": "RV_4,043.03a makṣū hi ṣmā gacchatha īvato dyūn indro na śaktim paritakmyāyām /",
  "GV01rvh1-10u:7081": "RV_4,043.03c diva ājātā divyā suparṇā kayā śacīnām bhavathaḥ śaciṣṭhā //",
  "GV01rvh1-10u:7082": "RV_4,043.04a kā vām bhūd upamātiḥ kayā na āśvinā gamatho hūyamānā /",
  "GV01rvh1-10u:7083": "RV_4,043.04c ko vām mahaś cit tyajaso abhīka uruṣyatam mādhvī dasrā na ūtī //",
  "GV01rvh1-10u:7084": "RV_4,043.05a uru vāṃ rathaḥ pari nakṣati dyām ā yat samudrād abhi vartate vām /",
  "GV01rvh1-10u:7085": "RV_4,043.05c madhvā mādhvī madhu vām pruṣāyan yat sīṃ vām pṛkṣo bhurajanta pakvāḥ //",
  "GV01rvh1-10u:7086": "RV_4,043.06a sindhur ha vāṃ rasayā siñcad aśvān ghṛṇā vayo 'ruṣāsaḥ pari gman /",
  "GV01rvh1-10u:7087": "RV_4,043.06c tad ū ṣu vām ajiraṃ ceti yānaṃ yena patī bhavathaḥ sūryāyāḥ //",
  "GV01rvh1-10u:7088": "RV_4,043.07a iheha yad vāṃ samanā papṛkṣe seyam asme sumatir vājaratnā /",
  "GV01rvh1-10u:7089": "RV_4,043.07c uruṣyataṃ jaritāraṃ yuvaṃ ha śritaḥ kāmo nāsatyā yuvadrik //",
  "GV01rvh1-10u:7090": "RV_4,044.01a taṃ vāṃ rathaṃ vayam adyā huvema pṛthujrayam aśvinā saṃgatiṃ goḥ /",
  "GV01rvh1-10u:7091": "RV_4,044.01c yaḥ sūryāṃ vahati vandhurāyur girvāhasam purutamaṃ vasūyum //",
  "GV01rvh1-10u:7092": "RV_4,044.02a yuvaṃ śriyam aśvinā devatā tāṃ divo napātā vanathaḥ śacībhiḥ /",
  "GV01rvh1-10u:7093": "RV_4,044.02c yuvor vapur abhi pṛkṣaḥ sacante vahanti yat kakuhāso rathe vām //",
  "GV01rvh1-10u:7094": "RV_4,044.03a ko vām adyā karate rātahavya ūtaye vā sutapeyāya vārkaiḥ /",
  "GV01rvh1-10u:7095": "RV_4,044.03c ṛtasya vā vanuṣe pūrvyāya namo yemāno aśvinā vavartat //",
  "GV01rvh1-10u:7096": "RV_4,044.04a hiraṇyayena purubhū rathenemaṃ yajñaṃ nāsatyopa yātam /",
  "GV01rvh1-10u:7097": "RV_4,044.04c pibātha in madhunaḥ somyasya dadhatho ratnaṃ vidhate janāya //",
  "GV01rvh1-10u:7098": "RV_4,044.05a ā no yātaṃ divo acchā pṛthivyā hiraṇyayena suvṛtā rathena /",
  "GV01rvh1-10u:7099": "RV_4,044.05c mā vām anye ni yaman devayantaḥ saṃ yad dade nābhiḥ pūrvyā vām //",
  "GV01rvh1-10u:7100": "RV_4,044.06a nū no rayim puruvīram bṛhantaṃ dasrā mimāthām ubhayeṣv asme /",
  "GV01rvh1-10u:7101": "RV_4,044.06c naro yad vām aśvinā stomam āvan sadhastutim ājamīḷhāso agman //",
  "GV01rvh1-10u:7102": "RV_4,044.07a iheha yad vāṃ samanā papṛkṣe seyam asme sumatir vājaratnā /",
  "GV01rvh1-10u:7103": "RV_4,044.07c uruṣyataṃ jaritāraṃ yuvaṃ ha śritaḥ kāmo nāsatyā yuvadrik //",
  "GV01rvh1-10u:7104": "RV_4,045.01a eṣa sya bhānur ud iyarti yujyate rathaḥ parijmā divo asya sānavi /",
  "GV01rvh1-10u:7105": "RV_4,045.01c pṛkṣāso asmin mithunā adhi trayo dṛtis turīyo madhuno vi rapśate //",
  "GV01rvh1-10u:7106": "RV_4,045.02a ud vām pṛkṣāso madhumanta īrate rathā aśvāsa uṣaso vyuṣṭiṣu /",
  "GV01rvh1-10u:7107": "RV_4,045.02c aporṇuvantas tama ā parīvṛtaṃ svar ṇa śukraṃ tanvanta ā rajaḥ //",
  "GV01rvh1-10u:7108": "RV_4,045.03a madhvaḥ pibatam madhupebhir āsabhir uta priyam madhune yuñjāthāṃ ratham /",
  "GV01rvh1-10u:7109": "RV_4,045.03c ā vartanim madhunā jinvathas patho dṛtiṃ vahethe madhumantam aśvinā //",
  "GV01rvh1-10u:7110": "RV_4,045.04a haṃsāso ye vām madhumanto asridho hiraṇyaparṇā uhuva uṣarbudhaḥ /",
  "GV01rvh1-10u:7111": "RV_4,045.04c udapruto mandino mandinispṛśo madhvo na makṣaḥ savanāni gacchathaḥ //",
  "GV01rvh1-10u:7112": "RV_4,045.05a svadhvarāso madhumanto agnaya usrā jarante prati vastor aśvinā /",
  "GV01rvh1-10u:7113": "RV_4,045.05c yan niktahastas taraṇir vicakṣaṇaḥ somaṃ suṣāva madhumantam adribhiḥ //",
  "GV01rvh1-10u:7114": "RV_4,045.06a ākenipāso ahabhir davidhvataḥ svar ṇa śukraṃ tanvanta ā rajaḥ /",
  "GV01rvh1-10u:7115": "RV_4,045.06c sūraś cid aśvān yuyujāna īyate viśvāṃ anu svadhayā cetathas pathaḥ //",
  "GV01rvh1-10u:7116": "RV_4,045.07a pra vām avocam aśvinā dhiyandhā rathaḥ svaśvo ajaro yo asti /",
  "GV01rvh1-10u:7117": "RV_4,045.07c yena sadyaḥ pari rajāṃsi yātho haviṣmantaṃ taraṇim bhojam accha //",
  "GV01rvh1-10u:7118": "RV_4,046.01a agram pibā madhūnāṃ sutaṃ vāyo diviṣṭiṣu /",
  "GV01rvh1-10u:7119": "RV_4,046.01c tvaṃ hi pūrvapā asi //",
  "GV01rvh1-10u:7120": "RV_4,046.02a śatenā no abhiṣṭibhir niyutvāṃ indrasārathiḥ /",
  "GV01rvh1-10u:7121": "RV_4,046.02c vāyo sutasya tṛmpatam //",
  "GV01rvh1-10u:7122": "RV_4,046.03a ā vāṃ sahasraṃ haraya indravāyū abhi prayaḥ /",
  "GV01rvh1-10u:7123": "RV_4,046.03c vahantu somapītaye //",
  "GV01rvh1-10u:7124": "RV_4,046.04a rathaṃ hiraṇyavandhuram indravāyū svadhvaram /",
  "GV01rvh1-10u:7125": "RV_4,046.04c ā hi sthātho divispṛśam //",
  "GV01rvh1-10u:7126": "RV_4,046.05a rathena pṛthupājasā dāśvāṃsam upa gacchatam /",
  "GV01rvh1-10u:7127": "RV_4,046.05c indravāyū ihā gatam //",
  "GV01rvh1-10u:7128": "RV_4,046.06a indravāyū ayaṃ sutas taṃ devebhiḥ sajoṣasā /",
  "GV01rvh1-10u:7129": "RV_4,046.06c pibataṃ dāśuṣo gṛhe //",
  "GV01rvh1-10u:7130": "RV_4,046.07a iha prayāṇam astu vām indravāyū vimocanam /",
  "GV01rvh1-10u:7131": "RV_4,046.07c iha vāṃ somapītaye //",
  "GV01rvh1-10u:7132": "RV_4,047.01a vāyo śukro ayāmi te madhvo agraṃ diviṣṭiṣu /",
  "GV01rvh1-10u:7133": "RV_4,047.01c ā yāhi somapītaye spārho deva niyutvatā //",
  "GV01rvh1-10u:7134": "RV_4,047.02a indraś ca vāyav eṣāṃ somānām pītim arhathaḥ /",
  "GV01rvh1-10u:7135": "RV_4,047.02c yuvāṃ hi yantīndavo nimnam āpo na sadhryak //",
  "GV01rvh1-10u:7136": "RV_4,047.03a vāyav indraś ca śuṣmiṇā sarathaṃ śavasas patī /",
  "GV01rvh1-10u:7137": "RV_4,047.03c niyutvantā na ūtaya ā yātaṃ somapītaye //",
  "GV01rvh1-10u:7138": "RV_4,047.04a yā vāṃ santi puruspṛho niyuto dāśuṣe narā /",
  "GV01rvh1-10u:7139": "RV_4,047.04c asme tā yajñavāhasendravāyū ni yacchatam //",
  "GV01rvh1-10u:7140": "RV_4,048.01a vihi hotrā avītā vipo na rāyo aryaḥ /",
  "GV01rvh1-10u:7141": "RV_4,048.01c vāyav ā candreṇa rathena yāhi sutasya pītaye //",
  "GV01rvh1-10u:7142": "RV_4,048.02a niryuvāṇo aśastīr niyutvāṃ indrasārathiḥ /",
  "GV01rvh1-10u:7143": "RV_4,048.02c vāyav ā candreṇa rathena yāhi sutasya pītaye //",
  "GV01rvh1-10u:7144": "RV_4,048.03a anu kṛṣṇe vasudhitī yemāte viśvapeśasā /",
  "GV01rvh1-10u:7145": "RV_4,048.03c vāyav ā candreṇa rathena yāhi sutasya pītaye //",
  "GV01rvh1-10u:7146": "RV_4,048.04a vahantu tvā manoyujo yuktāso navatir nava /",
  "GV01rvh1-10u:7147": "RV_4,048.04c vāyav ā candreṇa rathena yāhi sutasya pītaye //",
  "GV01rvh1-10u:7148": "RV_4,048.05a vāyo śataṃ harīṇāṃ yuvasva poṣyāṇām /",
  "GV01rvh1-10u:7149": "RV_4,048.05c uta vā te sahasriṇo ratha ā yātu pājasā //",
  "GV01rvh1-10u:7150": "RV_4,049.01a idaṃ vām āsye haviḥ priyam indrābṛhaspatī /",
  "GV01rvh1-10u:7151": "RV_4,049.01c uktham madaś ca śasyate //",
  "GV01rvh1-10u:7152": "RV_4,049.02a ayaṃ vām pari ṣicyate soma indrābṛhaspatī /",
  "GV01rvh1-10u:7153": "RV_4,049.02c cārur madāya pītaye //",
  "GV01rvh1-10u:7154": "RV_4,049.03a ā na indrābṛhaspatī gṛham indraś ca gacchatam /",
  "GV01rvh1-10u:7155": "RV_4,049.03c somapā somapītaye //",
  "GV01rvh1-10u:7156": "RV_4,049.04a asme indrābṛhaspatī rayiṃ dhattaṃ śatagvinam /",
  "GV01rvh1-10u:7157": "RV_4,049.04c aśvāvantaṃ sahasriṇam //",
  "GV01rvh1-10u:7158": "RV_4,049.05a indrābṛhaspatī vayaṃ sute gīrbhir havāmahe /",
  "GV01rvh1-10u:7159": "RV_4,049.05c asya somasya pītaye //",
  "GV01rvh1-10u:7160": "RV_4,049.06a somam indrābṛhaspatī pibataṃ dāśuṣo gṛhe /",
  "GV01rvh1-10u:7161": "RV_4,049.06c mādayethāṃ tadokasā //",
  "GV01rvh1-10u:7162": "RV_4,050.01a yas tastambha sahasā vi jmo antān bṛhaspatis triṣadhastho raveṇa /",
  "GV01rvh1-10u:7163": "RV_4,050.01c tam pratnāsa ṛṣayo dīdhyānāḥ puro viprā dadhire mandrajihvam //",
  "GV01rvh1-10u:7164": "RV_4,050.02a dhunetayaḥ supraketam madanto bṛhaspate abhi ye nas tatasre /",
  "GV01rvh1-10u:7165": "RV_4,050.02c pṛṣantaṃ sṛpram adabdham ūrvam bṛhaspate rakṣatād asya yonim //",
  "GV01rvh1-10u:7166": "RV_4,050.03a bṛhaspate yā paramā parāvad ata ā ta ṛtaspṛśo ni ṣeduḥ /",
  "GV01rvh1-10u:7167": "RV_4,050.03c tubhyaṃ khātā avatā adridugdhā madhva ścotanty abhito virapśam //",
  "GV01rvh1-10u:7168": "RV_4,050.04a bṛhaspatiḥ prathamaṃ jāyamāno maho jyotiṣaḥ parame vyoman /",
  "GV01rvh1-10u:7169": "RV_4,050.04c saptāsyas tuvijāto raveṇa vi saptaraśmir adhamat tamāṃsi //",
  "GV01rvh1-10u:7170": "RV_4,050.05a sa suṣṭubhā sa ṛkvatā gaṇena valaṃ ruroja phaligaṃ raveṇa /",
  "GV01rvh1-10u:7171": "RV_4,050.05c bṛhaspatir usriyā havyasūdaḥ kanikradad vāvaśatīr ud ājat //",
  "GV01rvh1-10u:7172": "RV_4,050.06a evā pitre viśvadevāya vṛṣṇe yajñair vidhema namasā havirbhiḥ /",
  "GV01rvh1-10u:7173": "RV_4,050.06c bṛhaspate suprajā vīravanto vayaṃ syāma patayo rayīṇām //",
  "GV01rvh1-10u:7174": "RV_4,050.07a sa id rājā pratijanyāni viśvā śuṣmeṇa tasthāv abhi vīryeṇa /",
  "GV01rvh1-10u:7175": "RV_4,050.07c bṛhaspatiṃ yaḥ subhṛtam bibharti valgūyati vandate pūrvabhājam //",
  "GV01rvh1-10u:7176": "RV_4,050.08a sa it kṣeti sudhita okasi sve tasmā iḷā pinvate viśvadānīm /",
  "GV01rvh1-10u:7177": "RV_4,050.08c tasmai viśaḥ svayam evā namante yasmin brahmā rājani pūrva eti //",
  "GV01rvh1-10u:7178": "RV_4,050.09a apratīto jayati saṃ dhanāni pratijanyāny uta yā sajanyā /",
  "GV01rvh1-10u:7179": "RV_4,050.09c avasyave yo varivaḥ kṛṇoti brahmaṇe rājā tam avanti devāḥ //",
  "GV01rvh1-10u:7180": "RV_4,050.10a indraś ca somam pibatam bṛhaspate 'smin yajñe mandasānā vṛṣaṇvasū /",
  "GV01rvh1-10u:7181": "RV_4,050.10c ā vāṃ viśantv indavaḥ svābhuvo 'sme rayiṃ sarvavīraṃ ni yacchatam //",
  "GV01rvh1-10u:7182": "RV_4,050.11a bṛhaspata indra vardhataṃ naḥ sacā sā vāṃ sumatir bhūtv asme /",
  "GV01rvh1-10u:7183": "RV_4,050.11c aviṣṭaṃ dhiyo jigṛtam purandhīr jajastam aryo vanuṣām arātīḥ //",
  "GV01rvh1-10u:7184": "RV_4,051.01a idam u tyat purutamam purastāj jyotis tamaso vayunāvad asthāt /",
  "GV01rvh1-10u:7185": "RV_4,051.01c nūnaṃ divo duhitaro vibhātīr gātuṃ kṛṇavann uṣaso janāya //",
  "GV01rvh1-10u:7186": "RV_4,051.02a asthur u citrā uṣasaḥ purastān mitā iva svaravo 'dhvareṣu /",
  "GV01rvh1-10u:7187": "RV_4,051.02c vy ū vrajasya tamaso dvārocchantīr avrañ chucayaḥ pāvakāḥ //",
  "GV01rvh1-10u:7188": "RV_4,051.03a ucchantīr adya citayanta bhojān rādhodeyāyoṣaso maghonīḥ /",
  "GV01rvh1-10u:7189": "RV_4,051.03c acitre antaḥ paṇayaḥ sasantv abudhyamānās tamaso vimadhye //",
  "GV01rvh1-10u:7190": "RV_4,051.04a kuvit sa devīḥ sanayo navo vā yāmo babhūyād uṣaso vo adya /",
  "GV01rvh1-10u:7191": "RV_4,051.04c yenā navagve aṅgire daśagve saptāsye revatī revad ūṣa //",
  "GV01rvh1-10u:7192": "RV_4,051.05a yūyaṃ hi devīr ṛtayugbhir aśvaiḥ pariprayātha bhuvanāni sadyaḥ /",
  "GV01rvh1-10u:7193": "RV_4,051.05c prabodhayantīr uṣasaḥ sasantaṃ dvipāc catuṣpāc carathāya jīvam //",
  "GV01rvh1-10u:7194": "RV_4,051.06a kva svid āsāṃ katamā purāṇī yayā vidhānā vidadhur ṛbhūṇām /",
  "GV01rvh1-10u:7195": "RV_4,051.06c śubhaṃ yac chubhrā uṣasaś caranti na vi jñāyante sadṛśīr ajuryāḥ //",
  "GV01rvh1-10u:7196": "RV_4,051.07a tā ghā tā bhadrā uṣasaḥ purāsur abhiṣṭidyumnā ṛtajātasatyāḥ /",
  "GV01rvh1-10u:7197": "RV_4,051.07c yāsv ījānaḥ śaśamāna ukthai stuvañ chaṃsan draviṇaṃ sadya āpa //",
  "GV01rvh1-10u:7198": "RV_4,051.08a tā ā caranti samanā purastāt samānataḥ samanā paprathānāḥ /",
  "GV01rvh1-10u:7199": "RV_4,051.08c ṛtasya devīḥ sadaso budhānā gavāṃ na sargā uṣaso jarante //",
  "GV01rvh1-10u:7200": "RV_4,051.09a tā in nv eva samanā samānīr amītavarṇā uṣasaś caranti /",
  "GV01rvh1-10u:7201": "RV_4,051.09c gūhantīr abhvam asitaṃ ruśadbhiḥ śukrās tanūbhiḥ śucayo rucānāḥ //",
  "GV01rvh1-10u:7202": "RV_4,051.10a rayiṃ divo duhitaro vibhātīḥ prajāvantaṃ yacchatāsmāsu devīḥ /",
  "GV01rvh1-10u:7203": "RV_4,051.10c syonād ā vaḥ pratibudhyamānāḥ suvīryasya patayaḥ syāma //",
  "GV01rvh1-10u:7204": "RV_4,051.11a tad vo divo duhitaro vibhātīr upa bruva uṣaso yajñaketuḥ /",
  "GV01rvh1-10u:7205": "RV_4,051.11c vayaṃ syāma yaśaso janeṣu tad dyauś ca dhattām pṛthivī ca devī //",
  "GV01rvh1-10u:7206": "RV_4,052.01a prati ṣyā sūnarī janī vyucchantī pari svasuḥ /",
  "GV01rvh1-10u:7207": "RV_4,052.01c divo adarśi duhitā //",
  "GV01rvh1-10u:7208": "RV_4,052.02a aśveva citrāruṣī mātā gavām ṛtāvarī /",
  "GV01rvh1-10u:7209": "RV_4,052.02c sakhābhūd aśvinor uṣāḥ //",
  "GV01rvh1-10u:7210": "RV_4,052.03a uta sakhāsy aśvinor uta mātā gavām asi /",
  "GV01rvh1-10u:7211": "RV_4,052.03c utoṣo vasva īśiṣe //",
  "GV01rvh1-10u:7212": "RV_4,052.04a yāvayaddveṣasaṃ tvā cikitvit sūnṛtāvari /",
  "GV01rvh1-10u:7213": "RV_4,052.04c prati stomair abhutsmahi //",
  "GV01rvh1-10u:7214": "RV_4,052.05a prati bhadrā adṛkṣata gavāṃ sargā na raśmayaḥ /",
  "GV01rvh1-10u:7215": "RV_4,052.05c oṣā aprā uru jrayaḥ //",
  "GV01rvh1-10u:7216": "RV_4,052.06a āpapruṣī vibhāvari vy āvar jyotiṣā tamaḥ /",
  "GV01rvh1-10u:7217": "RV_4,052.06c uṣo anu svadhām ava //",
  "GV01rvh1-10u:7218": "RV_4,052.07a ā dyāṃ tanoṣi raśmibhir āntarikṣam uru priyam /",
  "GV01rvh1-10u:7219": "RV_4,052.07c uṣaḥ śukreṇa śociṣā //",
  "GV01rvh1-10u:7220": "RV_4,053.01a tad devasya savitur vāryam mahad vṛṇīmahe asurasya pracetasaḥ /",
  "GV01rvh1-10u:7221": "RV_4,053.01c chardir yena dāśuṣe yacchati tmanā tan no mahāṃ ud ayān devo aktubhiḥ //",
  "GV01rvh1-10u:7222": "RV_4,053.02a divo dhartā bhuvanasya prajāpatiḥ piśaṅgaṃ drāpim prati muñcate kaviḥ /",
  "GV01rvh1-10u:7223": "RV_4,053.02c vicakṣaṇaḥ prathayann āpṛṇann urv ajījanat savitā sumnam ukthyam //",
  "GV01rvh1-10u:7224": "RV_4,053.03a āprā rajāṃsi divyāni pārthivā ślokaṃ devaḥ kṛṇute svāya dharmaṇe /",
  "GV01rvh1-10u:7225": "RV_4,053.03c pra bāhū asrāk savitā savīmani niveśayan prasuvann aktubhir jagat //",
  "GV01rvh1-10u:7226": "RV_4,053.04a adābhyo bhuvanāni pracākaśad vratāni devaḥ savitābhi rakṣate /",
  "GV01rvh1-10u:7227": "RV_4,053.04c prāsrāg bāhū bhuvanasya prajābhyo dhṛtavrato maho ajmasya rājati //",
  "GV01rvh1-10u:7228": "RV_4,053.05a trir antarikṣaṃ savitā mahitvanā trī rajāṃsi paribhus trīṇi rocanā /",
  "GV01rvh1-10u:7229": "RV_4,053.05c tisro divaḥ pṛthivīs tisra invati tribhir vratair abhi no rakṣati tmanā //",
  "GV01rvh1-10u:7230": "RV_4,053.06a bṛhatsumnaḥ prasavītā niveśano jagata sthātur ubhayasya yo vaśī /",
  "GV01rvh1-10u:7231": "RV_4,053.06c sa no devaḥ savitā śarma yacchatv asme kṣayāya trivarūtham aṃhasaḥ //",
  "GV01rvh1-10u:7232": "RV_4,053.07a āgan deva ṛtubhir vardhatu kṣayaṃ dadhātu naḥ savitā suprajām iṣam /",
  "GV01rvh1-10u:7233": "RV_4,053.07c sa naḥ kṣapābhir ahabhiś ca jinvatu prajāvantaṃ rayim asme sam invatu //",
  "GV01rvh1-10u:7234": "RV_4,054.01a abhūd devaḥ savitā vandyo nu na idānīm ahna upavācyo nṛbhiḥ /",
  "GV01rvh1-10u:7235": "RV_4,054.01c vi yo ratnā bhajati mānavebhyaḥ śreṣṭhaṃ no atra draviṇaṃ yathā dadhat //",
  "GV01rvh1-10u:7236": "RV_4,054.02a devebhyo hi prathamaṃ yajñiyebhyo 'mṛtatvaṃ suvasi bhāgam uttamam /",
  "GV01rvh1-10u:7237": "RV_4,054.02c ād id dāmānaṃ savitar vy ūrṇuṣe 'nūcīnā jīvitā mānuṣebhyaḥ //",
  "GV01rvh1-10u:7238": "RV_4,054.03a acittī yac cakṛmā daivye jane dīnair dakṣaiḥ prabhūtī pūruṣatvatā /",
  "GV01rvh1-10u:7239": "RV_4,054.03c deveṣu ca savitar mānuṣeṣu ca tvaṃ no atra suvatād anāgasaḥ //",
  "GV01rvh1-10u:7240": "RV_4,054.04a na pramiye savitur daivyasya tad yathā viśvam bhuvanaṃ dhārayiṣyati /",
  "GV01rvh1-10u:7241": "RV_4,054.04c yat pṛthivyā varimann ā svaṅgurir varṣman divaḥ suvati satyam asya tat //",
  "GV01rvh1-10u:7242": "RV_4,054.05a indrajyeṣṭhān bṛhadbhyaḥ parvatebhyaḥ kṣayāṃ ebhyaḥ suvasi pastyāvataḥ /",
  "GV01rvh1-10u:7243": "RV_4,054.05c yathā-yathā patayanto viyemira evaiva tasthuḥ savitaḥ savāya te //",
  "GV01rvh1-10u:7244": "RV_4,054.06a ye te trir ahan savitaḥ savāso dive-dive saubhagam āsuvanti /",
  "GV01rvh1-10u:7245": "RV_4,054.06c indro dyāvāpṛthivī sindhur adbhir ādityair no aditiḥ śarma yaṃsat //",
  "GV01rvh1-10u:7246": "RV_4,055.01a ko vas trātā vasavaḥ ko varūtā dyāvābhūmī adite trāsīthāṃ naḥ /",
  "GV01rvh1-10u:7247": "RV_4,055.01c sahīyaso varuṇa mitra martāt ko vo 'dhvare varivo dhāti devāḥ //",
  "GV01rvh1-10u:7248": "RV_4,055.02a pra ye dhāmāni pūrvyāṇy arcān vi yad ucchān viyotāro amūrāḥ /",
  "GV01rvh1-10u:7249": "RV_4,055.02c vidhātāro vi te dadhur ajasrā ṛtadhītayo rurucanta dasmāḥ //",
  "GV01rvh1-10u:7250": "RV_4,055.03a pra pastyām aditiṃ sindhum arkaiḥ svastim īḷe sakhyāya devīm /",
  "GV01rvh1-10u:7251": "RV_4,055.03c ubhe yathā no ahanī nipāta uṣāsānaktā karatām adabdhe //",
  "GV01rvh1-10u:7252": "RV_4,055.04a vy aryamā varuṇaś ceti panthām iṣas patiḥ suvitaṃ gātum agniḥ /",
  "GV01rvh1-10u:7253": "RV_4,055.04c indrāviṣṇū nṛvad u ṣu stavānā śarma no yantam amavad varūtham //",
  "GV01rvh1-10u:7254": "RV_4,055.05a ā parvatasya marutām avāṃsi devasya trātur avri bhagasya /",
  "GV01rvh1-10u:7255": "RV_4,055.05c pāt patir janyād aṃhaso no mitro mitriyād uta na uruṣyet //",
  "GV01rvh1-10u:7256": "RV_4,055.06a nū rodasī ahinā budhnyena stuvīta devī apyebhir iṣṭaiḥ /",
  "GV01rvh1-10u:7257": "RV_4,055.06c samudraṃ na saṃcaraṇe saniṣyavo gharmasvaraso nadyo apa vran //",
  "GV01rvh1-10u:7258": "RV_4,055.07a devair no devy aditir ni pātu devas trātā trāyatām aprayucchan /",
  "GV01rvh1-10u:7259": "RV_4,055.07c nahi mitrasya varuṇasya dhāsim arhāmasi pramiyaṃ sānv agneḥ //",
  "GV01rvh1-10u:7260": "RV_4,055.08a agnir īśe vasavyasyāgnir mahaḥ saubhagasya /",
  "GV01rvh1-10u:7261": "RV_4,055.08c tāny asmabhyaṃ rāsate //",
  "GV01rvh1-10u:7262": "RV_4,055.09a uṣo maghony ā vaha sūnṛte vāryā puru /",
  "GV01rvh1-10u:7263": "RV_4,055.09c asmabhyaṃ vājinīvati //",
  "GV01rvh1-10u:7264": "RV_4,055.10a tat su naḥ savitā bhago varuṇo mitro aryamā /",
  "GV01rvh1-10u:7265": "RV_4,055.10c indro no rādhasā gamat //",
  "GV01rvh1-10u:7266": "RV_4,056.01a mahī dyāvāpṛthivī iha jyeṣṭhe rucā bhavatāṃ śucayadbhir arkaiḥ /",
  "GV01rvh1-10u:7267": "RV_4,056.01c yat sīṃ variṣṭhe bṛhatī viminvan ruvad dhokṣā paprathānebhir evaiḥ //",
  "GV01rvh1-10u:7268": "RV_4,056.02a devī devebhir yajate yajatrair aminatī tasthatur ukṣamāṇe /",
  "GV01rvh1-10u:7269": "RV_4,056.02c ṛtāvarī adruhā devaputre yajñasya netrī śucayadbhir arkaiḥ //",
  "GV01rvh1-10u:7270": "RV_4,056.03a sa it svapā bhuvaneṣv āsa ya ime dyāvāpṛthivī jajāna /",
  "GV01rvh1-10u:7271": "RV_4,056.03c urvī gabhīre rajasī sumeke avaṃśe dhīraḥ śacyā sam airat //",
  "GV01rvh1-10u:7272": "RV_4,056.04a nū rodasī bṛhadbhir no varūthaiḥ patnīvadbhir iṣayantī sajoṣāḥ /",
  "GV01rvh1-10u:7273": "RV_4,056.04c urūcī viśve yajate ni pātaṃ dhiyā syāma rathyaḥ sadāsāḥ //",
  "GV01rvh1-10u:7274": "RV_4,056.05a pra vām mahi dyavī abhy upastutim bharāmahe /",
  "GV01rvh1-10u:7275": "RV_4,056.05c śucī upa praśastaye //",
  "GV01rvh1-10u:7276": "RV_4,056.06a punāne tanvā mithaḥ svena dakṣeṇa rājathaḥ /",
  "GV01rvh1-10u:7277": "RV_4,056.06c ūhyāthe sanād ṛtam //",
  "GV01rvh1-10u:7278": "RV_4,056.07a mahī mitrasya sādhathas tarantī pipratī ṛtam /",
  "GV01rvh1-10u:7279": "RV_4,056.07c pari yajñaṃ ni ṣedathuḥ //",
  "GV01rvh1-10u:7280": "RV_4,057.01a kṣetrasya patinā vayaṃ hiteneva jayāmasi /",
  "GV01rvh1-10u:7281": "RV_4,057.01c gām aśvam poṣayitnv ā sa no mṛḷātīdṛśe //",
  "GV01rvh1-10u:7282": "RV_4,057.02a kṣetrasya pate madhumantam ūrmiṃ dhenur iva payo asmāsu dhukṣva /",
  "GV01rvh1-10u:7283": "RV_4,057.02c madhuścutaṃ ghṛtam iva supūtam ṛtasya naḥ patayo mṛḷayantu //",
  "GV01rvh1-10u:7284": "RV_4,057.03a madhumatīr oṣadhīr dyāva āpo madhuman no bhavatv antarikṣam /",
  "GV01rvh1-10u:7285": "RV_4,057.03c kṣetrasya patir madhumān no astv ariṣyanto anv enaṃ carema //",
  "GV01rvh1-10u:7286": "RV_4,057.04a śunaṃ vāhāḥ śunaṃ naraḥ śunaṃ kṛṣatu lāṅgalam /",
  "GV01rvh1-10u:7287": "RV_4,057.04c śunaṃ varatrā badhyantāṃ śunam aṣṭrām ud iṅgaya //",
  "GV01rvh1-10u:7288": "RV_4,057.05a śunāsīrāv imāṃ vācaṃ juṣethāṃ yad divi cakrathuḥ payaḥ /",
  "GV01rvh1-10u:7289": "RV_4,057.05c tenemām upa siñcatam //",
  "GV01rvh1-10u:7290": "RV_4,057.06a arvācī subhage bhava sīte vandāmahe tvā /",
  "GV01rvh1-10u:7291": "RV_4,057.06c yathā naḥ subhagāsasi yathā naḥ suphalāsasi //",
  "GV01rvh1-10u:7292": "RV_4,057.07a indraḥ sītāṃ ni gṛhṇātu tām pūṣānu yacchatu /",
  "GV01rvh1-10u:7293": "RV_4,057.07c sā naḥ payasvatī duhām uttarām-uttarāṃ samām //",
  "GV01rvh1-10u:7294": "RV_4,057.08a śunaṃ naḥ phālā vi kṛṣantu bhūmiṃ śunaṃ kīnāśā abhi yantu vāhaiḥ /",
  "GV01rvh1-10u:7295": "RV_4,057.08c śunam parjanyo madhunā payobhiḥ śunāsīrā śunam asmāsu dhattam //",
  "GV01rvh1-10u:7296": "RV_4,058.01a samudrād ūrmir madhumāṃ ud ārad upāṃśunā sam amṛtatvam ānaṭ /",
  "GV01rvh1-10u:7297": "RV_4,058.01c ghṛtasya nāma guhyaṃ yad asti jihvā devānām amṛtasya nābhiḥ //",
  "GV01rvh1-10u:7298": "RV_4,058.02a vayaṃ nāma pra bravāmā ghṛtasyāsmin yajñe dhārayāmā namobhiḥ /",
  "GV01rvh1-10u:7299": "RV_4,058.02c upa brahmā śṛṇavac chasyamānaṃ catuḥśṛṅgo 'vamīd gaura etat //",
  "GV01rvh1-10u:7300": "RV_4,058.03a catvāri śṛṅgā trayo asya pādā dve śīrṣe sapta hastāso asya /",
  "GV01rvh1-10u:7301": "RV_4,058.03c tridhā baddho vṛṣabho roravīti maho devo martyāṃ ā viveśa //",
  "GV01rvh1-10u:7302": "RV_4,058.04a tridhā hitam paṇibhir guhyamānaṃ gavi devāso ghṛtam anv avindan /",
  "GV01rvh1-10u:7303": "RV_4,058.04c indra ekaṃ sūrya ekaṃ jajāna venād ekaṃ svadhayā niṣ ṭatakṣuḥ //",
  "GV01rvh1-10u:7304": "RV_4,058.05a etā arṣanti hṛdyāt samudrāc chatavrajā ripuṇā nāvacakṣe /",
  "GV01rvh1-10u:7305": "RV_4,058.05c ghṛtasya dhārā abhi cākaśīmi hiraṇyayo vetaso madhya āsām //",
  "GV01rvh1-10u:7306": "RV_4,058.06a samyak sravanti sarito na dhenā antar hṛdā manasā pūyamānāḥ /",
  "GV01rvh1-10u:7307": "RV_4,058.06c ete arṣanty ūrmayo ghṛtasya mṛgā iva kṣipaṇor īṣamāṇāḥ //",
  "GV01rvh1-10u:7308": "RV_4,058.07a sindhor iva prādhvane śūghanāso vātapramiyaḥ patayanti yahvāḥ /",
  "GV01rvh1-10u:7309": "RV_4,058.07c ghṛtasya dhārā aruṣo na vājī kāṣṭhā bhindann ūrmibhiḥ pinvamānaḥ //",
  "GV01rvh1-10u:7310": "RV_4,058.08a abhi pravanta samaneva yoṣāḥ kalyāṇyaḥ smayamānāso agnim /",
  "GV01rvh1-10u:7311": "RV_4,058.08c ghṛtasya dhārāḥ samidho nasanta tā juṣāṇo haryati jātavedāḥ //",
  "GV01rvh1-10u:7312": "RV_4,058.09a kanyā iva vahatum etavā u añjy añjānā abhi cākaśīmi /",
  "GV01rvh1-10u:7313": "RV_4,058.09c yatra somaḥ sūyate yatra yajño ghṛtasya dhārā abhi tat pavante //",
  "GV01rvh1-10u:7314": "RV_4,058.10a abhy arṣata suṣṭutiṃ gavyam ājim asmāsu bhadrā draviṇāni dhatta /",
  "GV01rvh1-10u:7315": "RV_4,058.10c imaṃ yajñaṃ nayata devatā no ghṛtasya dhārā madhumat pavante //",
  "GV01rvh1-10u:7316": "RV_4,058.11a dhāman te viśvam bhuvanam adhi śritam antaḥ samudre hṛdy antar āyuṣi /",
  "GV01rvh1-10u:7317": "RV_4,058.11c apām anīke samithe ya ābhṛtas tam aśyāma madhumantaṃ ta ūrmim //",
  "GV01rvh1-10u:7319": "Ṛgveda 5",
  "GV01rvh1-10u:7320": "RV_5,001.01a abodhy agniḥ samidhā janānām prati dhenum ivāyatīm uṣāsam /",
  "GV01rvh1-10u:7321": "RV_5,001.01c yahvā iva pra vayām ujjihānāḥ pra bhānavaḥ sisrate nākam accha //",
  "GV01rvh1-10u:7322": "RV_5,001.02a abodhi hotā yajathāya devān ūrdhvo agniḥ sumanāḥ prātar asthāt /",
  "GV01rvh1-10u:7323": "RV_5,001.02c samiddhasya ruśad adarśi pājo mahān devas tamaso nir amoci //",
  "GV01rvh1-10u:7324": "RV_5,001.03a yad īṃ gaṇasya raśanām ajīgaḥ śucir aṅkte śucibhir gobhir agniḥ /",
  "GV01rvh1-10u:7325": "RV_5,001.03c ād dakṣiṇā yujyate vājayanty uttānām ūrdhvo adhayaj juhūbhiḥ //",
  "GV01rvh1-10u:7326": "RV_5,001.04a agnim acchā devayatām manāṃsi cakṣūṃṣīva sūrye saṃ caranti /",
  "GV01rvh1-10u:7327": "RV_5,001.04c yad īṃ suvāte uṣasā virūpe śveto vājī jāyate agre ahnām //",
  "GV01rvh1-10u:7328": "RV_5,001.05a janiṣṭa hi jenyo agre ahnāṃ hito hiteṣv aruṣo vaneṣu /",
  "GV01rvh1-10u:7329": "RV_5,001.05c dame-dame sapta ratnā dadhāno 'gnir hotā ni ṣasādā yajīyān //",
  "GV01rvh1-10u:7330": "RV_5,001.06a agnir hotā ny asīdad yajīyān upasthe mātuḥ surabhā u loke /",
  "GV01rvh1-10u:7331": "RV_5,001.06c yuvā kaviḥ puruniṣṭha ṛtāvā dhartā kṛṣṭīnām uta madhya iddhaḥ //",
  "GV01rvh1-10u:7332": "RV_5,001.07a pra ṇu tyaṃ vipram adhvareṣu sādhum agniṃ hotāram īḷate namobhiḥ /",
  "GV01rvh1-10u:7333": "RV_5,001.07c ā yas tatāna rodasī ṛtena nityam mṛjanti vājinaṃ ghṛtena //",
  "GV01rvh1-10u:7334": "RV_5,001.08a mārjālyo mṛjyate sve damūnāḥ kavipraśasto atithiḥ śivo naḥ /",
  "GV01rvh1-10u:7335": "RV_5,001.08c sahasraśṛṅgo vṛṣabhas tadojā viśvāṃ agne sahasā prāsy anyān //",
  "GV01rvh1-10u:7336": "RV_5,001.09a pra sadyo agne aty eṣy anyān āvir yasmai cārutamo babhūtha /",
  "GV01rvh1-10u:7337": "RV_5,001.09c īḷenyo vapuṣyo vibhāvā priyo viśām atithir mānuṣīṇām //",
  "GV01rvh1-10u:7338": "RV_5,001.10a tubhyam bharanti kṣitayo yaviṣṭha balim agne antita ota dūrāt /",
  "GV01rvh1-10u:7339": "RV_5,001.10c ā bhandiṣṭhasya sumatiṃ cikiddhi bṛhat te agne mahi śarma bhadram //",
  "GV01rvh1-10u:7340": "RV_5,001.11a ādya ratham bhānumo bhānumantam agne tiṣṭha yajatebhiḥ samantam /",
  "GV01rvh1-10u:7341": "RV_5,001.11c vidvān pathīnām urv antarikṣam eha devān haviradyāya vakṣi //",
  "GV01rvh1-10u:7342": "RV_5,001.12a avocāma kavaye medhyāya vaco vandāru vṛṣabhāya vṛṣṇe /",
  "GV01rvh1-10u:7343": "RV_5,001.12c gaviṣṭhiro namasā stomam agnau divīva rukmam uruvyañcam aśret //",
  "GV01rvh1-10u:7344": "RV_5,002.01a kumāram mātā yuvatiḥ samubdhaṃ guhā bibharti na dadāti pitre /",
  "GV01rvh1-10u:7345": "RV_5,002.01c anīkam asya na minaj janāsaḥ puraḥ paśyanti nihitam aratau //",
  "GV01rvh1-10u:7346": "RV_5,002.02a kam etaṃ tvaṃ yuvate kumāram peṣī bibharṣi mahiṣī jajāna /",
  "GV01rvh1-10u:7347": "RV_5,002.02c pūrvīr hi garbhaḥ śarado vavardhāpaśyaṃ jātaṃ yad asūta mātā //",
  "GV01rvh1-10u:7348": "RV_5,002.03a hiraṇyadantaṃ śucivarṇam ārāt kṣetrād apaśyam āyudhā mimānam /",
  "GV01rvh1-10u:7349": "RV_5,002.03c dadāno asmā amṛtaṃ vipṛkvat kim mām anindrāḥ kṛṇavann anukthāḥ //",
  "GV01rvh1-10u:7350": "RV_5,002.04a kṣetrād apaśyaṃ sanutaś carantaṃ sumad yūthaṃ na puru śobhamānam /",
  "GV01rvh1-10u:7351": "RV_5,002.04c na tā agṛbhrann ajaniṣṭa hi ṣaḥ paliknīr id yuvatayo bhavanti //",
  "GV01rvh1-10u:7352": "RV_5,002.05a ke me maryakaṃ vi yavanta gobhir na yeṣāṃ gopā araṇaś cid āsa /",
  "GV01rvh1-10u:7353": "RV_5,002.05c ya īṃ jagṛbhur ava te sṛjantv ājāti paśva upa naś cikitvān //",
  "GV01rvh1-10u:7354": "RV_5,002.06a vasāṃ rājānaṃ vasatiṃ janānām arātayo ni dadhur martyeṣu /",
  "GV01rvh1-10u:7355": "RV_5,002.06c brahmāṇy atrer ava taṃ sṛjantu ninditāro nindyāso bhavantu //",
  "GV01rvh1-10u:7356": "RV_5,002.07a śunaś cic chepaṃ niditaṃ sahasrād yūpād amuñco aśamiṣṭa hi ṣaḥ /",
  "GV01rvh1-10u:7357": "RV_5,002.07c evāsmad agne vi mumugdhi pāśān hotaś cikitva iha tū niṣadya //",
  "GV01rvh1-10u:7358": "RV_5,002.08a hṛṇīyamāno apa hi mad aiyeḥ pra me devānāṃ vratapā uvāca /",
  "GV01rvh1-10u:7359": "RV_5,002.08c indro vidvāṃ anu hi tvā cacakṣa tenāham agne anuśiṣṭa āgām //",
  "GV01rvh1-10u:7360": "RV_5,002.09a vi jyotiṣā bṛhatā bhāty agnir āvir viśvāni kṛṇute mahitvā /",
  "GV01rvh1-10u:7361": "RV_5,002.09c prādevīr māyāḥ sahate durevāḥ śiśīte śṛṅge rakṣase vinikṣe //",
  "GV01rvh1-10u:7362": "RV_5,002.10a uta svānāso divi ṣantv agnes tigmāyudhā rakṣase hantavā u /",
  "GV01rvh1-10u:7363": "RV_5,002.10c made cid asya pra rujanti bhāmā na varante paribādho adevīḥ //",
  "GV01rvh1-10u:7364": "RV_5,002.11a etaṃ te stomaṃ tuvijāta vipro rathaṃ na dhīraḥ svapā atakṣam /",
  "GV01rvh1-10u:7365": "RV_5,002.11c yadīd agne prati tvaṃ deva haryāḥ svarvatīr apa enā jayema //",
  "GV01rvh1-10u:7366": "RV_5,002.12a tuvigrīvo vṛṣabho vāvṛdhāno 'śatrv aryaḥ sam ajāti vedaḥ /",
  "GV01rvh1-10u:7367": "RV_5,002.12c itīmam agnim amṛtā avocan barhiṣmate manave śarma yaṃsad dhaviṣmate manave śarma yaṃsat //",
  "GV01rvh1-10u:7368": "RV_5,003.01a tvam agne varuṇo jāyase yat tvam mitro bhavasi yat samiddhaḥ /",
  "GV01rvh1-10u:7369": "RV_5,003.01c tve viśve sahasas putra devās tvam indro dāśuṣe martyāya //",
  "GV01rvh1-10u:7370": "RV_5,003.02a tvam aryamā bhavasi yat kanīnāṃ nāma svadhāvan guhyam bibharṣi /",
  "GV01rvh1-10u:7371": "RV_5,003.02c añjanti mitraṃ sudhitaṃ na gobhir yad dampatī samanasā kṛṇoṣi //",
  "GV01rvh1-10u:7372": "RV_5,003.03a tava śriye maruto marjayanta rudra yat te janima cāru citram /",
  "GV01rvh1-10u:7373": "RV_5,003.03c padaṃ yad viṣṇor upamaṃ nidhāyi tena pāsi guhyaṃ nāma gonām //",
  "GV01rvh1-10u:7374": "RV_5,003.04a tava śriyā sudṛśo deva devāḥ purū dadhānā amṛtaṃ sapanta /",
  "GV01rvh1-10u:7375": "RV_5,003.04c hotāram agnim manuṣo ni ṣedur daśasyanta uśijaḥ śaṃsam āyoḥ //",
  "GV01rvh1-10u:7376": "RV_5,003.05a na tvad dhotā pūrvo agne yajīyān na kāvyaiḥ paro asti svadhāvaḥ /",
  "GV01rvh1-10u:7377": "RV_5,003.05c viśaś ca yasyā atithir bhavāsi sa yajñena vanavad deva martān //",
  "GV01rvh1-10u:7378": "RV_5,003.06a vayam agne vanuyāma tvotā vasūyavo haviṣā budhyamānāḥ /",
  "GV01rvh1-10u:7379": "RV_5,003.06c vayaṃ samarye vidatheṣv ahnāṃ vayaṃ rāyā sahasas putra martān //",
  "GV01rvh1-10u:7380": "RV_5,003.07a yo na āgo abhy eno bharāty adhīd agham aghaśaṃse dadhāta /",
  "GV01rvh1-10u:7381": "RV_5,003.07c jahī cikitvo abhiśastim etām agne yo no marcayati dvayena //",
  "GV01rvh1-10u:7382": "RV_5,003.08a tvām asyā vyuṣi deva pūrve dūtaṃ kṛṇvānā ayajanta havyaiḥ /",
  "GV01rvh1-10u:7383": "RV_5,003.08c saṃsthe yad agna īyase rayīṇāṃ devo martair vasubhir idhyamānaḥ //",
  "GV01rvh1-10u:7384": "RV_5,003.09a ava spṛdhi pitaraṃ yodhi vidvān putro yas te sahasaḥ sūna ūhe /",
  "GV01rvh1-10u:7385": "RV_5,003.09c kadā cikitvo abhi cakṣase no 'gne kadāṃ ṛtacid yātayāse //",
  "GV01rvh1-10u:7386": "RV_5,003.10a bhūri nāma vandamāno dadhāti pitā vaso yadi taj joṣayāse /",
  "GV01rvh1-10u:7387": "RV_5,003.10c kuvid devasya sahasā cakānaḥ sumnam agnir vanate vāvṛdhānaḥ //",
  "GV01rvh1-10u:7388": "RV_5,003.11a tvam aṅga jaritāraṃ yaviṣṭha viśvāny agne duritāti parṣi /",
  "GV01rvh1-10u:7389": "RV_5,003.11c stenā adṛśran ripavo janāso 'jñātaketā vṛjinā abhūvan //",
  "GV01rvh1-10u:7390": "RV_5,003.12a ime yāmāsas tvadrig abhūvan vasave vā tad id āgo avāci /",
  "GV01rvh1-10u:7391": "RV_5,003.12c nāhāyam agnir abhiśastaye no na rīṣate vāvṛdhānaḥ parā dāt //",
  "GV01rvh1-10u:7392": "RV_5,004.01a tvām agne vasupatiṃ vasūnām abhi pra mande adhvareṣu rājan /",
  "GV01rvh1-10u:7393": "RV_5,004.01c tvayā vājaṃ vājayanto jayemābhi ṣyāma pṛtsutīr martyānām //",
  "GV01rvh1-10u:7394": "RV_5,004.02a havyavāḷ agnir ajaraḥ pitā no vibhur vibhāvā sudṛśīko asme /",
  "GV01rvh1-10u:7395": "RV_5,004.02c sugārhapatyāḥ sam iṣo didīhy asmadryak sam mimīhi śravāṃsi //",
  "GV01rvh1-10u:7396": "RV_5,004.03a viśāṃ kaviṃ viśpatim mānuṣīṇāṃ śucim pāvakaṃ ghṛtapṛṣṭham agnim /",
  "GV01rvh1-10u:7397": "RV_5,004.03c ni hotāraṃ viśvavidaṃ dadhidhve sa deveṣu vanate vāryāṇi //",
  "GV01rvh1-10u:7398": "RV_5,004.04a juṣasvāgna iḷayā sajoṣā yatamāno raśmibhiḥ sūryasya /",
  "GV01rvh1-10u:7399": "RV_5,004.04c juṣasva naḥ samidhaṃ jātaveda ā ca devān haviradyāya vakṣi //",
  "GV01rvh1-10u:7400": "RV_5,004.05a juṣṭo damūnā atithir duroṇa imaṃ no yajñam upa yāhi vidvān /",
  "GV01rvh1-10u:7401": "RV_5,004.05c viśvā agne abhiyujo vihatyā śatrūyatām ā bharā bhojanāni //",
  "GV01rvh1-10u:7402": "RV_5,004.06a vadhena dasyum pra hi cātayasva vayaḥ kṛṇvānas tanve svāyai /",
  "GV01rvh1-10u:7403": "RV_5,004.06c piparṣi yat sahasas putra devānt so agne pāhi nṛtama vāje asmān //",
  "GV01rvh1-10u:7404": "RV_5,004.07a vayaṃ te agna ukthair vidhema vayaṃ havyaiḥ pāvaka bhadraśoce /",
  "GV01rvh1-10u:7405": "RV_5,004.07c asme rayiṃ viśvavāraṃ sam invāsme viśvāni draviṇāni dhehi //",
  "GV01rvh1-10u:7406": "RV_5,004.08a asmākam agne adhvaraṃ juṣasva sahasaḥ sūno triṣadhastha havyam /",
  "GV01rvh1-10u:7407": "RV_5,004.08c vayaṃ deveṣu sukṛtaḥ syāma śarmaṇā nas trivarūthena pāhi //",
  "GV01rvh1-10u:7408": "RV_5,004.09a viśvāni no durgahā jātavedaḥ sindhuṃ na nāvā duritāti parṣi /",
  "GV01rvh1-10u:7409": "RV_5,004.09c agne atrivan namasā gṛṇāno 'smākam bodhy avitā tanūnām //",
  "GV01rvh1-10u:7410": "RV_5,004.10a yas tvā hṛdā kīriṇā manyamāno 'martyam martyo johavīmi /",
  "GV01rvh1-10u:7411": "RV_5,004.10c jātavedo yaśo asmāsu dhehi prajābhir agne amṛtatvam aśyām //",
  "GV01rvh1-10u:7412": "RV_5,004.11a yasmai tvaṃ sukṛte jātaveda u lokam agne kṛṇavaḥ syonam /",
  "GV01rvh1-10u:7413": "RV_5,004.11c aśvinaṃ sa putriṇaṃ vīravantaṃ gomantaṃ rayiṃ naśate svasti //",
  "GV01rvh1-10u:7414": "RV_5,005.01a susamiddhāya śociṣe ghṛtaṃ tīvraṃ juhotana /",
  "GV01rvh1-10u:7415": "RV_5,005.01c agnaye jātavedase //",
  "GV01rvh1-10u:7416": "RV_5,005.02a narāśaṃsaḥ suṣūdatīmaṃ yajñam adābhyaḥ /",
  "GV01rvh1-10u:7417": "RV_5,005.02c kavir hi madhuhastyaḥ //",
  "GV01rvh1-10u:7418": "RV_5,005.03a īḷito agna ā vahendraṃ citram iha priyam /",
  "GV01rvh1-10u:7419": "RV_5,005.03c sukhai rathebhir ūtaye //",
  "GV01rvh1-10u:7420": "RV_5,005.04a ūrṇamradā vi prathasvābhy arkā anūṣata /",
  "GV01rvh1-10u:7421": "RV_5,005.04c bhavā naḥ śubhra sātaye //",
  "GV01rvh1-10u:7422": "RV_5,005.05a devīr dvāro vi śrayadhvaṃ suprāyaṇā na ūtaye /",
  "GV01rvh1-10u:7423": "RV_5,005.05c pra-pra yajñam pṛṇītana //",
  "GV01rvh1-10u:7424": "RV_5,005.06a supratīke vayovṛdhā yahvī ṛtasya mātarā /",
  "GV01rvh1-10u:7425": "RV_5,005.06c doṣām uṣāsam īmahe //",
  "GV01rvh1-10u:7426": "RV_5,005.07a vātasya patmann īḷitā daivyā hotārā manuṣaḥ /",
  "GV01rvh1-10u:7427": "RV_5,005.07c imaṃ no yajñam ā gatam //",
  "GV01rvh1-10u:7428": "RV_5,005.08a iḷā sarasvatī mahī tisro devīr mayobhuvaḥ /",
  "GV01rvh1-10u:7429": "RV_5,005.08b barhiḥ sīdantv asridhaḥ //",
  "GV01rvh1-10u:7430": "RV_5,005.09a śivas tvaṣṭar ihā gahi vibhuḥ poṣa uta tmanā /",
  "GV01rvh1-10u:7431": "RV_5,005.09c yajñe-yajñe na ud ava //",
  "GV01rvh1-10u:7432": "RV_5,005.10a yatra vettha vanaspate devānāṃ guhyā nāmāni /",
  "GV01rvh1-10u:7433": "RV_5,005.10c tatra havyāni gāmaya //",
  "GV01rvh1-10u:7434": "RV_5,005.11a svāhāgnaye varuṇāya svāhendrāya marudbhyaḥ /",
  "GV01rvh1-10u:7435": "RV_5,005.11c svāhā devebhyo haviḥ //",
  "GV01rvh1-10u:7436": "RV_5,006.01a agniṃ tam manye yo vasur astaṃ yaṃ yanti dhenavaḥ /",
  "GV01rvh1-10u:7437": "RV_5,006.01c astam arvanta āśavo 'staṃ nityāso vājina iṣaṃ stotṛbhya ā bhara //",
  "GV01rvh1-10u:7438": "RV_5,006.02a so agnir yo vasur gṛṇe saṃ yam āyanti dhenavaḥ /",
  "GV01rvh1-10u:7439": "RV_5,006.02c sam arvanto raghudruvaḥ saṃ sujātāsaḥ sūraya iṣaṃ stotṛbhya ā bhara //",
  "GV01rvh1-10u:7440": "RV_5,006.03a agnir hi vājinaṃ viśe dadāti viśvacarṣaṇiḥ /",
  "GV01rvh1-10u:7441": "RV_5,006.03c agnī rāye svābhuvaṃ sa prīto yāti vāryam iṣaṃ stotṛbhya ā bhara //",
  "GV01rvh1-10u:7442": "RV_5,006.04a ā te agna idhīmahi dyumantaṃ devājaram /",
  "GV01rvh1-10u:7443": "RV_5,006.04c yad dha syā te panīyasī samid dīdayati dyavīṣaṃ stotṛbhya ā bhara //",
  "GV01rvh1-10u:7444": "RV_5,006.05a ā te agna ṛcā haviḥ śukrasya śociṣas pate /",
  "GV01rvh1-10u:7445": "RV_5,006.05c suścandra dasma viśpate havyavāṭ tubhyaṃ hūyata iṣaṃ stotṛbhya ā bhara //",
  "GV01rvh1-10u:7446": "RV_5,006.06a pro tye agnayo 'gniṣu viśvam puṣyanti vāryam /",
  "GV01rvh1-10u:7447": "RV_5,006.06c te hinvire ta invire ta iṣaṇyanty ānuṣag iṣaṃ stotṛbhya ā bhara //",
  "GV01rvh1-10u:7448": "RV_5,006.07a tava tye agne arcayo mahi vrādhanta vājinaḥ /",
  "GV01rvh1-10u:7449": "RV_5,006.07c ye patvabhiḥ śaphānāṃ vrajā bhuranta gonām iṣaṃ stotṛbhya ā bhara //",
  "GV01rvh1-10u:7450": "RV_5,006.08a navā no agna ā bhara stotṛbhyaḥ sukṣitīr iṣaḥ /",
  "GV01rvh1-10u:7451": "RV_5,006.08c te syāma ya ānṛcus tvādūtāso dame-dama iṣaṃ stotṛbhya ā bhara //",
  "GV01rvh1-10u:7452": "RV_5,006.09a ubhe suścandra sarpiṣo darvī śrīṇīṣa āsani /",
  "GV01rvh1-10u:7453": "RV_5,006.09c uto na ut pupūryā uktheṣu śavasas pata iṣaṃ stotṛbhya ā bhara //",
  "GV01rvh1-10u:7454": "RV_5,006.10a evāṃ agnim ajuryamur gīrbhir yajñebhir ānuṣak /",
  "GV01rvh1-10u:7455": "RV_5,006.10c dadhad asme suvīryam uta tyad āśvaśvyam iṣaṃ stotṛbhya ā bhara //",
  "GV01rvh1-10u:7456": "RV_5,007.01a sakhāyaḥ saṃ vaḥ samyañcam iṣaṃ stomaṃ cāgnaye /",
  "GV01rvh1-10u:7457": "RV_5,007.01c varṣiṣṭhāya kṣitīnām ūrjo naptre sahasvate //",
  "GV01rvh1-10u:7458": "RV_5,007.02a kutrā cid yasya samṛtau raṇvā naro nṛṣadane /",
  "GV01rvh1-10u:7459": "RV_5,007.02c arhantaś cid yam indhate saṃjanayanti jantavaḥ //",
  "GV01rvh1-10u:7460": "RV_5,007.03a saṃ yad iṣo vanāmahe saṃ havyā mānuṣāṇām /",
  "GV01rvh1-10u:7461": "RV_5,007.03c uta dyumnasya śavasa ṛtasya raśmim ā dade //",
  "GV01rvh1-10u:7462": "RV_5,007.04a sa smā kṛṇoti ketum ā naktaṃ cid dūra ā sate /",
  "GV01rvh1-10u:7463": "RV_5,007.04c pāvako yad vanaspatīn pra smā mināty ajaraḥ //",
  "GV01rvh1-10u:7464": "RV_5,007.05a ava sma yasya veṣaṇe svedam pathiṣu juhvati /",
  "GV01rvh1-10u:7465": "RV_5,007.05c abhīm aha svajenyam bhūmā pṛṣṭheva ruruhuḥ //",
  "GV01rvh1-10u:7466": "RV_5,007.06a yam martyaḥ puruspṛhaṃ vidad viśvasya dhāyase /",
  "GV01rvh1-10u:7467": "RV_5,007.06c pra svādanam pitūnām astatātiṃ cid āyave //",
  "GV01rvh1-10u:7468": "RV_5,007.07a sa hi ṣmā dhanvākṣitaṃ dātā na dāty ā paśuḥ /",
  "GV01rvh1-10u:7469": "RV_5,007.07c hiriśmaśruḥ śucidann ṛbhur anibhṛṣṭataviṣiḥ //",
  "GV01rvh1-10u:7470": "RV_5,007.08a śuciḥ ṣma yasmā atrivat pra svadhitīva rīyate /",
  "GV01rvh1-10u:7471": "RV_5,007.08c suṣūr asūta mātā krāṇā yad ānaśe bhagam //",
  "GV01rvh1-10u:7472": "RV_5,007.09a ā yas te sarpirāsute 'gne śam asti dhāyase /",
  "GV01rvh1-10u:7473": "RV_5,007.09c aiṣu dyumnam uta śrava ā cittam martyeṣu dhāḥ //",
  "GV01rvh1-10u:7474": "RV_5,007.10a iti cin manyum adhrijas tvādātam ā paśuṃ dade /",
  "GV01rvh1-10u:7475": "RV_5,007.10c ād agne apṛṇato 'triḥ sāsahyād dasyūn iṣaḥ sāsahyān nṝn //",
  "GV01rvh1-10u:7476": "RV_5,008.01a tvām agna ṛtāyavaḥ sam īdhire pratnam pratnāsa ūtaye sahaskṛta /",
  "GV01rvh1-10u:7477": "RV_5,008.01c puruścandraṃ yajataṃ viśvadhāyasaṃ damūnasaṃ gṛhapatiṃ vareṇyam //",
  "GV01rvh1-10u:7478": "RV_5,008.02a tvām agne atithim pūrvyaṃ viśaḥ śociṣkeśaṃ gṛhapatiṃ ni ṣedire /",
  "GV01rvh1-10u:7479": "RV_5,008.02c bṛhatketum pururūpaṃ dhanaspṛtaṃ suśarmāṇaṃ svavasaṃ jaradviṣam //",
  "GV01rvh1-10u:7480": "RV_5,008.03a tvām agne mānuṣīr īḷate viśo hotrāvidaṃ viviciṃ ratnadhātamam /",
  "GV01rvh1-10u:7481": "RV_5,008.03c guhā santaṃ subhaga viśvadarśataṃ tuviṣvaṇasaṃ suyajaṃ ghṛtaśriyam //",
  "GV01rvh1-10u:7482": "RV_5,008.04a tvām agne dharṇasiṃ viśvadhā vayaṃ gīrbhir gṛṇanto namasopa sedima /",
  "GV01rvh1-10u:7483": "RV_5,008.04c sa no juṣasva samidhāno aṅgiro devo martasya yaśasā sudītibhiḥ //",
  "GV01rvh1-10u:7484": "RV_5,008.05a tvam agne pururūpo viśe-viśe vayo dadhāsi pratnathā puruṣṭuta /",
  "GV01rvh1-10u:7485": "RV_5,008.05c purūṇy annā sahasā vi rājasi tviṣiḥ sā te titviṣāṇasya nādhṛṣe //",
  "GV01rvh1-10u:7486": "RV_5,008.06a tvām agne samidhānaṃ yaviṣṭhya devā dūtaṃ cakrire havyavāhanam /",
  "GV01rvh1-10u:7487": "RV_5,008.06c urujrayasaṃ ghṛtayonim āhutaṃ tveṣaṃ cakṣur dadhire codayanmati //",
  "GV01rvh1-10u:7488": "RV_5,008.07a tvām agne pradiva āhutaṃ ghṛtaiḥ sumnāyavaḥ suṣamidhā sam īdhire /",
  "GV01rvh1-10u:7489": "RV_5,008.07c sa vāvṛdhāna oṣadhībhir ukṣito 'bhi jrayāṃsi pārthivā vi tiṣṭhase //",
  "GV01rvh1-10u:7490": "RV_5,009.01a tvām agne haviṣmanto devam martāsa īḷate /",
  "GV01rvh1-10u:7491": "RV_5,009.01c manye tvā jātavedasaṃ sa havyā vakṣy ānuṣak //",
  "GV01rvh1-10u:7492": "RV_5,009.02a agnir hotā dāsvataḥ kṣayasya vṛktabarhiṣaḥ /",
  "GV01rvh1-10u:7493": "RV_5,009.02c saṃ yajñāsaś caranti yaṃ saṃ vājāsaḥ śravasyavaḥ //",
  "GV01rvh1-10u:7494": "RV_5,009.03a uta sma yaṃ śiśuṃ yathā navaṃ janiṣṭāraṇī /",
  "GV01rvh1-10u:7495": "RV_5,009.03c dhartāram mānuṣīṇāṃ viśām agniṃ svadhvaram //",
  "GV01rvh1-10u:7496": "RV_5,009.04a uta sma durgṛbhīyase putro na hvāryāṇām /",
  "GV01rvh1-10u:7497": "RV_5,009.04c purū yo dagdhāsi vanāgne paśur na yavase //",
  "GV01rvh1-10u:7498": "RV_5,009.05a adha sma yasyārcayaḥ samyak saṃyanti dhūminaḥ /",
  "GV01rvh1-10u:7499": "RV_5,009.05c yad īm aha trito divy upa dhmāteva dhamati śiśīte dhmātarī yathā //",
  "GV01rvh1-10u:7500": "RV_5,009.06a tavāham agna ūtibhir mitrasya ca praśastibhiḥ /",
  "GV01rvh1-10u:7501": "RV_5,009.06c dveṣoyuto na duritā turyāma martyānām //",
  "GV01rvh1-10u:7502": "RV_5,009.07a taṃ no agne abhī naro rayiṃ sahasva ā bhara /",
  "GV01rvh1-10u:7503": "RV_5,009.07c sa kṣepayat sa poṣayad bhuvad vājasya sātaya utaidhi pṛtsu no vṛdhe //",
  "GV01rvh1-10u:7504": "RV_5,010.01a agna ojiṣṭham ā bhara dyumnam asmabhyam adhrigo /",
  "GV01rvh1-10u:7505": "RV_5,010.01c pra no rāyā parīṇasā ratsi vājāya panthām //",
  "GV01rvh1-10u:7506": "RV_5,010.02a tvaṃ no agne adbhuta kratvā dakṣasya maṃhanā /",
  "GV01rvh1-10u:7507": "RV_5,010.02c tve asuryam āruhat krāṇā mitro na yajñiyaḥ //",
  "GV01rvh1-10u:7508": "RV_5,010.03a tvaṃ no agna eṣāṃ gayam puṣṭiṃ ca vardhaya /",
  "GV01rvh1-10u:7509": "RV_5,010.03c ye stomebhiḥ pra sūrayo naro maghāny ānaśuḥ //",
  "GV01rvh1-10u:7510": "RV_5,010.04a ye agne candra te giraḥ śumbhanty aśvarādhasaḥ /",
  "GV01rvh1-10u:7511": "RV_5,010.04c śuṣmebhiḥ śuṣmiṇo naro divaś cid yeṣām bṛhat sukīrtir bodhati tmanā //",
  "GV01rvh1-10u:7512": "RV_5,010.05a tava tye agne arcayo bhrājanto yanti dhṛṣṇuyā /",
  "GV01rvh1-10u:7513": "RV_5,010.05c parijmāno na vidyutaḥ svāno ratho na vājayuḥ //",
  "GV01rvh1-10u:7514": "RV_5,010.06a nū no agna ūtaye sabādhasaś ca rātaye /",
  "GV01rvh1-10u:7515": "RV_5,010.06c asmākāsaś ca sūrayo viśvā āśās tarīṣaṇi //",
  "GV01rvh1-10u:7516": "RV_5,010.07a tvaṃ no agne aṅgira stuta stavāna ā bhara /",
  "GV01rvh1-10u:7517": "RV_5,010.07c hotar vibhvāsahaṃ rayiṃ stotṛbhya stavase ca na utaidhi pṛtsu no vṛdhe //",
  "GV01rvh1-10u:7518": "RV_5,011.01a janasya gopā ajaniṣṭa jāgṛvir agniḥ sudakṣaḥ suvitāya navyase /",
  "GV01rvh1-10u:7519": "RV_5,011.01c ghṛtapratīko bṛhatā divispṛśā dyumad vi bhāti bharatebhyaḥ śuciḥ //",
  "GV01rvh1-10u:7520": "RV_5,011.02a yajñasya ketum prathamam purohitam agniṃ naras triṣadhasthe sam īdhire /",
  "GV01rvh1-10u:7521": "RV_5,011.02c indreṇa devaiḥ sarathaṃ sa barhiṣi sīdan ni hotā yajathāya sukratuḥ //",
  "GV01rvh1-10u:7522": "RV_5,011.03a asammṛṣṭo jāyase mātroḥ śucir mandraḥ kavir ud atiṣṭho vivasvataḥ /",
  "GV01rvh1-10u:7523": "RV_5,011.03c ghṛtena tvāvardhayann agna āhuta dhūmas te ketur abhavad divi śritaḥ //",
  "GV01rvh1-10u:7524": "RV_5,011.04a agnir no yajñam upa vetu sādhuyāgniṃ naro vi bharante gṛhe-gṛhe /",
  "GV01rvh1-10u:7525": "RV_5,011.04c agnir dūto abhavad dhavyavāhano 'gniṃ vṛṇānā vṛṇate kavikratum //",
  "GV01rvh1-10u:7526": "RV_5,011.05a tubhyedam agne madhumattamaṃ vacas tubhyam manīṣā iyam astu śaṃ hṛde /",
  "GV01rvh1-10u:7527": "RV_5,011.05c tvāṃ giraḥ sindhum ivāvanīr mahīr ā pṛṇanti śavasā vardhayanti ca //",
  "GV01rvh1-10u:7528": "RV_5,011.06a tvām agne aṅgiraso guhā hitam anv avindañ chiśriyāṇaṃ vane-vane /",
  "GV01rvh1-10u:7529": "RV_5,011.06c sa jāyase mathyamānaḥ saho mahat tvām āhuḥ sahasas putram aṅgiraḥ //",
  "GV01rvh1-10u:7530": "RV_5,012.01a prāgnaye bṛhate yajñiyāya ṛtasya vṛṣṇe asurāya manma /",
  "GV01rvh1-10u:7531": "RV_5,012.01c ghṛtaṃ na yajña āsye supūtaṃ giram bhare vṛṣabhāya pratīcīm //",
  "GV01rvh1-10u:7532": "RV_5,012.02a ṛtaṃ cikitva ṛtam ic cikiddhy ṛtasya dhārā anu tṛndhi pūrvīḥ /",
  "GV01rvh1-10u:7533": "RV_5,012.02c nāhaṃ yātuṃ sahasā na dvayena ṛtaṃ sapāmy aruṣasya vṛṣṇaḥ //",
  "GV01rvh1-10u:7534": "RV_5,012.03a kayā no agna ṛtayann ṛtena bhuvo navedā ucathasya navyaḥ /",
  "GV01rvh1-10u:7535": "RV_5,012.03c vedā me deva ṛtupā ṛtūnāṃ nāham patiṃ sanitur asya rāyaḥ //",
  "GV01rvh1-10u:7536": "RV_5,012.04a ke te agne ripave bandhanāsaḥ ke pāyavaḥ saniṣanta dyumantaḥ /",
  "GV01rvh1-10u:7537": "RV_5,012.04c ke dhāsim agne anṛtasya pānti ka āsato vacasaḥ santi gopāḥ //",
  "GV01rvh1-10u:7538": "RV_5,012.05a sakhāyas te viṣuṇā agna ete śivāsaḥ santo aśivā abhūvan /",
  "GV01rvh1-10u:7539": "RV_5,012.05c adhūrṣata svayam ete vacobhir ṛjūyate vṛjināni bruvantaḥ //",
  "GV01rvh1-10u:7540": "RV_5,012.06a yas te agne namasā yajñam īṭṭa ṛtaṃ sa pāty aruṣasya vṛṣṇaḥ /",
  "GV01rvh1-10u:7541": "RV_5,012.06c tasya kṣayaḥ pṛthur ā sādhur etu prasarsrāṇasya nahuṣasya śeṣaḥ //",
  "GV01rvh1-10u:7542": "RV_5,013.01a arcantas tvā havāmahe 'rcantaḥ sam idhīmahi /",
  "GV01rvh1-10u:7543": "RV_5,013.01c agne arcanta ūtaye //",
  "GV01rvh1-10u:7544": "RV_5,013.02a agne stomam manāmahe sidhram adya divispṛśaḥ /",
  "GV01rvh1-10u:7545": "RV_5,013.02c devasya draviṇasyavaḥ //",
  "GV01rvh1-10u:7546": "RV_5,013.03a agnir juṣata no giro hotā yo mānuṣeṣv ā /",
  "GV01rvh1-10u:7547": "RV_5,013.03c sa yakṣad daivyaṃ janam //",
  "GV01rvh1-10u:7548": "RV_5,013.04a tvam agne saprathā asi juṣṭo hotā vareṇyaḥ /",
  "GV01rvh1-10u:7549": "RV_5,013.04c tvayā yajñaṃ vi tanvate //",
  "GV01rvh1-10u:7550": "RV_5,013.05a tvām agne vājasātamaṃ viprā vardhanti suṣṭutam /",
  "GV01rvh1-10u:7551": "RV_5,013.05c sa no rāsva suvīryam //",
  "GV01rvh1-10u:7552": "RV_5,013.06a agne nemir arāṃ iva devāṃs tvam paribhūr asi /",
  "GV01rvh1-10u:7553": "RV_5,013.06c ā rādhaś citram ṛñjase //",
  "GV01rvh1-10u:7554": "RV_5,014.01a agniṃ stomena bodhaya samidhāno amartyam /",
  "GV01rvh1-10u:7555": "RV_5,014.01c havyā deveṣu no dadhat //",
  "GV01rvh1-10u:7556": "RV_5,014.02a tam adhvareṣv īḷate devam martā amartyam /",
  "GV01rvh1-10u:7557": "RV_5,014.02c yajiṣṭham mānuṣe jane //",
  "GV01rvh1-10u:7558": "RV_5,014.03a taṃ hi śaśvanta īḷate srucā devaṃ ghṛtaścutā /",
  "GV01rvh1-10u:7559": "RV_5,014.03c agniṃ havyāya voḷhave //",
  "GV01rvh1-10u:7560": "RV_5,014.04a agnir jāto arocata ghnan dasyūñ jyotiṣā tamaḥ /",
  "GV01rvh1-10u:7561": "RV_5,014.04c avindad gā apaḥ svaḥ //",
  "GV01rvh1-10u:7562": "RV_5,014.05a agnim īḷenyaṃ kaviṃ ghṛtapṛṣṭhaṃ saparyata /",
  "GV01rvh1-10u:7563": "RV_5,014.05c vetu me śṛṇavad dhavam //",
  "GV01rvh1-10u:7564": "RV_5,014.06a agniṃ ghṛtena vāvṛdhu stomebhir viśvacarṣaṇim /",
  "GV01rvh1-10u:7565": "RV_5,014.06c svādhībhir vacasyubhiḥ //",
  "GV01rvh1-10u:7566": "RV_5,015.01a pra vedhase kavaye vedyāya giram bhare yaśase pūrvyāya /",
  "GV01rvh1-10u:7567": "RV_5,015.01c ghṛtaprasatto asuraḥ suśevo rāyo dhartā dharuṇo vasvo agniḥ //",
  "GV01rvh1-10u:7568": "RV_5,015.02a ṛtena ṛtaṃ dharuṇaṃ dhārayanta yajñasya śāke parame vyoman /",
  "GV01rvh1-10u:7569": "RV_5,015.02c divo dharman dharuṇe seduṣo nṝñ jātair ajātāṃ abhi ye nanakṣuḥ //",
  "GV01rvh1-10u:7570": "RV_5,015.03a aṅhoyuvas tanvas tanvate vi vayo mahad duṣṭaram pūrvyāya /",
  "GV01rvh1-10u:7571": "RV_5,015.03c sa saṃvato navajātas tuturyāt siṅhaṃ na kruddham abhitaḥ pari ṣṭhuḥ //",
  "GV01rvh1-10u:7572": "RV_5,015.04a māteva yad bharase paprathāno janaṃ-janaṃ dhāyase cakṣase ca /",
  "GV01rvh1-10u:7573": "RV_5,015.04c vayo-vayo jarase yad dadhānaḥ pari tmanā viṣurūpo jigāsi //",
  "GV01rvh1-10u:7574": "RV_5,015.05a vājo nu te śavasas pātv antam uruṃ doghaṃ dharuṇaṃ deva rāyaḥ /",
  "GV01rvh1-10u:7575": "RV_5,015.05c padaṃ na tāyur guhā dadhāno maho rāye citayann atrim aspaḥ //",
  "GV01rvh1-10u:7576": "RV_5,016.01a bṛhad vayo hi bhānave 'rcā devāyāgnaye /",
  "GV01rvh1-10u:7577": "RV_5,016.01c yam mitraṃ na praśastibhir martāso dadhire puraḥ //",
  "GV01rvh1-10u:7578": "RV_5,016.02a sa hi dyubhir janānāṃ hotā dakṣasya bāhvoḥ /",
  "GV01rvh1-10u:7579": "RV_5,016.02c vi havyam agnir ānuṣag bhago na vāram ṛṇvati //",
  "GV01rvh1-10u:7580": "RV_5,016.03a asya stome maghonaḥ sakhye vṛddhaśociṣaḥ /",
  "GV01rvh1-10u:7581": "RV_5,016.03c viśvā yasmin tuviṣvaṇi sam arye śuṣmam ādadhuḥ //",
  "GV01rvh1-10u:7582": "RV_5,016.04a adhā hy agna eṣāṃ suvīryasya maṃhanā /",
  "GV01rvh1-10u:7583": "RV_5,016.04c tam id yahvaṃ na rodasī pari śravo babhūvatuḥ //",
  "GV01rvh1-10u:7584": "RV_5,016.05a nū na ehi vāryam agne gṛṇāna ā bhara /",
  "GV01rvh1-10u:7585": "RV_5,016.05c ye vayaṃ ye ca sūrayaḥ svasti dhāmahe sacotaidhi pṛtsu no vṛdhe //",
  "GV01rvh1-10u:7586": "RV_5,017.01a ā yajñair deva martya itthā tavyāṃsam ūtaye /",
  "GV01rvh1-10u:7587": "RV_5,017.01c agniṃ kṛte svadhvare pūrur īḷītāvase //",
  "GV01rvh1-10u:7588": "RV_5,017.02a asya hi svayaśastara āsā vidharman manyase /",
  "GV01rvh1-10u:7589": "RV_5,017.02c taṃ nākaṃ citraśociṣam mandram paro manīṣayā //",
  "GV01rvh1-10u:7590": "RV_5,017.03a asya vāsā u arciṣā ya āyukta tujā girā /",
  "GV01rvh1-10u:7591": "RV_5,017.03c divo na yasya retasā bṛhac chocanty arcayaḥ //",
  "GV01rvh1-10u:7592": "RV_5,017.04a asya kratvā vicetaso dasmasya vasu ratha ā /",
  "GV01rvh1-10u:7593": "RV_5,017.04c adhā viśvāsu havyo 'gnir vikṣu pra śasyate //",
  "GV01rvh1-10u:7594": "RV_5,017.05a nū na id dhi vāryam āsā sacanta sūrayaḥ /",
  "GV01rvh1-10u:7595": "RV_5,017.05c ūrjo napād abhiṣṭaye pāhi śagdhi svastaya utaidhi pṛtsu no vṛdhe //",
  "GV01rvh1-10u:7596": "RV_5,018.01a prātar agniḥ purupriyo viśa stavetātithiḥ /",
  "GV01rvh1-10u:7597": "RV_5,018.01c viśvāni yo amartyo havyā marteṣu raṇyati //",
  "GV01rvh1-10u:7598": "RV_5,018.02a dvitāya mṛktavāhase svasya dakṣasya maṃhanā /",
  "GV01rvh1-10u:7599": "RV_5,018.02c induṃ sa dhatta ānuṣak stotā cit te amartya //",
  "GV01rvh1-10u:7600": "RV_5,018.03a taṃ vo dīrghāyuśociṣaṃ girā huve maghonām /",
  "GV01rvh1-10u:7601": "RV_5,018.03c ariṣṭo yeṣāṃ ratho vy aśvadāvann īyate //",
  "GV01rvh1-10u:7602": "RV_5,018.04a citrā vā yeṣu dīdhitir āsann ukthā pānti ye /",
  "GV01rvh1-10u:7603": "RV_5,018.04b stīrṇam barhiḥ svarṇare śravāṃsi dadhire pari //",
  "GV01rvh1-10u:7604": "RV_5,018.05a ye me pañcāśataṃ dadur aśvānāṃ sadhastuti /",
  "GV01rvh1-10u:7605": "RV_5,018.05b dyumad agne mahi śravo bṛhat kṛdhi maghonāṃ nṛvad amṛta nṛṇām //",
  "GV01rvh1-10u:7606": "RV_5,019.01a abhy avasthāḥ pra jāyante pra vavrer vavriś ciketa /",
  "GV01rvh1-10u:7607": "RV_5,019.01c upasthe mātur vi caṣṭe //",
  "GV01rvh1-10u:7608": "RV_5,019.02a juhure vi citayanto 'nimiṣaṃ nṛmṇam pānti /",
  "GV01rvh1-10u:7609": "RV_5,019.02c ā dṛḷhām puraṃ viviśuḥ //",
  "GV01rvh1-10u:7610": "RV_5,019.03a ā śvaitreyasya jantavo dyumad vardhanta kṛṣṭayaḥ /",
  "GV01rvh1-10u:7611": "RV_5,019.03b niṣkagrīvo bṛhaduktha enā madhvā na vājayuḥ //",
  "GV01rvh1-10u:7612": "RV_5,019.04a priyaṃ dugdhaṃ na kāmyam ajāmi jāmyoḥ sacā /",
  "GV01rvh1-10u:7613": "RV_5,019.04c gharmo na vājajaṭharo 'dabdhaḥ śaśvato dabhaḥ //",
  "GV01rvh1-10u:7614": "RV_5,019.05a krīḷan no raśma ā bhuvaḥ sam bhasmanā vāyunā vevidānaḥ /",
  "GV01rvh1-10u:7615": "RV_5,019.05b tā asya san dhṛṣajo na tigmāḥ susaṃśitā vakṣyo vakṣaṇesthāḥ //",
  "GV01rvh1-10u:7616": "RV_5,020.01a yam agne vājasātama tvaṃ cin manyase rayim /",
  "GV01rvh1-10u:7617": "RV_5,020.01c taṃ no gīrbhiḥ śravāyyaṃ devatrā panayā yujam //",
  "GV01rvh1-10u:7618": "RV_5,020.02a ye agne nerayanti te vṛddhā ugrasya śavasaḥ /",
  "GV01rvh1-10u:7619": "RV_5,020.02b apa dveṣo apa hvaro 'nyavratasya saścire //",
  "GV01rvh1-10u:7620": "RV_5,020.03a hotāraṃ tvā vṛṇīmahe 'gne dakṣasya sādhanam /",
  "GV01rvh1-10u:7621": "RV_5,020.03b yajñeṣu pūrvyaṃ girā prayasvanto havāmahe //",
  "GV01rvh1-10u:7622": "RV_5,020.04a itthā yathā ta ūtaye sahasāvan dive-dive /",
  "GV01rvh1-10u:7623": "RV_5,020.04b rāya ṛtāya sukrato gobhiḥ ṣyāma sadhamādo vīraiḥ syāma sadhamādaḥ //",
  "GV01rvh1-10u:7624": "RV_5,021.01a manuṣvat tvā ni dhīmahi manuṣvat sam idhīmahi /",
  "GV01rvh1-10u:7625": "RV_5,021.01c agne manuṣvad aṅgiro devān devayate yaja //",
  "GV01rvh1-10u:7626": "RV_5,021.02a tvaṃ hi mānuṣe jane 'gne suprīta idhyase /",
  "GV01rvh1-10u:7627": "RV_5,021.02c srucas tvā yanty ānuṣak sujāta sarpirāsute //",
  "GV01rvh1-10u:7628": "RV_5,021.03a tvāṃ viśve sajoṣaso devāso dūtam akrata /",
  "GV01rvh1-10u:7629": "RV_5,021.03b saparyantas tvā kave yajñeṣu devam īḷate //",
  "GV01rvh1-10u:7630": "RV_5,021.04a devaṃ vo devayajyayāgnim īḷīta martyaḥ /",
  "GV01rvh1-10u:7631": "RV_5,021.04b samiddhaḥ śukra dīdihy ṛtasya yonim āsadaḥ sasasya yonim āsadaḥ //",
  "GV01rvh1-10u:7632": "RV_5,022.01a pra viśvasāmann atrivad arcā pāvakaśociṣe /",
  "GV01rvh1-10u:7633": "RV_5,022.01c yo adhvareṣv īḍyo hotā mandratamo viśi //",
  "GV01rvh1-10u:7634": "RV_5,022.02a ny agniṃ jātavedasaṃ dadhātā devam ṛtvijam /",
  "GV01rvh1-10u:7635": "RV_5,022.02c pra yajña etv ānuṣag adyā devavyacastamaḥ //",
  "GV01rvh1-10u:7636": "RV_5,022.03a cikitvinmanasaṃ tvā devam martāsa ūtaye /",
  "GV01rvh1-10u:7637": "RV_5,022.03c vareṇyasya te 'vasa iyānāso amanmahi //",
  "GV01rvh1-10u:7638": "RV_5,022.04a agne cikiddhy asya na idaṃ vacaḥ sahasya /",
  "GV01rvh1-10u:7639": "RV_5,022.04c taṃ tvā suśipra dampate stomair vardhanty atrayo gīrbhiḥ śumbhanty atrayaḥ //",
  "GV01rvh1-10u:7640": "RV_5,023.01a agne sahantam ā bhara dyumnasya prāsahā rayim /",
  "GV01rvh1-10u:7641": "RV_5,023.01c viśvā yaś carṣaṇīr abhy āsā vājeṣu sāsahat //",
  "GV01rvh1-10u:7642": "RV_5,023.02a tam agne pṛtanāṣahaṃ rayiṃ sahasva ā bhara /",
  "GV01rvh1-10u:7643": "RV_5,023.02b tvaṃ hi satyo adbhuto dātā vājasya gomataḥ //",
  "GV01rvh1-10u:7644": "RV_5,023.03a viśve hi tvā sajoṣaso janāso vṛktabarhiṣaḥ /",
  "GV01rvh1-10u:7645": "RV_5,023.03c hotāraṃ sadmasu priyaṃ vyanti vāryā puru //",
  "GV01rvh1-10u:7646": "RV_5,023.04a sa hi ṣmā viśvacarṣaṇir abhimāti saho dadhe /",
  "GV01rvh1-10u:7647": "RV_5,023.04b agna eṣu kṣayeṣv ā revan naḥ śukra dīdihi dyumat pāvaka dīdihi //",
  "GV01rvh1-10u:7648": "RV_5,024.01a agne tvaṃ no antama uta trātā śivo bhavā varūthyaḥ //",
  "GV01rvh1-10u:7649": "RV_5,024.02a vasur agnir vasuśravā acchā nakṣi dyumattamaṃ rayiṃ dāḥ //",
  "GV01rvh1-10u:7650": "RV_5,024.03a sa no bodhi śrudhī havam uruṣyā ṇo aghāyataḥ samasmāt //",
  "GV01rvh1-10u:7651": "RV_5,024.04a taṃ tvā śociṣṭha dīdivaḥ sumnāya nūnam īmahe sakhibhyaḥ //",
  "GV01rvh1-10u:7652": "RV_5,025.01a acchā vo agnim avase devaṃ gāsi sa no vasuḥ /",
  "GV01rvh1-10u:7653": "RV_5,025.01c rāsat putra ṛṣūṇām ṛtāvā parṣati dviṣaḥ //",
  "GV01rvh1-10u:7654": "RV_5,025.02a sa hi satyo yam pūrve cid devāsaś cid yam īdhire /",
  "GV01rvh1-10u:7655": "RV_5,025.02c hotāram mandrajihvam it sudītibhir vibhāvasum //",
  "GV01rvh1-10u:7656": "RV_5,025.03a sa no dhītī variṣṭhayā śreṣṭhayā ca sumatyā /",
  "GV01rvh1-10u:7657": "RV_5,025.03c agne rāyo didīhi naḥ suvṛktibhir vareṇya //",
  "GV01rvh1-10u:7658": "RV_5,025.04a agnir deveṣu rājaty agnir marteṣv āviśan /",
  "GV01rvh1-10u:7659": "RV_5,025.04c agnir no havyavāhano 'gniṃ dhībhiḥ saparyata //",
  "GV01rvh1-10u:7660": "RV_5,025.05a agnis tuviśravastamaṃ tuvibrahmāṇam uttamam /",
  "GV01rvh1-10u:7661": "RV_5,025.05c atūrtaṃ śrāvayatpatim putraṃ dadāti dāśuṣe //",
  "GV01rvh1-10u:7662": "RV_5,025.06a agnir dadāti satpatiṃ sāsāha yo yudhā nṛbhiḥ /",
  "GV01rvh1-10u:7663": "RV_5,025.06c agnir atyaṃ raghuṣyadaṃ jetāram aparājitam //",
  "GV01rvh1-10u:7664": "RV_5,025.07a yad vāhiṣṭhaṃ tad agnaye bṛhad arca vibhāvaso /",
  "GV01rvh1-10u:7665": "RV_5,025.07c mahiṣīva tvad rayis tvad vājā ud īrate //",
  "GV01rvh1-10u:7666": "RV_5,025.08a tava dyumanto arcayo grāvevocyate bṛhat /",
  "GV01rvh1-10u:7667": "RV_5,025.08c uto te tanyatur yathā svāno arta tmanā divaḥ //",
  "GV01rvh1-10u:7668": "RV_5,025.09a evāṃ agniṃ vasūyavaḥ sahasānaṃ vavandima /",
  "GV01rvh1-10u:7669": "RV_5,025.09c sa no viśvā ati dviṣaḥ parṣan nāveva sukratuḥ //",
  "GV01rvh1-10u:7670": "RV_5,026.01a agne pāvaka rociṣā mandrayā deva jihvayā /",
  "GV01rvh1-10u:7671": "RV_5,026.01c ā devān vakṣi yakṣi ca //",
  "GV01rvh1-10u:7672": "RV_5,026.02a taṃ tvā ghṛtasnav īmahe citrabhāno svardṛśam /",
  "GV01rvh1-10u:7673": "RV_5,026.02c devāṃ ā vītaye vaha //",
  "GV01rvh1-10u:7674": "RV_5,026.03a vītihotraṃ tvā kave dyumantaṃ sam idhīmahi /",
  "GV01rvh1-10u:7675": "RV_5,026.03c agne bṛhantam adhvare //",
  "GV01rvh1-10u:7676": "RV_5,026.04a agne viśvebhir ā gahi devebhir havyadātaye /",
  "GV01rvh1-10u:7677": "RV_5,026.04b hotāraṃ tvā vṛṇīmahe //",
  "GV01rvh1-10u:7678": "RV_5,026.05a yajamānāya sunvata āgne suvīryaṃ vaha /",
  "GV01rvh1-10u:7679": "RV_5,026.05c devair ā satsi barhiṣi //",
  "GV01rvh1-10u:7680": "RV_5,026.06a samidhānaḥ sahasrajid agne dharmāṇi puṣyasi /",
  "GV01rvh1-10u:7681": "RV_5,026.06c devānāṃ dūta ukthyaḥ //",
  "GV01rvh1-10u:7682": "RV_5,026.07a ny agniṃ jātavedasaṃ hotravāhaṃ yaviṣṭhyam /",
  "GV01rvh1-10u:7683": "RV_5,026.07c dadhātā devam ṛtvijam //",
  "GV01rvh1-10u:7684": "RV_5,026.08a pra yajña etv ānuṣag adyā devavyacastamaḥ /",
  "GV01rvh1-10u:7685": "RV_5,026.08c stṛṇīta barhir āsade //",
  "GV01rvh1-10u:7686": "RV_5,026.09a edam maruto aśvinā mitraḥ sīdantu varuṇaḥ /",
  "GV01rvh1-10u:7687": "RV_5,026.09c devāsaḥ sarvayā viśā //",
  "GV01rvh1-10u:7688": "RV_5,027.01a anasvantā satpatir māmahe me gāvā cetiṣṭho asuro maghonaḥ /",
  "GV01rvh1-10u:7689": "RV_5,027.01c traivṛṣṇo agne daśabhiḥ sahasrair vaiśvānara tryaruṇaś ciketa //",
  "GV01rvh1-10u:7690": "RV_5,027.02a yo me śatā ca viṃśatiṃ ca gonāṃ harī ca yuktā sudhurā dadāti /",
  "GV01rvh1-10u:7691": "RV_5,027.02c vaiśvānara suṣṭuto vāvṛdhāno 'gne yaccha tryaruṇāya śarma //",
  "GV01rvh1-10u:7692": "RV_5,027.03a evā te agne sumatiṃ cakāno naviṣṭhāya navamaṃ trasadasyuḥ /",
  "GV01rvh1-10u:7693": "RV_5,027.03c yo me giras tuvijātasya pūrvīr yuktenābhi tryaruṇo gṛṇāti //",
  "GV01rvh1-10u:7694": "RV_5,027.04a yo ma iti pravocaty aśvamedhāya sūraye /",
  "GV01rvh1-10u:7695": "RV_5,027.04b dadad ṛcā saniṃ yate dadan medhām ṛtāyate //",
  "GV01rvh1-10u:7696": "RV_5,027.05a yasya mā paruṣāḥ śatam uddharṣayanty ukṣaṇaḥ /",
  "GV01rvh1-10u:7697": "RV_5,027.05c aśvamedhasya dānāḥ somā iva tryāśiraḥ //",
  "GV01rvh1-10u:7698": "RV_5,027.06a indrāgnī śatadāvny aśvamedhe suvīryam /",
  "GV01rvh1-10u:7699": "RV_5,027.06c kṣatraṃ dhārayatam bṛhad divi sūryam ivājaram //",
  "GV01rvh1-10u:7700": "RV_5,028.01a samiddho agnir divi śocir aśret pratyaṅṅ uṣasam urviyā vi bhāti /",
  "GV01rvh1-10u:7701": "RV_5,028.01c eti prācī viśvavārā namobhir devāṃ īḷānā haviṣā ghṛtācī //",
  "GV01rvh1-10u:7702": "RV_5,028.02a samidhyamāno amṛtasya rājasi haviṣ kṛṇvantaṃ sacase svastaye /",
  "GV01rvh1-10u:7703": "RV_5,028.02c viśvaṃ sa dhatte draviṇaṃ yam invasy ātithyam agne ni ca dhatta it puraḥ //",
  "GV01rvh1-10u:7704": "RV_5,028.03a agne śardha mahate saubhagāya tava dyumnāny uttamāni santu /",
  "GV01rvh1-10u:7705": "RV_5,028.03c saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi //",
  "GV01rvh1-10u:7706": "RV_5,028.04a samiddhasya pramahaso 'gne vande tava śriyam /",
  "GV01rvh1-10u:7707": "RV_5,028.04c vṛṣabho dyumnavāṃ asi sam adhvareṣv idhyase //",
  "GV01rvh1-10u:7708": "RV_5,028.05a samiddho agna āhuta devān yakṣi svadhvara /",
  "GV01rvh1-10u:7709": "RV_5,028.05c tvaṃ hi havyavāḷ asi //",
  "GV01rvh1-10u:7710": "RV_5,028.06a ā juhotā duvasyatāgnim prayaty adhvare /",
  "GV01rvh1-10u:7711": "RV_5,028.06c vṛṇīdhvaṃ havyavāhanam //",
  "GV01rvh1-10u:7712": "RV_5,029.01a try aryamā manuṣo devatātā trī rocanā divyā dhārayanta /",
  "GV01rvh1-10u:7713": "RV_5,029.01c arcanti tvā marutaḥ pūtadakṣās tvam eṣām ṛṣir indrāsi dhīraḥ //",
  "GV01rvh1-10u:7714": "RV_5,029.02a anu yad īm maruto mandasānam ārcann indram papivāṃsaṃ sutasya /",
  "GV01rvh1-10u:7715": "RV_5,029.02c ādatta vajram abhi yad ahiṃ hann apo yahvīr asṛjat sartavā u //",
  "GV01rvh1-10u:7716": "RV_5,029.03a uta brahmāṇo maruto me asyendraḥ somasya suṣutasya peyāḥ /",
  "GV01rvh1-10u:7717": "RV_5,029.03c tad dhi havyam manuṣe gā avindad ahann ahim papivāṃ indro asya //",
  "GV01rvh1-10u:7718": "RV_5,029.04a ād rodasī vitaraṃ vi ṣkabhāyat saṃvivyānaś cid bhiyase mṛgaṃ kaḥ /",
  "GV01rvh1-10u:7719": "RV_5,029.04c jigartim indro apajargurāṇaḥ prati śvasantam ava dānavaṃ han //",
  "GV01rvh1-10u:7720": "RV_5,029.05a adha kratvā maghavan tubhyaṃ devā anu viśve adaduḥ somapeyam /",
  "GV01rvh1-10u:7721": "RV_5,029.05c yat sūryasya haritaḥ patantīḥ puraḥ satīr uparā etaśe kaḥ //",
  "GV01rvh1-10u:7722": "RV_5,029.06a nava yad asya navatiṃ ca bhogān sākaṃ vajreṇa maghavā vivṛścat /",
  "GV01rvh1-10u:7723": "RV_5,029.06c arcantīndram marutaḥ sadhasthe traiṣṭubhena vacasā bādhata dyām //",
  "GV01rvh1-10u:7724": "RV_5,029.07a sakhā sakhye apacat tūyam agnir asya kratvā mahiṣā trī śatāni /",
  "GV01rvh1-10u:7725": "RV_5,029.07c trī sākam indro manuṣaḥ sarāṃsi sutam pibad vṛtrahatyāya somam //",
  "GV01rvh1-10u:7726": "RV_5,029.08a trī yac chatā mahiṣāṇām agho mās trī sarāṃsi maghavā somyāpāḥ /",
  "GV01rvh1-10u:7727": "RV_5,029.08c kāraṃ na viśve ahvanta devā bharam indrāya yad ahiṃ jaghāna //",
  "GV01rvh1-10u:7728": "RV_5,029.09a uśanā yat sahasyair ayātaṃ gṛham indra jūjuvānebhir aśvaiḥ /",
  "GV01rvh1-10u:7729": "RV_5,029.09c vanvāno atra sarathaṃ yayātha kutsena devair avanor ha śuṣṇam //",
  "GV01rvh1-10u:7730": "RV_5,029.10a prānyac cakram avṛhaḥ sūryasya kutsāyānyad varivo yātave 'kaḥ /",
  "GV01rvh1-10u:7731": "RV_5,029.10c anāso dasyūṃr amṛṇo vadhena ni duryoṇa āvṛṇaṅ mṛdhravācaḥ //",
  "GV01rvh1-10u:7732": "RV_5,029.11a stomāsas tvā gaurivīter avardhann arandhayo vaidathināya piprum /",
  "GV01rvh1-10u:7733": "RV_5,029.11c ā tvām ṛjiśvā sakhyāya cakre pacan paktīr apibaḥ somam asya //",
  "GV01rvh1-10u:7734": "RV_5,029.12a navagvāsaḥ sutasomāsa indraṃ daśagvāso abhy arcanty arkaiḥ /",
  "GV01rvh1-10u:7735": "RV_5,029.12c gavyaṃ cid ūrvam apidhānavantaṃ taṃ cin naraḥ śaśamānā apa vran //",
  "GV01rvh1-10u:7736": "RV_5,029.13a katho nu te pari carāṇi vidvān vīryā maghavan yā cakartha /",
  "GV01rvh1-10u:7737": "RV_5,029.13c yā co nu navyā kṛṇavaḥ śaviṣṭha pred u tā te vidatheṣu bravāma //",
  "GV01rvh1-10u:7738": "RV_5,029.14a etā viśvā cakṛvāṃ indra bhūry aparīto januṣā vīryeṇa /",
  "GV01rvh1-10u:7739": "RV_5,029.14c yā cin nu vajrin kṛṇavo dadhṛṣvān na te vartā taviṣyā asti tasyāḥ //",
  "GV01rvh1-10u:7740": "RV_5,029.15a indra brahma kriyamāṇā juṣasva yā te śaviṣṭha navyā akarma /",
  "GV01rvh1-10u:7741": "RV_5,029.15c vastreva bhadrā sukṛtā vasūyū rathaṃ na dhīraḥ svapā atakṣam //",
  "GV01rvh1-10u:7742": "RV_5,030.01a kva sya vīraḥ ko apaśyad indraṃ sukharatham īyamānaṃ haribhyām /",
  "GV01rvh1-10u:7743": "RV_5,030.01c yo rāyā vajrī sutasomam icchan tad oko gantā puruhūta ūtī //",
  "GV01rvh1-10u:7744": "RV_5,030.02a avācacakṣam padam asya sasvar ugraṃ nidhātur anv āyam icchan /",
  "GV01rvh1-10u:7745": "RV_5,030.02c apṛccham anyāṃ uta te ma āhur indraṃ naro bubudhānā aśema //",
  "GV01rvh1-10u:7746": "RV_5,030.03a pra nu vayaṃ sute yā te kṛtānīndra bravāma yāni no jujoṣaḥ /",
  "GV01rvh1-10u:7747": "RV_5,030.03b vedad avidvāñ chṛṇavac ca vidvān vahate 'yam maghavā sarvasenaḥ //",
  "GV01rvh1-10u:7748": "RV_5,030.04a sthiram manaś cakṛṣe jāta indra veṣīd eko yudhaye bhūyasaś cit /",
  "GV01rvh1-10u:7749": "RV_5,030.04b aśmānaṃ cic chavasā didyuto vi vido gavām ūrvam usriyāṇām //",
  "GV01rvh1-10u:7750": "RV_5,030.05a paro yat tvam parama ājaniṣṭhāḥ parāvati śrutyaṃ nāma bibhrat /",
  "GV01rvh1-10u:7751": "RV_5,030.05c ataś cid indrād abhayanta devā viśvā apo ajayad dāsapatnīḥ //",
  "GV01rvh1-10u:7752": "RV_5,030.06a tubhyed ete marutaḥ suśevā arcanty arkaṃ sunvanty andhaḥ /",
  "GV01rvh1-10u:7753": "RV_5,030.06c ahim ohānam apa āśayānam pra māyābhir māyinaṃ sakṣad indraḥ //",
  "GV01rvh1-10u:7754": "RV_5,030.07a vi ṣū mṛdho januṣā dānam invann ahan gavā maghavan saṃcakānaḥ /",
  "GV01rvh1-10u:7755": "RV_5,030.07c atrā dāsasya namuceḥ śiro yad avartayo manave gātum icchan //",
  "GV01rvh1-10u:7756": "RV_5,030.08a yujaṃ hi mām akṛthā ād id indra śiro dāsasya namucer mathāyan /",
  "GV01rvh1-10u:7757": "RV_5,030.08c aśmānaṃ cit svaryaṃ vartamānam pra cakriyeva rodasī marudbhyaḥ //",
  "GV01rvh1-10u:7758": "RV_5,030.09a striyo hi dāsa āyudhāni cakre kim mā karann abalā asya senāḥ /",
  "GV01rvh1-10u:7759": "RV_5,030.09c antar hy akhyad ubhe asya dhene athopa praid yudhaye dasyum indraḥ //",
  "GV01rvh1-10u:7760": "RV_5,030.10a sam atra gāvo 'bhito 'navanteheha vatsair viyutā yad āsan /",
  "GV01rvh1-10u:7761": "RV_5,030.10c saṃ tā indro asṛjad asya śākair yad īṃ somāsaḥ suṣutā amandan //",
  "GV01rvh1-10u:7762": "RV_5,030.11a yad īṃ somā babhrudhūtā amandann aroravīd vṛṣabhaḥ sādaneṣu /",
  "GV01rvh1-10u:7763": "RV_5,030.11c purandaraḥ papivāṃ indro asya punar gavām adadād usriyāṇām //",
  "GV01rvh1-10u:7764": "RV_5,030.12a bhadram idaṃ ruśamā agne akran gavāṃ catvāri dadataḥ sahasrā /",
  "GV01rvh1-10u:7765": "RV_5,030.12c ṛṇañcayasya prayatā maghāni praty agrabhīṣma nṛtamasya nṛṇām //",
  "GV01rvh1-10u:7766": "RV_5,030.13a supeśasam māva sṛjanty astaṃ gavāṃ sahasrai ruśamāso agne /",
  "GV01rvh1-10u:7767": "RV_5,030.13c tīvrā indram amamanduḥ sutāso 'ktor vyuṣṭau paritakmyāyāḥ //",
  "GV01rvh1-10u:7768": "RV_5,030.14a aucchat sā rātrī paritakmyā yāṃ ṛṇañcaye rājani ruśamānām /",
  "GV01rvh1-10u:7769": "RV_5,030.14c atyo na vājī raghur ajyamāno babhruś catvāry asanat sahasrā //",
  "GV01rvh1-10u:7770": "RV_5,030.15a catuḥsahasraṃ gavyasya paśvaḥ praty agrabhīṣma ruśameṣv agne /",
  "GV01rvh1-10u:7771": "RV_5,030.15c gharmaś cit taptaḥ pravṛje ya āsīd ayasmayas tam v ādāma viprāḥ //",
  "GV01rvh1-10u:7772": "RV_5,031.01a indro rathāya pravataṃ kṛṇoti yam adhyasthān maghavā vājayantam /",
  "GV01rvh1-10u:7773": "RV_5,031.01c yūtheva paśvo vy unoti gopā ariṣṭo yāti prathamaḥ siṣāsan //",
  "GV01rvh1-10u:7774": "RV_5,031.02a ā pra drava harivo mā vi venaḥ piśaṅgarāte abhi naḥ sacasva /",
  "GV01rvh1-10u:7775": "RV_5,031.02c nahi tvad indra vasyo anyad asty amenāṃś cij janivataś cakartha //",
  "GV01rvh1-10u:7776": "RV_5,031.03a ud yat sahaḥ sahasa ājaniṣṭa dediṣṭa indra indriyāṇi viśvā /",
  "GV01rvh1-10u:7777": "RV_5,031.03c prācodayat sudughā vavre antar vi jyotiṣā saṃvavṛtvat tamo 'vaḥ //",
  "GV01rvh1-10u:7778": "RV_5,031.04a anavas te ratham aśvāya takṣan tvaṣṭā vajram puruhūta dyumantam /",
  "GV01rvh1-10u:7779": "RV_5,031.04c brahmāṇa indram mahayanto arkair avardhayann ahaye hantavā u //",
  "GV01rvh1-10u:7780": "RV_5,031.05a vṛṣṇe yat te vṛṣaṇo arkam arcān indra grāvāṇo aditiḥ sajoṣāḥ /",
  "GV01rvh1-10u:7781": "RV_5,031.05c anaśvāso ye pavayo 'rathā indreṣitā abhy avartanta dasyūn //",
  "GV01rvh1-10u:7782": "RV_5,031.06a pra te pūrvāṇi karaṇāni vocam pra nūtanā maghavan yā cakartha /",
  "GV01rvh1-10u:7783": "RV_5,031.06c śaktīvo yad vibharā rodasī ubhe jayann apo manave dānucitrāḥ //",
  "GV01rvh1-10u:7784": "RV_5,031.07a tad in nu te karaṇaṃ dasma viprāhiṃ yad ghnann ojo atrāmimīthāḥ /",
  "GV01rvh1-10u:7785": "RV_5,031.07c śuṣṇasya cit pari māyā agṛbhṇāḥ prapitvaṃ yann apa dasyūṃr asedhaḥ //",
  "GV01rvh1-10u:7786": "RV_5,031.08a tvam apo yadave turvaśāyāramayaḥ sudughāḥ pāra indra /",
  "GV01rvh1-10u:7787": "RV_5,031.08c ugram ayātam avaho ha kutsaṃ saṃ ha yad vām uśanāranta devāḥ //",
  "GV01rvh1-10u:7788": "RV_5,031.09a indrākutsā vahamānā rathenā vām atyā api karṇe vahantu /",
  "GV01rvh1-10u:7789": "RV_5,031.09c niḥ ṣīm adbhyo dhamatho niḥ ṣadhasthān maghono hṛdo varathas tamāṃsi //",
  "GV01rvh1-10u:7790": "RV_5,031.10a vātasya yuktān suyujaś cid aśvān kaviś cid eṣo ajagann avasyuḥ /",
  "GV01rvh1-10u:7791": "RV_5,031.10c viśve te atra marutaḥ sakhāya indra brahmāṇi taviṣīm avardhan //",
  "GV01rvh1-10u:7792": "RV_5,031.11a sūraś cid ratham paritakmyāyām pūrvaṃ karad uparaṃ jūjuvāṃsam /",
  "GV01rvh1-10u:7793": "RV_5,031.11c bharac cakram etaśaḥ saṃ riṇāti puro dadhat saniṣyati kratuṃ naḥ //",
  "GV01rvh1-10u:7794": "RV_5,031.12a āyaṃ janā abhicakṣe jagāmendraḥ sakhāyaṃ sutasomam icchan /",
  "GV01rvh1-10u:7795": "RV_5,031.12c vadan grāvāva vedim bhriyāte yasya jīram adhvaryavaś caranti //",
  "GV01rvh1-10u:7796": "RV_5,031.13a ye cākananta cākananta nū te martā amṛta mo te aṃha āran /",
  "GV01rvh1-10u:7797": "RV_5,031.13c vāvandhi yajyūṃr uta teṣu dhehy ojo janeṣu yeṣu te syāma //",
  "GV01rvh1-10u:7798": "RV_5,032.01a adardar utsam asṛjo vi khāni tvam arṇavān badbadhānāṃ aramṇāḥ /",
  "GV01rvh1-10u:7799": "RV_5,032.01c mahāntam indra parvataṃ vi yad vaḥ sṛjo vi dhārā ava dānavaṃ han //",
  "GV01rvh1-10u:7800": "RV_5,032.02a tvam utsāṃ ṛtubhir badbadhānāṃ araṃha ūdhaḥ parvatasya vajrin /",
  "GV01rvh1-10u:7801": "RV_5,032.02c ahiṃ cid ugra prayutaṃ śayānaṃ jaghanvāṃ indra taviṣīm adhatthāḥ //",
  "GV01rvh1-10u:7802": "RV_5,032.03a tyasya cin mahato nir mṛgasya vadhar jaghāna taviṣībhir indraḥ /",
  "GV01rvh1-10u:7803": "RV_5,032.03c ya eka id apratir manyamāna ād asmād anyo ajaniṣṭa tavyān //",
  "GV01rvh1-10u:7804": "RV_5,032.04a tyaṃ cid eṣāṃ svadhayā madantam miho napātaṃ suvṛdhaṃ tamogām /",
  "GV01rvh1-10u:7805": "RV_5,032.04c vṛṣaprabharmā dānavasya bhāmaṃ vajreṇa vajrī ni jaghāna śuṣṇam //",
  "GV01rvh1-10u:7806": "RV_5,032.05a tyaṃ cid asya kratubhir niṣattam amarmaṇo vidad id asya marma /",
  "GV01rvh1-10u:7807": "RV_5,032.05c yad īṃ sukṣatra prabhṛtā madasya yuyutsantaṃ tamasi harmye dhāḥ //",
  "GV01rvh1-10u:7808": "RV_5,032.06a tyaṃ cid itthā katpayaṃ śayānam asūrye tamasi vāvṛdhānam /",
  "GV01rvh1-10u:7809": "RV_5,032.06c taṃ cin mandāno vṛṣabhaḥ sutasyoccair indro apagūryā jaghāna //",
  "GV01rvh1-10u:7810": "RV_5,032.07a ud yad indro mahate dānavāya vadhar yamiṣṭa saho apratītam /",
  "GV01rvh1-10u:7811": "RV_5,032.07c yad īṃ vajrasya prabhṛtau dadābha viśvasya jantor adhamaṃ cakāra //",
  "GV01rvh1-10u:7812": "RV_5,032.08a tyaṃ cid arṇam madhupaṃ śayānam asinvaṃ vavram mahy ādad ugraḥ /",
  "GV01rvh1-10u:7813": "RV_5,032.08c apādam atram mahatā vadhena ni duryoṇa āvṛṇaṅ mṛdhravācam //",
  "GV01rvh1-10u:7814": "RV_5,032.09a ko asya śuṣmaṃ taviṣīṃ varāta eko dhanā bharate apratītaḥ /",
  "GV01rvh1-10u:7815": "RV_5,032.09c ime cid asya jrayaso nu devī indrasyaujaso bhiyasā jihāte //",
  "GV01rvh1-10u:7816": "RV_5,032.10a ny asmai devī svadhitir jihīta indrāya gātur uśatīva yeme /",
  "GV01rvh1-10u:7817": "RV_5,032.10c saṃ yad ojo yuvate viśvam ābhir anu svadhāvne kṣitayo namanta //",
  "GV01rvh1-10u:7818": "RV_5,032.11a ekaṃ nu tvā satpatim pāñcajanyaṃ jātaṃ śṛṇomi yaśasaṃ janeṣu /",
  "GV01rvh1-10u:7819": "RV_5,032.11c tam me jagṛbhra āśaso naviṣṭhaṃ doṣā vastor havamānāsa indram //",
  "GV01rvh1-10u:7820": "RV_5,032.12a evā hi tvām ṛtuthā yātayantam maghā viprebhyo dadataṃ śṛṇomi /",
  "GV01rvh1-10u:7821": "RV_5,032.12c kiṃ te brahmāṇo gṛhate sakhāyo ye tvāyā nidadhuḥ kāmam indra //",
  "GV01rvh1-10u:7822": "RV_5,033.01a mahi mahe tavase dīdhye nṝn indrāyetthā tavase atavyān /",
  "GV01rvh1-10u:7823": "RV_5,033.01c yo asmai sumatiṃ vājasātau stuto jane samaryaś ciketa //",
  "GV01rvh1-10u:7824": "RV_5,033.02a sa tvaṃ na indra dhiyasāno arkair harīṇāṃ vṛṣan yoktram aśreḥ /",
  "GV01rvh1-10u:7825": "RV_5,033.02c yā itthā maghavann anu joṣaṃ vakṣo abhi prāryaḥ sakṣi janān //",
  "GV01rvh1-10u:7826": "RV_5,033.03a na te ta indrābhy asmad ṛṣvāyuktāso abrahmatā yad asan /",
  "GV01rvh1-10u:7827": "RV_5,033.03c tiṣṭhā ratham adhi taṃ vajrahastā raśmiṃ deva yamase svaśvaḥ //",
  "GV01rvh1-10u:7828": "RV_5,033.04a purū yat ta indra santy ukthā gave cakarthorvarāsu yudhyan /",
  "GV01rvh1-10u:7829": "RV_5,033.04c tatakṣe sūryāya cid okasi sve vṛṣā samatsu dāsasya nāma cit //",
  "GV01rvh1-10u:7830": "RV_5,033.05a vayaṃ te ta indra ye ca naraḥ śardho jajñānā yātāś ca rathāḥ /",
  "GV01rvh1-10u:7831": "RV_5,033.05c āsmāñ jagamyād ahiśuṣma satvā bhago na havyaḥ prabhṛtheṣu cāruḥ //",
  "GV01rvh1-10u:7832": "RV_5,033.06a papṛkṣeṇyam indra tve hy ojo nṛmṇāni ca nṛtamāno amartaḥ /",
  "GV01rvh1-10u:7833": "RV_5,033.06c sa na enīṃ vasavāno rayiṃ dāḥ prārya stuṣe tuvimaghasya dānam //",
  "GV01rvh1-10u:7834": "RV_5,033.07a evā na indrotibhir ava pāhi gṛṇataḥ śūra kārūn /",
  "GV01rvh1-10u:7835": "RV_5,033.07c uta tvacaṃ dadato vājasātau piprīhi madhvaḥ suṣutasya cāroḥ //",
  "GV01rvh1-10u:7836": "RV_5,033.08a uta tye mā paurukutsyasya sūres trasadasyor hiraṇino rarāṇāḥ /",
  "GV01rvh1-10u:7837": "RV_5,033.08c vahantu mā daśa śyetāso asya gairikṣitasya kratubhir nu saśce //",
  "GV01rvh1-10u:7838": "RV_5,033.09a uta tye mā mārutāśvasya śoṇāḥ kratvāmaghāso vidathasya rātau /",
  "GV01rvh1-10u:7839": "RV_5,033.09c sahasrā me cyavatāno dadāna ānūkam aryo vapuṣe nārcat //",
  "GV01rvh1-10u:7840": "RV_5,033.10a uta tye mā dhvanyasya juṣṭā lakṣmaṇyasya suruco yatānāḥ /",
  "GV01rvh1-10u:7841": "RV_5,033.10c mahnā rāyaḥ saṃvaraṇasya ṛṣer vrajaṃ na gāvaḥ prayatā api gman //",
  "GV01rvh1-10u:7842": "RV_5,034.01a ajātaśatrum ajarā svarvaty anu svadhāmitā dasmam īyate /",
  "GV01rvh1-10u:7843": "RV_5,034.01c sunotana pacata brahmavāhase puruṣṭutāya prataraṃ dadhātana //",
  "GV01rvh1-10u:7844": "RV_5,034.02a ā yaḥ somena jaṭharam apipratāmandata maghavā madhvo andhasaḥ /",
  "GV01rvh1-10u:7845": "RV_5,034.02c yad īm mṛgāya hantave mahāvadhaḥ sahasrabhṛṣṭim uśanā vadhaṃ yamat //",
  "GV01rvh1-10u:7846": "RV_5,034.03a yo asmai ghraṃsa uta vā ya ūdhani somaṃ sunoti bhavati dyumāṃ aha /",
  "GV01rvh1-10u:7847": "RV_5,034.03c apāpa śakras tatanuṣṭim ūhati tanūśubhram maghavā yaḥ kavāsakhaḥ //",
  "GV01rvh1-10u:7848": "RV_5,034.04a yasyāvadhīt pitaraṃ yasya mātaraṃ yasya śakro bhrātaraṃ nāta īṣate /",
  "GV01rvh1-10u:7849": "RV_5,034.04c vetīd v asya prayatā yataṅkaro na kilbiṣād īṣate vasva ākaraḥ //",
  "GV01rvh1-10u:7850": "RV_5,034.05a na pañcabhir daśabhir vaṣṭy ārabhaṃ nāsunvatā sacate puṣyatā cana /",
  "GV01rvh1-10u:7851": "RV_5,034.05c jināti ved amuyā hanti vā dhunir ā devayum bhajati gomati vraje //",
  "GV01rvh1-10u:7852": "RV_5,034.06a vitvakṣaṇaḥ samṛtau cakramāsajo 'sunvato viṣuṇaḥ sunvato vṛdhaḥ /",
  "GV01rvh1-10u:7853": "RV_5,034.06c indro viśvasya damitā vibhīṣaṇo yathāvaśaṃ nayati dāsam āryaḥ //",
  "GV01rvh1-10u:7854": "RV_5,034.07a sam īm paṇer ajati bhojanam muṣe vi dāśuṣe bhajati sūnaraṃ vasu /",
  "GV01rvh1-10u:7855": "RV_5,034.07c durge cana dhriyate viśva ā puru jano yo asya taviṣīm acukrudhat //",
  "GV01rvh1-10u:7856": "RV_5,034.08a saṃ yaj janau sudhanau viśvaśardhasāv aved indro maghavā goṣu śubhriṣu /",
  "GV01rvh1-10u:7857": "RV_5,034.08c yujaṃ hy anyam akṛta pravepany ud īṃ gavyaṃ sṛjate satvabhir dhuniḥ //",
  "GV01rvh1-10u:7858": "RV_5,034.09a sahasrasām āgniveśiṃ gṛṇīṣe śatrim agna upamāṃ ketum aryaḥ /",
  "GV01rvh1-10u:7859": "RV_5,034.09c tasmā āpaḥ saṃyataḥ pīpayanta tasmin kṣatram amavat tveṣam astu //",
  "GV01rvh1-10u:7860": "RV_5,035.01a yas te sādhiṣṭho 'vasa indra kratuṣ ṭam ā bhara /",
  "GV01rvh1-10u:7861": "RV_5,035.01c asmabhyaṃ carṣaṇīsahaṃ sasniṃ vājeṣu duṣṭaram //",
  "GV01rvh1-10u:7862": "RV_5,035.02a yad indra te catasro yac chūra santi tisraḥ /",
  "GV01rvh1-10u:7863": "RV_5,035.02c yad vā pañca kṣitīnām avas tat su na ā bhara //",
  "GV01rvh1-10u:7864": "RV_5,035.03a ā te 'vo vareṇyaṃ vṛṣantamasya hūmahe /",
  "GV01rvh1-10u:7865": "RV_5,035.03c vṛṣajūtir hi jajñiṣa ābhūbhir indra turvaṇiḥ //",
  "GV01rvh1-10u:7866": "RV_5,035.04a vṛṣā hy asi rādhase jajñiṣe vṛṣṇi te śavaḥ /",
  "GV01rvh1-10u:7867": "RV_5,035.04c svakṣatraṃ te dhṛṣan manaḥ satrāham indra pauṃsyam //",
  "GV01rvh1-10u:7868": "RV_5,035.05a tvaṃ tam indra martyam amitrayantam adrivaḥ /",
  "GV01rvh1-10u:7869": "RV_5,035.05c sarvarathā śatakrato ni yāhi śavasas pate //",
  "GV01rvh1-10u:7870": "RV_5,035.06a tvām id vṛtrahantama janāso vṛktabarhiṣaḥ /",
  "GV01rvh1-10u:7871": "RV_5,035.06c ugram pūrvīṣu pūrvyaṃ havante vājasātaye //",
  "GV01rvh1-10u:7872": "RV_5,035.07a asmākam indra duṣṭaram puroyāvānam ājiṣu /",
  "GV01rvh1-10u:7873": "RV_5,035.07c sayāvānaṃ dhane-dhane vājayantam avā ratham //",
  "GV01rvh1-10u:7874": "RV_5,035.08a asmākam indrehi no ratham avā purandhyā /",
  "GV01rvh1-10u:7875": "RV_5,035.08c vayaṃ śaviṣṭha vāryaṃ divi śravo dadhīmahi divi stomam manāmahe //",
  "GV01rvh1-10u:7876": "RV_5,036.01a sa ā gamad indro yo vasūnāṃ ciketad dātuṃ dāmano rayīṇām /",
  "GV01rvh1-10u:7877": "RV_5,036.01c dhanvacaro na vaṃsagas tṛṣāṇaś cakamānaḥ pibatu dugdham aṃśum //",
  "GV01rvh1-10u:7878": "RV_5,036.02a ā te hanū harivaḥ śūra śipre ruhat somo na parvatasya pṛṣṭhe /",
  "GV01rvh1-10u:7879": "RV_5,036.02c anu tvā rājann arvato na hinvan gīrbhir madema puruhūta viśve //",
  "GV01rvh1-10u:7880": "RV_5,036.03a cakraṃ na vṛttam puruhūta vepate mano bhiyā me amater id adrivaḥ /",
  "GV01rvh1-10u:7881": "RV_5,036.03c rathād adhi tvā jaritā sadāvṛdha kuvin nu stoṣan maghavan purūvasuḥ //",
  "GV01rvh1-10u:7882": "RV_5,036.04a eṣa grāveva jaritā ta indreyarti vācam bṛhad āśuṣāṇaḥ /",
  "GV01rvh1-10u:7883": "RV_5,036.04c pra savyena maghavan yaṃsi rāyaḥ pra dakṣiṇid dharivo mā vi venaḥ //",
  "GV01rvh1-10u:7884": "RV_5,036.05a vṛṣā tvā vṛṣaṇaṃ vardhatu dyaur vṛṣā vṛṣabhyāṃ vahase haribhyām /",
  "GV01rvh1-10u:7885": "RV_5,036.05c sa no vṛṣā vṛṣarathaḥ suśipra vṛṣakrato vṛṣā vajrin bhare dhāḥ //",
  "GV01rvh1-10u:7886": "RV_5,036.06a yo rohitau vājinau vājinīvān tribhiḥ śataiḥ sacamānāv adiṣṭa /",
  "GV01rvh1-10u:7887": "RV_5,036.06c yūne sam asmai kṣitayo namantāṃ śrutarathāya maruto duvoyā //",
  "GV01rvh1-10u:7888": "RV_5,037.01a sam bhānunā yatate sūryasyājuhvāno ghṛtapṛṣṭhaḥ svañcāḥ /",
  "GV01rvh1-10u:7889": "RV_5,037.01c tasmā amṛdhrā uṣaso vy ucchān ya indrāya sunavāmety āha //",
  "GV01rvh1-10u:7890": "RV_5,037.02a samiddhāgnir vanavat stīrṇabarhir yuktagrāvā sutasomo jarāte /",
  "GV01rvh1-10u:7891": "RV_5,037.02c grāvāṇo yasyeṣiraṃ vadanty ayad adhvaryur haviṣāva sindhum //",
  "GV01rvh1-10u:7892": "RV_5,037.03a vadhūr iyam patim icchanty eti ya īṃ vahāte mahiṣīm iṣirām /",
  "GV01rvh1-10u:7893": "RV_5,037.03c āsya śravasyād ratha ā ca ghoṣāt purū sahasrā pari vartayāte //",
  "GV01rvh1-10u:7894": "RV_5,037.04a na sa rājā vyathate yasminn indras tīvraṃ somam pibati gosakhāyam /",
  "GV01rvh1-10u:7895": "RV_5,037.04c ā satvanair ajati hanti vṛtraṃ kṣeti kṣitīḥ subhago nāma puṣyan //",
  "GV01rvh1-10u:7896": "RV_5,037.05a puṣyāt kṣeme abhi yoge bhavāty ubhe vṛtau saṃyatī saṃ jayāti /",
  "GV01rvh1-10u:7897": "RV_5,037.05c priyaḥ sūrye priyo agnā bhavāti ya indrāya sutasomo dadāśat //",
  "GV01rvh1-10u:7898": "RV_5,038.01a uroṣ ṭa indra rādhaso vibhvī rātiḥ śatakrato /",
  "GV01rvh1-10u:7899": "RV_5,038.01c adhā no viśvacarṣaṇe dyumnā sukṣatra maṃhaya //",
  "GV01rvh1-10u:7900": "RV_5,038.02a yad īm indra śravāyyam iṣaṃ śaviṣṭha dadhiṣe /",
  "GV01rvh1-10u:7901": "RV_5,038.02c paprathe dīrghaśruttamaṃ hiraṇyavarṇa duṣṭaram //",
  "GV01rvh1-10u:7902": "RV_5,038.03a śuṣmāso ye te adrivo mehanā ketasāpaḥ /",
  "GV01rvh1-10u:7903": "RV_5,038.03c ubhā devāv abhiṣṭaye divaś ca gmaś ca rājathaḥ //",
  "GV01rvh1-10u:7904": "RV_5,038.04a uto no asya kasya cid dakṣasya tava vṛtrahan /",
  "GV01rvh1-10u:7905": "RV_5,038.04c asmabhyaṃ nṛmṇam ā bharāsmabhyaṃ nṛmaṇasyase //",
  "GV01rvh1-10u:7906": "RV_5,038.05a nū ta ābhir abhiṣṭibhis tava śarmañ chatakrato /",
  "GV01rvh1-10u:7907": "RV_5,038.05c indra syāma sugopāḥ śūra syāma sugopāḥ //",
  "GV01rvh1-10u:7908": "RV_5,039.01a yad indra citra mehanāsti tvādātam adrivaḥ /",
  "GV01rvh1-10u:7909": "RV_5,039.01c rādhas tan no vidadvasa ubhayāhasty ā bhara //",
  "GV01rvh1-10u:7910": "RV_5,039.02a yan manyase vareṇyam indra dyukṣaṃ tad ā bhara /",
  "GV01rvh1-10u:7911": "RV_5,039.02c vidyāma tasya te vayam akūpārasya dāvane //",
  "GV01rvh1-10u:7912": "RV_5,039.03a yat te ditsu prarādhyam mano asti śrutam bṛhat /",
  "GV01rvh1-10u:7913": "RV_5,039.03c tena dṛḷhā cid adriva ā vājaṃ darṣi sātaye //",
  "GV01rvh1-10u:7914": "RV_5,039.04a maṃhiṣṭhaṃ vo maghonāṃ rājānaṃ carṣaṇīnām /",
  "GV01rvh1-10u:7915": "RV_5,039.04c indram upa praśastaye pūrvībhir jujuṣe giraḥ //",
  "GV01rvh1-10u:7916": "RV_5,039.05a asmā it kāvyaṃ vaca uktham indrāya śaṃsyam /",
  "GV01rvh1-10u:7917": "RV_5,039.05c tasmā u brahmavāhase giro vardhanty atrayo giraḥ śumbhanty atrayaḥ //",
  "GV01rvh1-10u:7918": "RV_5,040.01a ā yāhy adribhiḥ sutaṃ somaṃ somapate piba /",
  "GV01rvh1-10u:7919": "RV_5,040.01c vṛṣann indra vṛṣabhir vṛtrahantama //",
  "GV01rvh1-10u:7920": "RV_5,040.02a vṛṣā grāvā vṛṣā mado vṛṣā somo ayaṃ sutaḥ /",
  "GV01rvh1-10u:7921": "RV_5,040.02c vṛṣann indra vṛṣabhir vṛtrahantama //",
  "GV01rvh1-10u:7922": "RV_5,040.03a vṛṣā tvā vṛṣaṇaṃ huve vajriñ citrābhir ūtibhiḥ /",
  "GV01rvh1-10u:7923": "RV_5,040.03c vṛṣann indra vṛṣabhir vṛtrahantama //",
  "GV01rvh1-10u:7924": "RV_5,040.04a ṛjīṣī vajrī vṛṣabhas turāṣāṭ chuṣmī rājā vṛtrahā somapāvā /",
  "GV01rvh1-10u:7925": "RV_5,040.04c yuktvā haribhyām upa yāsad arvāṅ mādhyandine savane matsad indraḥ //",
  "GV01rvh1-10u:7926": "RV_5,040.05a yat tvā sūrya svarbhānus tamasāvidhyad āsuraḥ /",
  "GV01rvh1-10u:7927": "RV_5,040.05c akṣetravid yathā mugdho bhuvanāny adīdhayuḥ //",
  "GV01rvh1-10u:7928": "RV_5,040.06a svarbhānor adha yad indra māyā avo divo vartamānā avāhan /",
  "GV01rvh1-10u:7929": "RV_5,040.06c gūḷhaṃ sūryaṃ tamasāpavratena turīyeṇa brahmaṇāvindad atriḥ //",
  "GV01rvh1-10u:7930": "RV_5,040.07a mā mām imaṃ tava santam atra irasyā drugdho bhiyasā ni gārīt /",
  "GV01rvh1-10u:7931": "RV_5,040.07c tvam mitro asi satyarādhās tau mehāvataṃ varuṇaś ca rājā //",
  "GV01rvh1-10u:7932": "RV_5,040.08a grāvṇo brahmā yuyujānaḥ saparyan kīriṇā devān namasopaśikṣan /",
  "GV01rvh1-10u:7933": "RV_5,040.08c atriḥ sūryasya divi cakṣur ādhāt svarbhānor apa māyā aghukṣat //",
  "GV01rvh1-10u:7934": "RV_5,040.09a yaṃ vai sūryaṃ svarbhānus tamasāvidhyad āsuraḥ /",
  "GV01rvh1-10u:7935": "RV_5,040.09c atrayas tam anv avindan nahy anye aśaknuvan //",
  "GV01rvh1-10u:7936": "RV_5,041.01a ko nu vām mitrāvaruṇāv ṛtāyan divo vā mahaḥ pārthivasya vā de /",
  "GV01rvh1-10u:7937": "RV_5,041.01c ṛtasya vā sadasi trāsīthāṃ no yajñāyate vā paśuṣo na vājān //",
  "GV01rvh1-10u:7938": "RV_5,041.02a te no mitro varuṇo aryamāyur indra ṛbhukṣā maruto juṣanta /",
  "GV01rvh1-10u:7939": "RV_5,041.02c namobhir vā ye dadhate suvṛktiṃ stomaṃ rudrāya mīḷhuṣe sajoṣāḥ //",
  "GV01rvh1-10u:7940": "RV_5,041.03a ā vāṃ yeṣṭhāśvinā huvadhyai vātasya patman rathyasya puṣṭau /",
  "GV01rvh1-10u:7941": "RV_5,041.03c uta vā divo asurāya manma prāndhāṃsīva yajyave bharadhvam //",
  "GV01rvh1-10u:7942": "RV_5,041.04a pra sakṣaṇo divyaḥ kaṇvahotā trito divaḥ sajoṣā vāto agniḥ /",
  "GV01rvh1-10u:7943": "RV_5,041.04c pūṣā bhagaḥ prabhṛthe viśvabhojā ājiṃ na jagmur āśvaśvatamāḥ //",
  "GV01rvh1-10u:7944": "RV_5,041.05a pra vo rayiṃ yuktāśvam bharadhvaṃ rāya eṣe 'vase dadhīta dhīḥ /",
  "GV01rvh1-10u:7945": "RV_5,041.05c suśeva evair auśijasya hotā ye va evā marutas turāṇām //",
  "GV01rvh1-10u:7946": "RV_5,041.06a pra vo vāyuṃ rathayujaṃ kṛṇudhvam pra devaṃ vipram panitāram arkaiḥ /",
  "GV01rvh1-10u:7947": "RV_5,041.06c iṣudhyava ṛtasāpaḥ purandhīr vasvīr no atra patnīr ā dhiye dhuḥ //",
  "GV01rvh1-10u:7948": "RV_5,041.07a upa va eṣe vandyebhiḥ śūṣaiḥ pra yahvī divaś citayadbhir arkaiḥ /",
  "GV01rvh1-10u:7949": "RV_5,041.07c uṣāsānaktā viduṣīva viśvam ā hā vahato martyāya yajñam //",
  "GV01rvh1-10u:7950": "RV_5,041.08a abhi vo arce poṣyāvato nṝn vāstoṣ patiṃ tvaṣṭāraṃ rarāṇaḥ /",
  "GV01rvh1-10u:7951": "RV_5,041.08c dhanyā sajoṣā dhiṣaṇā namobhir vanaspatīṃr oṣadhī rāya eṣe //",
  "GV01rvh1-10u:7952": "RV_5,041.09a tuje nas tane parvatāḥ santu svaitavo ye vasavo na vīrāḥ /",
  "GV01rvh1-10u:7953": "RV_5,041.09c panita āptyo yajataḥ sadā no vardhān naḥ śaṃsaṃ naryo abhiṣṭau //",
  "GV01rvh1-10u:7954": "RV_5,041.10a vṛṣṇo astoṣi bhūmyasya garbhaṃ trito napātam apāṃ suvṛkti /",
  "GV01rvh1-10u:7955": "RV_5,041.10c gṛṇīte agnir etarī na śūṣaiḥ śociṣkeśo ni riṇāti vanā //",
  "GV01rvh1-10u:7956": "RV_5,041.11a kathā mahe rudriyāya bravāma kad rāye cikituṣe bhagāya /",
  "GV01rvh1-10u:7957": "RV_5,041.11c āpa oṣadhīr uta no 'vantu dyaur vanā girayo vṛkṣakeśāḥ //",
  "GV01rvh1-10u:7958": "RV_5,041.12a śṛṇotu na ūrjām patir giraḥ sa nabhas tarīyāṃ iṣiraḥ parijmā /",
  "GV01rvh1-10u:7959": "RV_5,041.12c śṛṇvantv āpaḥ puro na śubhrāḥ pari sruco babṛhāṇasyādreḥ //",
  "GV01rvh1-10u:7960": "RV_5,041.13a vidā cin nu mahānto ye va evā bravāma dasmā vāryaṃ dadhānāḥ /",
  "GV01rvh1-10u:7961": "RV_5,041.13c vayaś cana subhva āva yanti kṣubhā martam anuyataṃ vadhasnaiḥ //",
  "GV01rvh1-10u:7962": "RV_5,041.14a ā daivyāni pārthivāni janmāpaś cācchā sumakhāya vocam /",
  "GV01rvh1-10u:7963": "RV_5,041.14c vardhantāṃ dyāvo giraś candrāgrā udā vardhantām abhiṣātā arṇāḥ //",
  "GV01rvh1-10u:7964": "RV_5,041.15a pade-pade me jarimā ni dhāyi varūtrī vā śakrā yā pāyubhiś ca /",
  "GV01rvh1-10u:7965": "RV_5,041.15c siṣaktu mātā mahī rasā naḥ smat sūribhir ṛjuhasta ṛjuvaniḥ //",
  "GV01rvh1-10u:7966": "RV_5,041.16a kathā dāśema namasā sudānūn evayā maruto acchoktau praśravaso maruto acchoktau /",
  "GV01rvh1-10u:7967": "RV_5,041.16c mā no 'hir budhnyo riṣe dhād asmākam bhūd upamātivaniḥ //",
  "GV01rvh1-10u:7968": "RV_5,041.17a iti cin nu prajāyai paśumatyai devāso vanate martyo va ā devāso vanate martyo vaḥ /",
  "GV01rvh1-10u:7969": "RV_5,041.17c atrā śivāṃ tanvo dhāsim asyā jarāṃ cin me nirṛtir jagrasīta //",
  "GV01rvh1-10u:7970": "RV_5,041.18a tāṃ vo devāḥ sumatim ūrjayantīm iṣam aśyāma vasavaḥ śasā goḥ /",
  "GV01rvh1-10u:7971": "RV_5,041.18c sā naḥ sudānur mṛḷayantī devī prati dravantī suvitāya gamyāḥ //",
  "GV01rvh1-10u:7972": "RV_5,041.19a abhi na iḷā yūthasya mātā sman nadībhir urvaśī vā gṛṇātu /",
  "GV01rvh1-10u:7973": "RV_5,041.19c urvaśī vā bṛhaddivā gṛṇānābhyūrṇvānā prabhṛthasyāyoḥ //",
  "GV01rvh1-10u:7974": "RV_5,041.20a siṣaktu na ūrjavyasya puṣṭeḥ //",
  "GV01rvh1-10u:7975": "RV_5,042.01a pra śantamā varuṇaṃ dīdhitī gīr mitram bhagam aditiṃ nūnam aśyāḥ /",
  "GV01rvh1-10u:7976": "RV_5,042.01c pṛṣadyoniḥ pañcahotā śṛṇotv atūrtapanthā asuro mayobhuḥ //",
  "GV01rvh1-10u:7977": "RV_5,042.02a prati me stomam aditir jagṛbhyāt sūnuṃ na mātā hṛdyaṃ suśevam /",
  "GV01rvh1-10u:7978": "RV_5,042.02c brahma priyaṃ devahitaṃ yad asty aham mitre varuṇe yan mayobhu //",
  "GV01rvh1-10u:7979": "RV_5,042.03a ud īraya kavitamaṃ kavīnām unattainam abhi madhvā ghṛtena /",
  "GV01rvh1-10u:7980": "RV_5,042.03c sa no vasūni prayatā hitāni candrāṇi devaḥ savitā suvāti //",
  "GV01rvh1-10u:7981": "RV_5,042.04a sam indra ṇo manasā neṣi gobhiḥ saṃ sūribhir harivaḥ saṃ svasti /",
  "GV01rvh1-10u:7982": "RV_5,042.04c sam brahmaṇā devahitaṃ yad asti saṃ devānāṃ sumatyā yajñiyānām //",
  "GV01rvh1-10u:7983": "RV_5,042.05a devo bhagaḥ savitā rāyo aṃśa indro vṛtrasya saṃjito dhanānām /",
  "GV01rvh1-10u:7984": "RV_5,042.05c ṛbhukṣā vāja uta vā purandhir avantu no amṛtāsas turāsaḥ //",
  "GV01rvh1-10u:7985": "RV_5,042.06a marutvato apratītasya jiṣṇor ajūryataḥ pra bravāmā kṛtāni /",
  "GV01rvh1-10u:7986": "RV_5,042.06c na te pūrve maghavan nāparāso na vīryaṃ nūtanaḥ kaś canāpa //",
  "GV01rvh1-10u:7987": "RV_5,042.07a upa stuhi prathamaṃ ratnadheyam bṛhaspatiṃ sanitāraṃ dhanānām /",
  "GV01rvh1-10u:7988": "RV_5,042.07c yaḥ śaṃsate stuvate śambhaviṣṭhaḥ purūvasur āgamaj johuvānam //",
  "GV01rvh1-10u:7989": "RV_5,042.08a tavotibhiḥ sacamānā ariṣṭā bṛhaspate maghavānaḥ suvīrāḥ /",
  "GV01rvh1-10u:7990": "RV_5,042.08c ye aśvadā uta vā santi godā ye vastradāḥ subhagās teṣu rāyaḥ //",
  "GV01rvh1-10u:7991": "RV_5,042.09a visarmāṇaṃ kṛṇuhi vittam eṣāṃ ye bhuñjate apṛṇanto na ukthaiḥ /",
  "GV01rvh1-10u:7992": "RV_5,042.09c apavratān prasave vāvṛdhānān brahmadviṣaḥ sūryād yāvayasva //",
  "GV01rvh1-10u:7993": "RV_5,042.10a ya ohate rakṣaso devavītāv acakrebhis tam maruto ni yāta /",
  "GV01rvh1-10u:7994": "RV_5,042.10c yo vaḥ śamīṃ śaśamānasya nindāt tucchyān kāmān karate siṣvidānaḥ //",
  "GV01rvh1-10u:7995": "RV_5,042.11a tam u ṣṭuhi yaḥ sviṣuḥ sudhanvā yo viśvasya kṣayati bheṣajasya /",
  "GV01rvh1-10u:7996": "RV_5,042.11c yakṣvā mahe saumanasāya rudraṃ namobhir devam asuraṃ duvasya //",
  "GV01rvh1-10u:7997": "RV_5,042.12a damūnaso apaso ye suhastā vṛṣṇaḥ patnīr nadyo vibhvataṣṭāḥ /",
  "GV01rvh1-10u:7998": "RV_5,042.12c sarasvatī bṛhaddivota rākā daśasyantīr varivasyantu śubhrāḥ //",
  "GV01rvh1-10u:7999": "RV_5,042.13a pra sū mahe suśaraṇāya medhāṃ giram bhare navyasīṃ jāyamānām /",
  "GV01rvh1-10u:8000": "RV_5,042.13c ya āhanā duhitur vakṣaṇāsu rūpā mināno akṛṇod idaṃ naḥ //",
  "GV01rvh1-10u:8001": "RV_5,042.14a pra suṣṭuti stanayantaṃ ruvantam iḷas patiṃ jaritar nūnam aśyāḥ /",
  "GV01rvh1-10u:8002": "RV_5,042.14c yo abdimāṃ udanimāṃ iyarti pra vidyutā rodasī ukṣamāṇaḥ //",
  "GV01rvh1-10u:8003": "RV_5,042.15a eṣa stomo mārutaṃ śardho acchā rudrasya sūnūṃr yuvanyūṃr ud aśyāḥ /",
  "GV01rvh1-10u:8004": "RV_5,042.15c kāmo rāye havate mā svasty upa stuhi pṛṣadaśvāṃ ayāsaḥ //",
  "GV01rvh1-10u:8005": "RV_5,042.16a praiṣa stomaḥ pṛthivīm antarikṣaṃ vanaspatīṃr oṣadhī rāye aśyāḥ /",
  "GV01rvh1-10u:8006": "RV_5,042.16c devo-devaḥ suhavo bhūtu mahyam mā no mātā pṛthivī durmatau dhāt //",
  "GV01rvh1-10u:8007": "RV_5,042.17a urau devā anibādhe syāma //",
  "GV01rvh1-10u:8008": "RV_5,042.18a sam aśvinor avasā nūtanena mayobhuvā supraṇītī gamema /",
  "GV01rvh1-10u:8009": "RV_5,042.18c ā no rayiṃ vahatam ota vīrān ā viśvāny amṛtā saubhagāni //",
  "GV01rvh1-10u:8010": "RV_5,043.01a ā dhenavaḥ payasā tūrṇyarthā amardhantīr upa no yantu madhvā /",
  "GV01rvh1-10u:8011": "RV_5,043.01c maho rāye bṛhatīḥ sapta vipro mayobhuvo jaritā johavīti //",
  "GV01rvh1-10u:8012": "RV_5,043.02a ā suṣṭutī namasā vartayadhyai dyāvā vājāya pṛthivī amṛdhre /",
  "GV01rvh1-10u:8013": "RV_5,043.02c pitā mātā madhuvacāḥ suhastā bhare-bhare no yaśasāv aviṣṭām //",
  "GV01rvh1-10u:8014": "RV_5,043.03a adhvaryavaś cakṛvāṃso madhūni pra vāyave bharata cāru śukram /",
  "GV01rvh1-10u:8015": "RV_5,043.03c hoteva naḥ prathamaḥ pāhy asya deva madhvo rarimā te madāya //",
  "GV01rvh1-10u:8016": "RV_5,043.04a daśa kṣipo yuñjate bāhū adriṃ somasya yā śamitārā suhastā /",
  "GV01rvh1-10u:8017": "RV_5,043.04c madhvo rasaṃ sugabhastir giriṣṭhāṃ caniścadad duduhe śukram aṃśuḥ //",
  "GV01rvh1-10u:8018": "RV_5,043.05a asāvi te jujuṣāṇāya somaḥ kratve dakṣāya bṛhate madāya /",
  "GV01rvh1-10u:8019": "RV_5,043.05c harī rathe sudhurā yoge arvāg indra priyā kṛṇuhi hūyamānaḥ //",
  "GV01rvh1-10u:8020": "RV_5,043.06a ā no mahīm aramatiṃ sajoṣā gnāṃ devīṃ namasā rātahavyām /",
  "GV01rvh1-10u:8021": "RV_5,043.06c madhor madāya bṛhatīm ṛtajñām āgne vaha pathibhir devayānaiḥ //",
  "GV01rvh1-10u:8022": "RV_5,043.07a añjanti yam prathayanto na viprā vapāvantaṃ nāgninā tapantaḥ /",
  "GV01rvh1-10u:8023": "RV_5,043.07c pitur na putra upasi preṣṭha ā gharmo agnim ṛtayann asādi //",
  "GV01rvh1-10u:8024": "RV_5,043.08a acchā mahī bṛhatī śantamā gīr dūto na gantv aśvinā huvadhyai /",
  "GV01rvh1-10u:8025": "RV_5,043.08c mayobhuvā sarathā yātam arvāg gantaṃ nidhiṃ dhuram āṇir na nābhim //",
  "GV01rvh1-10u:8026": "RV_5,043.09a pra tavyaso namauktiṃ turasyāham pūṣṇa uta vāyor adikṣi /",
  "GV01rvh1-10u:8027": "RV_5,043.09c yā rādhasā coditārā matīnāṃ yā vājasya draviṇodā uta tman //",
  "GV01rvh1-10u:8028": "RV_5,043.10a ā nāmabhir maruto vakṣi viśvān ā rūpebhir jātavedo huvānaḥ /",
  "GV01rvh1-10u:8029": "RV_5,043.10c yajñaṃ giro jarituḥ suṣṭutiṃ ca viśve ganta maruto viśva ūtī //",
  "GV01rvh1-10u:8030": "RV_5,043.11a ā no divo bṛhataḥ parvatād ā sarasvatī yajatā gantu yajñam /",
  "GV01rvh1-10u:8031": "RV_5,043.11c havaṃ devī jujuṣāṇā ghṛtācī śagmāṃ no vācam uśatī śṛṇotu //",
  "GV01rvh1-10u:8032": "RV_5,043.12a ā vedhasaṃ nīlapṛṣṭham bṛhantam bṛhaspatiṃ sadane sādayadhvam /",
  "GV01rvh1-10u:8033": "RV_5,043.12c sādadyoniṃ dama ā dīdivāṃsaṃ hiraṇyavarṇam aruṣaṃ sapema //",
  "GV01rvh1-10u:8034": "RV_5,043.13a ā dharṇasir bṛhaddivo rarāṇo viśvebhir gantv omabhir huvānaḥ /",
  "GV01rvh1-10u:8035": "RV_5,043.13c gnā vasāna oṣadhīr amṛdhras tridhātuśṛṅgo vṛṣabho vayodhāḥ //",
  "GV01rvh1-10u:8036": "RV_5,043.14a mātuṣ pade parame śukra āyor vipanyavo rāspirāso agman /",
  "GV01rvh1-10u:8037": "RV_5,043.14c suśevyaṃ namasā rātahavyāḥ śiśum mṛjanty āyavo na vāse //",
  "GV01rvh1-10u:8038": "RV_5,043.15a bṛhad vayo bṛhate tubhyam agne dhiyājuro mithunāsaḥ sacanta /",
  "GV01rvh1-10u:8039": "RV_5,043.15c devo-devaḥ suhavo bhūtu mahyam mā no mātā pṛthivī durmatau dhāt //",
  "GV01rvh1-10u:8040": "RV_5,043.16a urau devā anibādhe syāma //",
  "GV01rvh1-10u:8041": "RV_5,043.17a sam aśvinor avasā nūtanena mayobhuvā supraṇītī gamema /",
  "GV01rvh1-10u:8042": "RV_5,043.17c ā no rayiṃ vahatam ota vīrān ā viśvāny amṛtā saubhagāni //",
  "GV01rvh1-10u:8043": "RV_5,044.01a tam pratnathā pūrvathā viśvathemathā jyeṣṭhatātim barhiṣadaṃ svarvidam /",
  "GV01rvh1-10u:8044": "RV_5,044.01c pratīcīnaṃ vṛjanaṃ dohase girāśuṃ jayantam anu yāsu vardhase //",
  "GV01rvh1-10u:8045": "RV_5,044.02a śriye sudṛśīr uparasya yāḥ svar virocamānaḥ kakubhām acodate /",
  "GV01rvh1-10u:8046": "RV_5,044.02c sugopā asi na dabhāya sukrato paro māyābhir ṛta āsa nāma te //",
  "GV01rvh1-10u:8047": "RV_5,044.03a atyaṃ haviḥ sacate sac ca dhātu cāriṣṭagātuḥ sa hotā sahobhariḥ /",
  "GV01rvh1-10u:8048": "RV_5,044.03c prasarsrāṇo anu barhir vṛṣā śiśur madhye yuvājaro visruhā hitaḥ //",
  "GV01rvh1-10u:8049": "RV_5,044.04a pra va ete suyujo yāmann iṣṭaye nīcīr amuṣmai yamya ṛtāvṛdhaḥ /",
  "GV01rvh1-10u:8050": "RV_5,044.04c suyantubhiḥ sarvaśāsair abhīśubhiḥ krivir nāmāni pravaṇe muṣāyati //",
  "GV01rvh1-10u:8051": "RV_5,044.05a saṃjarbhurāṇas tarubhiḥ sutegṛbhaṃ vayākinaṃ cittagarbhāsu susvaruḥ /",
  "GV01rvh1-10u:8052": "RV_5,044.05c dhāravākeṣv ṛjugātha śobhase vardhasva patnīr abhi jīvo adhvare //",
  "GV01rvh1-10u:8053": "RV_5,044.06a yādṛg eva dadṛśe tādṛg ucyate saṃ chāyayā dadhire sidhrayāpsv ā /",
  "GV01rvh1-10u:8054": "RV_5,044.06c mahīm asmabhyam uruṣām uru jrayo bṛhat suvīram anapacyutaṃ sahaḥ //",
  "GV01rvh1-10u:8055": "RV_5,044.07a vety agrur janivān vā ati spṛdhaḥ samaryatā manasā sūryaḥ kaviḥ /",
  "GV01rvh1-10u:8056": "RV_5,044.07c ghraṃsaṃ rakṣantam pari viśvato gayam asmākaṃ śarma vanavat svāvasuḥ //",
  "GV01rvh1-10u:8057": "RV_5,044.08a jyāyāṃsam asya yatunasya ketuna ṛṣisvaraṃ carati yāsu nāma te /",
  "GV01rvh1-10u:8058": "RV_5,044.08c yādṛśmin dhāyi tam apasyayā vidad ya u svayaṃ vahate so araṃ karat //",
  "GV01rvh1-10u:8059": "RV_5,044.09a samudram āsām ava tasthe agrimā na riṣyati savanaṃ yasminn āyatā /",
  "GV01rvh1-10u:8060": "RV_5,044.09c atrā na hārdi kravaṇasya rejate yatrā matir vidyate pūtabandhanī //",
  "GV01rvh1-10u:8061": "RV_5,044.10a sa hi kṣatrasya manasasya cittibhir evāvadasya yajatasya sadhreḥ /",
  "GV01rvh1-10u:8062": "RV_5,044.10c avatsārasya spṛṇavāma raṇvabhiḥ śaviṣṭhaṃ vājaṃ viduṣā cid ardhyam //",
  "GV01rvh1-10u:8063": "RV_5,044.11a śyena āsām aditiḥ kakṣyo mado viśvavārasya yajatasya māyinaḥ /",
  "GV01rvh1-10u:8064": "RV_5,044.11c sam anyam-anyam arthayanty etave vidur viṣāṇam paripānam anti te //",
  "GV01rvh1-10u:8065": "RV_5,044.12a sadāpṛṇo yajato vi dviṣo vadhīd bāhuvṛktaḥ śrutavit taryo vaḥ sacā /",
  "GV01rvh1-10u:8066": "RV_5,044.12c ubhā sa varā praty eti bhāti ca yad īṃ gaṇam bhajate suprayāvabhiḥ //",
  "GV01rvh1-10u:8067": "RV_5,044.13a sutambharo yajamānasya satpatir viśvāsām ūdhaḥ sa dhiyām udañcanaḥ /",
  "GV01rvh1-10u:8068": "RV_5,044.13c bharad dhenū rasavac chiśriye payo 'nubruvāṇo adhy eti na svapan //",
  "GV01rvh1-10u:8069": "RV_5,044.14a yo jāgāra tam ṛcaḥ kāmayante yo jāgāra tam u sāmāni yanti /",
  "GV01rvh1-10u:8070": "RV_5,044.14c yo jāgāra tam ayaṃ soma āha tavāham asmi sakhye nyokāḥ //",
  "GV01rvh1-10u:8071": "RV_5,044.15a agnir jāgāra tam ṛcaḥ kāmayante 'gnir jāgāra tam u sāmāni yanti /",
  "GV01rvh1-10u:8072": "RV_5,044.15c agnir jāgāra tam ayaṃ soma āha tavāham asmi sakhye nyokāḥ //",
  "GV01rvh1-10u:8073": "RV_5,045.01a vidā divo viṣyann adrim ukthair āyatyā uṣaso arcino guḥ /",
  "GV01rvh1-10u:8074": "RV_5,045.01c apāvṛta vrajinīr ut svar gād vi duro mānuṣīr deva āvaḥ //",
  "GV01rvh1-10u:8075": "RV_5,045.02a vi sūryo amatiṃ na śriyaṃ sād orvād gavām mātā jānatī gāt /",
  "GV01rvh1-10u:8076": "RV_5,045.02c dhanvarṇaso nadyaḥ khādoarṇā sthūṇeva sumitā dṛṃhata dyauḥ //",
  "GV01rvh1-10u:8077": "RV_5,045.03a asmā ukthāya parvatasya garbho mahīnāṃ januṣe pūrvyāya /",
  "GV01rvh1-10u:8078": "RV_5,045.03c vi parvato jihīta sādhata dyaur āvivāsanto dasayanta bhūma //",
  "GV01rvh1-10u:8079": "RV_5,045.04a sūktebhir vo vacobhir devajuṣṭair indrā nv agnī avase huvadhyai /",
  "GV01rvh1-10u:8080": "RV_5,045.04c ukthebhir hi ṣmā kavayaḥ suyajñā āvivāsanto maruto yajanti //",
  "GV01rvh1-10u:8081": "RV_5,045.05a eto nv adya sudhyo bhavāma pra ducchunā minavāmā varīyaḥ /",
  "GV01rvh1-10u:8082": "RV_5,045.05c āre dveṣāṃsi sanutar dadhāmāyāma prāñco yajamānam accha //",
  "GV01rvh1-10u:8083": "RV_5,045.06a etā dhiyaṃ kṛṇavāmā sakhāyo 'pa yā mātāṃ ṛṇuta vrajaṃ goḥ /",
  "GV01rvh1-10u:8084": "RV_5,045.06c yayā manur viśiśipraṃ jigāya yayā vaṇig vaṅkur āpā purīṣam //",
  "GV01rvh1-10u:8085": "RV_5,045.07a anūnod atra hastayato adrir ārcan yena daśa māso navagvāḥ /",
  "GV01rvh1-10u:8086": "RV_5,045.07c ṛtaṃ yatī saramā gā avindad viśvāni satyāṅgirāś cakāra //",
  "GV01rvh1-10u:8087": "RV_5,045.08a viśve asyā vyuṣi māhināyāḥ saṃ yad gobhir aṅgiraso navanta /",
  "GV01rvh1-10u:8088": "RV_5,045.08c utsa āsām parame sadhastha ṛtasya pathā saramā vidad gāḥ //",
  "GV01rvh1-10u:8089": "RV_5,045.09a ā sūryo yātu saptāśvaḥ kṣetraṃ yad asyorviyā dīrghayāthe /",
  "GV01rvh1-10u:8090": "RV_5,045.09c raghuḥ śyenaḥ patayad andho acchā yuvā kavir dīdayad goṣu gacchan //",
  "GV01rvh1-10u:8091": "RV_5,045.10a ā sūryo aruhac chukram arṇo 'yukta yad dharito vītapṛṣṭhāḥ /",
  "GV01rvh1-10u:8092": "RV_5,045.10c udnā na nāvam anayanta dhīrā āśṛṇvatīr āpo arvāg atiṣṭhan //",
  "GV01rvh1-10u:8093": "RV_5,045.11a dhiyaṃ vo apsu dadhiṣe svarṣāṃ yayātaran daśa māso navagvāḥ /",
  "GV01rvh1-10u:8094": "RV_5,045.11c ayā dhiyā syāma devagopā ayā dhiyā tuturyāmāty aṃhaḥ //",
  "GV01rvh1-10u:8095": "RV_5,046.01a hayo na vidvāṃ ayuji svayaṃ dhuri tāṃ vahāmi prataraṇīm avasyuvam /",
  "GV01rvh1-10u:8096": "RV_5,046.01c nāsyā vaśmi vimucaṃ nāvṛtam punar vidvān pathaḥ puraeta ṛju neṣati //",
  "GV01rvh1-10u:8097": "RV_5,046.02a agna indra varuṇa mitra devāḥ śardhaḥ pra yanta mārutota viṣṇo /",
  "GV01rvh1-10u:8098": "RV_5,046.02c ubhā nāsatyā rudro adha gnāḥ pūṣā bhagaḥ sarasvatī juṣanta //",
  "GV01rvh1-10u:8099": "RV_5,046.03a indrāgnī mitrāvaruṇāditiṃ svaḥ pṛthivīṃ dyām marutaḥ parvatāṃ apaḥ /",
  "GV01rvh1-10u:8100": "RV_5,046.03c huve viṣṇum pūṣaṇam brahmaṇas patim bhagaṃ nu śaṃsaṃ savitāram ūtaye //",
  "GV01rvh1-10u:8101": "RV_5,046.04a uta no viṣṇur uta vāto asridho draviṇodā uta somo mayas karat /",
  "GV01rvh1-10u:8102": "RV_5,046.04c uta ṛbhava uta rāye no aśvinota tvaṣṭota vibhvānu maṃsate //",
  "GV01rvh1-10u:8103": "RV_5,046.05a uta tyan no mārutaṃ śardha ā gamad divikṣayaṃ yajatam barhir āsade /",
  "GV01rvh1-10u:8104": "RV_5,046.05c bṛhaspatiḥ śarma pūṣota no yamad varūthyaṃ varuṇo mitro aryamā //",
  "GV01rvh1-10u:8105": "RV_5,046.06a uta tye naḥ parvatāsaḥ suśastayaḥ sudītayo nadyas trāmaṇe bhuvan /",
  "GV01rvh1-10u:8106": "RV_5,046.06c bhago vibhaktā śavasāvasā gamad uruvyacā aditiḥ śrotu me havam //",
  "GV01rvh1-10u:8107": "RV_5,046.07a devānām patnīr uśatīr avantu naḥ prāvantu nas tujaye vājasātaye /",
  "GV01rvh1-10u:8108": "RV_5,046.07c yāḥ pārthivāso yā apām api vrate tā no devīḥ suhavāḥ śarma yacchata //",
  "GV01rvh1-10u:8109": "RV_5,046.08a uta gnā vyantu devapatnīr indrāṇy agnāyy aśvinī rāṭ /",
  "GV01rvh1-10u:8110": "RV_5,046.08c ā rodasī varuṇānī śṛṇotu vyantu devīr ya ṛtur janīnām //",
  "GV01rvh1-10u:8111": "RV_5,047.01a prayuñjatī diva eti bruvāṇā mahī mātā duhitur bodhayantī /",
  "GV01rvh1-10u:8112": "RV_5,047.01c āvivāsantī yuvatir manīṣā pitṛbhya ā sadane johuvānā //",
  "GV01rvh1-10u:8113": "RV_5,047.02a ajirāsas tadapa īyamānā ātasthivāṃso amṛtasya nābhim /",
  "GV01rvh1-10u:8114": "RV_5,047.02c anantāsa uravo viśvataḥ sīm pari dyāvāpṛthivī yanti panthāḥ //",
  "GV01rvh1-10u:8115": "RV_5,047.03a ukṣā samudro aruṣaḥ suparṇaḥ pūrvasya yonim pitur ā viveśa /",
  "GV01rvh1-10u:8116": "RV_5,047.03c madhye divo nihitaḥ pṛśnir aśmā vi cakrame rajasas pāty antau //",
  "GV01rvh1-10u:8117": "RV_5,047.04a catvāra īm bibhrati kṣemayanto daśa garbhaṃ carase dhāpayante /",
  "GV01rvh1-10u:8118": "RV_5,047.04c tridhātavaḥ paramā asya gāvo divaś caranti pari sadyo antān //",
  "GV01rvh1-10u:8119": "RV_5,047.05a idaṃ vapur nivacanaṃ janāsaś caranti yan nadyas tasthur āpaḥ /",
  "GV01rvh1-10u:8120": "RV_5,047.05c dve yad īm bibhṛto mātur anye iheha jāte yamyā sabandhū //",
  "GV01rvh1-10u:8121": "RV_5,047.06a vi tanvate dhiyo asmā apāṃsi vastrā putrāya mātaro vayanti /",
  "GV01rvh1-10u:8122": "RV_5,047.06c upaprakṣe vṛṣaṇo modamānā divas pathā vadhvo yanty accha //",
  "GV01rvh1-10u:8123": "RV_5,047.07a tad astu mitrāvaruṇā tad agne śaṃ yor asmabhyam idam astu śastam /",
  "GV01rvh1-10u:8124": "RV_5,047.07c aśīmahi gādham uta pratiṣṭhāṃ namo dive bṛhate sādanāya //",
  "GV01rvh1-10u:8125": "RV_5,048.01a kad u priyāya dhāmne manāmahe svakṣatrāya svayaśase mahe vayam /",
  "GV01rvh1-10u:8126": "RV_5,048.01c āmenyasya rajaso yad abhra āṃ apo vṛṇānā vitanoti māyinī //",
  "GV01rvh1-10u:8127": "RV_5,048.02a tā atnata vayunaṃ vīravakṣaṇaṃ samānyā vṛtayā viśvam ā rajaḥ /",
  "GV01rvh1-10u:8128": "RV_5,048.02c apo apācīr aparā apejate pra pūrvābhis tirate devayur janaḥ //",
  "GV01rvh1-10u:8129": "RV_5,048.03a ā grāvabhir ahanyebhir aktubhir variṣṭhaṃ vajram ā jigharti māyini /",
  "GV01rvh1-10u:8130": "RV_5,048.03c śataṃ vā yasya pracaran sve dame saṃvartayanto vi ca vartayann ahā //",
  "GV01rvh1-10u:8131": "RV_5,048.04a tām asya rītim paraśor iva praty anīkam akhyam bhuje asya varpasaḥ /",
  "GV01rvh1-10u:8132": "RV_5,048.04c sacā yadi pitumantam iva kṣayaṃ ratnaṃ dadhāti bharahūtaye viśe //",
  "GV01rvh1-10u:8133": "RV_5,048.05a sa jihvayā caturanīka ṛñjate cāru vasāno varuṇo yatann arim /",
  "GV01rvh1-10u:8134": "RV_5,048.05c na tasya vidma puruṣatvatā vayaṃ yato bhagaḥ savitā dāti vāryam //",
  "GV01rvh1-10u:8135": "RV_5,049.01a devaṃ vo adya savitāram eṣe bhagaṃ ca ratnaṃ vibhajantam āyoḥ /",
  "GV01rvh1-10u:8136": "RV_5,049.01c ā vāṃ narā purubhujā vavṛtyāṃ dive-dive cid aśvinā sakhīyan //",
  "GV01rvh1-10u:8137": "RV_5,049.02a prati prayāṇam asurasya vidvān sūktair devaṃ savitāraṃ duvasya /",
  "GV01rvh1-10u:8138": "RV_5,049.02c upa bruvīta namasā vijānañ jyeṣṭhaṃ ca ratnaṃ vibhajantam āyoḥ //",
  "GV01rvh1-10u:8139": "RV_5,049.03a adatrayā dayate vāryāṇi pūṣā bhago aditir vasta usraḥ /",
  "GV01rvh1-10u:8140": "RV_5,049.03c indro viṣṇur varuṇo mitro agnir ahāni bhadrā janayanta dasmāḥ //",
  "GV01rvh1-10u:8141": "RV_5,049.04a tan no anarvā savitā varūthaṃ tat sindhava iṣayanto anu gman /",
  "GV01rvh1-10u:8142": "RV_5,049.04c upa yad voce adhvarasya hotā rāyaḥ syāma patayo vājaratnāḥ //",
  "GV01rvh1-10u:8143": "RV_5,049.05a pra ye vasubhya īvad ā namo dur ye mitre varuṇe sūktavācaḥ /",
  "GV01rvh1-10u:8144": "RV_5,049.05c avaitv abhvaṃ kṛṇutā varīyo divaspṛthivyor avasā madema //",
  "GV01rvh1-10u:8145": "RV_5,050.01a viśvo devasya netur marto vurīta sakhyam /",
  "GV01rvh1-10u:8146": "RV_5,050.01c viśvo rāya iṣudhyati dyumnaṃ vṛṇīta puṣyase //",
  "GV01rvh1-10u:8147": "RV_5,050.02a te te deva netar ye cemāṃ anuśase /",
  "GV01rvh1-10u:8148": "RV_5,050.02c te rāyā te hy āpṛce sacemahi sacathyaiḥ //",
  "GV01rvh1-10u:8149": "RV_5,050.03a ato na ā nṝn atithīn ataḥ patnīr daśasyata /",
  "GV01rvh1-10u:8150": "RV_5,050.03c āre viśvam patheṣṭhāṃ dviṣo yuyotu yūyuviḥ //",
  "GV01rvh1-10u:8151": "RV_5,050.04a yatra vahnir abhihito dudravad droṇyaḥ paśuḥ /",
  "GV01rvh1-10u:8152": "RV_5,050.04c nṛmaṇā vīrapastyo 'rṇā dhīreva sanitā //",
  "GV01rvh1-10u:8153": "RV_5,050.05a eṣa te deva netā rathaspatiḥ śaṃ rayiḥ /",
  "GV01rvh1-10u:8154": "RV_5,050.05c śaṃ rāye śaṃ svastaya iṣastuto manāmahe devastuto manāmahe //",
  "GV01rvh1-10u:8155": "RV_5,051.01a agne sutasya pītaye viśvair ūmebhir ā gahi /",
  "GV01rvh1-10u:8156": "RV_5,051.01c devebhir havyadātaye //",
  "GV01rvh1-10u:8157": "RV_5,051.02a ṛtadhītaya ā gata satyadharmāṇo adhvaram /",
  "GV01rvh1-10u:8158": "RV_5,051.02c agneḥ pibata jihvayā //",
  "GV01rvh1-10u:8159": "RV_5,051.03a viprebhir vipra santya prātaryāvabhir ā gahi /",
  "GV01rvh1-10u:8160": "RV_5,051.03c devebhiḥ somapītaye //",
  "GV01rvh1-10u:8161": "RV_5,051.04a ayaṃ somaś camū suto 'matre pari ṣicyate /",
  "GV01rvh1-10u:8162": "RV_5,051.04c priya indrāya vāyave //",
  "GV01rvh1-10u:8163": "RV_5,051.05a vāyav ā yāhi vītaye juṣāṇo havyadātaye /",
  "GV01rvh1-10u:8164": "RV_5,051.05c pibā sutasyāndhaso abhi prayaḥ //",
  "GV01rvh1-10u:8165": "RV_5,051.06a indraś ca vāyav eṣāṃ sutānām pītim arhathaḥ /",
  "GV01rvh1-10u:8166": "RV_5,051.06c tāñ juṣethām arepasāv abhi prayaḥ //",
  "GV01rvh1-10u:8167": "RV_5,051.07a sutā indrāya vāyave somāso dadhyāśiraḥ /",
  "GV01rvh1-10u:8168": "RV_5,051.07c nimnaṃ na yanti sindhavo 'bhi prayaḥ //",
  "GV01rvh1-10u:8169": "RV_5,051.08a sajūr viśvebhir devebhir aśvibhyām uṣasā sajūḥ /",
  "GV01rvh1-10u:8170": "RV_5,051.08c ā yāhy agne atrivat sute raṇa //",
  "GV01rvh1-10u:8171": "RV_5,051.09a sajūr mitrāvaruṇābhyāṃ sajūḥ somena viṣṇunā /",
  "GV01rvh1-10u:8172": "RV_5,051.09c ā yāhy agne atrivat sute raṇa //",
  "GV01rvh1-10u:8173": "RV_5,051.10a sajūr ādityair vasubhiḥ sajūr indreṇa vāyunā /",
  "GV01rvh1-10u:8174": "RV_5,051.10c ā yāhy agne atrivat sute raṇa //",
  "GV01rvh1-10u:8175": "RV_5,051.11a svasti no mimītām aśvinā bhagaḥ svasti devy aditir anarvaṇaḥ /",
  "GV01rvh1-10u:8176": "RV_5,051.11c svasti pūṣā asuro dadhātu naḥ svasti dyāvāpṛthivī sucetunā //",
  "GV01rvh1-10u:8177": "RV_5,051.12a svastaye vāyum upa bravāmahai somaṃ svasti bhuvanasya yas patiḥ /",
  "GV01rvh1-10u:8178": "RV_5,051.12c bṛhaspatiṃ sarvagaṇaṃ svastaye svastaya ādityāso bhavantu naḥ //",
  "GV01rvh1-10u:8179": "RV_5,051.13a viśve devā no adyā svastaye vaiśvānaro vasur agniḥ svastaye /",
  "GV01rvh1-10u:8180": "RV_5,051.13c devā avantv ṛbhavaḥ svastaye svasti no rudraḥ pātv aṃhasaḥ //",
  "GV01rvh1-10u:8181": "RV_5,051.14a svasti mitrāvaruṇā svasti pathye revati /",
  "GV01rvh1-10u:8182": "RV_5,051.14c svasti na indraś cāgniś ca svasti no adite kṛdhi //",
  "GV01rvh1-10u:8183": "RV_5,051.15a svasti panthām anu carema sūryācandramasāv iva /",
  "GV01rvh1-10u:8184": "RV_5,051.15c punar dadatāghnatā jānatā saṃ gamemahi //",
  "GV01rvh1-10u:8185": "RV_5,052.01a pra śyāvāśva dhṛṣṇuyārcā marudbhir ṛkvabhiḥ /",
  "GV01rvh1-10u:8186": "RV_5,052.01c ye adrogham anuṣvadhaṃ śravo madanti yajñiyāḥ //",
  "GV01rvh1-10u:8187": "RV_5,052.02a te hi sthirasya śavasaḥ sakhāyaḥ santi dhṛṣṇuyā /",
  "GV01rvh1-10u:8188": "RV_5,052.02c te yāmann ā dhṛṣadvinas tmanā pānti śaśvataḥ //",
  "GV01rvh1-10u:8189": "RV_5,052.03a te syandrāso nokṣaṇo 'ti ṣkandanti śarvarīḥ /",
  "GV01rvh1-10u:8190": "RV_5,052.03c marutām adhā maho divi kṣamā ca manmahe //",
  "GV01rvh1-10u:8191": "RV_5,052.04a marutsu vo dadhīmahi stomaṃ yajñaṃ ca dhṛṣṇuyā /",
  "GV01rvh1-10u:8192": "RV_5,052.04c viśve ye mānuṣā yugā pānti martyaṃ riṣaḥ //",
  "GV01rvh1-10u:8193": "RV_5,052.05a arhanto ye sudānavo naro asāmiśavasaḥ /",
  "GV01rvh1-10u:8194": "RV_5,052.05c pra yajñaṃ yajñiyebhyo divo arcā marudbhyaḥ //",
  "GV01rvh1-10u:8195": "RV_5,052.06a ā rukmair ā yudhā nara ṛṣvā ṛṣṭīr asṛkṣata /",
  "GV01rvh1-10u:8196": "RV_5,052.06c anv enāṃ aha vidyuto maruto jajjhatīr iva bhānur arta tmanā divaḥ //",
  "GV01rvh1-10u:8197": "RV_5,052.07a ye vāvṛdhanta pārthivā ya urāv antarikṣa ā /",
  "GV01rvh1-10u:8198": "RV_5,052.07c vṛjane vā nadīnāṃ sadhasthe vā maho divaḥ //",
  "GV01rvh1-10u:8199": "RV_5,052.08a śardho mārutam uc chaṃsa satyaśavasam ṛbhvasam /",
  "GV01rvh1-10u:8200": "RV_5,052.08c uta sma te śubhe naraḥ pra syandrā yujata tmanā //",
  "GV01rvh1-10u:8201": "RV_5,052.09a uta sma te paruṣṇyām ūrṇā vasata śundhyavaḥ /",
  "GV01rvh1-10u:8202": "RV_5,052.09c uta pavyā rathānām adrim bhindanty ojasā //",
  "GV01rvh1-10u:8203": "RV_5,052.10a āpathayo vipathayo 'ntaspathā anupathāḥ /",
  "GV01rvh1-10u:8204": "RV_5,052.10c etebhir mahyaṃ nāmabhir yajñaṃ viṣṭāra ohate //",
  "GV01rvh1-10u:8205": "RV_5,052.11a adhā naro ny ohate 'dhā niyuta ohate /",
  "GV01rvh1-10u:8206": "RV_5,052.11c adhā pārāvatā iti citrā rūpāṇi darśyā //",
  "GV01rvh1-10u:8207": "RV_5,052.12a chandastubhaḥ kubhanyava utsam ā kīriṇo nṛtuḥ /",
  "GV01rvh1-10u:8208": "RV_5,052.12c te me ke cin na tāyava ūmā āsan dṛśi tviṣe //",
  "GV01rvh1-10u:8209": "RV_5,052.13a ya ṛṣvā ṛṣṭividyutaḥ kavayaḥ santi vedhasaḥ /",
  "GV01rvh1-10u:8210": "RV_5,052.13c tam ṛṣe mārutaṃ gaṇaṃ namasyā ramayā girā //",
  "GV01rvh1-10u:8211": "RV_5,052.14a accha ṛṣe mārutaṃ gaṇaṃ dānā mitraṃ na yoṣaṇā /",
  "GV01rvh1-10u:8212": "RV_5,052.14c divo vā dhṛṣṇava ojasā stutā dhībhir iṣaṇyata //",
  "GV01rvh1-10u:8213": "RV_5,052.15a nū manvāna eṣāṃ devāṃ acchā na vakṣaṇā /",
  "GV01rvh1-10u:8214": "RV_5,052.15c dānā saceta sūribhir yāmaśrutebhir añjibhiḥ //",
  "GV01rvh1-10u:8215": "RV_5,052.16a pra ye me bandhveṣe gāṃ vocanta sūrayaḥ pṛśniṃ vocanta mātaram /",
  "GV01rvh1-10u:8216": "RV_5,052.16c adhā pitaram iṣmiṇaṃ rudraṃ vocanta śikvasaḥ //",
  "GV01rvh1-10u:8217": "RV_5,052.17a sapta me sapta śākina ekam-ekā śatā daduḥ /",
  "GV01rvh1-10u:8218": "RV_5,052.17c yamunāyām adhi śrutam ud rādho gavyam mṛje ni rādho aśvyam mṛje //",
  "GV01rvh1-10u:8219": "RV_5,053.01a ko veda jānam eṣāṃ ko vā purā sumneṣv āsa marutām /",
  "GV01rvh1-10u:8220": "RV_5,053.01c yad yuyujre kilāsyaḥ //",
  "GV01rvh1-10u:8221": "RV_5,053.02a aitān ratheṣu tasthuṣaḥ kaḥ śuśrāva kathā yayuḥ /",
  "GV01rvh1-10u:8222": "RV_5,053.02c kasmai sasruḥ sudāse anv āpaya iḷābhir vṛṣṭayaḥ saha //",
  "GV01rvh1-10u:8223": "RV_5,053.03a te ma āhur ya āyayur upa dyubhir vibhir made /",
  "GV01rvh1-10u:8224": "RV_5,053.03c naro maryā arepasa imān paśyann iti ṣṭuhi //",
  "GV01rvh1-10u:8225": "RV_5,053.04a ye añjiṣu ye vāśīṣu svabhānavaḥ srakṣu rukmeṣu khādiṣu /",
  "GV01rvh1-10u:8226": "RV_5,053.04c śrāyā ratheṣu dhanvasu //",
  "GV01rvh1-10u:8227": "RV_5,053.05a yuṣmākaṃ smā rathāṃ anu mude dadhe maruto jīradānavaḥ /",
  "GV01rvh1-10u:8228": "RV_5,053.05c vṛṣṭī dyāvo yatīr iva //",
  "GV01rvh1-10u:8229": "RV_5,053.06a ā yaṃ naraḥ sudānavo dadāśuṣe divaḥ kośam acucyavuḥ /",
  "GV01rvh1-10u:8230": "RV_5,053.06c vi parjanyaṃ sṛjanti rodasī anu dhanvanā yanti vṛṣṭayaḥ //",
  "GV01rvh1-10u:8231": "RV_5,053.07a tatṛdānāḥ sindhavaḥ kṣodasā rajaḥ pra sasrur dhenavo yathā /",
  "GV01rvh1-10u:8232": "RV_5,053.07c syannā aśvā ivādhvano vimocane vi yad vartanta enyaḥ //",
  "GV01rvh1-10u:8233": "RV_5,053.08a ā yāta maruto diva āntarikṣād amād uta /",
  "GV01rvh1-10u:8234": "RV_5,053.08c māva sthāta parāvataḥ //",
  "GV01rvh1-10u:8235": "RV_5,053.09a mā vo rasānitabhā kubhā krumur mā vaḥ sindhur ni rīramat /",
  "GV01rvh1-10u:8236": "RV_5,053.09c mā vaḥ pari ṣṭhāt sarayuḥ purīṣiṇy asme it sumnam astu vaḥ //",
  "GV01rvh1-10u:8237": "RV_5,053.10a taṃ vaḥ śardhaṃ rathānāṃ tveṣaṃ gaṇam mārutaṃ navyasīnām /",
  "GV01rvh1-10u:8238": "RV_5,053.10c anu pra yanti vṛṣṭayaḥ //",
  "GV01rvh1-10u:8239": "RV_5,053.11a śardhaṃ-śardhaṃ va eṣāṃ vrātaṃ-vrātaṃ gaṇaṃ-gaṇaṃ suśastibhiḥ /",
  "GV01rvh1-10u:8240": "RV_5,053.11c anu krāmema dhītibhiḥ //",
  "GV01rvh1-10u:8241": "RV_5,053.12a kasmā adya sujātāya rātahavyāya pra yayuḥ /",
  "GV01rvh1-10u:8242": "RV_5,053.12c enā yāmena marutaḥ //",
  "GV01rvh1-10u:8243": "RV_5,053.13a yena tokāya tanayāya dhānyam bījaṃ vahadhve akṣitam /",
  "GV01rvh1-10u:8244": "RV_5,053.13c asmabhyaṃ tad dhattana yad va īmahe rādho viśvāyu saubhagam //",
  "GV01rvh1-10u:8245": "RV_5,053.14a atīyāma nidas tiraḥ svastibhir hitvāvadyam arātīḥ /",
  "GV01rvh1-10u:8246": "RV_5,053.14c vṛṣṭvī śaṃ yor āpa usri bheṣajaṃ syāma marutaḥ saha //",
  "GV01rvh1-10u:8247": "RV_5,053.15a sudevaḥ samahāsati suvīro naro marutaḥ sa martyaḥ /",
  "GV01rvh1-10u:8248": "RV_5,053.15c yaṃ trāyadhve syāma te //",
  "GV01rvh1-10u:8249": "RV_5,053.16a stuhi bhojān stuvato asya yāmani raṇan gāvo na yavase /",
  "GV01rvh1-10u:8250": "RV_5,053.16c yataḥ pūrvāṃ iva sakhīṃr anu hvaya girā gṛṇīhi kāminaḥ //",
  "GV01rvh1-10u:8251": "RV_5,054.01a pra śardhāya mārutāya svabhānava imāṃ vācam anajā parvatacyute /",
  "GV01rvh1-10u:8252": "RV_5,054.01c gharmastubhe diva ā pṛṣṭhayajvane dyumnaśravase mahi nṛmṇam arcata //",
  "GV01rvh1-10u:8253": "RV_5,054.02a pra vo marutas taviṣā udanyavo vayovṛdho aśvayujaḥ parijrayaḥ /",
  "GV01rvh1-10u:8254": "RV_5,054.02c saṃ vidyutā dadhati vāśati tritaḥ svaranty āpo 'vanā parijrayaḥ //",
  "GV01rvh1-10u:8255": "RV_5,054.03a vidyunmahaso naro aśmadidyavo vātatviṣo marutaḥ parvatacyutaḥ /",
  "GV01rvh1-10u:8256": "RV_5,054.03c abdayā cin muhur ā hrādunīvṛta stanayadamā rabhasā udojasaḥ //",
  "GV01rvh1-10u:8257": "RV_5,054.04a vy aktūn rudrā vy ahāni śikvaso vy antarikṣaṃ vi rajāṃsi dhūtayaḥ /",
  "GV01rvh1-10u:8258": "RV_5,054.04c vi yad ajrāṃ ajatha nāva īṃ yathā vi durgāṇi maruto nāha riṣyatha //",
  "GV01rvh1-10u:8259": "RV_5,054.05a tad vīryaṃ vo maruto mahitvanaṃ dīrghaṃ tatāna sūryo na yojanam /",
  "GV01rvh1-10u:8260": "RV_5,054.05c etā na yāme agṛbhītaśociṣo 'naśvadāṃ yan ny ayātanā girim //",
  "GV01rvh1-10u:8261": "RV_5,054.06a abhrāji śardho maruto yad arṇasam moṣathā vṛkṣaṃ kapaneva vedhasaḥ /",
  "GV01rvh1-10u:8262": "RV_5,054.06c adha smā no aramatiṃ sajoṣasaś cakṣur iva yantam anu neṣathā sugam //",
  "GV01rvh1-10u:8263": "RV_5,054.07a na sa jīyate maruto na hanyate na sredhati na vyathate na riṣyati /",
  "GV01rvh1-10u:8264": "RV_5,054.07c nāsya rāya upa dasyanti notaya ṛṣiṃ vā yaṃ rājānaṃ vā suṣūdatha //",
  "GV01rvh1-10u:8265": "RV_5,054.08a niyutvanto grāmajito yathā naro 'ryamaṇo na marutaḥ kabandhinaḥ /",
  "GV01rvh1-10u:8266": "RV_5,054.08c pinvanty utsaṃ yad ināso asvaran vy undanti pṛthivīm madhvo andhasā //",
  "GV01rvh1-10u:8267": "RV_5,054.09a pravatvatīyam pṛthivī marudbhyaḥ pravatvatī dyaur bhavati prayadbhyaḥ /",
  "GV01rvh1-10u:8268": "RV_5,054.09c pravatvatīḥ pathyā antarikṣyāḥ pravatvantaḥ parvatā jīradānavaḥ //",
  "GV01rvh1-10u:8269": "RV_5,054.10a yan marutaḥ sabharasaḥ svarṇaraḥ sūrya udite madathā divo naraḥ /",
  "GV01rvh1-10u:8270": "RV_5,054.10c na vo 'śvāḥ śrathayantāha sisrataḥ sadyo asyādhvanaḥ pāram aśnutha //",
  "GV01rvh1-10u:8271": "RV_5,054.11a aṃseṣu va ṛṣṭayaḥ patsu khādayo vakṣassu rukmā maruto rathe śubhaḥ /",
  "GV01rvh1-10u:8272": "RV_5,054.11c agnibhrājaso vidyuto gabhastyoḥ śiprāḥ śīrṣasu vitatā hiraṇyayīḥ //",
  "GV01rvh1-10u:8273": "RV_5,054.12a taṃ nākam aryo agṛbhītaśociṣaṃ ruśat pippalam maruto vi dhūnutha /",
  "GV01rvh1-10u:8274": "RV_5,054.12c sam acyanta vṛjanātitviṣanta yat svaranti ghoṣaṃ vitatam ṛtāyavaḥ //",
  "GV01rvh1-10u:8275": "RV_5,054.13a yuṣmādattasya maruto vicetaso rāyaḥ syāma rathyo vayasvataḥ /",
  "GV01rvh1-10u:8276": "RV_5,054.13c na yo yucchati tiṣyo yathā divo 'sme rāranta marutaḥ sahasriṇam //",
  "GV01rvh1-10u:8277": "RV_5,054.14a yūyaṃ rayim maruta spārhavīraṃ yūyam ṛṣim avatha sāmavipram /",
  "GV01rvh1-10u:8278": "RV_5,054.14c yūyam arvantam bharatāya vājaṃ yūyaṃ dhattha rājānaṃ śruṣṭimantam //",
  "GV01rvh1-10u:8279": "RV_5,054.15a tad vo yāmi draviṇaṃ sadyaūtayo yenā svar ṇa tatanāma nṝṃr abhi /",
  "GV01rvh1-10u:8280": "RV_5,054.15c idaṃ su me maruto haryatā vaco yasya tarema tarasā śataṃ himāḥ //",
  "GV01rvh1-10u:8281": "RV_5,055.01a prayajyavo maruto bhrājadṛṣṭayo bṛhad vayo dadhire rukmavakṣasaḥ /",
  "GV01rvh1-10u:8282": "RV_5,055.01c īyante aśvaiḥ suyamebhir āśubhiḥ śubhaṃ yātām anu rathā avṛtsata //",
  "GV01rvh1-10u:8283": "RV_5,055.02a svayaṃ dadhidhve taviṣīṃ yathā vida bṛhan mahānta urviyā vi rājatha /",
  "GV01rvh1-10u:8284": "RV_5,055.02c utāntarikṣam mamire vy ojasā śubhaṃ yātām anu rathā avṛtsata //",
  "GV01rvh1-10u:8285": "RV_5,055.03a sākaṃ jātāḥ subhvaḥ sākam ukṣitāḥ śriye cid ā prataraṃ vāvṛdhur naraḥ /",
  "GV01rvh1-10u:8286": "RV_5,055.03c virokiṇaḥ sūryasyeva raśmayaḥ śubhaṃ yātām anu rathā avṛtsata //",
  "GV01rvh1-10u:8287": "RV_5,055.04a ābhūṣeṇyaṃ vo maruto mahitvanaṃ didṛkṣeṇyaṃ sūryasyeva cakṣaṇam /",
  "GV01rvh1-10u:8288": "RV_5,055.04c uto asmāṃ amṛtatve dadhātana śubhaṃ yātām anu rathā avṛtsata //",
  "GV01rvh1-10u:8289": "RV_5,055.05a ud īrayathā marutaḥ samudrato yūyaṃ vṛṣṭiṃ varṣayathā purīṣiṇaḥ /",
  "GV01rvh1-10u:8290": "RV_5,055.05c na vo dasrā upa dasyanti dhenavaḥ śubhaṃ yātām anu rathā avṛtsata //",
  "GV01rvh1-10u:8291": "RV_5,055.06a yad aśvān dhūrṣu pṛṣatīr ayugdhvaṃ hiraṇyayān praty atkāṃ amugdhvam /",
  "GV01rvh1-10u:8292": "RV_5,055.06c viśvā it spṛdho maruto vy asyatha śubhaṃ yātām anu rathā avṛtsata //",
  "GV01rvh1-10u:8293": "RV_5,055.07a na parvatā na nadyo varanta vo yatrācidhvam maruto gacchathed u tat /",
  "GV01rvh1-10u:8294": "RV_5,055.07c uta dyāvāpṛthivī yāthanā pari śubhaṃ yātām anu rathā avṛtsata //",
  "GV01rvh1-10u:8295": "RV_5,055.08a yat pūrvyam maruto yac ca nūtanaṃ yad udyate vasavo yac ca śasyate /",
  "GV01rvh1-10u:8296": "RV_5,055.08c viśvasya tasya bhavathā navedasaḥ śubhaṃ yātām anu rathā avṛtsata //",
  "GV01rvh1-10u:8297": "RV_5,055.09a mṛḷata no maruto mā vadhiṣṭanāsmabhyaṃ śarma bahulaṃ vi yantana /",
  "GV01rvh1-10u:8298": "RV_5,055.09c adhi stotrasya sakhyasya gātana śubhaṃ yātām anu rathā avṛtsata //",
  "GV01rvh1-10u:8299": "RV_5,055.10a yūyam asmān nayata vasyo acchā nir aṃhatibhyo maruto gṛṇānāḥ /",
  "GV01rvh1-10u:8300": "RV_5,055.10c juṣadhvaṃ no havyadātiṃ yajatrā vayaṃ syāma patayo rayīṇām //",
  "GV01rvh1-10u:8301": "RV_5,056.01a agne śardhantam ā gaṇam piṣṭaṃ rukmebhir añjibhiḥ /",
  "GV01rvh1-10u:8302": "RV_5,056.01c viśo adya marutām ava hvaye divaś cid rocanād adhi //",
  "GV01rvh1-10u:8303": "RV_5,056.02a yathā cin manyase hṛdā tad in me jagmur āśasaḥ /",
  "GV01rvh1-10u:8304": "RV_5,056.02c ye te nediṣṭhaṃ havanāny āgaman tān vardha bhīmasaṃdṛśaḥ //",
  "GV01rvh1-10u:8305": "RV_5,056.03a mīḷhuṣmatīva pṛthivī parāhatā madanty ety asmad ā /",
  "GV01rvh1-10u:8306": "RV_5,056.03c ṛkṣo na vo marutaḥ śimīvāṃ amo dudhro gaur iva bhīmayuḥ //",
  "GV01rvh1-10u:8307": "RV_5,056.04a ni ye riṇanty ojasā vṛthā gāvo na durdhuraḥ /",
  "GV01rvh1-10u:8308": "RV_5,056.04c aśmānaṃ cit svaryam parvataṃ girim pra cyāvayanti yāmabhiḥ //",
  "GV01rvh1-10u:8309": "RV_5,056.05a ut tiṣṭha nūnam eṣāṃ stomaiḥ samukṣitānām /",
  "GV01rvh1-10u:8310": "RV_5,056.05c marutām purutamam apūrvyaṃ gavāṃ sargam iva hvaye //",
  "GV01rvh1-10u:8311": "RV_5,056.06a yuṅgdhvaṃ hy aruṣī rathe yuṅgdhvaṃ ratheṣu rohitaḥ /",
  "GV01rvh1-10u:8312": "RV_5,056.06c yuṅgdhvaṃ harī ajirā dhuri voḷhave vahiṣṭhā dhuri voḷhave //",
  "GV01rvh1-10u:8313": "RV_5,056.07a uta sya vājy aruṣas tuviṣvaṇir iha sma dhāyi darśataḥ /",
  "GV01rvh1-10u:8314": "RV_5,056.07c mā vo yāmeṣu marutaś ciraṃ karat pra taṃ ratheṣu codata //",
  "GV01rvh1-10u:8315": "RV_5,056.08a rathaṃ nu mārutaṃ vayaṃ śravasyum ā huvāmahe /",
  "GV01rvh1-10u:8316": "RV_5,056.08c ā yasmin tasthau suraṇāni bibhratī sacā marutsu rodasī //",
  "GV01rvh1-10u:8317": "RV_5,056.09a taṃ vaḥ śardhaṃ ratheśubhaṃ tveṣam panasyum ā huve /",
  "GV01rvh1-10u:8318": "RV_5,056.09c yasmin sujātā subhagā mahīyate sacā marutsu mīḷhuṣī //",
  "GV01rvh1-10u:8319": "RV_5,057.01a ā rudrāsa indravantaḥ sajoṣaso hiraṇyarathāḥ suvitāya gantana /",
  "GV01rvh1-10u:8320": "RV_5,057.01c iyaṃ vo asmat prati haryate matis tṛṣṇaje na diva utsā udanyave //",
  "GV01rvh1-10u:8321": "RV_5,057.02a vāśīmanta ṛṣṭimanto manīṣiṇaḥ sudhanvāna iṣumanto niṣaṅgiṇaḥ /",
  "GV01rvh1-10u:8322": "RV_5,057.02c svaśvā stha surathāḥ pṛśnimātaraḥ svāyudhā maruto yāthanā śubham //",
  "GV01rvh1-10u:8323": "RV_5,057.03a dhūnutha dyām parvatān dāśuṣe vasu ni vo vanā jihate yāmano bhiyā /",
  "GV01rvh1-10u:8324": "RV_5,057.03c kopayatha pṛthivīm pṛśnimātaraḥ śubhe yad ugrāḥ pṛṣatīr ayugdhvam //",
  "GV01rvh1-10u:8325": "RV_5,057.04a vātatviṣo maruto varṣanirṇijo yamā iva susadṛśaḥ supeśasaḥ /",
  "GV01rvh1-10u:8326": "RV_5,057.04c piśaṅgāśvā aruṇāśvā arepasaḥ pratvakṣaso mahinā dyaur ivoravaḥ //",
  "GV01rvh1-10u:8327": "RV_5,057.05a purudrapsā añjimantaḥ sudānavas tveṣasaṃdṛśo anavabhrarādhasaḥ /",
  "GV01rvh1-10u:8328": "RV_5,057.05c sujātāso januṣā rukmavakṣaso divo arkā amṛtaṃ nāma bhejire //",
  "GV01rvh1-10u:8329": "RV_5,057.06a ṛṣṭayo vo maruto aṃsayor adhi saha ojo bāhvor vo balaṃ hitam /",
  "GV01rvh1-10u:8330": "RV_5,057.06c nṛmṇā śīrṣasv āyudhā ratheṣu vo viśvā vaḥ śrīr adhi tanūṣu pipiśe //",
  "GV01rvh1-10u:8331": "RV_5,057.07a gomad aśvāvad rathavat suvīraṃ candravad rādho maruto dadā naḥ /",
  "GV01rvh1-10u:8332": "RV_5,057.07c praśastiṃ naḥ kṛṇuta rudriyāso bhakṣīya vo 'vaso daivyasya //",
  "GV01rvh1-10u:8333": "RV_5,057.08a haye naro maruto mṛḷatā nas tuvīmaghāso amṛtā ṛtajñāḥ /",
  "GV01rvh1-10u:8334": "RV_5,057.08c satyaśrutaḥ kavayo yuvāno bṛhadgirayo bṛhad ukṣamāṇāḥ //",
  "GV01rvh1-10u:8335": "RV_5,058.01a tam u nūnaṃ taviṣīmantam eṣāṃ stuṣe gaṇam mārutaṃ navyasīnām /",
  "GV01rvh1-10u:8336": "RV_5,058.01c ya āśvaśvā amavad vahanta uteśire amṛtasya svarājaḥ //",
  "GV01rvh1-10u:8337": "RV_5,058.02a tveṣaṃ gaṇaṃ tavasaṃ khādihastaṃ dhunivratam māyinaṃ dātivāram /",
  "GV01rvh1-10u:8338": "RV_5,058.02c mayobhuvo ye amitā mahitvā vandasva vipra tuvirādhaso nṝn //",
  "GV01rvh1-10u:8339": "RV_5,058.03a ā vo yantūdavāhāso adya vṛṣṭiṃ ye viśve maruto junanti /",
  "GV01rvh1-10u:8340": "RV_5,058.03c ayaṃ yo agnir marutaḥ samiddha etaṃ juṣadhvaṃ kavayo yuvānaḥ //",
  "GV01rvh1-10u:8341": "RV_5,058.04a yūyaṃ rājānam iryaṃ janāya vibhvataṣṭaṃ janayathā yajatrāḥ /",
  "GV01rvh1-10u:8342": "RV_5,058.04c yuṣmad eti muṣṭihā bāhujūto yuṣmat sadaśvo marutaḥ suvīraḥ //",
  "GV01rvh1-10u:8343": "RV_5,058.05a arā ived acaramā aheva pra-pra jāyante akavā mahobhiḥ /",
  "GV01rvh1-10u:8344": "RV_5,058.05c pṛśneḥ putrā upamāso rabhiṣṭhāḥ svayā matyā marutaḥ sam mimikṣuḥ //",
  "GV01rvh1-10u:8345": "RV_5,058.06a yat prāyāsiṣṭa pṛṣatībhir aśvair vīḷupavibhir maruto rathebhiḥ /",
  "GV01rvh1-10u:8346": "RV_5,058.06c kṣodanta āpo riṇate vanāny avosriyo vṛṣabhaḥ krandatu dyauḥ //",
  "GV01rvh1-10u:8347": "RV_5,058.07a prathiṣṭa yāman pṛthivī cid eṣām bharteva garbhaṃ svam ic chavo dhuḥ /",
  "GV01rvh1-10u:8348": "RV_5,058.07c vātān hy aśvān dhury āyuyujre varṣaṃ svedaṃ cakrire rudriyāsaḥ //",
  "GV01rvh1-10u:8349": "RV_5,058.08a haye naro maruto mṛḷatā nas tuvīmaghāso amṛtā ṛtajñāḥ /",
  "GV01rvh1-10u:8350": "RV_5,058.08c satyaśrutaḥ kavayo yuvāno bṛhadgirayo bṛhad ukṣamāṇāḥ //",
  "GV01rvh1-10u:8351": "RV_5,059.01a pra va spaḷ akran suvitāya dāvane 'rcā dive pra pṛthivyā ṛtam bhare /",
  "GV01rvh1-10u:8352": "RV_5,059.01c ukṣante aśvān taruṣanta ā rajo 'nu svam bhānuṃ śrathayante arṇavaiḥ //",
  "GV01rvh1-10u:8353": "RV_5,059.02a amād eṣām bhiyasā bhūmir ejati naur na pūrṇā kṣarati vyathir yatī /",
  "GV01rvh1-10u:8354": "RV_5,059.02c dūredṛśo ye citayanta emabhir antar mahe vidathe yetire naraḥ //",
  "GV01rvh1-10u:8355": "RV_5,059.03a gavām iva śriyase śṛṅgam uttamaṃ sūryo na cakṣū rajaso visarjane /",
  "GV01rvh1-10u:8356": "RV_5,059.03c atyā iva subhvaś cārava sthana maryā iva śriyase cetathā naraḥ //",
  "GV01rvh1-10u:8357": "RV_5,059.04a ko vo mahānti mahatām ud aśnavat kas kāvyā marutaḥ ko ha pauṃsyā /",
  "GV01rvh1-10u:8358": "RV_5,059.04c yūyaṃ ha bhūmiṃ kiraṇaṃ na rejatha pra yad bharadhve suvitāya dāvane //",
  "GV01rvh1-10u:8359": "RV_5,059.05a aśvā ived aruṣāsaḥ sabandhavaḥ śūrā iva prayudhaḥ prota yuyudhuḥ /",
  "GV01rvh1-10u:8360": "RV_5,059.05c maryā iva suvṛdho vāvṛdhur naraḥ sūryasya cakṣuḥ pra minanti vṛṣṭibhiḥ //",
  "GV01rvh1-10u:8361": "RV_5,059.06a te ajyeṣṭhā akaniṣṭhāsa udbhido 'madhyamāso mahasā vi vāvṛdhuḥ /",
  "GV01rvh1-10u:8362": "RV_5,059.06c sujātāso januṣā pṛśnimātaro divo maryā ā no acchā jigātana //",
  "GV01rvh1-10u:8363": "RV_5,059.07a vayo na ye śreṇīḥ paptur ojasāntān divo bṛhataḥ sānunas pari /",
  "GV01rvh1-10u:8364": "RV_5,059.07c aśvāsa eṣām ubhaye yathā viduḥ pra parvatasya nabhanūṃr acucyavuḥ //",
  "GV01rvh1-10u:8365": "RV_5,059.08a mimātu dyaur aditir vītaye naḥ saṃ dānucitrā uṣaso yatantām /",
  "GV01rvh1-10u:8366": "RV_5,059.08c ācucyavur divyaṃ kośam eta ṛṣe rudrasya maruto gṛṇānāḥ //",
  "GV01rvh1-10u:8367": "RV_5,060.01a īḷe agniṃ svavasaṃ namobhir iha prasatto vi cayat kṛtaṃ naḥ /",
  "GV01rvh1-10u:8368": "RV_5,060.01c rathair iva pra bhare vājayadbhiḥ pradakṣiṇin marutāṃ stomam ṛdhyām //",
  "GV01rvh1-10u:8369": "RV_5,060.02a ā ye tasthuḥ pṛṣatīṣu śrutāsu sukheṣu rudrā maruto ratheṣu /",
  "GV01rvh1-10u:8370": "RV_5,060.02c vanā cid ugrā jihate ni vo bhiyā pṛthivī cid rejate parvataś cit //",
  "GV01rvh1-10u:8371": "RV_5,060.03a parvataś cin mahi vṛddho bibhāya divaś cit sānu rejata svane vaḥ /",
  "GV01rvh1-10u:8372": "RV_5,060.03c yat krīḷatha maruta ṛṣṭimanta āpa iva sadhryañco dhavadhve //",
  "GV01rvh1-10u:8373": "RV_5,060.04a varā ived raivatāso hiraṇyair abhi svadhābhis tanvaḥ pipiśre /",
  "GV01rvh1-10u:8374": "RV_5,060.04c śriye śreyāṃsas tavaso ratheṣu satrā mahāṃsi cakrire tanūṣu //",
  "GV01rvh1-10u:8375": "RV_5,060.05a ajyeṣṭhāso akaniṣṭhāsa ete sam bhrātaro vāvṛdhuḥ saubhagāya /",
  "GV01rvh1-10u:8376": "RV_5,060.05c yuvā pitā svapā rudra eṣāṃ sudughā pṛśniḥ sudinā marudbhyaḥ //",
  "GV01rvh1-10u:8377": "RV_5,060.06a yad uttame maruto madhyame vā yad vāvame subhagāso divi ṣṭha /",
  "GV01rvh1-10u:8378": "RV_5,060.06c ato no rudrā uta vā nv asyāgne vittād dhaviṣo yad yajāma //",
  "GV01rvh1-10u:8379": "RV_5,060.07a agniś ca yan maruto viśvavedaso divo vahadhva uttarād adhi ṣṇubhiḥ /",
  "GV01rvh1-10u:8380": "RV_5,060.07c te mandasānā dhunayo riśādaso vāmaṃ dhatta yajamānāya sunvate //",
  "GV01rvh1-10u:8381": "RV_5,060.08a agne marudbhiḥ śubhayadbhir ṛkvabhiḥ somam piba mandasāno gaṇaśribhiḥ /",
  "GV01rvh1-10u:8382": "RV_5,060.08c pāvakebhir viśvaminvebhir āyubhir vaiśvānara pradivā ketunā sajūḥ //",
  "GV01rvh1-10u:8383": "RV_5,061.01a ke ṣṭhā naraḥ śreṣṭhatamā ya eka-eka āyaya /",
  "GV01rvh1-10u:8384": "RV_5,061.01c paramasyāḥ parāvataḥ //",
  "GV01rvh1-10u:8385": "RV_5,061.02a kva vo 'śvāḥ kvābhīśavaḥ kathaṃ śeka kathā yaya /",
  "GV01rvh1-10u:8386": "RV_5,061.02c pṛṣṭhe sado nasor yamaḥ //",
  "GV01rvh1-10u:8387": "RV_5,061.03a jaghane coda eṣāṃ vi sakthāni naro yamuḥ /",
  "GV01rvh1-10u:8388": "RV_5,061.03c putrakṛthe na janayaḥ //",
  "GV01rvh1-10u:8389": "RV_5,061.04a parā vīrāsa etana maryāso bhadrajānayaḥ /",
  "GV01rvh1-10u:8390": "RV_5,061.04c agnitapo yathāsatha //",
  "GV01rvh1-10u:8391": "RV_5,061.05a sanat sāśvyam paśum uta gavyaṃ śatāvayam /",
  "GV01rvh1-10u:8392": "RV_5,061.05c śyāvāśvastutāya yā dor vīrāyopabarbṛhat //",
  "GV01rvh1-10u:8393": "RV_5,061.06a uta tvā strī śaśīyasī puṃso bhavati vasyasī /",
  "GV01rvh1-10u:8394": "RV_5,061.06c adevatrād arādhasaḥ //",
  "GV01rvh1-10u:8395": "RV_5,061.07a vi yā jānāti jasuriṃ vi tṛṣyantaṃ vi kāminam /",
  "GV01rvh1-10u:8396": "RV_5,061.07c devatrā kṛṇute manaḥ //",
  "GV01rvh1-10u:8397": "RV_5,061.08a uta ghā nemo astutaḥ pumāṃ iti bruve paṇiḥ /",
  "GV01rvh1-10u:8398": "RV_5,061.08c sa vairadeya it samaḥ //",
  "GV01rvh1-10u:8399": "RV_5,061.09a uta me 'rapad yuvatir mamanduṣī prati śyāvāya vartanim /",
  "GV01rvh1-10u:8400": "RV_5,061.09c vi rohitā purumīḷhāya yematur viprāya dīrghayaśase //",
  "GV01rvh1-10u:8401": "RV_5,061.10a yo me dhenūnāṃ śataṃ vaidadaśvir yathā dadat /",
  "GV01rvh1-10u:8402": "RV_5,061.10c taranta iva maṃhanā //",
  "GV01rvh1-10u:8403": "RV_5,061.11a ya īṃ vahanta āśubhiḥ pibanto madiram madhu /",
  "GV01rvh1-10u:8404": "RV_5,061.11c atra śravāṃsi dadhire //",
  "GV01rvh1-10u:8405": "RV_5,061.12a yeṣāṃ śriyādhi rodasī vibhrājante ratheṣv ā /",
  "GV01rvh1-10u:8406": "RV_5,061.12c divi rukma ivopari //",
  "GV01rvh1-10u:8407": "RV_5,061.13a yuvā sa māruto gaṇas tveṣaratho anedyaḥ /",
  "GV01rvh1-10u:8408": "RV_5,061.13c śubhaṃyāvāpratiṣkutaḥ //",
  "GV01rvh1-10u:8409": "RV_5,061.14a ko veda nūnam eṣāṃ yatrā madanti dhūtayaḥ /",
  "GV01rvh1-10u:8410": "RV_5,061.14c ṛtajātā arepasaḥ //",
  "GV01rvh1-10u:8411": "RV_5,061.15a yūyam martaṃ vipanyavaḥ praṇetāra itthā dhiyā /",
  "GV01rvh1-10u:8412": "RV_5,061.15c śrotāro yāmahūtiṣu //",
  "GV01rvh1-10u:8413": "RV_5,061.16a te no vasūni kāmyā puruścandrā riśādasaḥ /",
  "GV01rvh1-10u:8414": "RV_5,061.16c ā yajñiyāso vavṛttana //",
  "GV01rvh1-10u:8415": "RV_5,061.17a etam me stomam ūrmye dārbhyāya parā vaha /",
  "GV01rvh1-10u:8416": "RV_5,061.17c giro devi rathīr iva //",
  "GV01rvh1-10u:8417": "RV_5,061.18a uta me vocatād iti sutasome rathavītau /",
  "GV01rvh1-10u:8418": "RV_5,061.18c na kāmo apa veti me //",
  "GV01rvh1-10u:8419": "RV_5,061.19a eṣa kṣeti rathavītir maghavā gomatīr anu /",
  "GV01rvh1-10u:8420": "RV_5,061.19c parvateṣv apaśritaḥ //",
  "GV01rvh1-10u:8421": "RV_5,062.01a ṛtena ṛtam apihitaṃ dhruvaṃ vāṃ sūryasya yatra vimucanty aśvān /",
  "GV01rvh1-10u:8422": "RV_5,062.01c daśa śatā saha tasthus tad ekaṃ devānāṃ śreṣṭhaṃ vapuṣām apaśyam //",
  "GV01rvh1-10u:8423": "RV_5,062.02a tat su vām mitrāvaruṇā mahitvam īrmā tasthuṣīr ahabhir duduhre /",
  "GV01rvh1-10u:8424": "RV_5,062.02c viśvāḥ pinvathaḥ svasarasya dhenā anu vām ekaḥ pavir ā vavarta //",
  "GV01rvh1-10u:8425": "RV_5,062.03a adhārayatam pṛthivīm uta dyām mitrarājānā varuṇā mahobhiḥ /",
  "GV01rvh1-10u:8426": "RV_5,062.03c vardhayatam oṣadhīḥ pinvataṃ gā ava vṛṣṭiṃ sṛjataṃ jīradānū //",
  "GV01rvh1-10u:8427": "RV_5,062.04a ā vām aśvāsaḥ suyujo vahantu yataraśmaya upa yantv arvāk /",
  "GV01rvh1-10u:8428": "RV_5,062.04c ghṛtasya nirṇig anu vartate vām upa sindhavaḥ pradivi kṣaranti //",
  "GV01rvh1-10u:8429": "RV_5,062.05a anu śrutām amatiṃ vardhad urvīm barhir iva yajuṣā rakṣamāṇā /",
  "GV01rvh1-10u:8430": "RV_5,062.05c namasvantā dhṛtadakṣādhi garte mitrāsāthe varuṇeḷāsv antaḥ //",
  "GV01rvh1-10u:8431": "RV_5,062.06a akravihastā sukṛte paraspā yaṃ trāsāthe varuṇeḷāsv antaḥ /",
  "GV01rvh1-10u:8432": "RV_5,062.06c rājānā kṣatram ahṛṇīyamānā sahasrasthūṇam bibhṛthaḥ saha dvau //",
  "GV01rvh1-10u:8433": "RV_5,062.07a hiraṇyanirṇig ayo asya sthūṇā vi bhrājate divy aśvājanīva /",
  "GV01rvh1-10u:8434": "RV_5,062.07c bhadre kṣetre nimitā tilvile vā sanema madhvo adhigartyasya //",
  "GV01rvh1-10u:8435": "RV_5,062.08a hiraṇyarūpam uṣaso vyuṣṭāv ayasthūṇam uditā sūryasya /",
  "GV01rvh1-10u:8436": "RV_5,062.08c ā rohatho varuṇa mitra gartam ataś cakṣāthe aditiṃ ditiṃ ca //",
  "GV01rvh1-10u:8437": "RV_5,062.09a yad baṃhiṣṭhaṃ nātividhe sudānū acchidraṃ śarma bhuvanasya gopā /",
  "GV01rvh1-10u:8438": "RV_5,062.09c tena no mitrāvaruṇāv aviṣṭaṃ siṣāsanto jigīvāṃsaḥ syāma //",
  "GV01rvh1-10u:8439": "RV_5,063.01a ṛtasya gopāv adhi tiṣṭhatho rathaṃ satyadharmāṇā parame vyomani /",
  "GV01rvh1-10u:8440": "RV_5,063.01c yam atra mitrāvaruṇāvatho yuvaṃ tasmai vṛṣṭir madhumat pinvate divaḥ //",
  "GV01rvh1-10u:8441": "RV_5,063.02a samrājāv asya bhuvanasya rājatho mitrāvaruṇā vidathe svardṛśā /",
  "GV01rvh1-10u:8442": "RV_5,063.02c vṛṣṭiṃ vāṃ rādho amṛtatvam īmahe dyāvāpṛthivī vi caranti tanyavaḥ //",
  "GV01rvh1-10u:8443": "RV_5,063.03a samrājā ugrā vṛṣabhā divas patī pṛthivyā mitrāvaruṇā vicarṣaṇī /",
  "GV01rvh1-10u:8444": "RV_5,063.03c citrebhir abhrair upa tiṣṭhatho ravaṃ dyāṃ varṣayatho asurasya māyayā //",
  "GV01rvh1-10u:8445": "RV_5,063.04a māyā vām mitrāvaruṇā divi śritā sūryo jyotiś carati citram āyudham /",
  "GV01rvh1-10u:8446": "RV_5,063.04c tam abhreṇa vṛṣṭyā gūhatho divi parjanya drapsā madhumanta īrate //",
  "GV01rvh1-10u:8447": "RV_5,063.05a rathaṃ yuñjate marutaḥ śubhe sukhaṃ śūro na mitrāvaruṇā gaviṣṭiṣu /",
  "GV01rvh1-10u:8448": "RV_5,063.05c rajāṃsi citrā vi caranti tanyavo divaḥ samrājā payasā na ukṣatam //",
  "GV01rvh1-10u:8449": "RV_5,063.06a vācaṃ su mitrāvaruṇāv irāvatīm parjanyaś citrāṃ vadati tviṣīmatīm /",
  "GV01rvh1-10u:8450": "RV_5,063.06c abhrā vasata marutaḥ su māyayā dyāṃ varṣayatam aruṇām arepasam //",
  "GV01rvh1-10u:8451": "RV_5,063.07a dharmaṇā mitrāvaruṇā vipaścitā vratā rakṣethe asurasya māyayā /",
  "GV01rvh1-10u:8452": "RV_5,063.07c ṛtena viśvam bhuvanaṃ vi rājathaḥ sūryam ā dhattho divi citryaṃ ratham //",
  "GV01rvh1-10u:8453": "RV_5,064.01a varuṇaṃ vo riśādasam ṛcā mitraṃ havāmahe /",
  "GV01rvh1-10u:8454": "RV_5,064.01c pari vrajeva bāhvor jaganvāṃsā svarṇaram //",
  "GV01rvh1-10u:8455": "RV_5,064.02a tā bāhavā sucetunā pra yantam asmā arcate /",
  "GV01rvh1-10u:8456": "RV_5,064.02c śevaṃ hi jāryaṃ vāṃ viśvāsu kṣāsu joguve //",
  "GV01rvh1-10u:8457": "RV_5,064.03a yan nūnam aśyāṃ gatim mitrasya yāyām pathā /",
  "GV01rvh1-10u:8458": "RV_5,064.03c asya priyasya śarmaṇy ahiṃsānasya saścire //",
  "GV01rvh1-10u:8459": "RV_5,064.04a yuvābhyām mitrāvaruṇopamaṃ dheyām ṛcā /",
  "GV01rvh1-10u:8460": "RV_5,064.04c yad dha kṣaye maghonāṃ stotṝṇāṃ ca spūrdhase //",
  "GV01rvh1-10u:8461": "RV_5,064.05a ā no mitra sudītibhir varuṇaś ca sadhastha ā /",
  "GV01rvh1-10u:8462": "RV_5,064.05c sve kṣaye maghonāṃ sakhīnāṃ ca vṛdhase //",
  "GV01rvh1-10u:8463": "RV_5,064.06a yuvaṃ no yeṣu varuṇa kṣatram bṛhac ca bibhṛthaḥ /",
  "GV01rvh1-10u:8464": "RV_5,064.06c uru ṇo vājasātaye kṛtaṃ rāye svastaye //",
  "GV01rvh1-10u:8465": "RV_5,064.07a ucchantyām me yajatā devakṣatre ruśadgavi /",
  "GV01rvh1-10u:8466": "RV_5,064.07c sutaṃ somaṃ na hastibhir ā paḍbhir dhāvataṃ narā bibhratāv arcanānasam //",
  "GV01rvh1-10u:8467": "RV_5,065.01a yaś ciketa sa sukratur devatrā sa bravītu naḥ /",
  "GV01rvh1-10u:8468": "RV_5,065.01c varuṇo yasya darśato mitro vā vanate giraḥ //",
  "GV01rvh1-10u:8469": "RV_5,065.02a tā hi śreṣṭhavarcasā rājānā dīrghaśruttamā /",
  "GV01rvh1-10u:8470": "RV_5,065.02c tā satpatī ṛtāvṛdha ṛtāvānā jane-jane //",
  "GV01rvh1-10u:8471": "RV_5,065.03a tā vām iyāno 'vase pūrvā upa bruve sacā /",
  "GV01rvh1-10u:8472": "RV_5,065.03c svaśvāsaḥ su cetunā vājāṃ abhi pra dāvane //",
  "GV01rvh1-10u:8473": "RV_5,065.04a mitro aṃhoś cid ād uru kṣayāya gātuṃ vanate /",
  "GV01rvh1-10u:8474": "RV_5,065.04c mitrasya hi pratūrvataḥ sumatir asti vidhataḥ //",
  "GV01rvh1-10u:8475": "RV_5,065.05a vayam mitrasyāvasi syāma saprathastame /",
  "GV01rvh1-10u:8476": "RV_5,065.05c anehasas tvotayaḥ satrā varuṇaśeṣasaḥ //",
  "GV01rvh1-10u:8477": "RV_5,065.06a yuvam mitremaṃ janaṃ yatathaḥ saṃ ca nayathaḥ /",
  "GV01rvh1-10u:8478": "RV_5,065.06c mā maghonaḥ pari khyatam mo asmākam ṛṣīṇāṃ gopīthe na uruṣyatam //",
  "GV01rvh1-10u:8479": "RV_5,066.01a ā cikitāna sukratū devau marta riśādasā /",
  "GV01rvh1-10u:8480": "RV_5,066.01c varuṇāya ṛtapeśase dadhīta prayase mahe //",
  "GV01rvh1-10u:8481": "RV_5,066.02a tā hi kṣatram avihrutaṃ samyag asuryam āśāte /",
  "GV01rvh1-10u:8482": "RV_5,066.02c adha vrateva mānuṣaṃ svar ṇa dhāyi darśatam //",
  "GV01rvh1-10u:8483": "RV_5,066.03a tā vām eṣe rathānām urvīṃ gavyūtim eṣām /",
  "GV01rvh1-10u:8484": "RV_5,066.03c rātahavyasya suṣṭutiṃ dadhṛk stomair manāmahe //",
  "GV01rvh1-10u:8485": "RV_5,066.04a adhā hi kāvyā yuvaṃ dakṣasya pūrbhir adbhutā /",
  "GV01rvh1-10u:8486": "RV_5,066.04c ni ketunā janānāṃ cikethe pūtadakṣasā //",
  "GV01rvh1-10u:8487": "RV_5,066.05a tad ṛtam pṛthivi bṛhac chravaeṣa ṛṣīṇām /",
  "GV01rvh1-10u:8488": "RV_5,066.05c jrayasānāv aram pṛthv ati kṣaranti yāmabhiḥ //",
  "GV01rvh1-10u:8489": "RV_5,066.06a ā yad vām īyacakṣasā mitra vayaṃ ca sūrayaḥ /",
  "GV01rvh1-10u:8490": "RV_5,066.06c vyaciṣṭhe bahupāyye yatemahi svarājye //",
  "GV01rvh1-10u:8491": "RV_5,067.01a baḷ itthā deva niṣkṛtam ādityā yajatam bṛhat /",
  "GV01rvh1-10u:8492": "RV_5,067.01c varuṇa mitrāryaman varṣiṣṭhaṃ kṣatram āśāthe //",
  "GV01rvh1-10u:8493": "RV_5,067.02a ā yad yoniṃ hiraṇyayaṃ varuṇa mitra sadathaḥ /",
  "GV01rvh1-10u:8494": "RV_5,067.02c dhartārā carṣaṇīnāṃ yantaṃ sumnaṃ riśādasā //",
  "GV01rvh1-10u:8495": "RV_5,067.03a viśve hi viśvavedaso varuṇo mitro aryamā /",
  "GV01rvh1-10u:8496": "RV_5,067.03c vratā padeva saścire pānti martyaṃ riṣaḥ //",
  "GV01rvh1-10u:8497": "RV_5,067.04a te hi satyā ṛtaspṛśa ṛtāvāno jane-jane /",
  "GV01rvh1-10u:8498": "RV_5,067.04c sunīthāsaḥ sudānavo 'ṃhoś cid urucakrayaḥ //",
  "GV01rvh1-10u:8499": "RV_5,067.05a ko nu vām mitrāstuto varuṇo vā tanūnām /",
  "GV01rvh1-10u:8500": "RV_5,067.05c tat su vām eṣate matir atribhya eṣate matiḥ //",
  "GV01rvh1-10u:8501": "RV_5,068.01a pra vo mitrāya gāyata varuṇāya vipā girā /",
  "GV01rvh1-10u:8502": "RV_5,068.01c mahikṣatrāv ṛtam bṛhat //",
  "GV01rvh1-10u:8503": "RV_5,068.02a samrājā yā ghṛtayonī mitraś cobhā varuṇaś ca /",
  "GV01rvh1-10u:8504": "RV_5,068.02c devā deveṣu praśastā //",
  "GV01rvh1-10u:8505": "RV_5,068.03a tā naḥ śaktam pārthivasya maho rāyo divyasya /",
  "GV01rvh1-10u:8506": "RV_5,068.03c mahi vāṃ kṣatraṃ deveṣu //",
  "GV01rvh1-10u:8507": "RV_5,068.04a ṛtam ṛtena sapanteṣiraṃ dakṣam āśāte /",
  "GV01rvh1-10u:8508": "RV_5,068.04c adruhā devau vardhete //",
  "GV01rvh1-10u:8509": "RV_5,068.05a vṛṣṭidyāvā rītyāpeṣas patī dānumatyāḥ /",
  "GV01rvh1-10u:8510": "RV_5,068.05c bṛhantaṃ gartam āśāte //",
  "GV01rvh1-10u:8511": "RV_5,069.01a trī rocanā varuṇa trīṃr uta dyūn trīṇi mitra dhārayatho rajāṃsi /",
  "GV01rvh1-10u:8512": "RV_5,069.01c vāvṛdhānāv amatiṃ kṣatriyasyānu vrataṃ rakṣamāṇāv ajuryam //",
  "GV01rvh1-10u:8513": "RV_5,069.02a irāvatīr varuṇa dhenavo vām madhumad vāṃ sindhavo mitra duhre /",
  "GV01rvh1-10u:8514": "RV_5,069.02c trayas tasthur vṛṣabhāsas tisṛṇāṃ dhiṣaṇānāṃ retodhā vi dyumantaḥ //",
  "GV01rvh1-10u:8515": "RV_5,069.03a prātar devīm aditiṃ johavīmi madhyandina uditā sūryasya /",
  "GV01rvh1-10u:8516": "RV_5,069.03c rāye mitrāvaruṇā sarvatāteḷe tokāya tanayāya śaṃ yoḥ //",
  "GV01rvh1-10u:8517": "RV_5,069.04a yā dhartārā rajaso rocanasyotādityā divyā pārthivasya /",
  "GV01rvh1-10u:8518": "RV_5,069.04c na vāṃ devā amṛtā ā minanti vratāni mitrāvaruṇā dhruvāṇi //",
  "GV01rvh1-10u:8519": "RV_5,070.01a purūruṇā cid dhy asty avo nūnaṃ vāṃ varuṇa /",
  "GV01rvh1-10u:8520": "RV_5,070.01c mitra vaṃsi vāṃ sumatim //",
  "GV01rvh1-10u:8521": "RV_5,070.02a tā vāṃ samyag adruhvāṇeṣam aśyāma dhāyase /",
  "GV01rvh1-10u:8522": "RV_5,070.02c vayaṃ te rudrā syāma //",
  "GV01rvh1-10u:8523": "RV_5,070.03a pātaṃ no rudrā pāyubhir uta trāyethāṃ sutrātrā /",
  "GV01rvh1-10u:8524": "RV_5,070.03c turyāma dasyūn tanūbhiḥ //",
  "GV01rvh1-10u:8525": "RV_5,070.04a mā kasyādbhutakratū yakṣam bhujemā tanūbhiḥ /",
  "GV01rvh1-10u:8526": "RV_5,070.04c mā śeṣasā mā tanasā //",
  "GV01rvh1-10u:8527": "RV_5,071.01a ā no gantaṃ riśādasā varuṇa mitra barhaṇā /",
  "GV01rvh1-10u:8528": "RV_5,071.01c upemaṃ cārum adhvaram //",
  "GV01rvh1-10u:8529": "RV_5,071.02a viśvasya hi pracetasā varuṇa mitra rājathaḥ /",
  "GV01rvh1-10u:8530": "RV_5,071.02c īśānā pipyataṃ dhiyaḥ //",
  "GV01rvh1-10u:8531": "RV_5,071.03a upa naḥ sutam ā gataṃ varuṇa mitra dāśuṣaḥ /",
  "GV01rvh1-10u:8532": "RV_5,071.03c asya somasya pītaye //",
  "GV01rvh1-10u:8533": "RV_5,072.01a ā mitre varuṇe vayaṃ gīrbhir juhumo atrivat /",
  "GV01rvh1-10u:8534": "RV_5,072.01c ni barhiṣi sadataṃ somapītaye //",
  "GV01rvh1-10u:8535": "RV_5,072.02a vratena stho dhruvakṣemā dharmaṇā yātayajjanā /",
  "GV01rvh1-10u:8536": "RV_5,072.02c ni barhiṣi sadataṃ somapītaye //",
  "GV01rvh1-10u:8537": "RV_5,072.03a mitraś ca no varuṇaś ca juṣetāṃ yajñam iṣṭaye /",
  "GV01rvh1-10u:8538": "RV_5,072.03c ni barhiṣi sadatāṃ somapītaye //",
  "GV01rvh1-10u:8539": "RV_5,073.01a yad adya sthaḥ parāvati yad arvāvaty aśvinā /",
  "GV01rvh1-10u:8540": "RV_5,073.01c yad vā purū purubhujā yad antarikṣa ā gatam //",
  "GV01rvh1-10u:8541": "RV_5,073.02a iha tyā purubhūtamā purū daṃsāṃsi bibhratā /",
  "GV01rvh1-10u:8542": "RV_5,073.02c varasyā yāmy adhrigū huve tuviṣṭamā bhuje //",
  "GV01rvh1-10u:8543": "RV_5,073.03a īrmānyad vapuṣe vapuś cakraṃ rathasya yemathuḥ /",
  "GV01rvh1-10u:8544": "RV_5,073.03c pary anyā nāhuṣā yugā mahnā rajāṃsi dīyathaḥ //",
  "GV01rvh1-10u:8545": "RV_5,073.04a tad ū ṣu vām enā kṛtaṃ viśvā yad vām anu ṣṭave /",
  "GV01rvh1-10u:8546": "RV_5,073.04c nānā jātāv arepasā sam asme bandhum eyathuḥ //",
  "GV01rvh1-10u:8547": "RV_5,073.05a ā yad vāṃ sūryā rathaṃ tiṣṭhad raghuṣyadaṃ sadā /",
  "GV01rvh1-10u:8548": "RV_5,073.05c pari vām aruṣā vayo ghṛṇā varanta ātapaḥ //",
  "GV01rvh1-10u:8549": "RV_5,073.06a yuvor atriś ciketati narā sumnena cetasā /",
  "GV01rvh1-10u:8550": "RV_5,073.06c gharmaṃ yad vām arepasaṃ nāsatyāsnā bhuraṇyati //",
  "GV01rvh1-10u:8551": "RV_5,073.07a ugro vāṃ kakuho yayiḥ śṛṇve yāmeṣu saṃtaniḥ /",
  "GV01rvh1-10u:8552": "RV_5,073.07c yad vāṃ daṃsobhir aśvinātrir narāvavartati //",
  "GV01rvh1-10u:8553": "RV_5,073.08a madhva ū ṣu madhūyuvā rudrā siṣakti pipyuṣī /",
  "GV01rvh1-10u:8554": "RV_5,073.08c yat samudrāti parṣathaḥ pakvāḥ pṛkṣo bharanta vām //",
  "GV01rvh1-10u:8555": "RV_5,073.09a satyam id vā u aśvinā yuvām āhur mayobhuvā /",
  "GV01rvh1-10u:8556": "RV_5,073.09c tā yāman yāmahūtamā yāmann ā mṛḷayattamā //",
  "GV01rvh1-10u:8557": "RV_5,073.10a imā brahmāṇi vardhanāśvibhyāṃ santu śantamā /",
  "GV01rvh1-10u:8558": "RV_5,073.10c yā takṣāma rathāṃ ivāvocāma bṛhan namaḥ //",
  "GV01rvh1-10u:8559": "RV_5,074.01a kūṣṭho devāv aśvinādyā divo manāvasū /",
  "GV01rvh1-10u:8560": "RV_5,074.01c tac chravatho vṛṣaṇvasū atrir vām ā vivāsati //",
  "GV01rvh1-10u:8561": "RV_5,074.02a kuha tyā kuha nu śrutā divi devā nāsatyā /",
  "GV01rvh1-10u:8562": "RV_5,074.02c kasminn ā yatatho jane ko vāṃ nadīnāṃ sacā //",
  "GV01rvh1-10u:8563": "RV_5,074.03a kaṃ yāthaḥ kaṃ ha gacchathaḥ kam acchā yuñjāthe ratham /",
  "GV01rvh1-10u:8564": "RV_5,074.03c kasya brahmāṇi raṇyatho vayaṃ vām uśmasīṣṭaye //",
  "GV01rvh1-10u:8565": "RV_5,074.04a pauraṃ cid dhy udaprutam paura paurāya jinvathaḥ /",
  "GV01rvh1-10u:8566": "RV_5,074.04c yad īṃ gṛbhītatātaye siṃham iva druhas pade //",
  "GV01rvh1-10u:8567": "RV_5,074.05a pra cyavānāj jujuruṣo vavrim atkaṃ na muñcathaḥ /",
  "GV01rvh1-10u:8568": "RV_5,074.05c yuvā yadī kṛthaḥ punar ā kāmam ṛṇve vadhvaḥ //",
  "GV01rvh1-10u:8569": "RV_5,074.06a asti hi vām iha stotā smasi vāṃ saṃdṛśi śriye /",
  "GV01rvh1-10u:8570": "RV_5,074.06c nū śrutam ma ā gatam avobhir vājinīvasū //",
  "GV01rvh1-10u:8571": "RV_5,074.07a ko vām adya purūṇām ā vavne martyānām /",
  "GV01rvh1-10u:8572": "RV_5,074.07c ko vipro vipravāhasā ko yajñair vājinīvasū //",
  "GV01rvh1-10u:8573": "RV_5,074.08a ā vāṃ ratho rathānāṃ yeṣṭho yātv aśvinā /",
  "GV01rvh1-10u:8574": "RV_5,074.08c purū cid asmayus tira āṅgūṣo martyeṣv ā //",
  "GV01rvh1-10u:8575": "RV_5,074.09a śam ū ṣu vām madhūyuvāsmākam astu carkṛtiḥ /",
  "GV01rvh1-10u:8576": "RV_5,074.09c arvācīnā vicetasā vibhiḥ śyeneva dīyatam //",
  "GV01rvh1-10u:8577": "RV_5,074.10a aśvinā yad dha karhi cic chuśrūyātam imaṃ havam /",
  "GV01rvh1-10u:8578": "RV_5,074.10c vasvīr ū ṣu vām bhujaḥ pṛñcanti su vām pṛcaḥ //",
  "GV01rvh1-10u:8579": "RV_5,075.01a prati priyatamaṃ rathaṃ vṛṣaṇaṃ vasuvāhanam /",
  "GV01rvh1-10u:8580": "RV_5,075.01c stotā vām aśvināv ṛṣi stomena prati bhūṣati mādhvī mama śrutaṃ havam //",
  "GV01rvh1-10u:8581": "RV_5,075.02a atyāyātam aśvinā tiro viśvā ahaṃ sanā /",
  "GV01rvh1-10u:8582": "RV_5,075.02c dasrā hiraṇyavartanī suṣumnā sindhuvāhasā mādhvī mama śrutaṃ havam //",
  "GV01rvh1-10u:8583": "RV_5,075.03a ā no ratnāni bibhratāv aśvinā gacchataṃ yuvam /",
  "GV01rvh1-10u:8584": "RV_5,075.03c rudrā hiraṇyavartanī juṣāṇā vājinīvasū mādhvī mama śrutaṃ havam //",
  "GV01rvh1-10u:8585": "RV_5,075.04a suṣṭubho vāṃ vṛṣaṇvasū rathe vāṇīcy āhitā /",
  "GV01rvh1-10u:8586": "RV_5,075.04c uta vāṃ kakuho mṛgaḥ pṛkṣaḥ kṛṇoti vāpuṣo mādhvī mama śrutaṃ havam //",
  "GV01rvh1-10u:8587": "RV_5,075.05a bodhinmanasā rathyeṣirā havanaśrutā /",
  "GV01rvh1-10u:8588": "RV_5,075.05c vibhiś cyavānam aśvinā ni yātho advayāvinam mādhvī mama śrutaṃ havam //",
  "GV01rvh1-10u:8589": "RV_5,075.06a ā vāṃ narā manoyujo 'śvāsaḥ pruṣitapsavaḥ /",
  "GV01rvh1-10u:8590": "RV_5,075.06c vayo vahantu pītaye saha sumnebhir aśvinā mādhvī mama śrutaṃ havam //",
  "GV01rvh1-10u:8591": "RV_5,075.07a aśvināv eha gacchataṃ nāsatyā mā vi venatam /",
  "GV01rvh1-10u:8592": "RV_5,075.07c tiraś cid aryayā pari vartir yātam adābhyā mādhvī mama śrutaṃ havam //",
  "GV01rvh1-10u:8593": "RV_5,075.08a asmin yajñe adābhyā jaritāraṃ śubhas patī /",
  "GV01rvh1-10u:8594": "RV_5,075.08c avasyum aśvinā yuvaṃ gṛṇantam upa bhūṣatho mādhvī mama śrutaṃ havam //",
  "GV01rvh1-10u:8595": "RV_5,075.09a abhūd uṣā ruśatpaśur āgnir adhāyy ṛtviyaḥ /",
  "GV01rvh1-10u:8596": "RV_5,075.09c ayoji vāṃ vṛṣaṇvasū ratho dasrāv amartyo mādhvī mama śrutaṃ havam //",
  "GV01rvh1-10u:8597": "RV_5,076.01a ā bhāty agnir uṣasām anīkam ud viprāṇāṃ devayā vāco asthuḥ /",
  "GV01rvh1-10u:8598": "RV_5,076.01c arvāñcā nūnaṃ rathyeha yātam pīpivāṃsam aśvinā gharmam accha //",
  "GV01rvh1-10u:8599": "RV_5,076.02a na saṃskṛtam pra mimīto gamiṣṭhānti nūnam aśvinopastuteha /",
  "GV01rvh1-10u:8600": "RV_5,076.02c divābhipitve 'vasāgamiṣṭhā praty avartiṃ dāśuṣe śambhaviṣṭhā //",
  "GV01rvh1-10u:8601": "RV_5,076.03a utā yātaṃ saṃgave prātar ahno madhyandina uditā sūryasya /",
  "GV01rvh1-10u:8602": "RV_5,076.03c divā naktam avasā śantamena nedānīm pītir aśvinā tatāna //",
  "GV01rvh1-10u:8603": "RV_5,076.04a idaṃ hi vām pradivi sthānam oka ime gṛhā aśvinedaṃ duroṇam /",
  "GV01rvh1-10u:8604": "RV_5,076.04c ā no divo bṛhataḥ parvatād ādbhyo yātam iṣam ūrjaṃ vahantā //",
  "GV01rvh1-10u:8605": "RV_5,076.05a sam aśvinor avasā nūtanena mayobhuvā supraṇītī gamema /",
  "GV01rvh1-10u:8606": "RV_5,076.05c ā no rayiṃ vahatam ota vīrān ā viśvāny amṛtā saubhagāni //",
  "GV01rvh1-10u:8607": "RV_5,077.01a prātaryāvāṇā prathamā yajadhvam purā gṛdhrād araruṣaḥ pibātaḥ /",
  "GV01rvh1-10u:8608": "RV_5,077.01c prātar hi yajñam aśvinā dadhāte pra śaṃsanti kavayaḥ pūrvabhājaḥ //",
  "GV01rvh1-10u:8609": "RV_5,077.02a prātar yajadhvam aśvinā hinota na sāyam asti devayā ajuṣṭam /",
  "GV01rvh1-10u:8610": "RV_5,077.02c utānyo asmad yajate vi cāvaḥ pūrvaḥ-pūrvo yajamāno vanīyān //",
  "GV01rvh1-10u:8611": "RV_5,077.03a hiraṇyatvaṅ madhuvarṇo ghṛtasnuḥ pṛkṣo vahann ā ratho vartate vām /",
  "GV01rvh1-10u:8612": "RV_5,077.03c manojavā aśvinā vātaraṃhā yenātiyātho duritāni viśvā //",
  "GV01rvh1-10u:8613": "RV_5,077.04a yo bhūyiṣṭhaṃ nāsatyābhyāṃ viveṣa caniṣṭham pitvo rarate vibhāge /",
  "GV01rvh1-10u:8614": "RV_5,077.04c sa tokam asya pīparac chamībhir anūrdhvabhāsaḥ sadam it tuturyāt //",
  "GV01rvh1-10u:8615": "RV_5,077.05a sam aśvinor avasā nūtanena mayobhuvā supraṇītī gamema /",
  "GV01rvh1-10u:8616": "RV_5,077.05c ā no rayiṃ vahatam ota vīrān ā viśvāny amṛtā saubhagāni //",
  "GV01rvh1-10u:8617": "RV_5,078.01a aśvināv eha gacchataṃ nāsatyā mā vi venatam /",
  "GV01rvh1-10u:8618": "RV_5,078.01c haṃsāv iva patatam ā sutāṃ upa //",
  "GV01rvh1-10u:8619": "RV_5,078.02a aśvinā hariṇāv iva gaurāv ivānu yavasam /",
  "GV01rvh1-10u:8620": "RV_5,078.02c haṃsāv iva patatam ā sutāṃ upa //",
  "GV01rvh1-10u:8621": "RV_5,078.03a aśvinā vājinīvasū juṣethāṃ yajñam iṣṭaye /",
  "GV01rvh1-10u:8622": "RV_5,078.03c haṃsāv iva patatam ā sutāṃ upa //",
  "GV01rvh1-10u:8623": "RV_5,078.04a atrir yad vām avarohann ṛbīsam ajohavīn nādhamāneva yoṣā /",
  "GV01rvh1-10u:8624": "RV_5,078.04c śyenasya cij javasā nūtanenāgacchatam aśvinā śantamena //",
  "GV01rvh1-10u:8625": "RV_5,078.05a vi jihīṣva vanaspate yoniḥ sūṣyantyā iva /",
  "GV01rvh1-10u:8626": "RV_5,078.05c śrutam me aśvinā havaṃ saptavadhriṃ ca muñcatam //",
  "GV01rvh1-10u:8627": "RV_5,078.06a bhītāya nādhamānāya ṛṣaye saptavadhraye /",
  "GV01rvh1-10u:8628": "RV_5,078.06c māyābhir aśvinā yuvaṃ vṛkṣaṃ saṃ ca vi cācathaḥ //",
  "GV01rvh1-10u:8629": "RV_5,078.07a yathā vātaḥ puṣkariṇīṃ samiṅgayati sarvataḥ /",
  "GV01rvh1-10u:8630": "RV_5,078.07c evā te garbha ejatu niraitu daśamāsyaḥ //",
  "GV01rvh1-10u:8631": "RV_5,078.08a yathā vāto yathā vanaṃ yathā samudra ejati /",
  "GV01rvh1-10u:8632": "RV_5,078.08c evā tvaṃ daśamāsya sahāvehi jarāyuṇā //",
  "GV01rvh1-10u:8633": "RV_5,078.09a daśa māsāñ chaśayānaḥ kumāro adhi mātari /",
  "GV01rvh1-10u:8634": "RV_5,078.09c niraitu jīvo akṣato jīvo jīvantyā adhi //",
  "GV01rvh1-10u:8635": "RV_5,079.01a mahe no adya bodhayoṣo rāye divitmatī /",
  "GV01rvh1-10u:8636": "RV_5,079.01c yathā cin no abodhayaḥ satyaśravasi vāyye sujāte aśvasūnṛte //",
  "GV01rvh1-10u:8637": "RV_5,079.02a yā sunīthe śaucadrathe vy auccho duhitar divaḥ /",
  "GV01rvh1-10u:8638": "RV_5,079.02c sā vy uccha sahīyasi satyaśravasi vāyye sujāte aśvasūnṛte //",
  "GV01rvh1-10u:8639": "RV_5,079.03a sā no adyābharadvasur vy ucchā duhitar divaḥ /",
  "GV01rvh1-10u:8640": "RV_5,079.03c yo vy aucchaḥ sahīyasi satyaśravasi vāyye sujāte aśvasūnṛte //",
  "GV01rvh1-10u:8641": "RV_5,079.04a abhi ye tvā vibhāvari stomair gṛṇanti vahnayaḥ /",
  "GV01rvh1-10u:8642": "RV_5,079.04c maghair maghoni suśriyo dāmanvantaḥ surātayaḥ sujāte aśvasūnṛte //",
  "GV01rvh1-10u:8643": "RV_5,079.05a yac cid dhi te gaṇā ime chadayanti maghattaye /",
  "GV01rvh1-10u:8644": "RV_5,079.05c pari cid vaṣṭayo dadhur dadato rādho ahrayaṃ sujāte aśvasūnṛte //",
  "GV01rvh1-10u:8645": "RV_5,079.06a aiṣu dhā vīravad yaśa uṣo maghoni sūriṣu /",
  "GV01rvh1-10u:8646": "RV_5,079.06c ye no rādhāṃsy ahrayā maghavāno arāsata sujāte aśvasūnṛte //",
  "GV01rvh1-10u:8647": "RV_5,079.07a tebhyo dyumnam bṛhad yaśa uṣo maghony ā vaha /",
  "GV01rvh1-10u:8648": "RV_5,079.07c ye no rādhāṃsy aśvyā gavyā bhajanta sūrayaḥ sujāte aśvasūnṛte //",
  "GV01rvh1-10u:8649": "RV_5,079.08a uta no gomatīr iṣa ā vahā duhitar divaḥ /",
  "GV01rvh1-10u:8650": "RV_5,079.08c sākaṃ sūryasya raśmibhiḥ śukraiḥ śocadbhir arcibhiḥ sujāte aśvasūnṛte //",
  "GV01rvh1-10u:8651": "RV_5,079.09a vy ucchā duhitar divo mā ciraṃ tanuthā apaḥ /",
  "GV01rvh1-10u:8652": "RV_5,079.09c net tvā stenaṃ yathā ripuṃ tapāti sūro arciṣā sujāte aśvasūnṛte //",
  "GV01rvh1-10u:8653": "RV_5,079.10a etāvad ved uṣas tvam bhūyo vā dātum arhasi /",
  "GV01rvh1-10u:8654": "RV_5,079.10c yā stotṛbhyo vibhāvary ucchantī na pramīyase sujāte aśvasūnṛte //",
  "GV01rvh1-10u:8655": "RV_5,080.01a dyutadyāmānam bṛhatīm ṛtena ṛtāvarīm aruṇapsuṃ vibhātīm /",
  "GV01rvh1-10u:8656": "RV_5,080.01c devīm uṣasaṃ svar āvahantīm prati viprāso matibhir jarante //",
  "GV01rvh1-10u:8657": "RV_5,080.02a eṣā janaṃ darśatā bodhayantī sugān pathaḥ kṛṇvatī yāty agre /",
  "GV01rvh1-10u:8658": "RV_5,080.02c bṛhadrathā bṛhatī viśvaminvoṣā jyotir yacchaty agre ahnām //",
  "GV01rvh1-10u:8659": "RV_5,080.03a eṣā gobhir aruṇebhir yujānāsredhantī rayim aprāyu cakre /",
  "GV01rvh1-10u:8660": "RV_5,080.03c patho radantī suvitāya devī puruṣṭutā viśvavārā vi bhāti //",
  "GV01rvh1-10u:8661": "RV_5,080.04a eṣā vyenī bhavati dvibarhā āviṣkṛṇvānā tanvam purastāt /",
  "GV01rvh1-10u:8662": "RV_5,080.04c ṛtasya panthām anv eti sādhu prajānatīva na diśo mināti //",
  "GV01rvh1-10u:8663": "RV_5,080.05a eṣā śubhrā na tanvo vidānordhveva snātī dṛśaye no asthāt /",
  "GV01rvh1-10u:8664": "RV_5,080.05c apa dveṣo bādhamānā tamāṃsy uṣā divo duhitā jyotiṣāgāt //",
  "GV01rvh1-10u:8665": "RV_5,080.06a eṣā pratīcī duhitā divo nṝn yoṣeva bhadrā ni riṇīte apsaḥ /",
  "GV01rvh1-10u:8666": "RV_5,080.06c vyūrṇvatī dāśuṣe vāryāṇi punar jyotir yuvatiḥ pūrvathākaḥ //",
  "GV01rvh1-10u:8667": "RV_5,081.01a yuñjate mana uta yuñjate dhiyo viprā viprasya bṛhato vipaścitaḥ /",
  "GV01rvh1-10u:8668": "RV_5,081.01c vi hotrā dadhe vayunāvid eka in mahī devasya savituḥ pariṣṭutiḥ //",
  "GV01rvh1-10u:8669": "RV_5,081.02a viśvā rūpāṇi prati muñcate kaviḥ prāsāvīd bhadraṃ dvipade catuṣpade /",
  "GV01rvh1-10u:8670": "RV_5,081.02c vi nākam akhyat savitā vareṇyo 'nu prayāṇam uṣaso vi rājati //",
  "GV01rvh1-10u:8671": "RV_5,081.03a yasya prayāṇam anv anya id yayur devā devasya mahimānam ojasā /",
  "GV01rvh1-10u:8672": "RV_5,081.03c yaḥ pārthivāni vimame sa etaśo rajāṃsi devaḥ savitā mahitvanā //",
  "GV01rvh1-10u:8673": "RV_5,081.04a uta yāsi savitas trīṇi rocanota sūryasya raśmibhiḥ sam ucyasi /",
  "GV01rvh1-10u:8674": "RV_5,081.04c uta rātrīm ubhayataḥ parīyasa uta mitro bhavasi deva dharmabhiḥ //",
  "GV01rvh1-10u:8675": "RV_5,081.05a uteśiṣe prasavasya tvam eka id uta pūṣā bhavasi deva yāmabhiḥ /",
  "GV01rvh1-10u:8676": "RV_5,081.05c utedaṃ viśvam bhuvanaṃ vi rājasi śyāvāśvas te savita stomam ānaśe //",
  "GV01rvh1-10u:8677": "RV_5,082.01a tat savitur vṛṇīmahe vayaṃ devasya bhojanam /",
  "GV01rvh1-10u:8678": "RV_5,082.01c śreṣṭhaṃ sarvadhātamaṃ turam bhagasya dhīmahi //",
  "GV01rvh1-10u:8679": "RV_5,082.02a asya hi svayaśastaraṃ savituḥ kac cana priyam /",
  "GV01rvh1-10u:8680": "RV_5,082.02c na minanti svarājyam //",
  "GV01rvh1-10u:8681": "RV_5,082.03a sa hi ratnāni dāśuṣe suvāti savitā bhagaḥ /",
  "GV01rvh1-10u:8682": "RV_5,082.03c tam bhāgaṃ citram īmahe //",
  "GV01rvh1-10u:8683": "RV_5,082.04a adyā no deva savitaḥ prajāvat sāvīḥ saubhagam /",
  "GV01rvh1-10u:8684": "RV_5,082.04c parā duṣṣvapnyaṃ suva //",
  "GV01rvh1-10u:8685": "RV_5,082.05a viśvāni deva savitar duritāni parā suva /",
  "GV01rvh1-10u:8686": "RV_5,082.05c yad bhadraṃ tan na ā suva //",
  "GV01rvh1-10u:8687": "RV_5,082.06a anāgaso aditaye devasya savituḥ save /",
  "GV01rvh1-10u:8688": "RV_5,082.06c viśvā vāmāni dhīmahi //",
  "GV01rvh1-10u:8689": "RV_5,082.07a ā viśvadevaṃ satpatiṃ sūktair adyā vṛṇīmahe /",
  "GV01rvh1-10u:8690": "RV_5,082.07c satyasavaṃ savitāram //",
  "GV01rvh1-10u:8691": "RV_5,082.08a ya ime ubhe ahanī pura ety aprayucchan /",
  "GV01rvh1-10u:8692": "RV_5,082.08c svādhīr devaḥ savitā //",
  "GV01rvh1-10u:8693": "RV_5,082.09a ya imā viśvā jātāny āśrāvayati ślokena /",
  "GV01rvh1-10u:8694": "RV_5,082.09c pra ca suvāti savitā //",
  "GV01rvh1-10u:8695": "RV_5,083.01a acchā vada tavasaṃ gīrbhir ābhi stuhi parjanyaṃ namasā vivāsa /",
  "GV01rvh1-10u:8696": "RV_5,083.01c kanikradad vṛṣabho jīradānū reto dadhāty oṣadhīṣu garbham //",
  "GV01rvh1-10u:8697": "RV_5,083.02a vi vṛkṣān hanty uta hanti rakṣaso viśvam bibhāya bhuvanam mahāvadhāt /",
  "GV01rvh1-10u:8698": "RV_5,083.02c utānāgā īṣate vṛṣṇyāvato yat parjanya stanayan hanti duṣkṛtaḥ //",
  "GV01rvh1-10u:8699": "RV_5,083.03a rathīva kaśayāśvāṃ abhikṣipann āvir dūtān kṛṇute varṣyāṃ aha /",
  "GV01rvh1-10u:8700": "RV_5,083.03c dūrāt siṃhasya stanathā ud īrate yat parjanyaḥ kṛṇute varṣyaṃ nabhaḥ //",
  "GV01rvh1-10u:8701": "RV_5,083.04a pra vātā vānti patayanti vidyuta ud oṣadhīr jihate pinvate svaḥ /",
  "GV01rvh1-10u:8702": "RV_5,083.04c irā viśvasmai bhuvanāya jāyate yat parjanyaḥ pṛthivīṃ retasāvati //",
  "GV01rvh1-10u:8703": "RV_5,083.05a yasya vrate pṛthivī nannamīti yasya vrate śaphavaj jarbhurīti /",
  "GV01rvh1-10u:8704": "RV_5,083.05c yasya vrata oṣadhīr viśvarūpāḥ sa naḥ parjanya mahi śarma yaccha //",
  "GV01rvh1-10u:8705": "RV_5,083.06a divo no vṛṣṭim maruto rarīdhvam pra pinvata vṛṣṇo aśvasya dhārāḥ /",
  "GV01rvh1-10u:8706": "RV_5,083.06c arvāṅ etena stanayitnunehy apo niṣiñcann asuraḥ pitā naḥ //",
  "GV01rvh1-10u:8707": "RV_5,083.07a abhi kranda stanaya garbham ā dhā udanvatā pari dīyā rathena /",
  "GV01rvh1-10u:8708": "RV_5,083.07c dṛtiṃ su karṣa viṣitaṃ nyañcaṃ samā bhavantūdvato nipādāḥ //",
  "GV01rvh1-10u:8709": "RV_5,083.08a mahāntaṃ kośam ud acā ni ṣiñca syandantāṃ kulyā viṣitāḥ purastāt /",
  "GV01rvh1-10u:8710": "RV_5,083.08c ghṛtena dyāvāpṛthivī vy undhi suprapāṇam bhavatv aghnyābhyaḥ //",
  "GV01rvh1-10u:8711": "RV_5,083.09a yat parjanya kanikradat stanayan haṃsi duṣkṛtaḥ /",
  "GV01rvh1-10u:8712": "RV_5,083.09c pratīdaṃ viśvam modate yat kiṃ ca pṛthivyām adhi //",
  "GV01rvh1-10u:8713": "RV_5,083.10a avarṣīr varṣam ud u ṣū gṛbhāyākar dhanvāny atyetavā u /",
  "GV01rvh1-10u:8714": "RV_5,083.10c ajījana oṣadhīr bhojanāya kam uta prajābhyo 'vido manīṣām //",
  "GV01rvh1-10u:8715": "RV_5,084.01a baḷ itthā parvatānāṃ khidram bibharṣi pṛthivi /",
  "GV01rvh1-10u:8716": "RV_5,084.01c pra yā bhūmim pravatvati mahnā jinoṣi mahini //",
  "GV01rvh1-10u:8717": "RV_5,084.02a stomāsas tvā vicāriṇi prati ṣṭobhanty aktubhiḥ /",
  "GV01rvh1-10u:8718": "RV_5,084.02c pra yā vājaṃ na heṣantam perum asyasy arjuni //",
  "GV01rvh1-10u:8719": "RV_5,084.03a dṛḷhā cid yā vanaspatīn kṣmayā dardharṣy ojasā /",
  "GV01rvh1-10u:8720": "RV_5,084.03c yat te abhrasya vidyuto divo varṣanti vṛṣṭayaḥ //",
  "GV01rvh1-10u:8721": "RV_5,085.01a pra samrāje bṛhad arcā gabhīram brahma priyaṃ varuṇāya śrutāya /",
  "GV01rvh1-10u:8722": "RV_5,085.01c vi yo jaghāna śamiteva carmopastire pṛthivīṃ sūryāya //",
  "GV01rvh1-10u:8723": "RV_5,085.02a vaneṣu vy antarikṣaṃ tatāna vājam arvatsu paya usriyāsu /",
  "GV01rvh1-10u:8724": "RV_5,085.02c hṛtsu kratuṃ varuṇo apsv agniṃ divi sūryam adadhāt somam adrau //",
  "GV01rvh1-10u:8725": "RV_5,085.03a nīcīnabāraṃ varuṇaḥ kavandham pra sasarja rodasī antarikṣam /",
  "GV01rvh1-10u:8726": "RV_5,085.03c tena viśvasya bhuvanasya rājā yavaṃ na vṛṣṭir vy unatti bhūma //",
  "GV01rvh1-10u:8727": "RV_5,085.04a unatti bhūmim pṛthivīm uta dyāṃ yadā dugdhaṃ varuṇo vaṣṭy ād it /",
  "GV01rvh1-10u:8728": "RV_5,085.04c sam abhreṇa vasata parvatāsas taviṣīyantaḥ śrathayanta vīrāḥ //",
  "GV01rvh1-10u:8729": "RV_5,085.05a imām ū ṣv āsurasya śrutasya mahīm māyāṃ varuṇasya pra vocam /",
  "GV01rvh1-10u:8730": "RV_5,085.05c māneneva tasthivāṃ antarikṣe vi yo mame pṛthivīṃ sūryeṇa //",
  "GV01rvh1-10u:8731": "RV_5,085.06a imām ū nu kavitamasya māyām mahīṃ devasya nakir ā dadharṣa /",
  "GV01rvh1-10u:8732": "RV_5,085.06c ekaṃ yad udnā na pṛṇanty enīr āsiñcantīr avanayaḥ samudram //",
  "GV01rvh1-10u:8733": "RV_5,085.07a aryamyaṃ varuṇa mitryaṃ vā sakhāyaṃ vā sadam id bhrātaraṃ vā /",
  "GV01rvh1-10u:8734": "RV_5,085.07c veśaṃ vā nityaṃ varuṇāraṇaṃ vā yat sīm āgaś cakṛmā śiśrathas tat //",
  "GV01rvh1-10u:8735": "RV_5,085.08a kitavāso yad riripur na dīvi yad vā ghā satyam uta yan na vidma /",
  "GV01rvh1-10u:8736": "RV_5,085.08c sarvā tā vi ṣya śithireva devādhā te syāma varuṇa priyāsaḥ //",
  "GV01rvh1-10u:8737": "RV_5,086.01a indrāgnī yam avatha ubhā vājeṣu martyam /",
  "GV01rvh1-10u:8738": "RV_5,086.01c dṛḷhā cit sa pra bhedati dyumnā vāṇīr iva tritaḥ //",
  "GV01rvh1-10u:8739": "RV_5,086.02a yā pṛtanāsu duṣṭarā yā vājeṣu śravāyyā /",
  "GV01rvh1-10u:8740": "RV_5,086.02c yā pañca carṣaṇīr abhīndrāgnī tā havāmahe //",
  "GV01rvh1-10u:8741": "RV_5,086.03a tayor id amavac chavas tigmā didyun maghonoḥ /",
  "GV01rvh1-10u:8742": "RV_5,086.03c prati druṇā gabhastyor gavāṃ vṛtraghna eṣate //",
  "GV01rvh1-10u:8743": "RV_5,086.04a tā vām eṣe rathānām indrāgnī havāmahe /",
  "GV01rvh1-10u:8744": "RV_5,086.04c patī turasya rādhaso vidvāṃsā girvaṇastamā //",
  "GV01rvh1-10u:8745": "RV_5,086.05a tā vṛdhantāv anu dyūn martāya devāv adabhā /",
  "GV01rvh1-10u:8746": "RV_5,086.05c arhantā cit puro dadhe 'ṃśeva devāv arvate //",
  "GV01rvh1-10u:8747": "RV_5,086.06a evendrāgnibhyām ahāvi havyaṃ śūṣyaṃ ghṛtaṃ na pūtam adribhiḥ /",
  "GV01rvh1-10u:8748": "RV_5,086.06c tā sūriṣu śravo bṛhad rayiṃ gṛṇatsu didhṛtam iṣaṃ gṛṇatsu didhṛtam //",
  "GV01rvh1-10u:8749": "RV_5,087.01a pra vo mahe matayo yantu viṣṇave marutvate girijā evayāmarut /",
  "GV01rvh1-10u:8750": "RV_5,087.01c pra śardhāya prayajyave sukhādaye tavase bhandadiṣṭaye dhunivratāya śavase //",
  "GV01rvh1-10u:8751": "RV_5,087.02a pra ye jātā mahinā ye ca nu svayam pra vidmanā bruvata evayāmarut /",
  "GV01rvh1-10u:8752": "RV_5,087.02c kratvā tad vo maruto nādhṛṣe śavo dānā mahnā tad eṣām adhṛṣṭāso nādrayaḥ //",
  "GV01rvh1-10u:8753": "RV_5,087.03a pra ye divo bṛhataḥ śṛṇvire girā suśukvānaḥ subhva evayāmarut /",
  "GV01rvh1-10u:8754": "RV_5,087.03c na yeṣām irī sadhastha īṣṭa āṃ agnayo na svavidyutaḥ pra syandrāso dhunīnām //",
  "GV01rvh1-10u:8755": "RV_5,087.04a sa cakrame mahato nir urukramaḥ samānasmāt sadasa evayāmarut /",
  "GV01rvh1-10u:8756": "RV_5,087.04c yadāyukta tmanā svād adhi ṣṇubhir viṣpardhaso vimahaso jigāti śevṛdho nṛbhiḥ //",
  "GV01rvh1-10u:8757": "RV_5,087.05a svano na vo 'mavān rejayad vṛṣā tveṣo yayis taviṣa evayāmarut /",
  "GV01rvh1-10u:8758": "RV_5,087.05c yenā sahanta ṛñjata svarociṣa sthāraśmāno hiraṇyayāḥ svāyudhāsa iṣmiṇaḥ //",
  "GV01rvh1-10u:8759": "RV_5,087.06a apāro vo mahimā vṛddhaśavasas tveṣaṃ śavo 'vatv evayāmarut /",
  "GV01rvh1-10u:8760": "RV_5,087.06c sthātāro hi prasitau saṃdṛśi sthana te na uruṣyatā nidaḥ śuśukvāṃso nāgnayaḥ //",
  "GV01rvh1-10u:8761": "RV_5,087.07a te rudrāsaḥ sumakhā agnayo yathā tuvidyumnā avantv evayāmarut /",
  "GV01rvh1-10u:8762": "RV_5,087.07c dīrgham pṛthu paprathe sadma pārthivaṃ yeṣām ajmeṣv ā mahaḥ śardhāṃsy adbhutainasām //",
  "GV01rvh1-10u:8763": "RV_5,087.08a adveṣo no maruto gātum etana śrotā havaṃ jaritur evayāmarut /",
  "GV01rvh1-10u:8764": "RV_5,087.08c viṣṇor mahaḥ samanyavo yuyotana smad rathyo na daṃsanāpa dveṣāṃsi sanutaḥ //",
  "GV01rvh1-10u:8765": "RV_5,087.09a gantā no yajñaṃ yajñiyāḥ suśami śrotā havam arakṣa evayāmarut /",
  "GV01rvh1-10u:8766": "RV_5,087.09c jyeṣṭhāso na parvatāso vyomani yūyaṃ tasya pracetasaḥ syāta durdhartavo nidaḥ //",
  "GV01rvh1-10u:8768": "Ṛgveda 6",
  "GV01rvh1-10u:8769": "RV_6,001.01a tvaṃ hy agne prathamo manotāsyā dhiyo abhavo dasma hotā /",
  "GV01rvh1-10u:8770": "RV_6,001.01c tvaṃ sīṃ vṛṣann akṛṇor duṣṭarītu saho viśvasmai sahase sahadhyai //",
  "GV01rvh1-10u:8771": "RV_6,001.02a adhā hotā ny asīdo yajīyān iḷas pada iṣayann īḍyaḥ san /",
  "GV01rvh1-10u:8772": "RV_6,001.02c taṃ tvā naraḥ prathamaṃ devayanto maho rāye citayanto anu gman //",
  "GV01rvh1-10u:8773": "RV_6,001.03a vṛteva yantam bahubhir vasavyais tve rayiṃ jāgṛvāṃso anu gman /",
  "GV01rvh1-10u:8774": "RV_6,001.03c ruśantam agniṃ darśatam bṛhantaṃ vapāvantaṃ viśvahā dīdivāṃsam //",
  "GV01rvh1-10u:8775": "RV_6,001.04a padaṃ devasya namasā vyantaḥ śravasyavaḥ śrava āpann amṛktam /",
  "GV01rvh1-10u:8776": "RV_6,001.04c nāmāni cid dadhire yajñiyāni bhadrāyāṃ te raṇayanta saṃdṛṣṭau //",
  "GV01rvh1-10u:8777": "RV_6,001.05a tvāṃ vardhanti kṣitayaḥ pṛthivyāṃ tvāṃ rāya ubhayāso janānām /",
  "GV01rvh1-10u:8778": "RV_6,001.05c tvaṃ trātā taraṇe cetyo bhūḥ pitā mātā sadam in mānuṣāṇām //",
  "GV01rvh1-10u:8779": "RV_6,001.06a saparyeṇyaḥ sa priyo vikṣv agnir hotā mandro ni ṣasādā yajīyān /",
  "GV01rvh1-10u:8780": "RV_6,001.06c taṃ tvā vayaṃ dama ā dīdivāṃsam upa jñubādho namasā sadema //",
  "GV01rvh1-10u:8781": "RV_6,001.07a taṃ tvā vayaṃ sudhyo navyam agne sumnāyava īmahe devayantaḥ /",
  "GV01rvh1-10u:8782": "RV_6,001.07c tvaṃ viśo anayo dīdyāno divo agne bṛhatā rocanena //",
  "GV01rvh1-10u:8783": "RV_6,001.08a viśāṃ kaviṃ viśpatiṃ śaśvatīnāṃ nitośanaṃ vṛṣabhaṃ carṣaṇīnām /",
  "GV01rvh1-10u:8784": "RV_6,001.08c pretīṣaṇim iṣayantam pāvakaṃ rājantam agniṃ yajataṃ rayīṇām //",
  "GV01rvh1-10u:8785": "RV_6,001.09a so agna īje śaśame ca marto yas ta ānaṭ samidhā havyadātim /",
  "GV01rvh1-10u:8786": "RV_6,001.09c ya āhutim pari vedā namobhir viśvet sa vāmā dadhate tvotaḥ //",
  "GV01rvh1-10u:8787": "RV_6,001.10a asmā u te mahi mahe vidhema namobhir agne samidhota havyaiḥ /",
  "GV01rvh1-10u:8788": "RV_6,001.10c vedī sūno sahaso gīrbhir ukthair ā te bhadrāyāṃ sumatau yatema //",
  "GV01rvh1-10u:8789": "RV_6,001.11a ā yas tatantha rodasī vi bhāsā śravobhiś ca śravasyas tarutraḥ /",
  "GV01rvh1-10u:8790": "RV_6,001.11c bṛhadbhir vājai sthavirebhir asme revadbhir agne vitaraṃ vi bhāhi //",
  "GV01rvh1-10u:8791": "RV_6,001.12a nṛvad vaso sadam id dhehy asme bhūri tokāya tanayāya paśvaḥ /",
  "GV01rvh1-10u:8792": "RV_6,001.12c pūrvīr iṣo bṛhatīr āre-aghā asme bhadrā sauśravasāni santu //",
  "GV01rvh1-10u:8793": "RV_6,001.13a purūṇy agne purudhā tvāyā vasūni rājan vasutā te aśyām /",
  "GV01rvh1-10u:8794": "RV_6,001.13c purūṇi hi tve puruvāra santy agne vasu vidhate rājani tve //",
  "GV01rvh1-10u:8795": "RV_6,002.01a tvaṃ hi kṣaitavad yaśo 'gne mitro na patyase /",
  "GV01rvh1-10u:8796": "RV_6,002.01c tvaṃ vicarṣaṇe śravo vaso puṣṭiṃ na puṣyasi //",
  "GV01rvh1-10u:8797": "RV_6,002.02a tvāṃ hi ṣmā carṣaṇayo yajñebhir gīrbhir īḷate /",
  "GV01rvh1-10u:8798": "RV_6,002.02c tvāṃ vājī yāty avṛko rajastūr viśvacarṣaṇiḥ //",
  "GV01rvh1-10u:8799": "RV_6,002.03a sajoṣas tvā divo naro yajñasya ketum indhate /",
  "GV01rvh1-10u:8800": "RV_6,002.03c yad dha sya mānuṣo janaḥ sumnāyur juhve adhvare //",
  "GV01rvh1-10u:8801": "RV_6,002.04a ṛdhad yas te sudānave dhiyā martaḥ śaśamate /",
  "GV01rvh1-10u:8802": "RV_6,002.04c ūtī ṣa bṛhato divo dviṣo aṃho na tarati //",
  "GV01rvh1-10u:8803": "RV_6,002.05a samidhā yas ta āhutiṃ niśitim martyo naśat /",
  "GV01rvh1-10u:8804": "RV_6,002.05c vayāvantaṃ sa puṣyati kṣayam agne śatāyuṣam //",
  "GV01rvh1-10u:8805": "RV_6,002.06a tveṣas te dhūma ṛṇvati divi ṣañ chukra ātataḥ /",
  "GV01rvh1-10u:8806": "RV_6,002.06c sūro na hi dyutā tvaṃ kṛpā pāvaka rocase //",
  "GV01rvh1-10u:8807": "RV_6,002.07a adhā hi vikṣv īḍyo 'si priyo no atithiḥ /",
  "GV01rvh1-10u:8808": "RV_6,002.07c raṇvaḥ purīva jūryaḥ sūnur na trayayāyyaḥ //",
  "GV01rvh1-10u:8809": "RV_6,002.08a kratvā hi droṇe ajyase 'gne vājī na kṛtvyaḥ /",
  "GV01rvh1-10u:8810": "RV_6,002.08c parijmeva svadhā gayo 'tyo na hvāryaḥ śiśuḥ //",
  "GV01rvh1-10u:8811": "RV_6,002.09a tvaṃ tyā cid acyutāgne paśur na yavase /",
  "GV01rvh1-10u:8812": "RV_6,002.09c dhāmā ha yat te ajara vanā vṛścanti śikvasaḥ //",
  "GV01rvh1-10u:8813": "RV_6,002.10a veṣi hy adhvarīyatām agne hotā dame viśām /",
  "GV01rvh1-10u:8814": "RV_6,002.10c samṛdho viśpate kṛṇu juṣasva havyam aṅgiraḥ //",
  "GV01rvh1-10u:8815": "RV_6,002.11a acchā no mitramaho deva devān agne vocaḥ sumatiṃ rodasyoḥ /",
  "GV01rvh1-10u:8816": "RV_6,002.11c vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema //",
  "GV01rvh1-10u:8817": "RV_6,003.01a agne sa kṣeṣad ṛtapā ṛtejā uru jyotir naśate devayuṣ ṭe /",
  "GV01rvh1-10u:8818": "RV_6,003.01c yaṃ tvam mitreṇa varuṇaḥ sajoṣā deva pāsi tyajasā martam aṃhaḥ //",
  "GV01rvh1-10u:8819": "RV_6,003.02a īje yajñebhiḥ śaśame śamībhir ṛdhadvārāyāgnaye dadāśa /",
  "GV01rvh1-10u:8820": "RV_6,003.02c evā cana taṃ yaśasām ajuṣṭir nāṃho martaṃ naśate na pradṛptiḥ //",
  "GV01rvh1-10u:8821": "RV_6,003.03a sūro na yasya dṛśatir arepā bhīmā yad eti śucatas ta ā dhīḥ /",
  "GV01rvh1-10u:8822": "RV_6,003.03c heṣasvataḥ śurudho nāyam aktoḥ kutrā cid raṇvo vasatir vanejāḥ //",
  "GV01rvh1-10u:8823": "RV_6,003.04a tigmaṃ cid ema mahi varpo asya bhasad aśvo na yamasāna āsā /",
  "GV01rvh1-10u:8824": "RV_6,003.04c vijehamānaḥ paraśur na jihvāṃ dravir na drāvayati dāru dhakṣat //",
  "GV01rvh1-10u:8825": "RV_6,003.05a sa id asteva prati dhād asiṣyañ chiśīta tejo 'yaso na dhārām /",
  "GV01rvh1-10u:8826": "RV_6,003.05c citradhrajatir aratir yo aktor ver na druṣadvā raghupatmajaṃhāḥ //",
  "GV01rvh1-10u:8827": "RV_6,003.06a sa īṃ rebho na prati vasta usrāḥ śociṣā rārapīti mitramahāḥ /",
  "GV01rvh1-10u:8828": "RV_6,003.06c naktaṃ ya īm aruṣo yo divā nṝn amartyo aruṣo yo divā nṝn //",
  "GV01rvh1-10u:8829": "RV_6,003.07a divo na yasya vidhato navīnod vṛṣā rukṣa oṣadhīṣu nūnot /",
  "GV01rvh1-10u:8830": "RV_6,003.07c ghṛṇā na yo dhrajasā patmanā yann ā rodasī vasunā daṃ supatnī //",
  "GV01rvh1-10u:8831": "RV_6,003.08a dhāyobhir vā yo yujyebhir arkair vidyun na davidyot svebhiḥ śuṣmaiḥ /",
  "GV01rvh1-10u:8832": "RV_6,003.08c śardho vā yo marutāṃ tatakṣa ṛbhur na tveṣo rabhasāno adyaut //",
  "GV01rvh1-10u:8833": "RV_6,004.01a yathā hotar manuṣo devatātā yajñebhiḥ sūno sahaso yajāsi /",
  "GV01rvh1-10u:8834": "RV_6,004.01c evā no adya samanā samānān uśann agna uśato yakṣi devān //",
  "GV01rvh1-10u:8835": "RV_6,004.02a sa no vibhāvā cakṣaṇir na vastor agnir vandāru vedyaś cano dhāt /",
  "GV01rvh1-10u:8836": "RV_6,004.02c viśvāyur yo amṛto martyeṣūṣarbhud bhūd atithir jātavedāḥ //",
  "GV01rvh1-10u:8837": "RV_6,004.03a dyāvo na yasya panayanty abhvam bhāsāṃsi vaste sūryo na śukraḥ /",
  "GV01rvh1-10u:8838": "RV_6,004.03c vi ya inoty ajaraḥ pāvako 'śnasya cic chiśnathat pūrvyāṇi //",
  "GV01rvh1-10u:8839": "RV_6,004.04a vadmā hi sūno asy admasadvā cakre agnir januṣājmānnam /",
  "GV01rvh1-10u:8840": "RV_6,004.04c sa tvaṃ na ūrjasana ūrjaṃ dhā rājeva jer avṛke kṣeṣy antaḥ //",
  "GV01rvh1-10u:8841": "RV_6,004.05a nitikti yo vāraṇam annam atti vāyur na rāṣṭry aty ety aktūn /",
  "GV01rvh1-10u:8842": "RV_6,004.05c turyāma yas ta ādiśām arātīr atyo na hrutaḥ patataḥ parihrut //",
  "GV01rvh1-10u:8843": "RV_6,004.06a ā sūryo na bhānumadbhir arkair agne tatantha rodasī vi bhāsā /",
  "GV01rvh1-10u:8844": "RV_6,004.06c citro nayat pari tamāṃsy aktaḥ śociṣā patmann auśijo na dīyan //",
  "GV01rvh1-10u:8845": "RV_6,004.07a tvāṃ hi mandratamam arkaśokair vavṛmahe mahi naḥ śroṣy agne /",
  "GV01rvh1-10u:8846": "RV_6,004.07c indraṃ na tvā śavasā devatā vāyum pṛṇanti rādhasā nṛtamāḥ //",
  "GV01rvh1-10u:8847": "RV_6,004.08a nū no agne 'vṛkebhiḥ svasti veṣi rāyaḥ pathibhiḥ parṣy aṃhaḥ /",
  "GV01rvh1-10u:8848": "RV_6,004.08c tā sūribhyo gṛṇate rāsi sumnam madema śatahimāḥ suvīrāḥ //",
  "GV01rvh1-10u:8849": "RV_6,005.01a huve vaḥ sūnuṃ sahaso yuvānam adroghavācam matibhir yaviṣṭham /",
  "GV01rvh1-10u:8850": "RV_6,005.01c ya invati draviṇāni pracetā viśvavārāṇi puruvāro adhruk //",
  "GV01rvh1-10u:8851": "RV_6,005.02a tve vasūni purvaṇīka hotar doṣā vastor erire yajñiyāsaḥ /",
  "GV01rvh1-10u:8852": "RV_6,005.02c kṣāmeva viśvā bhuvanāni yasmin saṃ saubhagāni dadhire pāvake //",
  "GV01rvh1-10u:8853": "RV_6,005.03a tvaṃ vikṣu pradivaḥ sīda āsu kratvā rathīr abhavo vāryāṇām /",
  "GV01rvh1-10u:8854": "RV_6,005.03c ata inoṣi vidhate cikitvo vy ānuṣag jātavedo vasūni //",
  "GV01rvh1-10u:8855": "RV_6,005.04a yo naḥ sanutyo abhidāsad agne yo antaro mitramaho vanuṣyāt /",
  "GV01rvh1-10u:8856": "RV_6,005.04c tam ajarebhir vṛṣabhis tava svais tapā tapiṣṭha tapasā tapasvān //",
  "GV01rvh1-10u:8857": "RV_6,005.05a yas te yajñena samidhā ya ukthair arkebhiḥ sūno sahaso dadāśat /",
  "GV01rvh1-10u:8858": "RV_6,005.05c sa martyeṣv amṛta pracetā rāyā dyumnena śravasā vi bhāti //",
  "GV01rvh1-10u:8859": "RV_6,005.06a sa tat kṛdhīṣitas tūyam agne spṛdho bādhasva sahasā sahasvān /",
  "GV01rvh1-10u:8860": "RV_6,005.06c yac chasyase dyubhir akto vacobhis taj juṣasva jaritur ghoṣi manma //",
  "GV01rvh1-10u:8861": "RV_6,005.07a aśyāma taṃ kāmam agne tavotī aśyāma rayiṃ rayivaḥ suvīram /",
  "GV01rvh1-10u:8862": "RV_6,005.07c aśyāma vājam abhi vājayanto 'śyāma dyumnam ajarājaraṃ te //",
  "GV01rvh1-10u:8863": "RV_6,006.01a pra navyasā sahasaḥ sūnum acchā yajñena gātum ava icchamānaḥ /",
  "GV01rvh1-10u:8864": "RV_6,006.01c vṛścadvanaṃ kṛṣṇayāmaṃ ruśantaṃ vītī hotāraṃ divyaṃ jigāti //",
  "GV01rvh1-10u:8865": "RV_6,006.02a sa śvitānas tanyatū rocanasthā ajarebhir nānadadbhir yaviṣṭhaḥ /",
  "GV01rvh1-10u:8866": "RV_6,006.02c yaḥ pāvakaḥ purutamaḥ purūṇi pṛthūny agnir anuyāti bharvan //",
  "GV01rvh1-10u:8867": "RV_6,006.03a vi te viṣvag vātajūtāso agne bhāmāsaḥ śuce śucayaś caranti /",
  "GV01rvh1-10u:8868": "RV_6,006.03c tuvimrakṣāso divyā navagvā vanā vananti dhṛṣatā rujantaḥ //",
  "GV01rvh1-10u:8869": "RV_6,006.04a ye te śukrāsaḥ śucayaḥ śuciṣmaḥ kṣāṃ vapanti viṣitāso aśvāḥ /",
  "GV01rvh1-10u:8870": "RV_6,006.04c adha bhramas ta urviyā vi bhāti yātayamāno adhi sānu pṛśneḥ //",
  "GV01rvh1-10u:8871": "RV_6,006.05a adha jihvā pāpatīti pra vṛṣṇo goṣuyudho nāśaniḥ sṛjānā /",
  "GV01rvh1-10u:8872": "RV_6,006.05c śūrasyeva prasitiḥ kṣātir agner durvartur bhīmo dayate vanāni //",
  "GV01rvh1-10u:8873": "RV_6,006.06a ā bhānunā pārthivāni jrayāṃsi mahas todasya dhṛṣatā tatantha /",
  "GV01rvh1-10u:8874": "RV_6,006.06c sa bādhasvāpa bhayā sahobhi spṛdho vanuṣyan vanuṣo ni jūrva //",
  "GV01rvh1-10u:8875": "RV_6,006.07a sa citra citraṃ citayantam asme citrakṣatra citratamaṃ vayodhām /",
  "GV01rvh1-10u:8876": "RV_6,006.07c candraṃ rayim puruvīram bṛhantaṃ candra candrābhir gṛṇate yuvasva //",
  "GV01rvh1-10u:8877": "RV_6,007.01a mūrdhānaṃ divo aratim pṛthivyā vaiśvānaram ṛta ā jātam agnim /",
  "GV01rvh1-10u:8878": "RV_6,007.01c kaviṃ samrājam atithiṃ janānām āsann ā pātraṃ janayanta devāḥ //",
  "GV01rvh1-10u:8879": "RV_6,007.02a nābhiṃ yajñānāṃ sadanaṃ rayīṇām mahām āhāvam abhi saṃ navanta /",
  "GV01rvh1-10u:8880": "RV_6,007.02c vaiśvānaraṃ rathyam adhvarāṇāṃ yajñasya ketuṃ janayanta devāḥ //",
  "GV01rvh1-10u:8881": "RV_6,007.03a tvad vipro jāyate vājy agne tvad vīrāso abhimātiṣāhaḥ /",
  "GV01rvh1-10u:8882": "RV_6,007.03c vaiśvānara tvam asmāsu dhehi vasūni rājan spṛhayāyyāṇi //",
  "GV01rvh1-10u:8883": "RV_6,007.04a tvāṃ viśve amṛta jāyamānaṃ śiśuṃ na devā abhi saṃ navante /",
  "GV01rvh1-10u:8884": "RV_6,007.04c tava kratubhir amṛtatvam āyan vaiśvānara yat pitror adīdeḥ //",
  "GV01rvh1-10u:8885": "RV_6,007.05a vaiśvānara tava tāni vratāni mahāny agne nakir ā dadharṣa /",
  "GV01rvh1-10u:8886": "RV_6,007.05c yaj jāyamānaḥ pitror upasthe 'vindaḥ ketuṃ vayuneṣv ahnām //",
  "GV01rvh1-10u:8887": "RV_6,007.06a vaiśvānarasya vimitāni cakṣasā sānūni divo amṛtasya ketunā /",
  "GV01rvh1-10u:8888": "RV_6,007.06c tasyed u viśvā bhuvanādhi mūrdhani vayā iva ruruhuḥ sapta visruhaḥ //",
  "GV01rvh1-10u:8889": "RV_6,007.07a vi yo rajāṃsy amimīta sukratur vaiśvānaro vi divo rocanā kaviḥ /",
  "GV01rvh1-10u:8890": "RV_6,007.07c pari yo viśvā bhuvanāni paprathe 'dabdho gopā amṛtasya rakṣitā //",
  "GV01rvh1-10u:8891": "RV_6,008.01a pṛkṣasya vṛṣṇo aruṣasya nū sahaḥ pra nu vocaṃ vidathā jātavedasaḥ /",
  "GV01rvh1-10u:8892": "RV_6,008.01c vaiśvānarāya matir navyasī śuciḥ soma iva pavate cārur agnaye //",
  "GV01rvh1-10u:8893": "RV_6,008.02a sa jāyamānaḥ parame vyomani vratāny agnir vratapā arakṣata /",
  "GV01rvh1-10u:8894": "RV_6,008.02c vy antarikṣam amimīta sukratur vaiśvānaro mahinā nākam aspṛśat //",
  "GV01rvh1-10u:8895": "RV_6,008.03a vy astabhnād rodasī mitro adbhuto 'ntarvāvad akṛṇoj jyotiṣā tamaḥ /",
  "GV01rvh1-10u:8896": "RV_6,008.03c vi carmaṇīva dhiṣaṇe avartayad vaiśvānaro viśvam adhatta vṛṣṇyam //",
  "GV01rvh1-10u:8897": "RV_6,008.04a apām upasthe mahiṣā agṛbhṇata viśo rājānam upa tasthur ṛgmiyam /",
  "GV01rvh1-10u:8898": "RV_6,008.04c ā dūto agnim abharad vivasvato vaiśvānaram mātariśvā parāvataḥ //",
  "GV01rvh1-10u:8899": "RV_6,008.05a yuge-yuge vidathyaṃ gṛṇadbhyo 'gne rayiṃ yaśasaṃ dhehi navyasīm /",
  "GV01rvh1-10u:8900": "RV_6,008.05c pavyeva rājann aghaśaṃsam ajara nīcā ni vṛśca vaninaṃ na tejasā //",
  "GV01rvh1-10u:8901": "RV_6,008.06a asmākam agne maghavatsu dhārayānāmi kṣatram ajaraṃ suvīryam /",
  "GV01rvh1-10u:8902": "RV_6,008.06c vayaṃ jayema śatinaṃ sahasriṇaṃ vaiśvānara vājam agne tavotibhiḥ //",
  "GV01rvh1-10u:8903": "RV_6,008.07a adabdhebhis tava gopābhir iṣṭe 'smākam pāhi triṣadhastha sūrīn /",
  "GV01rvh1-10u:8904": "RV_6,008.07c rakṣā ca no daduṣāṃ śardho agne vaiśvānara pra ca tārī stavānaḥ //",
  "GV01rvh1-10u:8905": "RV_6,009.01a ahaś ca kṛṣṇam ahar arjunaṃ ca vi vartete rajasī vedyābhiḥ /",
  "GV01rvh1-10u:8906": "RV_6,009.01c vaiśvānaro jāyamāno na rājāvātiraj jyotiṣāgnis tamāṃsi //",
  "GV01rvh1-10u:8907": "RV_6,009.02a nāhaṃ tantuṃ na vi jānāmy otuṃ na yaṃ vayanti samare 'tamānāḥ /",
  "GV01rvh1-10u:8908": "RV_6,009.02c kasya svit putra iha vaktvāni paro vadāty avareṇa pitrā //",
  "GV01rvh1-10u:8909": "RV_6,009.03a sa it tantuṃ sa vi jānāty otuṃ sa vaktvāny ṛtuthā vadāti /",
  "GV01rvh1-10u:8910": "RV_6,009.03c ya īṃ ciketad amṛtasya gopā avaś caran paro anyena paśyan //",
  "GV01rvh1-10u:8911": "RV_6,009.04a ayaṃ hotā prathamaḥ paśyatemam idaṃ jyotir amṛtam martyeṣu /",
  "GV01rvh1-10u:8912": "RV_6,009.04c ayaṃ sa jajñe dhruva ā niṣatto 'martyas tanvā vardhamānaḥ //",
  "GV01rvh1-10u:8913": "RV_6,009.05a dhruvaṃ jyotir nihitaṃ dṛśaye kam mano javiṣṭham patayatsv antaḥ /",
  "GV01rvh1-10u:8914": "RV_6,009.05c viśve devāḥ samanasaḥ saketā ekaṃ kratum abhi vi yanti sādhu //",
  "GV01rvh1-10u:8915": "RV_6,009.06a vi me karṇā patayato vi cakṣur vīdaṃ jyotir hṛdaya āhitaṃ yat /",
  "GV01rvh1-10u:8916": "RV_6,009.06c vi me manaś carati dūraādhīḥ kiṃ svid vakṣyāmi kim u nū maniṣye //",
  "GV01rvh1-10u:8917": "RV_6,009.07a viśve devā anamasyan bhiyānās tvām agne tamasi tasthivāṃsam /",
  "GV01rvh1-10u:8918": "RV_6,009.07c vaiśvānaro 'vatūtaye no 'martyo 'vatūtaye naḥ //",
  "GV01rvh1-10u:8919": "RV_6,010.01a puro vo mandraṃ divyaṃ suvṛktim prayati yajñe agnim adhvare dadhidhvam /",
  "GV01rvh1-10u:8920": "RV_6,010.01c pura ukthebhiḥ sa hi no vibhāvā svadhvarā karati jātavedāḥ //",
  "GV01rvh1-10u:8921": "RV_6,010.02a tam u dyumaḥ purvaṇīka hotar agne agnibhir manuṣa idhānaḥ /",
  "GV01rvh1-10u:8922": "RV_6,010.02c stomaṃ yam asmai mamateva śūṣaṃ ghṛtaṃ na śuci matayaḥ pavante //",
  "GV01rvh1-10u:8923": "RV_6,010.03a pīpāya sa śravasā martyeṣu yo agnaye dadāśa vipra ukthaiḥ /",
  "GV01rvh1-10u:8924": "RV_6,010.03c citrābhis tam ūtibhiś citraśocir vrajasya sātā gomato dadhāti //",
  "GV01rvh1-10u:8925": "RV_6,010.04a ā yaḥ paprau jāyamāna urvī dūredṛśā bhāsā kṛṣṇādhvā /",
  "GV01rvh1-10u:8926": "RV_6,010.04c adha bahu cit tama ūrmyāyās tiraḥ śociṣā dadṛśe pāvakaḥ //",
  "GV01rvh1-10u:8927": "RV_6,010.05a nū naś citram puruvājābhir ūtī agne rayim maghavadbhyaś ca dhehi /",
  "GV01rvh1-10u:8928": "RV_6,010.05c ye rādhasā śravasā cāty anyān suvīryebhiś cābhi santi janān //",
  "GV01rvh1-10u:8929": "RV_6,010.06a imaṃ yajñaṃ cano dhā agna uśan yaṃ ta āsāno juhute haviṣmān /",
  "GV01rvh1-10u:8930": "RV_6,010.06c bharadvājeṣu dadhiṣe suvṛktim avīr vājasya gadhyasya sātau //",
  "GV01rvh1-10u:8931": "RV_6,010.07a vi dveṣāṃsīnuhi vardhayeḷām madema śatahimāḥ suvīrāḥ //",
  "GV01rvh1-10u:8932": "RV_6,011.01a yajasva hotar iṣito yajīyān agne bādho marutāṃ na prayukti /",
  "GV01rvh1-10u:8933": "RV_6,011.01c ā no mitrāvaruṇā nāsatyā dyāvā hotrāya pṛthivī vavṛtyāḥ //",
  "GV01rvh1-10u:8934": "RV_6,011.02a tvaṃ hotā mandratamo no adhrug antar devo vidathā martyeṣu /",
  "GV01rvh1-10u:8935": "RV_6,011.02c pāvakayā juhvā vahnir āsāgne yajasva tanvaṃ tava svām //",
  "GV01rvh1-10u:8936": "RV_6,011.03a dhanyā cid dhi tve dhiṣaṇā vaṣṭi pra devāñ janma gṛṇate yajadhyai /",
  "GV01rvh1-10u:8937": "RV_6,011.03c vepiṣṭho aṅgirasāṃ yad dha vipro madhu cchando bhanati rebha iṣṭau //",
  "GV01rvh1-10u:8938": "RV_6,011.04a adidyutat sv apāko vibhāvāgne yajasva rodasī urūcī /",
  "GV01rvh1-10u:8939": "RV_6,011.04c āyuṃ na yaṃ namasā rātahavyā añjanti suprayasam pañca janāḥ //",
  "GV01rvh1-10u:8940": "RV_6,011.05a vṛñje ha yan namasā barhir agnāv ayāmi srug ghṛtavatī suvṛktiḥ /",
  "GV01rvh1-10u:8941": "RV_6,011.05c amyakṣi sadma sadane pṛthivyā aśrāyi yajñaḥ sūrye na cakṣuḥ //",
  "GV01rvh1-10u:8942": "RV_6,011.06a daśasyā naḥ purvaṇīka hotar devebhir agne agnibhir idhānaḥ /",
  "GV01rvh1-10u:8943": "RV_6,011.06c rāyaḥ sūno sahaso vāvasānā ati srasema vṛjanaṃ nāṃhaḥ //",
  "GV01rvh1-10u:8944": "RV_6,012.01a madhye hotā duroṇe barhiṣo rāḷ agnis todasya rodasī yajadhyai /",
  "GV01rvh1-10u:8945": "RV_6,012.01c ayaṃ sa sūnuḥ sahasa ṛtāvā dūrāt sūryo na śociṣā tatāna //",
  "GV01rvh1-10u:8946": "RV_6,012.02a ā yasmin tve sv apāke yajatra yakṣad rājan sarvatāteva nu dyauḥ /",
  "GV01rvh1-10u:8947": "RV_6,012.02c triṣadhasthas tataruṣo na jaṃho havyā maghāni mānuṣā yajadhyai //",
  "GV01rvh1-10u:8948": "RV_6,012.03a tejiṣṭhā yasyāratir vanerāṭ todo adhvan na vṛdhasāno adyaut /",
  "GV01rvh1-10u:8949": "RV_6,012.03c adrogho na dravitā cetati tmann amartyo 'vartra oṣadhīṣu //",
  "GV01rvh1-10u:8950": "RV_6,012.04a sāsmākebhir etarī na śūṣair agni ṣṭave dama ā jātavedāḥ /",
  "GV01rvh1-10u:8951": "RV_6,012.04c drvanno vanvan kratvā nārvosraḥ piteva jārayāyi yajñaiḥ //",
  "GV01rvh1-10u:8952": "RV_6,012.05a adha smāsya panayanti bhāso vṛthā yat takṣad anuyāti pṛthvīm /",
  "GV01rvh1-10u:8953": "RV_6,012.05c sadyo yaḥ syandro viṣito dhavīyān ṛṇo na tāyur ati dhanvā rāṭ //",
  "GV01rvh1-10u:8954": "RV_6,012.06a sa tvaṃ no arvan nidāyā viśvebhir agne agnibhir idhānaḥ /",
  "GV01rvh1-10u:8955": "RV_6,012.06c veṣi rāyo vi yāsi ducchunā madema śatahimāḥ suvīrāḥ //",
  "GV01rvh1-10u:8956": "RV_6,013.01a tvad viśvā subhaga saubhagāny agne vi yanti vanino na vayāḥ /",
  "GV01rvh1-10u:8957": "RV_6,013.01c śruṣṭī rayir vājo vṛtratūrye divo vṛṣṭir īḍyo rītir apām //",
  "GV01rvh1-10u:8958": "RV_6,013.02a tvam bhago na ā hi ratnam iṣe parijmeva kṣayasi dasmavarcāḥ /",
  "GV01rvh1-10u:8959": "RV_6,013.02c agne mitro na bṛhata ṛtasyāsi kṣattā vāmasya deva bhūreḥ //",
  "GV01rvh1-10u:8960": "RV_6,013.03a sa satpatiḥ śavasā hanti vṛtram agne vipro vi paṇer bharti vājam /",
  "GV01rvh1-10u:8961": "RV_6,013.03c yaṃ tvam praceta ṛtajāta rāyā sajoṣā naptrāpāṃ hinoṣi //",
  "GV01rvh1-10u:8962": "RV_6,013.04a yas te sūno sahaso gīrbhir ukthair yajñair marto niśitiṃ vedyānaṭ /",
  "GV01rvh1-10u:8963": "RV_6,013.04c viśvaṃ sa deva prati vāram agne dhatte dhānyam patyate vasavyaiḥ //",
  "GV01rvh1-10u:8964": "RV_6,013.05a tā nṛbhya ā sauśravasā suvīrāgne sūno sahasaḥ puṣyase dhāḥ /",
  "GV01rvh1-10u:8965": "RV_6,013.05c kṛṇoṣi yac chavasā bhūri paśvo vayo vṛkāyāraye jasuraye //",
  "GV01rvh1-10u:8966": "RV_6,013.06a vadmā sūno sahaso no vihāyā agne tokaṃ tanayaṃ vāji no dāḥ /",
  "GV01rvh1-10u:8967": "RV_6,013.06c viśvābhir gīrbhir abhi pūrtim aśyām madema śatahimāḥ suvīrāḥ //",
  "GV01rvh1-10u:8968": "RV_6,014.01a agnā yo martyo duvo dhiyaṃ jujoṣa dhītibhiḥ /",
  "GV01rvh1-10u:8969": "RV_6,014.01c bhasan nu ṣa pra pūrvya iṣaṃ vurītāvase //",
  "GV01rvh1-10u:8970": "RV_6,014.02a agnir id dhi pracetā agnir vedhastama ṛṣiḥ /",
  "GV01rvh1-10u:8971": "RV_6,014.02c agniṃ hotāram īḷate yajñeṣu manuṣo viśaḥ //",
  "GV01rvh1-10u:8972": "RV_6,014.03a nānā hy agne 'vase spardhante rāyo aryaḥ /",
  "GV01rvh1-10u:8973": "RV_6,014.03c tūrvanto dasyum āyavo vrataiḥ sīkṣanto avratam //",
  "GV01rvh1-10u:8974": "RV_6,014.04a agnir apsām ṛtīṣahaṃ vīraṃ dadāti satpatim /",
  "GV01rvh1-10u:8975": "RV_6,014.04c yasya trasanti śavasaḥ saṃcakṣi śatravo bhiyā //",
  "GV01rvh1-10u:8976": "RV_6,014.05a agnir hi vidmanā nido devo martam uruṣyati /",
  "GV01rvh1-10u:8977": "RV_6,014.05c sahāvā yasyāvṛto rayir vājeṣv avṛtaḥ //",
  "GV01rvh1-10u:8978": "RV_6,014.06a acchā no mitramaho deva devān agne vocaḥ sumatiṃ rodasyoḥ /",
  "GV01rvh1-10u:8979": "RV_6,014.06c vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema //",
  "GV01rvh1-10u:8980": "RV_6,015.01a imam ū ṣu vo atithim uṣarbudhaṃ viśvāsāṃ viśām patim ṛñjase girā /",
  "GV01rvh1-10u:8981": "RV_6,015.01c vetīd divo januṣā kac cid ā śucir jyok cid atti garbho yad acyutam //",
  "GV01rvh1-10u:8982": "RV_6,015.02a mitraṃ na yaṃ sudhitam bhṛgavo dadhur vanaspatāv īḍyam ūrdhvaśociṣam /",
  "GV01rvh1-10u:8983": "RV_6,015.02c sa tvaṃ suprīto vītahavye adbhuta praśastibhir mahayase dive-dive //",
  "GV01rvh1-10u:8984": "RV_6,015.03a sa tvaṃ dakṣasyāvṛko vṛdho bhūr aryaḥ parasyāntarasya taruṣaḥ /",
  "GV01rvh1-10u:8985": "RV_6,015.03c rāyaḥ sūno sahaso martyeṣv ā chardir yaccha vītahavyāya sapratho bharadvājāya saprathaḥ //",
  "GV01rvh1-10u:8986": "RV_6,015.04a dyutānaṃ vo atithiṃ svarṇaram agniṃ hotāram manuṣaḥ svadhvaram /",
  "GV01rvh1-10u:8987": "RV_6,015.04c vipraṃ na dyukṣavacasaṃ suvṛktibhir havyavāham aratiṃ devam ṛñjase //",
  "GV01rvh1-10u:8988": "RV_6,015.05a pāvakayā yaś citayantyā kṛpā kṣāman ruruca uṣaso na bhānunā /",
  "GV01rvh1-10u:8989": "RV_6,015.05c tūrvan na yāmann etaśasya nū raṇa ā yo ghṛṇe na tatṛṣāṇo ajaraḥ //",
  "GV01rvh1-10u:8990": "RV_6,015.06a agnim-agniṃ vaḥ samidhā duvasyata priyam-priyaṃ vo atithiṃ gṛṇīṣaṇi /",
  "GV01rvh1-10u:8991": "RV_6,015.06c upa vo gīrbhir amṛtaṃ vivāsata devo deveṣu vanate hi vāryaṃ devo deveṣu vanate hi no duvaḥ //",
  "GV01rvh1-10u:8992": "RV_6,015.07a samiddham agniṃ samidhā girā gṛṇe śucim pāvakam puro adhvare dhruvam /",
  "GV01rvh1-10u:8993": "RV_6,015.07c vipraṃ hotāram puruvāram adruhaṃ kaviṃ sumnair īmahe jātavedasam //",
  "GV01rvh1-10u:8994": "RV_6,015.08a tvāṃ dūtam agne amṛtaṃ yuge-yuge havyavāhaṃ dadhire pāyum īḍyam /",
  "GV01rvh1-10u:8995": "RV_6,015.08c devāsaś ca martāsaś ca jāgṛviṃ vibhuṃ viśpatiṃ namasā ni ṣedire //",
  "GV01rvh1-10u:8996": "RV_6,015.09a vibhūṣann agna ubhayāṃ anu vratā dūto devānāṃ rajasī sam īyase /",
  "GV01rvh1-10u:8997": "RV_6,015.09c yat te dhītiṃ sumatim āvṛṇīmahe 'dha smā nas trivarūthaḥ śivo bhava //",
  "GV01rvh1-10u:8998": "RV_6,015.10a taṃ supratīkaṃ sudṛśaṃ svañcam avidvāṃso viduṣṭaraṃ sapema /",
  "GV01rvh1-10u:8999": "RV_6,015.10c sa yakṣad viśvā vayunāni vidvān pra havyam agnir amṛteṣu vocat //",
  "GV01rvh1-10u:9000": "RV_6,015.11a tam agne pāsy uta tam piparṣi yas ta ānaṭ kavaye śūra dhītim /",
  "GV01rvh1-10u:9001": "RV_6,015.11c yajñasya vā niśitiṃ voditiṃ vā tam it pṛṇakṣi śavasota rāyā //",
  "GV01rvh1-10u:9002": "RV_6,015.12a tvam agne vanuṣyato ni pāhi tvam u naḥ sahasāvann avadyāt /",
  "GV01rvh1-10u:9003": "RV_6,015.12c saṃ tvā dhvasmanvad abhy etu pāthaḥ saṃ rayi spṛhayāyyaḥ sahasrī //",
  "GV01rvh1-10u:9004": "RV_6,015.13a agnir hotā gṛhapatiḥ sa rājā viśvā veda janimā jātavedāḥ /",
  "GV01rvh1-10u:9005": "RV_6,015.13c devānām uta yo martyānāṃ yajiṣṭhaḥ sa pra yajatām ṛtāvā //",
  "GV01rvh1-10u:9006": "RV_6,015.14a agne yad adya viśo adhvarasya hotaḥ pāvakaśoce veṣ ṭvaṃ hi yajvā /",
  "GV01rvh1-10u:9007": "RV_6,015.14c ṛtā yajāsi mahinā vi yad bhūr havyā vaha yaviṣṭha yā te adya //",
  "GV01rvh1-10u:9008": "RV_6,015.15a abhi prayāṃsi sudhitāni hi khyo ni tvā dadhīta rodasī yajadhyai /",
  "GV01rvh1-10u:9009": "RV_6,015.15c avā no maghavan vājasātāv agne viśvāni duritā tarema tā tarema tavāvasā tarema //",
  "GV01rvh1-10u:9010": "RV_6,015.16a agne viśvebhiḥ svanīka devair ūrṇāvantam prathamaḥ sīda yonim /",
  "GV01rvh1-10u:9011": "RV_6,015.16c kulāyinaṃ ghṛtavantaṃ savitre yajñaṃ naya yajamānāya sādhu //",
  "GV01rvh1-10u:9012": "RV_6,015.17a imam u tyam atharvavad agnim manthanti vedhasaḥ /",
  "GV01rvh1-10u:9013": "RV_6,015.17c yam aṅkūyantam ānayann amūraṃ śyāvyābhyaḥ //",
  "GV01rvh1-10u:9014": "RV_6,015.18a janiṣvā devavītaye sarvatātā svastaye /",
  "GV01rvh1-10u:9015": "RV_6,015.18c ā devān vakṣy amṛtāṃ ṛtāvṛdho yajñaṃ deveṣu pispṛśaḥ //",
  "GV01rvh1-10u:9016": "RV_6,015.19a vayam u tvā gṛhapate janānām agne akarma samidhā bṛhantam /",
  "GV01rvh1-10u:9017": "RV_6,015.19c asthūri no gārhapatyāni santu tigmena nas tejasā saṃ śiśādhi //",
  "GV01rvh1-10u:9018": "RV_6,016.01a tvam agne yajñānāṃ hotā viśveṣāṃ hitaḥ /",
  "GV01rvh1-10u:9019": "RV_6,016.01c devebhir mānuṣe jane //",
  "GV01rvh1-10u:9020": "RV_6,016.02a sa no mandrābhir adhvare jihvābhir yajā mahaḥ /",
  "GV01rvh1-10u:9021": "RV_6,016.02c ā devān vakṣi yakṣi ca //",
  "GV01rvh1-10u:9022": "RV_6,016.03a vetthā hi vedho adhvanaḥ pathaś ca devāñjasā /",
  "GV01rvh1-10u:9023": "RV_6,016.03c agne yajñeṣu sukrato //",
  "GV01rvh1-10u:9024": "RV_6,016.04a tvām īḷe adha dvitā bharato vājibhiḥ śunam /",
  "GV01rvh1-10u:9025": "RV_6,016.04c īje yajñeṣu yajñiyam //",
  "GV01rvh1-10u:9026": "RV_6,016.05a tvam imā vāryā puru divodāsāya sunvate /",
  "GV01rvh1-10u:9027": "RV_6,016.05c bharadvājāya dāśuṣe //",
  "GV01rvh1-10u:9028": "RV_6,016.06a tvaṃ dūto amartya ā vahā daivyaṃ janam /",
  "GV01rvh1-10u:9029": "RV_6,016.06c śṛṇvan viprasya suṣṭutim //",
  "GV01rvh1-10u:9030": "RV_6,016.07a tvām agne svādhyo martāso devavītaye /",
  "GV01rvh1-10u:9031": "RV_6,016.07c yajñeṣu devam īḷate //",
  "GV01rvh1-10u:9032": "RV_6,016.08a tava pra yakṣi saṃdṛśam uta kratuṃ sudānavaḥ /",
  "GV01rvh1-10u:9033": "RV_6,016.08c viśve juṣanta kāminaḥ //",
  "GV01rvh1-10u:9034": "RV_6,016.09a tvaṃ hotā manurhito vahnir āsā viduṣṭaraḥ /",
  "GV01rvh1-10u:9035": "RV_6,016.09c agne yakṣi divo viśaḥ //",
  "GV01rvh1-10u:9036": "RV_6,016.10a agna ā yāhi vītaye gṛṇāno havyadātaye /",
  "GV01rvh1-10u:9037": "RV_6,016.10c ni hotā satsi barhiṣi //",
  "GV01rvh1-10u:9038": "RV_6,016.11a taṃ tvā samidbhir aṅgiro ghṛtena vardhayāmasi /",
  "GV01rvh1-10u:9039": "RV_6,016.11c bṛhac chocā yaviṣṭhya //",
  "GV01rvh1-10u:9040": "RV_6,016.12a sa naḥ pṛthu śravāyyam acchā deva vivāsasi /",
  "GV01rvh1-10u:9041": "RV_6,016.12c bṛhad agne suvīryam //",
  "GV01rvh1-10u:9042": "RV_6,016.13a tvām agne puṣkarād adhy atharvā nir amanthata /",
  "GV01rvh1-10u:9043": "RV_6,016.13c mūrdhno viśvasya vāghataḥ //",
  "GV01rvh1-10u:9044": "RV_6,016.14a tam u tvā dadhyaṅṅ ṛṣiḥ putra īdhe atharvaṇaḥ /",
  "GV01rvh1-10u:9045": "RV_6,016.14c vṛtrahaṇam purandaram //",
  "GV01rvh1-10u:9046": "RV_6,016.15a tam u tvā pāthyo vṛṣā sam īdhe dasyuhantamam /",
  "GV01rvh1-10u:9047": "RV_6,016.15c dhanañjayaṃ raṇe-raṇe //",
  "GV01rvh1-10u:9048": "RV_6,016.16a ehy ū ṣu bravāṇi te 'gna itthetarā giraḥ /",
  "GV01rvh1-10u:9049": "RV_6,016.16c ebhir vardhāsa indubhiḥ //",
  "GV01rvh1-10u:9050": "RV_6,016.17a yatra kva ca te mano dakṣaṃ dadhasa uttaram /",
  "GV01rvh1-10u:9051": "RV_6,016.17c tatrā sadaḥ kṛṇavase //",
  "GV01rvh1-10u:9052": "RV_6,016.18a nahi te pūrtam akṣipad bhuvan nemānāṃ vaso /",
  "GV01rvh1-10u:9053": "RV_6,016.18c athā duvo vanavase //",
  "GV01rvh1-10u:9054": "RV_6,016.19a āgnir agāmi bhārato vṛtrahā purucetanaḥ /",
  "GV01rvh1-10u:9055": "RV_6,016.19c divodāsasya satpatiḥ //",
  "GV01rvh1-10u:9056": "RV_6,016.20a sa hi viśvāti pārthivā rayiṃ dāśan mahitvanā /",
  "GV01rvh1-10u:9057": "RV_6,016.20c vanvann avāto astṛtaḥ //",
  "GV01rvh1-10u:9058": "RV_6,016.21a sa pratnavan navīyasāgne dyumnena saṃyatā /",
  "GV01rvh1-10u:9059": "RV_6,016.21c bṛhat tatantha bhānunā //",
  "GV01rvh1-10u:9060": "RV_6,016.22a pra vaḥ sakhāyo agnaye stomaṃ yajñaṃ ca dhṛṣṇuyā /",
  "GV01rvh1-10u:9061": "RV_6,016.22c arca gāya ca vedhase //",
  "GV01rvh1-10u:9062": "RV_6,016.23a sa hi yo mānuṣā yugā sīdad dhotā kavikratuḥ /",
  "GV01rvh1-10u:9063": "RV_6,016.23c dūtaś ca havyavāhanaḥ //",
  "GV01rvh1-10u:9064": "RV_6,016.24a tā rājānā śucivratādityān mārutaṃ gaṇam /",
  "GV01rvh1-10u:9065": "RV_6,016.24c vaso yakṣīha rodasī //",
  "GV01rvh1-10u:9066": "RV_6,016.25a vasvī te agne saṃdṛṣṭir iṣayate martyāya /",
  "GV01rvh1-10u:9067": "RV_6,016.25c ūrjo napād amṛtasya //",
  "GV01rvh1-10u:9068": "RV_6,016.26a kratvā dā astu śreṣṭho 'dya tvā vanvan surekṇāḥ /",
  "GV01rvh1-10u:9069": "RV_6,016.26c marta ānāśa suvṛktim //",
  "GV01rvh1-10u:9070": "RV_6,016.27a te te agne tvotā iṣayanto viśvam āyuḥ /",
  "GV01rvh1-10u:9071": "RV_6,016.27c taranto aryo arātīr vanvanto aryo arātīḥ //",
  "GV01rvh1-10u:9072": "RV_6,016.28a agnis tigmena śociṣā yāsad viśvaṃ ny atriṇam /",
  "GV01rvh1-10u:9073": "RV_6,016.28c agnir no vanate rayim //",
  "GV01rvh1-10u:9074": "RV_6,016.29a suvīraṃ rayim ā bhara jātavedo vicarṣaṇe /",
  "GV01rvh1-10u:9075": "RV_6,016.29c jahi rakṣāṃsi sukrato //",
  "GV01rvh1-10u:9076": "RV_6,016.30a tvaṃ naḥ pāhy aṃhaso jātavedo aghāyataḥ /",
  "GV01rvh1-10u:9077": "RV_6,016.30c rakṣā ṇo brahmaṇas kave //",
  "GV01rvh1-10u:9078": "RV_6,016.31a yo no agne dureva ā marto vadhāya dāśati /",
  "GV01rvh1-10u:9079": "RV_6,016.31c tasmān naḥ pāhy aṃhasaḥ //",
  "GV01rvh1-10u:9080": "RV_6,016.32a tvaṃ taṃ deva jihvayā pari bādhasva duṣkṛtam /",
  "GV01rvh1-10u:9081": "RV_6,016.32c marto yo no jighāṃsati //",
  "GV01rvh1-10u:9082": "RV_6,016.33a bharadvājāya saprathaḥ śarma yaccha sahantya /",
  "GV01rvh1-10u:9083": "RV_6,016.33c agne vareṇyaṃ vasu //",
  "GV01rvh1-10u:9084": "RV_6,016.34a agnir vṛtrāṇi jaṅghanad draviṇasyur vipanyayā /",
  "GV01rvh1-10u:9085": "RV_6,016.34c samiddhaḥ śukra āhutaḥ //",
  "GV01rvh1-10u:9086": "RV_6,016.35a garbhe mātuḥ pituṣ pitā vididyutāno akṣare /",
  "GV01rvh1-10u:9087": "RV_6,016.35c sīdann ṛtasya yonim ā //",
  "GV01rvh1-10u:9088": "RV_6,016.36a brahma prajāvad ā bhara jātavedo vicarṣaṇe /",
  "GV01rvh1-10u:9089": "RV_6,016.36c agne yad dīdayad divi //",
  "GV01rvh1-10u:9090": "RV_6,016.37a upa tvā raṇvasaṃdṛśam prayasvantaḥ sahaskṛta /",
  "GV01rvh1-10u:9091": "RV_6,016.37c agne sasṛjmahe giraḥ //",
  "GV01rvh1-10u:9092": "RV_6,016.38a upa cchāyām iva ghṛṇer aganma śarma te vayam /",
  "GV01rvh1-10u:9093": "RV_6,016.38c agne hiraṇyasaṃdṛśaḥ //",
  "GV01rvh1-10u:9094": "RV_6,016.39a ya ugra iva śaryahā tigmaśṛṅgo na vaṃsagaḥ /",
  "GV01rvh1-10u:9095": "RV_6,016.39c agne puro rurojitha //",
  "GV01rvh1-10u:9096": "RV_6,016.40a ā yaṃ haste na khādinaṃ śiśuṃ jātaṃ na bibhrati /",
  "GV01rvh1-10u:9097": "RV_6,016.40c viśām agniṃ svadhvaram //",
  "GV01rvh1-10u:9098": "RV_6,016.41a pra devaṃ devavītaye bharatā vasuvittamam /",
  "GV01rvh1-10u:9099": "RV_6,016.41c ā sve yonau ni ṣīdatu //",
  "GV01rvh1-10u:9100": "RV_6,016.42a ā jātaṃ jātavedasi priyaṃ śiśītātithim /",
  "GV01rvh1-10u:9101": "RV_6,016.42c syona ā gṛhapatim //",
  "GV01rvh1-10u:9102": "RV_6,016.43a agne yukṣvā hi ye tavāśvāso deva sādhavaḥ /",
  "GV01rvh1-10u:9103": "RV_6,016.43c araṃ vahanti manyave //",
  "GV01rvh1-10u:9104": "RV_6,016.44a acchā no yāhy ā vahābhi prayāṃsi vītaye /",
  "GV01rvh1-10u:9105": "RV_6,016.44c ā devān somapītaye //",
  "GV01rvh1-10u:9106": "RV_6,016.45a ud agne bhārata dyumad ajasreṇa davidyutat /",
  "GV01rvh1-10u:9107": "RV_6,016.45c śocā vi bhāhy ajara //",
  "GV01rvh1-10u:9108": "RV_6,016.46a vītī yo devam marto duvasyed agnim īḷītādhvare haviṣmān /",
  "GV01rvh1-10u:9109": "RV_6,016.46c hotāraṃ satyayajaṃ rodasyor uttānahasto namasā vivāset //",
  "GV01rvh1-10u:9110": "RV_6,016.47a ā te agna ṛcā havir hṛdā taṣṭam bharāmasi /",
  "GV01rvh1-10u:9111": "RV_6,016.47c te te bhavantūkṣaṇa ṛṣabhāso vaśā uta //",
  "GV01rvh1-10u:9112": "RV_6,016.48a agniṃ devāso agriyam indhate vṛtrahantamam /",
  "GV01rvh1-10u:9113": "RV_6,016.48c yenā vasūny ābhṛtā tṛḷhā rakṣāṃsi vājinā //",
  "GV01rvh1-10u:9114": "RV_6,017.01a pibā somam abhi yam ugra tarda ūrvaṃ gavyam mahi gṛṇāna indra /",
  "GV01rvh1-10u:9115": "RV_6,017.01c vi yo dhṛṣṇo vadhiṣo vajrahasta viśvā vṛtram amitriyā śavobhiḥ //",
  "GV01rvh1-10u:9116": "RV_6,017.02a sa īm pāhi ya ṛjīṣī tarutro yaḥ śipravān vṛṣabho yo matīnām /",
  "GV01rvh1-10u:9117": "RV_6,017.02c yo gotrabhid vajrabhṛd yo hariṣṭhāḥ sa indra citrāṃ abhi tṛndhi vājān //",
  "GV01rvh1-10u:9118": "RV_6,017.03a evā pāhi pratnathā mandatu tvā śrudhi brahma vāvṛdhasvota gīrbhiḥ /",
  "GV01rvh1-10u:9119": "RV_6,017.03c āviḥ sūryaṃ kṛṇuhi pīpihīṣo jahi śatrūṃr abhi gā indra tṛndhi //",
  "GV01rvh1-10u:9120": "RV_6,017.04a te tvā madā bṛhad indra svadhāva ime pītā ukṣayanta dyumantam /",
  "GV01rvh1-10u:9121": "RV_6,017.04c mahām anūnaṃ tavasaṃ vibhūtim matsarāso jarhṛṣanta prasāham //",
  "GV01rvh1-10u:9122": "RV_6,017.05a yebhiḥ sūryam uṣasam mandasāno 'vāsayo 'pa dṛḷhāni dardrat /",
  "GV01rvh1-10u:9123": "RV_6,017.05c mahām adrim pari gā indra santaṃ nutthā acyutaṃ sadasas pari svāt //",
  "GV01rvh1-10u:9124": "RV_6,017.06a tava kratvā tava tad daṃsanābhir āmāsu pakvaṃ śacyā ni dīdhaḥ /",
  "GV01rvh1-10u:9125": "RV_6,017.06c aurṇor dura usriyābhyo vi dṛḷhod ūrvād gā asṛjo aṅgirasvān //",
  "GV01rvh1-10u:9126": "RV_6,017.07a paprātha kṣām mahi daṃso vy urvīm upa dyām ṛṣvo bṛhad indra stabhāyaḥ /",
  "GV01rvh1-10u:9127": "RV_6,017.07c adhārayo rodasī devaputre pratne mātarā yahvī ṛtasya //",
  "GV01rvh1-10u:9128": "RV_6,017.08a adha tvā viśve pura indra devā ekaṃ tavasaṃ dadhire bharāya /",
  "GV01rvh1-10u:9129": "RV_6,017.08c adevo yad abhy auhiṣṭa devān svarṣātā vṛṇata indram atra //",
  "GV01rvh1-10u:9130": "RV_6,017.09a adha dyauś cit te apa sā nu vajrād dvitānamad bhiyasā svasya manyoḥ /",
  "GV01rvh1-10u:9131": "RV_6,017.09c ahiṃ yad indro abhy ohasānaṃ ni cid viśvāyuḥ śayathe jaghāna //",
  "GV01rvh1-10u:9132": "RV_6,017.10a adha tvaṣṭā te maha ugra vajraṃ sahasrabhṛṣṭiṃ vavṛtac chatāśrim /",
  "GV01rvh1-10u:9133": "RV_6,017.10c nikāmam aramaṇasaṃ yena navantam ahiṃ sam piṇag ṛjīṣin //",
  "GV01rvh1-10u:9134": "RV_6,017.11a vardhān yaṃ viśve marutaḥ sajoṣāḥ pacac chatam mahiṣāṃ indra tubhyam /",
  "GV01rvh1-10u:9135": "RV_6,017.11c pūṣā viṣṇus trīṇi sarāṃsi dhāvan vṛtrahaṇam madiram aṃśum asmai //",
  "GV01rvh1-10u:9136": "RV_6,017.12a ā kṣodo mahi vṛtaṃ nadīnām pariṣṭhitam asṛja ūrmim apām /",
  "GV01rvh1-10u:9137": "RV_6,017.12c tāsām anu pravata indra panthām prārdayo nīcīr apasaḥ samudram //",
  "GV01rvh1-10u:9138": "RV_6,017.13a evā tā viśvā cakṛvāṃsam indram mahām ugram ajuryaṃ sahodām /",
  "GV01rvh1-10u:9139": "RV_6,017.13c suvīraṃ tvā svāyudhaṃ suvajram ā brahma navyam avase vavṛtyāt //",
  "GV01rvh1-10u:9140": "RV_6,017.14a sa no vājāya śravasa iṣe ca rāye dhehi dyumata indra viprān /",
  "GV01rvh1-10u:9141": "RV_6,017.14c bharadvāje nṛvata indra sūrīn divi ca smaidhi pārye na indra //",
  "GV01rvh1-10u:9142": "RV_6,017.15a ayā vājaṃ devahitaṃ sanema madema śatahimāḥ suvīrāḥ //",
  "GV01rvh1-10u:9143": "RV_6,018.01a tam u ṣṭuhi yo abhibhūtyojā vanvann avātaḥ puruhūta indraḥ /",
  "GV01rvh1-10u:9144": "RV_6,018.01c aṣāḷham ugraṃ sahamānam ābhir gīrbhir vardha vṛṣabhaṃ carṣaṇīnām //",
  "GV01rvh1-10u:9145": "RV_6,018.02a sa yudhmaḥ satvā khajakṛt samadvā tuvimrakṣo nadanumāṃ ṛjīṣī /",
  "GV01rvh1-10u:9146": "RV_6,018.02c bṛhadreṇuś cyavano mānuṣīṇām ekaḥ kṛṣṭīnām abhavat sahāvā //",
  "GV01rvh1-10u:9147": "RV_6,018.03a tvaṃ ha nu tyad adamāyo dasyūṃr ekaḥ kṛṣṭīr avanor āryāya /",
  "GV01rvh1-10u:9148": "RV_6,018.03c asti svin nu vīryaṃ tat ta indra na svid asti tad ṛtuthā vi vocaḥ //",
  "GV01rvh1-10u:9149": "RV_6,018.04a sad id dhi te tuvijātasya manye sahaḥ sahiṣṭha turatas turasya /",
  "GV01rvh1-10u:9150": "RV_6,018.04c ugram ugrasya tavasas tavīyo 'radhrasya radhraturo babhūva //",
  "GV01rvh1-10u:9151": "RV_6,018.05a tan naḥ pratnaṃ sakhyam astu yuṣme itthā vadadbhir valam aṅgirobhiḥ /",
  "GV01rvh1-10u:9152": "RV_6,018.05c hann acyutacyud dasmeṣayantam ṛṇoḥ puro vi duro asya viśvāḥ //",
  "GV01rvh1-10u:9153": "RV_6,018.06a sa hi dhībhir havyo asty ugra īśānakṛn mahati vṛtratūrye /",
  "GV01rvh1-10u:9154": "RV_6,018.06c sa tokasātā tanaye sa vajrī vitantasāyyo abhavat samatsu //",
  "GV01rvh1-10u:9155": "RV_6,018.07a sa majmanā janima mānuṣāṇām amartyena nāmnāti pra sarsre /",
  "GV01rvh1-10u:9156": "RV_6,018.07c sa dyumnena sa śavasota rāyā sa vīryeṇa nṛtamaḥ samokāḥ //",
  "GV01rvh1-10u:9157": "RV_6,018.08a sa yo na muhe na mithū jano bhūt sumantunāmā cumuriṃ dhuniṃ ca /",
  "GV01rvh1-10u:9158": "RV_6,018.08c vṛṇak pipruṃ śambaraṃ śuṣṇam indraḥ purāṃ cyautnāya śayathāya nū cit //",
  "GV01rvh1-10u:9159": "RV_6,018.09a udāvatā tvakṣasā panyasā ca vṛtrahatyāya ratham indra tiṣṭha /",
  "GV01rvh1-10u:9160": "RV_6,018.09c dhiṣva vajraṃ hasta ā dakṣiṇatrābhi pra manda purudatra māyāḥ //",
  "GV01rvh1-10u:9161": "RV_6,018.10a agnir na śuṣkaṃ vanam indra hetī rakṣo ni dhakṣy aśanir na bhīmā /",
  "GV01rvh1-10u:9162": "RV_6,018.10c gambhīraya ṛṣvayā yo rurojādhvānayad duritā dambhayac ca //",
  "GV01rvh1-10u:9163": "RV_6,018.11a ā sahasram pathibhir indra rāyā tuvidyumna tuvivājebhir arvāk /",
  "GV01rvh1-10u:9164": "RV_6,018.11c yāhi sūno sahaso yasya nū cid adeva īśe puruhūta yotoḥ //",
  "GV01rvh1-10u:9165": "RV_6,018.12a pra tuvidyumnasya sthavirasya ghṛṣver divo rarapśe mahimā pṛthivyāḥ /",
  "GV01rvh1-10u:9166": "RV_6,018.12c nāsya śatrur na pratimānam asti na pratiṣṭhiḥ purumāyasya sahyoḥ //",
  "GV01rvh1-10u:9167": "RV_6,018.13a pra tat te adyā karaṇaṃ kṛtam bhūt kutsaṃ yad āyum atithigvam asmai /",
  "GV01rvh1-10u:9168": "RV_6,018.13c purū sahasrā ni śiśā abhi kṣām ut tūrvayāṇaṃ dhṛṣatā ninetha //",
  "GV01rvh1-10u:9169": "RV_6,018.14a anu tvāhighne adha deva devā madan viśve kavitamaṃ kavīnām /",
  "GV01rvh1-10u:9170": "RV_6,018.14c karo yatra varivo bādhitāya dive janāya tanve gṛṇānaḥ //",
  "GV01rvh1-10u:9171": "RV_6,018.15a anu dyāvāpṛthivī tat ta ojo 'martyā jihata indra devāḥ /",
  "GV01rvh1-10u:9172": "RV_6,018.15c kṛṣvā kṛtno akṛtaṃ yat te asty ukthaṃ navīyo janayasva yajñaiḥ //",
  "GV01rvh1-10u:9173": "RV_6,019.01a mahāṃ indro nṛvad ā carṣaṇiprā uta dvibarhā aminaḥ sahobhiḥ /",
  "GV01rvh1-10u:9174": "RV_6,019.01c asmadryag vāvṛdhe vīryāyoruḥ pṛthuḥ sukṛtaḥ kartṛbhir bhūt //",
  "GV01rvh1-10u:9175": "RV_6,019.02a indram eva dhiṣaṇā sātaye dhād bṛhantam ṛṣvam ajaraṃ yuvānam /",
  "GV01rvh1-10u:9176": "RV_6,019.02c aṣāḷhena śavasā śūśuvāṃsaṃ sadyaś cid yo vāvṛdhe asāmi //",
  "GV01rvh1-10u:9177": "RV_6,019.03a pṛthū karasnā bahulā gabhastī asmadryak sam mimīhi śravāṃsi /",
  "GV01rvh1-10u:9178": "RV_6,019.03c yūtheva paśvaḥ paśupā damūnā asmāṃ indrābhy ā vavṛtsvājau //",
  "GV01rvh1-10u:9179": "RV_6,019.04a taṃ va indraṃ catinam asya śākair iha nūnaṃ vājayanto huvema /",
  "GV01rvh1-10u:9180": "RV_6,019.04c yathā cit pūrve jaritāra āsur anedyā anavadyā ariṣṭāḥ //",
  "GV01rvh1-10u:9181": "RV_6,019.05a dhṛtavrato dhanadāḥ somavṛddhaḥ sa hi vāmasya vasunaḥ purukṣuḥ /",
  "GV01rvh1-10u:9182": "RV_6,019.05c saṃ jagmire pathyā rāyo asmin samudre na sindhavo yādamānāḥ //",
  "GV01rvh1-10u:9183": "RV_6,019.06a śaviṣṭhaṃ na ā bhara śūra śava ojiṣṭham ojo abhibhūta ugram /",
  "GV01rvh1-10u:9184": "RV_6,019.06c viśvā dyumnā vṛṣṇyā mānuṣāṇām asmabhyaṃ dā harivo mādayadhyai //",
  "GV01rvh1-10u:9185": "RV_6,019.07a yas te madaḥ pṛtanāṣāḷ amṛdhra indra taṃ na ā bhara śūśuvāṃsam /",
  "GV01rvh1-10u:9186": "RV_6,019.07c yena tokasya tanayasya sātau maṃsīmahi jigīvāṃsas tvotāḥ //",
  "GV01rvh1-10u:9187": "RV_6,019.08a ā no bhara vṛṣaṇaṃ śuṣmam indra dhanaspṛtaṃ śūśuvāṃsaṃ sudakṣam /",
  "GV01rvh1-10u:9188": "RV_6,019.08c yena vaṃsāma pṛtanāsu śatrūn tavotibhir uta jāmīṃr ajāmīn //",
  "GV01rvh1-10u:9189": "RV_6,019.09a ā te śuṣmo vṛṣabha etu paścād ottarād adharād ā purastāt /",
  "GV01rvh1-10u:9190": "RV_6,019.09c ā viśvato abhi sam etv arvāṅ indra dyumnaṃ svarvad dhehy asme //",
  "GV01rvh1-10u:9191": "RV_6,019.10a nṛvat ta indra nṛtamābhir ūtī vaṃsīmahi vāmaṃ śromatebhiḥ /",
  "GV01rvh1-10u:9192": "RV_6,019.10c īkṣe hi vasva ubhayasya rājan dhā ratnam mahi sthūram bṛhantam //",
  "GV01rvh1-10u:9193": "RV_6,019.11a marutvantaṃ vṛṣabhaṃ vāvṛdhānam akavāriṃ divyaṃ śāsam indram /",
  "GV01rvh1-10u:9194": "RV_6,019.11c viśvāsāham avase nūtanāyograṃ sahodām iha taṃ huvema //",
  "GV01rvh1-10u:9195": "RV_6,019.12a janaṃ vajrin mahi cin manyamānam ebhyo nṛbhyo randhayā yeṣv asmi /",
  "GV01rvh1-10u:9196": "RV_6,019.12c adhā hi tvā pṛthivyāṃ śūrasātau havāmahe tanaye goṣv apsu //",
  "GV01rvh1-10u:9197": "RV_6,019.13a vayaṃ ta ebhiḥ puruhūta sakhyaiḥ śatroḥ-śatror uttara it syāma /",
  "GV01rvh1-10u:9198": "RV_6,019.13c ghnanto vṛtrāṇy ubhayāni śūra rāyā madema bṛhatā tvotāḥ //",
  "GV01rvh1-10u:9199": "RV_6,020.01a dyaur na ya indrābhi bhūmāryas tasthau rayiḥ śavasā pṛtsu janān /",
  "GV01rvh1-10u:9200": "RV_6,020.01c taṃ naḥ sahasrabharam urvarāsāṃ daddhi sūno sahaso vṛtraturam //",
  "GV01rvh1-10u:9201": "RV_6,020.02a divo na tubhyam anv indra satrāsuryaṃ devebhir dhāyi viśvam /",
  "GV01rvh1-10u:9202": "RV_6,020.02c ahiṃ yad vṛtram apo vavrivāṃsaṃ hann ṛjīṣin viṣṇunā sacānaḥ //",
  "GV01rvh1-10u:9203": "RV_6,020.03a tūrvann ojīyān tavasas tavīyān kṛtabrahmendro vṛddhamahāḥ /",
  "GV01rvh1-10u:9204": "RV_6,020.03c rājābhavan madhunaḥ somyasya viśvāsāṃ yat purāṃ dartnum āvat //",
  "GV01rvh1-10u:9205": "RV_6,020.04a śatair apadran paṇaya indrātra daśoṇaye kavaye 'rkasātau /",
  "GV01rvh1-10u:9206": "RV_6,020.04c vadhaiḥ śuṣṇasyāśuṣasya māyāḥ pitvo nārirecīt kiṃ cana pra //",
  "GV01rvh1-10u:9207": "RV_6,020.05a maho druho apa viśvāyu dhāyi vajrasya yat patane pādi śuṣṇaḥ /",
  "GV01rvh1-10u:9208": "RV_6,020.05c uru ṣa sarathaṃ sārathaye kar indraḥ kutsāya sūryasya sātau //",
  "GV01rvh1-10u:9209": "RV_6,020.06a pra śyeno na madiram aṃśum asmai śiro dāsasya namucer mathāyan /",
  "GV01rvh1-10u:9210": "RV_6,020.06c prāvan namīṃ sāpyaṃ sasantam pṛṇag rāyā sam iṣā saṃ svasti //",
  "GV01rvh1-10u:9211": "RV_6,020.07a vi pipror ahimāyasya dṛḷhāḥ puro vajriñ chavasā na dardaḥ /",
  "GV01rvh1-10u:9212": "RV_6,020.07c sudāman tad rekṇo apramṛṣyam ṛjiśvane dātraṃ dāśuṣe dāḥ //",
  "GV01rvh1-10u:9213": "RV_6,020.08a sa vetasuṃ daśamāyaṃ daśoṇiṃ tūtujim indraḥ svabhiṣṭisumnaḥ /",
  "GV01rvh1-10u:9214": "RV_6,020.08c ā tugraṃ śaśvad ibhaṃ dyotanāya mātur na sīm upa sṛjā iyadhyai //",
  "GV01rvh1-10u:9215": "RV_6,020.09a sa īṃ spṛdho vanate apratīto bibhrad vajraṃ vṛtrahaṇaṃ gabhastau /",
  "GV01rvh1-10u:9216": "RV_6,020.09c tiṣṭhad dharī adhy asteva garte vacoyujā vahata indram ṛṣvam //",
  "GV01rvh1-10u:9217": "RV_6,020.10a sanema te 'vasā navya indra pra pūrava stavanta enā yajñaiḥ /",
  "GV01rvh1-10u:9218": "RV_6,020.10c sapta yat puraḥ śarma śāradīr dard dhan dāsīḥ purukutsāya śikṣan //",
  "GV01rvh1-10u:9219": "RV_6,020.11a tvaṃ vṛdha indra pūrvyo bhūr varivasyann uśane kāvyāya /",
  "GV01rvh1-10u:9220": "RV_6,020.11c parā navavāstvam anudeyam mahe pitre dadātha svaṃ napātam //",
  "GV01rvh1-10u:9221": "RV_6,020.12a tvaṃ dhunir indra dhunimatīr ṛṇor apaḥ sīrā na sravantīḥ /",
  "GV01rvh1-10u:9222": "RV_6,020.12c pra yat samudram ati śūra parṣi pārayā turvaśaṃ yaduṃ svasti //",
  "GV01rvh1-10u:9223": "RV_6,020.13a tava ha tyad indra viśvam ājau sasto dhunīcumurī yā ha siṣvap /",
  "GV01rvh1-10u:9224": "RV_6,020.13c dīdayad it tubhyaṃ somebhiḥ sunvan dabhītir idhmabhṛtiḥ pakthy arkaiḥ //",
  "GV01rvh1-10u:9225": "RV_6,021.01a imā u tvā purutamasya kāror havyaṃ vīra havyā havante /",
  "GV01rvh1-10u:9226": "RV_6,021.01c dhiyo ratheṣṭhām ajaraṃ navīyo rayir vibhūtir īyate vacasyā //",
  "GV01rvh1-10u:9227": "RV_6,021.02a tam u stuṣa indraṃ yo vidāno girvāhasaṃ gīrbhir yajñavṛddham /",
  "GV01rvh1-10u:9228": "RV_6,021.02c yasya divam ati mahnā pṛthivyāḥ purumāyasya ririce mahitvam //",
  "GV01rvh1-10u:9229": "RV_6,021.03a sa it tamo 'vayunaṃ tatanvat sūryeṇa vayunavac cakāra /",
  "GV01rvh1-10u:9230": "RV_6,021.03c kadā te martā amṛtasya dhāmeyakṣanto na minanti svadhāvaḥ //",
  "GV01rvh1-10u:9231": "RV_6,021.04a yas tā cakāra sa kuha svid indraḥ kam ā janaṃ carati kāsu vikṣu /",
  "GV01rvh1-10u:9232": "RV_6,021.04c kas te yajño manase śaṃ varāya ko arka indra katamaḥ sa hotā //",
  "GV01rvh1-10u:9233": "RV_6,021.05a idā hi te veviṣataḥ purājāḥ pratnāsa āsuḥ purukṛt sakhāyaḥ /",
  "GV01rvh1-10u:9234": "RV_6,021.05c ye madhyamāsa uta nūtanāsa utāvamasya puruhūta bodhi //",
  "GV01rvh1-10u:9235": "RV_6,021.06a tam pṛcchanto 'varāsaḥ parāṇi pratnā ta indra śrutyānu yemuḥ /",
  "GV01rvh1-10u:9236": "RV_6,021.06c arcāmasi vīra brahmavāho yād eva vidma tāt tvā mahāntam //",
  "GV01rvh1-10u:9237": "RV_6,021.07a abhi tvā pājo rakṣaso vi tasthe mahi jajñānam abhi tat su tiṣṭha /",
  "GV01rvh1-10u:9238": "RV_6,021.07c tava pratnena yujyena sakhyā vajreṇa dhṛṣṇo apa tā nudasva //",
  "GV01rvh1-10u:9239": "RV_6,021.08a sa tu śrudhīndra nūtanasya brahmaṇyato vīra kārudhāyaḥ /",
  "GV01rvh1-10u:9240": "RV_6,021.08c tvaṃ hy āpiḥ pradivi pitṝṇāṃ śaśvad babhūtha suhava eṣṭau //",
  "GV01rvh1-10u:9241": "RV_6,021.09a protaye varuṇam mitram indram marutaḥ kṛṣvāvase no adya /",
  "GV01rvh1-10u:9242": "RV_6,021.09c pra pūṣaṇaṃ viṣṇum agnim purandhiṃ savitāram oṣadhīḥ parvatāṃś ca //",
  "GV01rvh1-10u:9243": "RV_6,021.10a ima u tvā puruśāka prayajyo jaritāro abhy arcanty arkaiḥ /",
  "GV01rvh1-10u:9244": "RV_6,021.10c śrudhī havam ā huvato huvāno na tvāvāṃ anyo amṛta tvad asti //",
  "GV01rvh1-10u:9245": "RV_6,021.11a nū ma ā vācam upa yāhi vidvān viśvebhiḥ sūno sahaso yajatraiḥ /",
  "GV01rvh1-10u:9246": "RV_6,021.11c ye agnijihvā ṛtasāpa āsur ye manuṃ cakrur uparaṃ dasāya //",
  "GV01rvh1-10u:9247": "RV_6,021.12a sa no bodhi puraetā sugeṣūta durgeṣu pathikṛd vidānaḥ /",
  "GV01rvh1-10u:9248": "RV_6,021.12c ye aśramāsa uravo vahiṣṭhās tebhir na indrābhi vakṣi vājam //",
  "GV01rvh1-10u:9249": "RV_6,022.01a ya eka id dhavyaś carṣaṇīnām indraṃ taṃ gīrbhir abhy arca ābhiḥ /",
  "GV01rvh1-10u:9250": "RV_6,022.01c yaḥ patyate vṛṣabho vṛṣṇyāvān satyaḥ satvā purumāyaḥ sahasvān //",
  "GV01rvh1-10u:9251": "RV_6,022.02a tam u naḥ pūrve pitaro navagvāḥ sapta viprāso abhi vājayantaḥ /",
  "GV01rvh1-10u:9252": "RV_6,022.02c nakṣaddābhaṃ taturim parvateṣṭhām adroghavācam matibhiḥ śaviṣṭham //",
  "GV01rvh1-10u:9253": "RV_6,022.03a tam īmaha indram asya rāyaḥ puruvīrasya nṛvataḥ purukṣoḥ /",
  "GV01rvh1-10u:9254": "RV_6,022.03c yo askṛdhoyur ajaraḥ svarvān tam ā bhara harivo mādayadhyai //",
  "GV01rvh1-10u:9255": "RV_6,022.04a tan no vi voco yadi te purā cij jaritāra ānaśuḥ sumnam indra /",
  "GV01rvh1-10u:9256": "RV_6,022.04c kas te bhāgaḥ kiṃ vayo dudhra khidvaḥ puruhūta purūvaso 'suraghnaḥ //",
  "GV01rvh1-10u:9257": "RV_6,022.05a tam pṛcchantī vajrahastaṃ ratheṣṭhām indraṃ vepī vakvarī yasya nū gīḥ /",
  "GV01rvh1-10u:9258": "RV_6,022.05c tuvigrābhaṃ tuvikūrmiṃ rabhodāṃ gātum iṣe nakṣate tumram accha //",
  "GV01rvh1-10u:9259": "RV_6,022.06a ayā ha tyam māyayā vāvṛdhānam manojuvā svatavaḥ parvatena /",
  "GV01rvh1-10u:9260": "RV_6,022.06c acyutā cid vīḷitā svojo rujo vi dṛḷhā dhṛṣatā virapśin //",
  "GV01rvh1-10u:9261": "RV_6,022.07a taṃ vo dhiyā navyasyā śaviṣṭham pratnam pratnavat paritaṃsayadhyai /",
  "GV01rvh1-10u:9262": "RV_6,022.07c sa no vakṣad animānaḥ suvahmendro viśvāny ati durgahāṇi //",
  "GV01rvh1-10u:9263": "RV_6,022.08a ā janāya druhvaṇe pārthivāni divyāni dīpayo 'ntarikṣā /",
  "GV01rvh1-10u:9264": "RV_6,022.08c tapā vṛṣan viśvataḥ śociṣā tān brahmadviṣe śocaya kṣām apaś ca //",
  "GV01rvh1-10u:9265": "RV_6,022.09a bhuvo janasya divyasya rājā pārthivasya jagatas tveṣasaṃdṛk /",
  "GV01rvh1-10u:9266": "RV_6,022.09c dhiṣva vajraṃ dakṣiṇa indra haste viśvā ajurya dayase vi māyāḥ //",
  "GV01rvh1-10u:9267": "RV_6,022.10a ā saṃyatam indra ṇaḥ svastiṃ śatrutūryāya bṛhatīm amṛdhrām /",
  "GV01rvh1-10u:9268": "RV_6,022.10c yayā dāsāny āryāṇi vṛtrā karo vajrin sutukā nāhuṣāṇi //",
  "GV01rvh1-10u:9269": "RV_6,022.11a sa no niyudbhiḥ puruhūta vedho viśvavārābhir ā gahi prayajyo /",
  "GV01rvh1-10u:9270": "RV_6,022.11c na yā adevo varate na deva ābhir yāhi tūyam ā madryadrik //",
  "GV01rvh1-10u:9271": "RV_6,023.01a suta it tvaṃ nimiśla indra some stome brahmaṇi śasyamāna ukthe /",
  "GV01rvh1-10u:9272": "RV_6,023.01c yad vā yuktābhyām maghavan haribhyām bibhrad vajram bāhvor indra yāsi //",
  "GV01rvh1-10u:9273": "RV_6,023.02a yad vā divi pārye suṣvim indra vṛtrahatye 'vasi śūrasātau /",
  "GV01rvh1-10u:9274": "RV_6,023.02c yad vā dakṣasya bibhyuṣo abibhyad arandhayaḥ śardhata indra dasyūn //",
  "GV01rvh1-10u:9275": "RV_6,023.03a pātā sutam indro astu somam praṇenīr ugro jaritāram ūtī /",
  "GV01rvh1-10u:9276": "RV_6,023.03c kartā vīrāya suṣvaya u lokaṃ dātā vasu stuvate kīraye cit //",
  "GV01rvh1-10u:9277": "RV_6,023.04a ganteyānti savanā haribhyām babhrir vajram papiḥ somaṃ dadir gāḥ /",
  "GV01rvh1-10u:9278": "RV_6,023.04c kartā vīraṃ naryaṃ sarvavīraṃ śrotā havaṃ gṛṇata stomavāhāḥ //",
  "GV01rvh1-10u:9279": "RV_6,023.05a asmai vayaṃ yad vāvāna tad viviṣma indrāya yo naḥ pradivo apas kaḥ /",
  "GV01rvh1-10u:9280": "RV_6,023.05c sute some stumasi śaṃsad ukthendrāya brahma vardhanaṃ yathāsat //",
  "GV01rvh1-10u:9281": "RV_6,023.06a brahmāṇi hi cakṛṣe vardhanāni tāvat ta indra matibhir viviṣmaḥ /",
  "GV01rvh1-10u:9282": "RV_6,023.06c sute some sutapāḥ śantamāni rāṇḍyā kriyāsma vakṣaṇāni yajñaiḥ //",
  "GV01rvh1-10u:9283": "RV_6,023.07a sa no bodhi puroḷāśaṃ rarāṇaḥ pibā tu somaṃ goṛjīkam indra /",
  "GV01rvh1-10u:9284": "RV_6,023.07c edam barhir yajamānasya sīdoruṃ kṛdhi tvāyata u lokam //",
  "GV01rvh1-10u:9285": "RV_6,023.08a sa mandasvā hy anu joṣam ugra pra tvā yajñāsa ime aśnuvantu /",
  "GV01rvh1-10u:9286": "RV_6,023.08c preme havāsaḥ puruhūtam asme ā tveyaṃ dhīr avasa indra yamyāḥ //",
  "GV01rvh1-10u:9287": "RV_6,023.09a taṃ vaḥ sakhāyaḥ saṃ yathā suteṣu somebhir īm pṛṇatā bhojam indram /",
  "GV01rvh1-10u:9288": "RV_6,023.09c kuvit tasmā asati no bharāya na suṣvim indro 'vase mṛdhāti //",
  "GV01rvh1-10u:9289": "RV_6,023.10a eved indraḥ sute astāvi some bharadvājeṣu kṣayad in maghonaḥ /",
  "GV01rvh1-10u:9290": "RV_6,023.10c asad yathā jaritra uta sūrir indro rāyo viśvavārasya dātā //",
  "GV01rvh1-10u:9291": "RV_6,024.01a vṛṣā mada indre śloka ukthā sacā someṣu sutapā ṛjīṣī /",
  "GV01rvh1-10u:9292": "RV_6,024.01c arcatryo maghavā nṛbhya ukthair dyukṣo rājā girām akṣitotiḥ //",
  "GV01rvh1-10u:9293": "RV_6,024.02a taturir vīro naryo vicetāḥ śrotā havaṃ gṛṇata urvyūtiḥ /",
  "GV01rvh1-10u:9294": "RV_6,024.02c vasuḥ śaṃso narāṃ kārudhāyā vājī stuto vidathe dāti vājam //",
  "GV01rvh1-10u:9295": "RV_6,024.03a akṣo na cakryoḥ śūra bṛhan pra te mahnā ririce rodasyoḥ /",
  "GV01rvh1-10u:9296": "RV_6,024.03c vṛkṣasya nu te puruhūta vayā vy ūtayo ruruhur indra pūrvīḥ //",
  "GV01rvh1-10u:9297": "RV_6,024.04a śacīvatas te puruśāka śākā gavām iva srutayaḥ saṃcaraṇīḥ /",
  "GV01rvh1-10u:9298": "RV_6,024.04c vatsānāṃ na tantayas ta indra dāmanvanto adāmānaḥ sudāman //",
  "GV01rvh1-10u:9299": "RV_6,024.05a anyad adya karvaram anyad u śvo 'sac ca san muhur ācakrir indraḥ /",
  "GV01rvh1-10u:9300": "RV_6,024.05c mitro no atra varuṇaś ca pūṣāryo vaśasya paryetāsti //",
  "GV01rvh1-10u:9301": "RV_6,024.06a vi tvad āpo na parvatasya pṛṣṭhād ukthebhir indrānayanta yajñaiḥ /",
  "GV01rvh1-10u:9302": "RV_6,024.06c taṃ tvābhiḥ suṣṭutibhir vājayanta ājiṃ na jagmur girvāho aśvāḥ //",
  "GV01rvh1-10u:9303": "RV_6,024.07a na yaṃ jaranti śarado na māsā na dyāva indram avakarśayanti /",
  "GV01rvh1-10u:9304": "RV_6,024.07c vṛddhasya cid vardhatām asya tanū stomebhir ukthaiś ca śasyamānā //",
  "GV01rvh1-10u:9305": "RV_6,024.08a na vīḷave namate na sthirāya na śardhate dasyujūtāya stavān /",
  "GV01rvh1-10u:9306": "RV_6,024.08c ajrā indrasya girayaś cid ṛṣvā gambhīre cid bhavati gādham asmai //",
  "GV01rvh1-10u:9307": "RV_6,024.09a gambhīreṇa na uruṇāmatrin preṣo yandhi sutapāvan vājān /",
  "GV01rvh1-10u:9308": "RV_6,024.09c sthā ū ṣu ūrdhva ūtī ariṣaṇyann aktor vyuṣṭau paritakmyāyām //",
  "GV01rvh1-10u:9309": "RV_6,024.10a sacasva nāyam avase abhīka ito vā tam indra pāhi riṣaḥ /",
  "GV01rvh1-10u:9310": "RV_6,024.10c amā cainam araṇye pāhi riṣo madema śatahimāḥ suvīrāḥ //",
  "GV01rvh1-10u:9311": "RV_6,025.01a yā ta ūtir avamā yā paramā yā madhyamendra śuṣminn asti /",
  "GV01rvh1-10u:9312": "RV_6,025.01c tābhir ū ṣu vṛtrahatye 'vīr na ebhiś ca vājair mahān na ugra //",
  "GV01rvh1-10u:9313": "RV_6,025.02a ābhi spṛdho mithatīr ariṣaṇyann amitrasya vyathayā manyum indra /",
  "GV01rvh1-10u:9314": "RV_6,025.02c ābhir viśvā abhiyujo viṣūcīr āryāya viśo 'va tārīr dāsīḥ //",
  "GV01rvh1-10u:9315": "RV_6,025.03a indra jāmaya uta ye 'jāmayo 'rvācīnāso vanuṣo yuyujre /",
  "GV01rvh1-10u:9316": "RV_6,025.03c tvam eṣāṃ vithurā śavāṃsi jahi vṛṣṇyāni kṛṇuhī parācaḥ //",
  "GV01rvh1-10u:9317": "RV_6,025.04a śūro vā śūraṃ vanate śarīrais tanūrucā taruṣi yat kṛṇvaite /",
  "GV01rvh1-10u:9318": "RV_6,025.04c toke vā goṣu tanaye yad apsu vi krandasī urvarāsu bravaite //",
  "GV01rvh1-10u:9319": "RV_6,025.05a nahi tvā śūro na turo na dhṛṣṇur na tvā yodho manyamāno yuyodha /",
  "GV01rvh1-10u:9320": "RV_6,025.05c indra nakiṣ ṭvā praty asty eṣāṃ viśvā jātāny abhy asi tāni //",
  "GV01rvh1-10u:9321": "RV_6,025.06a sa patyata ubhayor nṛmṇam ayor yadī vedhasaḥ samithe havante /",
  "GV01rvh1-10u:9322": "RV_6,025.06c vṛtre vā maho nṛvati kṣaye vā vyacasvantā yadi vitantasaite //",
  "GV01rvh1-10u:9323": "RV_6,025.07a adha smā te carṣaṇayo yad ejān indra trātota bhavā varūtā /",
  "GV01rvh1-10u:9324": "RV_6,025.07c asmākāso ye nṛtamāso arya indra sūrayo dadhire puro naḥ //",
  "GV01rvh1-10u:9325": "RV_6,025.08a anu te dāyi maha indriyāya satrā te viśvam anu vṛtrahatye /",
  "GV01rvh1-10u:9326": "RV_6,025.08c anu kṣatram anu saho yajatrendra devebhir anu te nṛṣahye //",
  "GV01rvh1-10u:9327": "RV_6,025.09a evā na spṛdhaḥ sam ajā samatsv indra rārandhi mithatīr adevīḥ /",
  "GV01rvh1-10u:9328": "RV_6,025.09c vidyāma vastor avasā gṛṇanto bharadvājā uta ta indra nūnam //",
  "GV01rvh1-10u:9329": "RV_6,026.01a śrudhī na indra hvayāmasi tvā maho vājasya sātau vāvṛṣāṇāḥ /",
  "GV01rvh1-10u:9330": "RV_6,026.01c saṃ yad viśo 'yanta śūrasātā ugraṃ no 'vaḥ pārye ahan dāḥ //",
  "GV01rvh1-10u:9331": "RV_6,026.02a tvāṃ vājī havate vājineyo maho vājasya gadhyasya sātau /",
  "GV01rvh1-10u:9332": "RV_6,026.02c tvāṃ vṛtreṣv indra satpatiṃ tarutraṃ tvāṃ caṣṭe muṣṭihā goṣu yudhyan //",
  "GV01rvh1-10u:9333": "RV_6,026.03a tvaṃ kaviṃ codayo 'rkasātau tvaṃ kutsāya śuṣṇaṃ dāśuṣe vark /",
  "GV01rvh1-10u:9334": "RV_6,026.03c tvaṃ śiro amarmaṇaḥ parāhann atithigvāya śaṃsyaṃ kariṣyan //",
  "GV01rvh1-10u:9335": "RV_6,026.04a tvaṃ ratham pra bharo yodham ṛṣvam āvo yudhyantaṃ vṛṣabhaṃ daśadyum /",
  "GV01rvh1-10u:9336": "RV_6,026.04c tvaṃ tugraṃ vetasave sacāhan tvaṃ tujiṃ gṛṇantam indra tūtoḥ //",
  "GV01rvh1-10u:9337": "RV_6,026.05a tvaṃ tad uktham indra barhaṇā kaḥ pra yac chatā sahasrā śūra darṣi /",
  "GV01rvh1-10u:9338": "RV_6,026.05c ava girer dāsaṃ śambaraṃ han prāvo divodāsaṃ citrābhir ūtī //",
  "GV01rvh1-10u:9339": "RV_6,026.06a tvaṃ śraddhābhir mandasānaḥ somair dabhītaye cumurim indra siṣvap /",
  "GV01rvh1-10u:9340": "RV_6,026.06c tvaṃ rajim piṭhīnase daśasyan ṣaṣṭiṃ sahasrā śacyā sacāhan //",
  "GV01rvh1-10u:9341": "RV_6,026.07a ahaṃ cana tat sūribhir ānaśyāṃ tava jyāya indra sumnam ojaḥ /",
  "GV01rvh1-10u:9342": "RV_6,026.07c tvayā yat stavante sadhavīra vīrās trivarūthena nahuṣā śaviṣṭha //",
  "GV01rvh1-10u:9343": "RV_6,026.08a vayaṃ te asyām indra dyumnahūtau sakhāyaḥ syāma mahina preṣṭhāḥ /",
  "GV01rvh1-10u:9344": "RV_6,026.08c prātardaniḥ kṣatraśrīr astu śreṣṭho ghane vṛtrāṇāṃ sanaye dhanānām //",
  "GV01rvh1-10u:9345": "RV_6,027.01a kim asya made kim v asya pītāv indraḥ kim asya sakhye cakāra /",
  "GV01rvh1-10u:9346": "RV_6,027.01c raṇā vā ye niṣadi kiṃ te asya purā vividre kim u nūtanāsaḥ //",
  "GV01rvh1-10u:9347": "RV_6,027.02a sad asya made sad v asya pītāv indraḥ sad asya sakhye cakāra /",
  "GV01rvh1-10u:9348": "RV_6,027.02c raṇā vā ye niṣadi sat te asya purā vividre sad u nūtanāsaḥ //",
  "GV01rvh1-10u:9349": "RV_6,027.03a nahi nu te mahimanaḥ samasya na maghavan maghavattvasya vidma /",
  "GV01rvh1-10u:9350": "RV_6,027.03c na rādhaso-rādhaso nūtanasyendra nakir dadṛśa indriyaṃ te //",
  "GV01rvh1-10u:9351": "RV_6,027.04a etat tyat ta indriyam aceti yenāvadhīr varaśikhasya śeṣaḥ /",
  "GV01rvh1-10u:9352": "RV_6,027.04c vajrasya yat te nihatasya śuṣmāt svanāc cid indra paramo dadāra //",
  "GV01rvh1-10u:9353": "RV_6,027.05a vadhīd indro varaśikhasya śeṣo 'bhyāvartine cāyamānāya śikṣan /",
  "GV01rvh1-10u:9354": "RV_6,027.05c vṛcīvato yad dhariyūpīyāyāṃ han pūrve ardhe bhiyasāparo dart //",
  "GV01rvh1-10u:9355": "RV_6,027.06a triṃśacchataṃ varmiṇa indra sākaṃ yavyāvatyām puruhūta śravasyā /",
  "GV01rvh1-10u:9356": "RV_6,027.06c vṛcīvantaḥ śarave patyamānāḥ pātrā bhindānā nyarthāny āyan //",
  "GV01rvh1-10u:9357": "RV_6,027.07a yasya gāvāv aruṣā sūyavasyū antar ū ṣu carato rerihāṇā /",
  "GV01rvh1-10u:9358": "RV_6,027.07c sa sṛñjayāya turvaśam parādād vṛcīvato daivavātāya śikṣan //",
  "GV01rvh1-10u:9359": "RV_6,027.08a dvayāṃ agne rathino viṃśatiṃ gā vadhūmato maghavā mahyaṃ samrāṭ /",
  "GV01rvh1-10u:9360": "RV_6,027.08c abhyāvartī cāyamāno dadāti dūṇāśeyaṃ dakṣiṇā pārthavānām //",
  "GV01rvh1-10u:9361": "RV_6,028.01a ā gāvo agmann uta bhadram akran sīdantu goṣṭhe raṇayantv asme /",
  "GV01rvh1-10u:9362": "RV_6,028.01c prajāvatīḥ pururūpā iha syur indrāya pūrvīr uṣaso duhānāḥ //",
  "GV01rvh1-10u:9363": "RV_6,028.02a indro yajvane pṛṇate ca śikṣaty uped dadāti na svam muṣāyati /",
  "GV01rvh1-10u:9364": "RV_6,028.02c bhūyo-bhūyo rayim id asya vardhayann abhinne khilye ni dadhāti devayum //",
  "GV01rvh1-10u:9365": "RV_6,028.03a na tā naśanti na dabhāti taskaro nāsām āmitro vyathir ā dadharṣati /",
  "GV01rvh1-10u:9366": "RV_6,028.03c devāṃś ca yābhir yajate dadāti ca jyog it tābhiḥ sacate gopatiḥ saha //",
  "GV01rvh1-10u:9367": "RV_6,028.04a na tā arvā reṇukakāṭo aśnute na saṃskṛtatram upa yanti tā abhi /",
  "GV01rvh1-10u:9368": "RV_6,028.04c urugāyam abhayaṃ tasya tā anu gāvo martasya vi caranti yajvanaḥ //",
  "GV01rvh1-10u:9369": "RV_6,028.05a gāvo bhago gāva indro me acchān gāvaḥ somasya prathamasya bhakṣaḥ /",
  "GV01rvh1-10u:9370": "RV_6,028.05c imā yā gāvaḥ sa janāsa indra icchāmīd dhṛdā manasā cid indram //",
  "GV01rvh1-10u:9371": "RV_6,028.06a yūyaṃ gāvo medayathā kṛśaṃ cid aśrīraṃ cit kṛṇuthā supratīkam /",
  "GV01rvh1-10u:9372": "RV_6,028.06c bhadraṃ gṛhaṃ kṛṇutha bhadravāco bṛhad vo vaya ucyate sabhāsu //",
  "GV01rvh1-10u:9373": "RV_6,028.07a prajāvatīḥ sūyavasaṃ riśantīḥ śuddhā apaḥ suprapāṇe pibantīḥ /",
  "GV01rvh1-10u:9374": "RV_6,028.07c mā va stena īśata māghaśaṃsaḥ pari vo hetī rudrasya vṛjyāḥ //",
  "GV01rvh1-10u:9375": "RV_6,028.08a upedam upaparcanam āsu goṣūpa pṛcyatām /",
  "GV01rvh1-10u:9376": "RV_6,028.08c upa ṛṣabhasya retasy upendra tava vīrye //",
  "GV01rvh1-10u:9377": "RV_6,029.01a indraṃ vo naraḥ sakhyāya sepur maho yantaḥ sumataye cakānāḥ /",
  "GV01rvh1-10u:9378": "RV_6,029.01c maho hi dātā vajrahasto asti mahām u raṇvam avase yajadhvam //",
  "GV01rvh1-10u:9379": "RV_6,029.02a ā yasmin haste naryā mimikṣur ā rathe hiraṇyaye ratheṣṭhāḥ /",
  "GV01rvh1-10u:9380": "RV_6,029.02c ā raśmayo gabhastyo sthūrayor ādhvann aśvāso vṛṣaṇo yujānāḥ //",
  "GV01rvh1-10u:9381": "RV_6,029.03a śriye te pādā duva ā mimikṣur dhṛṣṇur vajrī śavasā dakṣiṇāvān /",
  "GV01rvh1-10u:9382": "RV_6,029.03c vasāno atkaṃ surabhiṃ dṛśe kaṃ svar ṇa nṛtav iṣiro babhūtha //",
  "GV01rvh1-10u:9383": "RV_6,029.04a sa soma āmiślatamaḥ suto bhūd yasmin paktiḥ pacyate santi dhānāḥ /",
  "GV01rvh1-10u:9384": "RV_6,029.04c indraṃ nara stuvanto brahmakārā ukthā śaṃsanto devavātatamāḥ //",
  "GV01rvh1-10u:9385": "RV_6,029.05a na te antaḥ śavaso dhāyy asya vi tu bābadhe rodasī mahitvā /",
  "GV01rvh1-10u:9386": "RV_6,029.05c ā tā sūriḥ pṛṇati tūtujāno yūthevāpsu samījamāna ūtī //",
  "GV01rvh1-10u:9387": "RV_6,029.06a eved indraḥ suhava ṛṣvo astūtī anūtī hiriśipraḥ satvā /",
  "GV01rvh1-10u:9388": "RV_6,029.06c evā hi jāto asamātyojāḥ purū ca vṛtrā hanati ni dasyūn //",
  "GV01rvh1-10u:9389": "RV_6,030.01a bhūya id vāvṛdhe vīryāyaṃ eko ajuryo dayate vasūni /",
  "GV01rvh1-10u:9390": "RV_6,030.01c pra ririce diva indraḥ pṛthivyā ardham id asya prati rodasī ubhe //",
  "GV01rvh1-10u:9391": "RV_6,030.02a adhā manye bṛhad asuryam asya yāni dādhāra nakir ā mināti /",
  "GV01rvh1-10u:9392": "RV_6,030.02c dive-dive sūryo darśato bhūd vi sadmāny urviyā sukratur dhāt //",
  "GV01rvh1-10u:9393": "RV_6,030.03a adyā cin nū cit tad apo nadīnāṃ yad ābhyo arado gātum indra /",
  "GV01rvh1-10u:9394": "RV_6,030.03c ni parvatā admasado na sedus tvayā dṛḷhāni sukrato rajāṃsi //",
  "GV01rvh1-10u:9395": "RV_6,030.04a satyam it tan na tvāvāṃ anyo astīndra devo na martyo jyāyān /",
  "GV01rvh1-10u:9396": "RV_6,030.04c ahann ahim pariśayānam arṇo 'vāsṛjo apo acchā samudram //",
  "GV01rvh1-10u:9397": "RV_6,030.05a tvam apo vi duro viṣūcīr indra dṛḷham arujaḥ parvatasya /",
  "GV01rvh1-10u:9398": "RV_6,030.05c rājābhavo jagataś carṣaṇīnāṃ sākaṃ sūryaṃ janayan dyām uṣāsam //",
  "GV01rvh1-10u:9399": "RV_6,031.01a abhūr eko rayipate rayīṇām ā hastayor adhithā indra kṛṣṭīḥ /",
  "GV01rvh1-10u:9400": "RV_6,031.01c vi toke apsu tanaye ca sūre 'vocanta carṣaṇayo vivācaḥ //",
  "GV01rvh1-10u:9401": "RV_6,031.02a tvad bhiyendra pārthivāni viśvācyutā cic cyāvayante rajāṃsi /",
  "GV01rvh1-10u:9402": "RV_6,031.02c dyāvākṣāmā parvatāso vanāni viśvaṃ dṛḷham bhayate ajmann ā te //",
  "GV01rvh1-10u:9403": "RV_6,031.03a tvaṃ kutsenābhi śuṣṇam indrāśuṣaṃ yudhya kuyavaṃ gaviṣṭau /",
  "GV01rvh1-10u:9404": "RV_6,031.03c daśa prapitve adha sūryasya muṣāyaś cakram avive rapāṃsi //",
  "GV01rvh1-10u:9405": "RV_6,031.04a tvaṃ śatāny ava śambarasya puro jaghanthāpratīni dasyoḥ /",
  "GV01rvh1-10u:9406": "RV_6,031.04c aśikṣo yatra śacyā śacīvo divodāsāya sunvate sutakre bharadvājāya gṛṇate vasūni //",
  "GV01rvh1-10u:9407": "RV_6,031.05a sa satyasatvan mahate raṇāya ratham ā tiṣṭha tuvinṛmṇa bhīmam /",
  "GV01rvh1-10u:9408": "RV_6,031.05c yāhi prapathinn avasopa madrik pra ca śruta śrāvaya carṣaṇibhyaḥ //",
  "GV01rvh1-10u:9409": "RV_6,032.01a apūrvyā purutamāny asmai mahe vīrāya tavase turāya /",
  "GV01rvh1-10u:9410": "RV_6,032.01c virapśine vajriṇe śantamāni vacāṃsy āsā sthavirāya takṣam //",
  "GV01rvh1-10u:9411": "RV_6,032.02a sa mātarā sūryeṇā kavīnām avāsayad rujad adriṃ gṛṇānaḥ /",
  "GV01rvh1-10u:9412": "RV_6,032.02c svādhībhir ṛkvabhir vāvaśāna ud usriyāṇām asṛjan nidānam //",
  "GV01rvh1-10u:9413": "RV_6,032.03a sa vahnibhir ṛkvabhir goṣu śaśvan mitajñubhiḥ purukṛtvā jigāya /",
  "GV01rvh1-10u:9414": "RV_6,032.03c puraḥ purohā sakhibhiḥ sakhīyan dṛḷhā ruroja kavibhiḥ kaviḥ san //",
  "GV01rvh1-10u:9415": "RV_6,032.04a sa nīvyābhir jaritāram acchā maho vājebhir mahadbhiś ca śuṣmaiḥ /",
  "GV01rvh1-10u:9416": "RV_6,032.04c puruvīrābhir vṛṣabha kṣitīnām ā girvaṇaḥ suvitāya pra yāhi //",
  "GV01rvh1-10u:9417": "RV_6,032.05a sa sargeṇa śavasā takto atyair apa indro dakṣiṇatas turāṣāṭ /",
  "GV01rvh1-10u:9418": "RV_6,032.05c itthā sṛjānā anapāvṛd arthaṃ dive-dive viviṣur apramṛṣyam //",
  "GV01rvh1-10u:9419": "RV_6,033.01a ya ojiṣṭha indra taṃ su no dā mado vṛṣan svabhiṣṭir dāsvān /",
  "GV01rvh1-10u:9420": "RV_6,033.01c sauvaśvyaṃ yo vanavat svaśvo vṛtrā samatsu sāsahad amitrān //",
  "GV01rvh1-10u:9421": "RV_6,033.02a tvāṃ hīndrāvase vivāco havante carṣaṇayaḥ śūrasātau /",
  "GV01rvh1-10u:9422": "RV_6,033.02c tvaṃ viprebhir vi paṇīṃr aśāyas tvota it sanitā vājam arvā //",
  "GV01rvh1-10u:9423": "RV_6,033.03a tvaṃ tāṃ indrobhayāṃ amitrān dāsā vṛtrāṇy āryā ca śūra /",
  "GV01rvh1-10u:9424": "RV_6,033.03c vadhīr vaneva sudhitebhir atkair ā pṛtsu darṣi nṛṇāṃ nṛtama //",
  "GV01rvh1-10u:9425": "RV_6,033.04a sa tvaṃ na indrākavābhir ūtī sakhā viśvāyur avitā vṛdhe bhūḥ /",
  "GV01rvh1-10u:9426": "RV_6,033.04c svarṣātā yad dhvayāmasi tvā yudhyanto nemadhitā pṛtsu śūra //",
  "GV01rvh1-10u:9427": "RV_6,033.05a nūnaṃ na indrāparāya ca syā bhavā mṛḷīka uta no abhiṣṭau /",
  "GV01rvh1-10u:9428": "RV_6,033.05c itthā gṛṇanto mahinasya śarman divi ṣyāma pārye goṣatamāḥ //",
  "GV01rvh1-10u:9429": "RV_6,034.01a saṃ ca tve jagmur gira indra pūrvīr vi ca tvad yanti vibhvo manīṣāḥ /",
  "GV01rvh1-10u:9430": "RV_6,034.01c purā nūnaṃ ca stutaya ṛṣīṇām paspṛdhra indre adhy ukthārkā //",
  "GV01rvh1-10u:9431": "RV_6,034.02a puruhūto yaḥ purugūrta ṛbhvāṃ ekaḥ purupraśasto asti yajñaiḥ /",
  "GV01rvh1-10u:9432": "RV_6,034.02c ratho na mahe śavase yujāno 'smābhir indro anumādyo bhūt //",
  "GV01rvh1-10u:9433": "RV_6,034.03a na yaṃ hiṃsanti dhītayo na vāṇīr indraṃ nakṣantīd abhi vardhayantīḥ /",
  "GV01rvh1-10u:9434": "RV_6,034.03c yadi stotāraḥ śataṃ yat sahasraṃ gṛṇanti girvaṇasaṃ śaṃ tad asmai //",
  "GV01rvh1-10u:9435": "RV_6,034.04a asmā etad divy arceva māsā mimikṣa indre ny ayāmi somaḥ /",
  "GV01rvh1-10u:9436": "RV_6,034.04c janaṃ na dhanvann abhi saṃ yad āpaḥ satrā vāvṛdhur havanāni yajñaiḥ //",
  "GV01rvh1-10u:9437": "RV_6,034.05a asmā etan mahy āṅgūṣam asmā indrāya stotram matibhir avāci /",
  "GV01rvh1-10u:9438": "RV_6,034.05c asad yathā mahati vṛtratūrya indro viśvāyur avitā vṛdhaś ca //",
  "GV01rvh1-10u:9439": "RV_6,035.01a kadā bhuvan rathakṣayāṇi brahma kadā stotre sahasrapoṣyaṃ dāḥ /",
  "GV01rvh1-10u:9440": "RV_6,035.01c kadā stomaṃ vāsayo 'sya rāyā kadā dhiyaḥ karasi vājaratnāḥ //",
  "GV01rvh1-10u:9441": "RV_6,035.02a karhi svit tad indra yan nṛbhir nṝn vīrair vīrān nīḷayāse jayājīn /",
  "GV01rvh1-10u:9442": "RV_6,035.02c tridhātu gā adhi jayāsi goṣv indra dyumnaṃ svarvad dhehy asme //",
  "GV01rvh1-10u:9443": "RV_6,035.03a karhi svit tad indra yaj jaritre viśvapsu brahma kṛṇavaḥ śaviṣṭha /",
  "GV01rvh1-10u:9444": "RV_6,035.03c kadā dhiyo na niyuto yuvāse kadā gomaghā havanāni gacchāḥ //",
  "GV01rvh1-10u:9445": "RV_6,035.04a sa gomaghā jaritre aśvaścandrā vājaśravaso adhi dhehi pṛkṣaḥ /",
  "GV01rvh1-10u:9446": "RV_6,035.04c pīpihīṣaḥ sudughām indra dhenum bharadvājeṣu suruco rurucyāḥ //",
  "GV01rvh1-10u:9447": "RV_6,035.05a tam ā nūnaṃ vṛjanam anyathā cic chūro yac chakra vi duro gṛṇīṣe /",
  "GV01rvh1-10u:9448": "RV_6,035.05c mā nir araṃ śukradughasya dhenor āṅgirasān brahmaṇā vipra jinva //",
  "GV01rvh1-10u:9449": "RV_6,036.01a satrā madāsas tava viśvajanyāḥ satrā rāyo 'dha ye pārthivāsaḥ /",
  "GV01rvh1-10u:9450": "RV_6,036.01c satrā vājānām abhavo vibhaktā yad deveṣu dhārayathā asuryam //",
  "GV01rvh1-10u:9451": "RV_6,036.02a anu pra yeje jana ojo asya satrā dadhire anu vīryāya /",
  "GV01rvh1-10u:9452": "RV_6,036.02c syūmagṛbhe dudhaye 'rvate ca kratuṃ vṛñjanty api vṛtrahatye //",
  "GV01rvh1-10u:9453": "RV_6,036.03a taṃ sadhrīcīr ūtayo vṛṣṇyāni pauṃsyāni niyutaḥ saścur indram /",
  "GV01rvh1-10u:9454": "RV_6,036.03c samudraṃ na sindhava ukthaśuṣmā uruvyacasaṃ gira ā viśanti //",
  "GV01rvh1-10u:9455": "RV_6,036.04a sa rāyas khām upa sṛjā gṛṇānaḥ puruścandrasya tvam indra vasvaḥ /",
  "GV01rvh1-10u:9456": "RV_6,036.04c patir babhūthāsamo janānām eko viśvasya bhuvanasya rājā //",
  "GV01rvh1-10u:9457": "RV_6,036.05a sa tu śrudhi śrutyā yo duvoyur dyaur na bhūmābhi rāyo aryaḥ /",
  "GV01rvh1-10u:9458": "RV_6,036.05c aso yathā naḥ śavasā cakāno yuge-yuge vayasā cekitānaḥ //",
  "GV01rvh1-10u:9459": "RV_6,037.01a arvāg rathaṃ viśvavāraṃ ta ugrendra yuktāso harayo vahantu /",
  "GV01rvh1-10u:9460": "RV_6,037.01c kīriś cid dhi tvā havate svarvān ṛdhīmahi sadhamādas te adya //",
  "GV01rvh1-10u:9461": "RV_6,037.02a pro droṇe harayaḥ karmāgman punānāsa ṛjyanto abhūvan /",
  "GV01rvh1-10u:9462": "RV_6,037.02c indro no asya pūrvyaḥ papīyād dyukṣo madasya somyasya rājā //",
  "GV01rvh1-10u:9463": "RV_6,037.03a āsasrāṇāsaḥ śavasānam acchendraṃ sucakre rathyāso aśvāḥ /",
  "GV01rvh1-10u:9464": "RV_6,037.03c abhi śrava ṛjyanto vaheyur nū cin nu vāyor amṛtaṃ vi dasyet //",
  "GV01rvh1-10u:9465": "RV_6,037.04a variṣṭho asya dakṣiṇām iyartīndro maghonāṃ tuvikūrmitamaḥ /",
  "GV01rvh1-10u:9466": "RV_6,037.04c yayā vajrivaḥ pariyāsy aṃho maghā ca dhṛṣṇo dayase vi sūrīn //",
  "GV01rvh1-10u:9467": "RV_6,037.05a indro vājasya sthavirasya dātendro gīrbhir vardhatāṃ vṛddhamahāḥ /",
  "GV01rvh1-10u:9468": "RV_6,037.05c indro vṛtraṃ haniṣṭho astu satvā tā sūriḥ pṛṇati tūtujānaḥ //",
  "GV01rvh1-10u:9469": "RV_6,038.01a apād ita ud u naś citratamo mahīm bharṣad dyumatīm indrahūtim /",
  "GV01rvh1-10u:9470": "RV_6,038.01c panyasīṃ dhītiṃ daivyasya yāmañ janasya rātiṃ vanate sudānuḥ //",
  "GV01rvh1-10u:9471": "RV_6,038.02a dūrāc cid ā vasato asya karṇā ghoṣād indrasya tanyati bruvāṇaḥ /",
  "GV01rvh1-10u:9472": "RV_6,038.02c eyam enaṃ devahūtir vavṛtyān madryag indram iyam ṛcyamānā //",
  "GV01rvh1-10u:9473": "RV_6,038.03a taṃ vo dhiyā paramayā purājām ajaram indram abhy anūṣy arkaiḥ /",
  "GV01rvh1-10u:9474": "RV_6,038.03c brahmā ca giro dadhire sam asmin mahāṃś ca stomo adhi vardhad indre //",
  "GV01rvh1-10u:9475": "RV_6,038.04a vardhād yaṃ yajña uta soma indraṃ vardhād brahma gira ukthā ca manma /",
  "GV01rvh1-10u:9476": "RV_6,038.04c vardhāhainam uṣaso yāmann aktor vardhān māsāḥ śarado dyāva indram //",
  "GV01rvh1-10u:9477": "RV_6,038.05a evā jajñānaṃ sahase asāmi vāvṛdhānaṃ rādhase ca śrutāya /",
  "GV01rvh1-10u:9478": "RV_6,038.05c mahām ugram avase vipra nūnam ā vivāsema vṛtratūryeṣu //",
  "GV01rvh1-10u:9479": "RV_6,039.01a mandrasya kaver divyasya vahner vipramanmano vacanasya madhvaḥ /",
  "GV01rvh1-10u:9480": "RV_6,039.01c apā nas tasya sacanasya deveṣo yuvasva gṛṇate goagrāḥ //",
  "GV01rvh1-10u:9481": "RV_6,039.02a ayam uśānaḥ pary adrim usrā ṛtadhītibhir ṛtayug yujānaḥ /",
  "GV01rvh1-10u:9482": "RV_6,039.02c rujad arugṇaṃ vi valasya sānum paṇīṃr vacobhir abhi yodhad indraḥ //",
  "GV01rvh1-10u:9483": "RV_6,039.03a ayaṃ dyotayad adyuto vy aktūn doṣā vastoḥ śarada indur indra /",
  "GV01rvh1-10u:9484": "RV_6,039.03c imaṃ ketum adadhur nū cid ahnāṃ śucijanmana uṣasaś cakāra //",
  "GV01rvh1-10u:9485": "RV_6,039.04a ayaṃ rocayad aruco rucāno 'yaṃ vāsayad vy ṛtena pūrvīḥ /",
  "GV01rvh1-10u:9486": "RV_6,039.04c ayam īyata ṛtayugbhir aśvaiḥ svarvidā nābhinā carṣaṇiprāḥ //",
  "GV01rvh1-10u:9487": "RV_6,039.05a nū gṛṇāno gṛṇate pratna rājann iṣaḥ pinva vasudeyāya pūrvīḥ /",
  "GV01rvh1-10u:9488": "RV_6,039.05c apa oṣadhīr aviṣā vanāni gā arvato nṝn ṛcase rirīhi //",
  "GV01rvh1-10u:9489": "RV_6,040.01a indra piba tubhyaṃ suto madāyāva sya harī vi mucā sakhāyā /",
  "GV01rvh1-10u:9490": "RV_6,040.01c uta pra gāya gaṇa ā niṣadyāthā yajñāya gṛṇate vayo dhāḥ //",
  "GV01rvh1-10u:9491": "RV_6,040.02a asya piba yasya jajñāna indra madāya kratve apibo virapśin /",
  "GV01rvh1-10u:9492": "RV_6,040.02c tam u te gāvo nara āpo adrir induṃ sam ahyan pītaye sam asmai //",
  "GV01rvh1-10u:9493": "RV_6,040.03a samiddhe agnau suta indra soma ā tvā vahantu harayo vahiṣṭhāḥ /",
  "GV01rvh1-10u:9494": "RV_6,040.03c tvāyatā manasā johavīmīndrā yāhi suvitāya mahe naḥ //",
  "GV01rvh1-10u:9495": "RV_6,040.04a ā yāhi śaśvad uśatā yayāthendra mahā manasā somapeyam /",
  "GV01rvh1-10u:9496": "RV_6,040.04c upa brahmāṇi śṛṇava imā no 'thā te yajñas tanve vayo dhāt //",
  "GV01rvh1-10u:9497": "RV_6,040.05a yad indra divi pārye yad ṛdhag yad vā sve sadane yatra vāsi /",
  "GV01rvh1-10u:9498": "RV_6,040.05c ato no yajñam avase niyutvān sajoṣāḥ pāhi girvaṇo marudbhiḥ //",
  "GV01rvh1-10u:9499": "RV_6,041.01a aheḷamāna upa yāhi yajñaṃ tubhyam pavanta indavaḥ sutāsaḥ /",
  "GV01rvh1-10u:9500": "RV_6,041.01c gāvo na vajrin svam oko acchendrā gahi prathamo yajñiyānām //",
  "GV01rvh1-10u:9501": "RV_6,041.02a yā te kākut sukṛtā yā variṣṭhā yayā śaśvat pibasi madhva ūrmim /",
  "GV01rvh1-10u:9502": "RV_6,041.02c tayā pāhi pra te adhvaryur asthāt saṃ te vajro vartatām indra gavyuḥ //",
  "GV01rvh1-10u:9503": "RV_6,041.03a eṣa drapso vṛṣabho viśvarūpa indrāya vṛṣṇe sam akāri somaḥ /",
  "GV01rvh1-10u:9504": "RV_6,041.03c etam piba hariva sthātar ugra yasyeśiṣe pradivi yas te annam //",
  "GV01rvh1-10u:9505": "RV_6,041.04a sutaḥ somo asutād indra vasyān ayaṃ śreyāñ cikituṣe raṇāya /",
  "GV01rvh1-10u:9506": "RV_6,041.04c etaṃ titirva upa yāhi yajñaṃ tena viśvās taviṣīr ā pṛṇasva //",
  "GV01rvh1-10u:9507": "RV_6,041.05a hvayāmasi tvendra yāhy arvāṅ araṃ te somas tanve bhavāti /",
  "GV01rvh1-10u:9508": "RV_6,041.05c śatakrato mādayasvā suteṣu prāsmāṃ ava pṛtanāsu pra vikṣu //",
  "GV01rvh1-10u:9509": "RV_6,042.01a praty asmai pipīṣate viśvāni viduṣe bhara /",
  "GV01rvh1-10u:9510": "RV_6,042.01c araṅgamāya jagmaye 'paścāddaghvane nare //",
  "GV01rvh1-10u:9511": "RV_6,042.02a em enam pratyetana somebhiḥ somapātamam /",
  "GV01rvh1-10u:9512": "RV_6,042.02c amatrebhir ṛjīṣiṇam indraṃ sutebhir indubhiḥ //",
  "GV01rvh1-10u:9513": "RV_6,042.03a yadī sutebhir indubhiḥ somebhiḥ pratibhūṣatha /",
  "GV01rvh1-10u:9514": "RV_6,042.03c vedā viśvasya medhiro dhṛṣat taṃ-tam id eṣate //",
  "GV01rvh1-10u:9515": "RV_6,042.04a asmā-asmā id andhaso 'dhvaryo pra bharā sutam /",
  "GV01rvh1-10u:9516": "RV_6,042.04c kuvit samasya jenyasya śardhato 'bhiśaster avasparat //",
  "GV01rvh1-10u:9517": "RV_6,043.01a yasya tyac chambaram made divodāsāya randhayaḥ /",
  "GV01rvh1-10u:9518": "RV_6,043.01c ayaṃ sa soma indra te sutaḥ piba //",
  "GV01rvh1-10u:9519": "RV_6,043.02a yasya tīvrasutam madam madhyam antaṃ ca rakṣase /",
  "GV01rvh1-10u:9520": "RV_6,043.02c ayaṃ sa soma indra te sutaḥ piba //",
  "GV01rvh1-10u:9521": "RV_6,043.03a yasya gā antar aśmano made dṛḷhā avāsṛjaḥ /",
  "GV01rvh1-10u:9522": "RV_6,043.03c ayaṃ sa soma indra te sutaḥ piba //",
  "GV01rvh1-10u:9523": "RV_6,043.04a yasya mandāno andhaso māghonaṃ dadhiṣe śavaḥ /",
  "GV01rvh1-10u:9524": "RV_6,043.04c ayaṃ sa soma indra te sutaḥ piba //",
  "GV01rvh1-10u:9525": "RV_6,044.01a yo rayivo rayintamo yo dyumnair dyumnavattamaḥ /",
  "GV01rvh1-10u:9526": "RV_6,044.01c somaḥ sutaḥ sa indra te 'sti svadhāpate madaḥ //",
  "GV01rvh1-10u:9527": "RV_6,044.02a yaḥ śagmas tuviśagma te rāyo dāmā matīnām /",
  "GV01rvh1-10u:9528": "RV_6,044.02c somaḥ sutaḥ sa indra te 'sti svadhāpate madaḥ //",
  "GV01rvh1-10u:9529": "RV_6,044.03a yena vṛddho na śavasā turo na svābhir ūtibhiḥ /",
  "GV01rvh1-10u:9530": "RV_6,044.03c somaḥ sutaḥ sa indra te 'sti svadhāpate madaḥ //",
  "GV01rvh1-10u:9531": "RV_6,044.04a tyam u vo aprahaṇaṃ gṛṇīṣe śavasas patim /",
  "GV01rvh1-10u:9532": "RV_6,044.04c indraṃ viśvāsāhaṃ naram maṃhiṣṭhaṃ viśvacarṣaṇim //",
  "GV01rvh1-10u:9533": "RV_6,044.05a yaṃ vardhayantīd giraḥ patiṃ turasya rādhasaḥ /",
  "GV01rvh1-10u:9534": "RV_6,044.05c tam in nv asya rodasī devī śuṣmaṃ saparyataḥ //",
  "GV01rvh1-10u:9535": "RV_6,044.06a tad va ukthasya barhaṇendrāyopastṛṇīṣaṇi /",
  "GV01rvh1-10u:9536": "RV_6,044.06c vipo na yasyotayo vi yad rohanti sakṣitaḥ //",
  "GV01rvh1-10u:9537": "RV_6,044.07a avidad dakṣam mitro navīyān papāno devebhyo vasyo acait /",
  "GV01rvh1-10u:9538": "RV_6,044.07c sasavān staulābhir dhautarībhir uruṣyā pāyur abhavat sakhibhyaḥ //",
  "GV01rvh1-10u:9539": "RV_6,044.08a ṛtasya pathi vedhā apāyi śriye manāṃsi devāso akran /",
  "GV01rvh1-10u:9540": "RV_6,044.08c dadhāno nāma maho vacobhir vapur dṛśaye venyo vy āvaḥ //",
  "GV01rvh1-10u:9541": "RV_6,044.09a dyumattamaṃ dakṣaṃ dhehy asme sedhā janānām pūrvīr arātīḥ /",
  "GV01rvh1-10u:9542": "RV_6,044.09c varṣīyo vayaḥ kṛṇuhi śacībhir dhanasya sātāv asmāṃ aviḍḍhi //",
  "GV01rvh1-10u:9543": "RV_6,044.10a indra tubhyam in maghavann abhūma vayaṃ dātre harivo mā vi venaḥ /",
  "GV01rvh1-10u:9544": "RV_6,044.10c nakir āpir dadṛśe martyatrā kim aṅga radhracodanaṃ tvāhuḥ //",
  "GV01rvh1-10u:9545": "RV_6,044.11a mā jasvane vṛṣabha no rarīthā mā te revataḥ sakhye riṣāma /",
  "GV01rvh1-10u:9546": "RV_6,044.11c pūrvīṣ ṭa indra niṣṣidho janeṣu jahy asuṣvīn pra vṛhāpṛṇataḥ //",
  "GV01rvh1-10u:9547": "RV_6,044.12a ud abhrāṇīva stanayann iyartīndro rādhāṃsy aśvyāni gavyā /",
  "GV01rvh1-10u:9548": "RV_6,044.12c tvam asi pradivaḥ kārudhāyā mā tvādāmāna ā dabhan maghonaḥ //",
  "GV01rvh1-10u:9549": "RV_6,044.13a adhvaryo vīra pra mahe sutānām indrāya bhara sa hy asya rājā /",
  "GV01rvh1-10u:9550": "RV_6,044.13c yaḥ pūrvyābhir uta nūtanābhir gīrbhir vāvṛdhe gṛṇatām ṛṣīṇām //",
  "GV01rvh1-10u:9551": "RV_6,044.14a asya made puru varpāṃsi vidvān indro vṛtrāṇy apratī jaghāna /",
  "GV01rvh1-10u:9552": "RV_6,044.14c tam u pra hoṣi madhumantam asmai somaṃ vīrāya śipriṇe pibadhyai //",
  "GV01rvh1-10u:9553": "RV_6,044.15a pātā sutam indro astu somaṃ hantā vṛtraṃ vajreṇa mandasānaḥ /",
  "GV01rvh1-10u:9554": "RV_6,044.15c gantā yajñam parāvataś cid acchā vasur dhīnām avitā kārudhāyāḥ //",
  "GV01rvh1-10u:9555": "RV_6,044.16a idaṃ tyat pātram indrapānam indrasya priyam amṛtam apāyi /",
  "GV01rvh1-10u:9556": "RV_6,044.16c matsad yathā saumanasāya devaṃ vy asmad dveṣo yuyavad vy aṃhaḥ //",
  "GV01rvh1-10u:9557": "RV_6,044.17a enā mandāno jahi śūra śatrūñ jāmim ajāmim maghavann amitrān /",
  "GV01rvh1-10u:9558": "RV_6,044.17c abhiṣeṇāṃ abhy ādediśānān parāca indra pra mṛṇā jahī ca //",
  "GV01rvh1-10u:9559": "RV_6,044.18a āsu ṣmā ṇo maghavann indra pṛtsv asmabhyam mahi varivaḥ sugaṃ kaḥ /",
  "GV01rvh1-10u:9560": "RV_6,044.18c apāṃ tokasya tanayasya jeṣa indra sūrīn kṛṇuhi smā no ardham //",
  "GV01rvh1-10u:9561": "RV_6,044.19a ā tvā harayo vṛṣaṇo yujānā vṛṣarathāso vṛṣaraśmayo 'tyāḥ /",
  "GV01rvh1-10u:9562": "RV_6,044.19c asmatrāñco vṛṣaṇo vajravāho vṛṣṇe madāya suyujo vahantu //",
  "GV01rvh1-10u:9563": "RV_6,044.20a ā te vṛṣan vṛṣaṇo droṇam asthur ghṛtapruṣo normayo madantaḥ /",
  "GV01rvh1-10u:9564": "RV_6,044.20c indra pra tubhyaṃ vṛṣabhiḥ sutānāṃ vṛṣṇe bharanti vṛṣabhāya somam //",
  "GV01rvh1-10u:9565": "RV_6,044.21a vṛṣāsi divo vṛṣabhaḥ pṛthivyā vṛṣā sindhūnāṃ vṛṣabha stiyānām /",
  "GV01rvh1-10u:9566": "RV_6,044.21c vṛṣṇe ta indur vṛṣabha pīpāya svādū raso madhupeyo varāya //",
  "GV01rvh1-10u:9567": "RV_6,044.22a ayaṃ devaḥ sahasā jāyamāna indreṇa yujā paṇim astabhāyat /",
  "GV01rvh1-10u:9568": "RV_6,044.22c ayaṃ svasya pitur āyudhānīndur amuṣṇād aśivasya māyāḥ //",
  "GV01rvh1-10u:9569": "RV_6,044.23a ayam akṛṇod uṣasaḥ supatnīr ayaṃ sūrye adadhāj jyotir antaḥ /",
  "GV01rvh1-10u:9570": "RV_6,044.23c ayaṃ tridhātu divi rocaneṣu triteṣu vindad amṛtaṃ nigūḷham //",
  "GV01rvh1-10u:9571": "RV_6,044.24a ayaṃ dyāvāpṛthivī vi ṣkabhāyad ayaṃ ratham ayunak saptaraśmim /",
  "GV01rvh1-10u:9572": "RV_6,044.24c ayaṃ goṣu śacyā pakvam antaḥ somo dādhāra daśayantram utsam //",
  "GV01rvh1-10u:9573": "RV_6,045.01a ya ānayat parāvataḥ sunītī turvaśaṃ yadum /",
  "GV01rvh1-10u:9574": "RV_6,045.01c indraḥ sa no yuvā sakhā //",
  "GV01rvh1-10u:9575": "RV_6,045.02a avipre cid vayo dadhad anāśunā cid arvatā /",
  "GV01rvh1-10u:9576": "RV_6,045.02c indro jetā hitaṃ dhanam //",
  "GV01rvh1-10u:9577": "RV_6,045.03a mahīr asya praṇītayaḥ pūrvīr uta praśastayaḥ /",
  "GV01rvh1-10u:9578": "RV_6,045.03c nāsya kṣīyanta ūtayaḥ //",
  "GV01rvh1-10u:9579": "RV_6,045.04a sakhāyo brahmavāhase 'rcata pra ca gāyata /",
  "GV01rvh1-10u:9580": "RV_6,045.04c sa hi naḥ pramatir mahī //",
  "GV01rvh1-10u:9581": "RV_6,045.05a tvam ekasya vṛtrahann avitā dvayor asi /",
  "GV01rvh1-10u:9582": "RV_6,045.05c utedṛśe yathā vayam //",
  "GV01rvh1-10u:9583": "RV_6,045.06a nayasīd v ati dviṣaḥ kṛṇoṣy ukthaśaṃsinaḥ /",
  "GV01rvh1-10u:9584": "RV_6,045.06c nṛbhiḥ suvīra ucyase //",
  "GV01rvh1-10u:9585": "RV_6,045.07a brahmāṇam brahmavāhasaṃ gīrbhiḥ sakhāyam ṛgmiyam /",
  "GV01rvh1-10u:9586": "RV_6,045.07c gāṃ na dohase huve //",
  "GV01rvh1-10u:9587": "RV_6,045.08a yasya viśvāni hastayor ūcur vasūni ni dvitā /",
  "GV01rvh1-10u:9588": "RV_6,045.08c vīrasya pṛtanāṣahaḥ //",
  "GV01rvh1-10u:9589": "RV_6,045.09a vi dṛḷhāni cid adrivo janānāṃ śacīpate /",
  "GV01rvh1-10u:9590": "RV_6,045.09c vṛha māyā anānata //",
  "GV01rvh1-10u:9591": "RV_6,045.10a tam u tvā satya somapā indra vājānām pate /",
  "GV01rvh1-10u:9592": "RV_6,045.10c ahūmahi śravasyavaḥ //",
  "GV01rvh1-10u:9593": "RV_6,045.11a tam u tvā yaḥ purāsitha yo vā nūnaṃ hite dhane /",
  "GV01rvh1-10u:9594": "RV_6,045.11c havyaḥ sa śrudhī havam //",
  "GV01rvh1-10u:9595": "RV_6,045.12a dhībhir arvadbhir arvato vājāṃ indra śravāyyān /",
  "GV01rvh1-10u:9596": "RV_6,045.12c tvayā jeṣma hitaṃ dhanam //",
  "GV01rvh1-10u:9597": "RV_6,045.13a abhūr u vīra girvaṇo mahāṃ indra dhane hite /",
  "GV01rvh1-10u:9598": "RV_6,045.13c bhare vitantasāyyaḥ //",
  "GV01rvh1-10u:9599": "RV_6,045.14a yā ta ūtir amitrahan makṣūjavastamāsati /",
  "GV01rvh1-10u:9600": "RV_6,045.14c tayā no hinuhī ratham //",
  "GV01rvh1-10u:9601": "RV_6,045.15a sa rathena rathītamo 'smākenābhiyugvanā /",
  "GV01rvh1-10u:9602": "RV_6,045.15c jeṣi jiṣṇo hitaṃ dhanam //",
  "GV01rvh1-10u:9603": "RV_6,045.16a ya eka it tam u ṣṭuhi kṛṣṭīnāṃ vicarṣaṇiḥ /",
  "GV01rvh1-10u:9604": "RV_6,045.16c patir jajñe vṛṣakratuḥ //",
  "GV01rvh1-10u:9605": "RV_6,045.17a yo gṛṇatām id āsithāpir ūtī śivaḥ sakhā /",
  "GV01rvh1-10u:9606": "RV_6,045.17c sa tvaṃ na indra mṛḷaya //",
  "GV01rvh1-10u:9607": "RV_6,045.18a dhiṣva vajraṃ gabhastyo rakṣohatyāya vajrivaḥ /",
  "GV01rvh1-10u:9608": "RV_6,045.18c sāsahīṣṭhā abhi spṛdhaḥ //",
  "GV01rvh1-10u:9609": "RV_6,045.19a pratnaṃ rayīṇāṃ yujaṃ sakhāyaṃ kīricodanam /",
  "GV01rvh1-10u:9610": "RV_6,045.19c brahmavāhastamaṃ huve //",
  "GV01rvh1-10u:9611": "RV_6,045.20a sa hi viśvāni pārthivāṃ eko vasūni patyate /",
  "GV01rvh1-10u:9612": "RV_6,045.20c girvaṇastamo adhriguḥ //",
  "GV01rvh1-10u:9613": "RV_6,045.21a sa no niyudbhir ā pṛṇa kāmaṃ vājebhir aśvibhiḥ /",
  "GV01rvh1-10u:9614": "RV_6,045.21c gomadbhir gopate dhṛṣat //",
  "GV01rvh1-10u:9615": "RV_6,045.22a tad vo gāya sute sacā puruhūtāya satvane /",
  "GV01rvh1-10u:9616": "RV_6,045.22c śaṃ yad gave na śākine //",
  "GV01rvh1-10u:9617": "RV_6,045.23a na ghā vasur ni yamate dānaṃ vājasya gomataḥ /",
  "GV01rvh1-10u:9618": "RV_6,045.23c yat sīm upa śravad giraḥ //",
  "GV01rvh1-10u:9619": "RV_6,045.24a kuvitsasya pra hi vrajaṃ gomantaṃ dasyuhā gamat /",
  "GV01rvh1-10u:9620": "RV_6,045.24c śacībhir apa no varat //",
  "GV01rvh1-10u:9621": "RV_6,045.25a imā u tvā śatakrato 'bhi pra ṇonuvur giraḥ /",
  "GV01rvh1-10u:9622": "RV_6,045.25c indra vatsaṃ na mātaraḥ //",
  "GV01rvh1-10u:9623": "RV_6,045.26a dūṇāśaṃ sakhyaṃ tava gaur asi vīra gavyate /",
  "GV01rvh1-10u:9624": "RV_6,045.26c aśvo aśvāyate bhava //",
  "GV01rvh1-10u:9625": "RV_6,045.27a sa mandasvā hy andhaso rādhase tanvā mahe /",
  "GV01rvh1-10u:9626": "RV_6,045.27c na stotāraṃ nide karaḥ //",
  "GV01rvh1-10u:9627": "RV_6,045.28a imā u tvā sute-sute nakṣante girvaṇo giraḥ /",
  "GV01rvh1-10u:9628": "RV_6,045.28c vatsaṃ gāvo na dhenavaḥ //",
  "GV01rvh1-10u:9629": "RV_6,045.29a purūtamam purūṇāṃ stotṝṇāṃ vivāci /",
  "GV01rvh1-10u:9630": "RV_6,045.29c vājebhir vājayatām //",
  "GV01rvh1-10u:9631": "RV_6,045.30a asmākam indra bhūtu te stomo vāhiṣṭho antamaḥ /",
  "GV01rvh1-10u:9632": "RV_6,045.30c asmān rāye mahe hinu //",
  "GV01rvh1-10u:9633": "RV_6,045.31a adhi bṛbuḥ paṇīnāṃ varṣiṣṭhe mūrdhann asthāt /",
  "GV01rvh1-10u:9634": "RV_6,045.31c uruḥ kakṣo na gāṅgyaḥ //",
  "GV01rvh1-10u:9635": "RV_6,045.32a yasya vāyor iva dravad bhadrā rātiḥ sahasriṇī /",
  "GV01rvh1-10u:9636": "RV_6,045.32c sadyo dānāya maṃhate //",
  "GV01rvh1-10u:9637": "RV_6,045.33a tat su no viśve arya ā sadā gṛṇanti kāravaḥ /",
  "GV01rvh1-10u:9638": "RV_6,045.33c bṛbuṃ sahasradātamaṃ sūriṃ sahasrasātamam //",
  "GV01rvh1-10u:9639": "RV_6,046.01a tvām id dhi havāmahe sātā vājasya kāravaḥ /",
  "GV01rvh1-10u:9640": "RV_6,046.01c tvāṃ vṛtreṣv indra satpatiṃ naras tvāṃ kāṣṭhāsv arvataḥ //",
  "GV01rvh1-10u:9641": "RV_6,046.02a sa tvaṃ naś citra vajrahasta dhṛṣṇuyā maha stavāno adrivaḥ /",
  "GV01rvh1-10u:9642": "RV_6,046.02c gām aśvaṃ rathyam indra saṃ kira satrā vājaṃ na jigyuṣe //",
  "GV01rvh1-10u:9643": "RV_6,046.03a yaḥ satrāhā vicarṣaṇir indraṃ taṃ hūmahe vayam /",
  "GV01rvh1-10u:9644": "RV_6,046.03c sahasramuṣka tuvinṛmṇa satpate bhavā samatsu no vṛdhe //",
  "GV01rvh1-10u:9645": "RV_6,046.04a bādhase janān vṛṣabheva manyunā ghṛṣau mīḷha ṛcīṣama /",
  "GV01rvh1-10u:9646": "RV_6,046.04c asmākam bodhy avitā mahādhane tanūṣv apsu sūrye //",
  "GV01rvh1-10u:9647": "RV_6,046.05a indra jyeṣṭhaṃ na ā bharaṃ ojiṣṭham papuri śravaḥ /",
  "GV01rvh1-10u:9648": "RV_6,046.05c yeneme citra vajrahasta rodasī obhe suśipra prāḥ //",
  "GV01rvh1-10u:9649": "RV_6,046.06a tvām ugram avase carṣaṇīsahaṃ rājan deveṣu hūmahe /",
  "GV01rvh1-10u:9650": "RV_6,046.06c viśvā su no vithurā pibdanā vaso 'mitrān suṣahān kṛdhi //",
  "GV01rvh1-10u:9651": "RV_6,046.07a yad indra nāhuṣīṣv āṃ ojo nṛmṇaṃ ca kṛṣṭiṣu /",
  "GV01rvh1-10u:9652": "RV_6,046.07c yad vā pañca kṣitīnāṃ dyumnam ā bhara satrā viśvāni pauṃsyā //",
  "GV01rvh1-10u:9653": "RV_6,046.08a yad vā tṛkṣau maghavan druhyāv ā jane yat pūrau kac ca vṛṣṇyam /",
  "GV01rvh1-10u:9654": "RV_6,046.08c asmabhyaṃ tad rirīhi saṃ nṛṣāhye 'mitrān pṛtsu turvaṇe //",
  "GV01rvh1-10u:9655": "RV_6,046.09a indra tridhātu śaraṇaṃ trivarūthaṃ svastimat /",
  "GV01rvh1-10u:9656": "RV_6,046.09c chardir yaccha maghavadbhyaś ca mahyaṃ ca yāvayā didyum ebhyaḥ //",
  "GV01rvh1-10u:9657": "RV_6,046.10a ye gavyatā manasā śatrum ādabhur abhipraghnanti dhṛṣṇuyā /",
  "GV01rvh1-10u:9658": "RV_6,046.10c adha smā no maghavann indra girvaṇas tanūpā antamo bhava //",
  "GV01rvh1-10u:9659": "RV_6,046.11a adha smā no vṛdhe bhavendra nāyam avā yudhi /",
  "GV01rvh1-10u:9660": "RV_6,046.11c yad antarikṣe patayanti parṇino didyavas tigmamūrdhānaḥ //",
  "GV01rvh1-10u:9661": "RV_6,046.12a yatra śūrāsas tanvo vitanvate priyā śarma pitṝṇām /",
  "GV01rvh1-10u:9662": "RV_6,046.12c adha smā yaccha tanve tane ca chardir acittaṃ yāvaya dveṣaḥ //",
  "GV01rvh1-10u:9663": "RV_6,046.13a yad indra sarge arvataś codayāse mahādhane /",
  "GV01rvh1-10u:9664": "RV_6,046.13c asamane adhvani vṛjine pathi śyenāṃ iva śravasyataḥ //",
  "GV01rvh1-10u:9665": "RV_6,046.14a sindhūṃr iva pravaṇa āśuyā yato yadi klośam anu ṣvaṇi /",
  "GV01rvh1-10u:9666": "RV_6,046.14c ā ye vayo na varvṛtaty āmiṣi gṛbhītā bāhvor gavi //",
  "GV01rvh1-10u:9667": "RV_6,047.01a svāduṣ kilāyam madhumāṃ utāyaṃ tīvraḥ kilāyaṃ rasavāṃ utāyam /",
  "GV01rvh1-10u:9668": "RV_6,047.01c uto nv asya papivāṃsam indraṃ na kaś cana sahata āhaveṣu //",
  "GV01rvh1-10u:9669": "RV_6,047.02a ayaṃ svādur iha madiṣṭha āsa yasyendro vṛtrahatye mamāda /",
  "GV01rvh1-10u:9670": "RV_6,047.02c purūṇi yaś cyautnā śambarasya vi navatiṃ nava ca dehyo han //",
  "GV01rvh1-10u:9671": "RV_6,047.03a ayam me pīta ud iyarti vācam ayam manīṣām uśatīm ajīgaḥ /",
  "GV01rvh1-10u:9672": "RV_6,047.03c ayaṃ ṣaḷ urvīr amimīta dhīro na yābhyo bhuvanaṃ kac canāre //",
  "GV01rvh1-10u:9673": "RV_6,047.04a ayaṃ sa yo varimāṇam pṛthivyā varṣmāṇaṃ divo akṛṇod ayaṃ saḥ /",
  "GV01rvh1-10u:9674": "RV_6,047.04c ayam pīyūṣaṃ tisṛṣu pravatsu somo dādhārorv antarikṣam //",
  "GV01rvh1-10u:9675": "RV_6,047.05a ayaṃ vidac citradṛśīkam arṇaḥ śukrasadmanām uṣasām anīke /",
  "GV01rvh1-10u:9676": "RV_6,047.05c ayam mahān mahatā skambhanenod dyām astabhnād vṛṣabho marutvān //",
  "GV01rvh1-10u:9677": "RV_6,047.06a dhṛṣat piba kalaśe somam indra vṛtrahā śūra samare vasūnām /",
  "GV01rvh1-10u:9678": "RV_6,047.06c mādhyandine savana ā vṛṣasva rayisthāno rayim asmāsu dhehi //",
  "GV01rvh1-10u:9679": "RV_6,047.07a indra pra ṇaḥ puraeteva paśya pra no naya prataraṃ vasyo accha /",
  "GV01rvh1-10u:9680": "RV_6,047.07c bhavā supāro atipārayo no bhavā sunītir uta vāmanītiḥ //",
  "GV01rvh1-10u:9681": "RV_6,047.08a uruṃ no lokam anu neṣi vidvān svarvaj jyotir abhayaṃ svasti /",
  "GV01rvh1-10u:9682": "RV_6,047.08c ṛṣvā ta indra sthavirasya bāhū upa stheyāma śaraṇā bṛhantā //",
  "GV01rvh1-10u:9683": "RV_6,047.09a variṣṭhe na indra vandhure dhā vahiṣṭhayoḥ śatāvann aśvayor ā /",
  "GV01rvh1-10u:9684": "RV_6,047.09c iṣam ā vakṣīṣāṃ varṣiṣṭhām mā nas tārīn maghavan rāyo aryaḥ //",
  "GV01rvh1-10u:9685": "RV_6,047.10a indra mṛḷa mahyaṃ jīvātum iccha codaya dhiyam ayaso na dhārām /",
  "GV01rvh1-10u:9686": "RV_6,047.10c yat kiṃ cāhaṃ tvāyur idaṃ vadāmi taj juṣasva kṛdhi mā devavantam //",
  "GV01rvh1-10u:9687": "RV_6,047.11a trātāram indram avitāram indraṃ have-have suhavaṃ śūram indram /",
  "GV01rvh1-10u:9688": "RV_6,047.11c hvayāmi śakram puruhūtam indraṃ svasti no maghavā dhātv indraḥ //",
  "GV01rvh1-10u:9689": "RV_6,047.12a indraḥ sutrāmā svavāṃ avobhiḥ sumṛḷīko bhavatu viśvavedāḥ /",
  "GV01rvh1-10u:9690": "RV_6,047.12c bādhatāṃ dveṣo abhayaṃ kṛṇotu suvīryasya patayaḥ syāma //",
  "GV01rvh1-10u:9691": "RV_6,047.13a tasya vayaṃ sumatau yajñiyasyāpi bhadre saumanase syāma /",
  "GV01rvh1-10u:9692": "RV_6,047.13c sa sutrāmā svavāṃ indro asme ārāc cid dveṣaḥ sanutar yuyotu //",
  "GV01rvh1-10u:9693": "RV_6,047.14a ava tve indra pravato normir giro brahmāṇi niyuto dhavante /",
  "GV01rvh1-10u:9694": "RV_6,047.14c urū na rādhaḥ savanā purūṇy apo gā vajrin yuvase sam indūn //",
  "GV01rvh1-10u:9695": "RV_6,047.15a ka īṃ stavat kaḥ pṛṇāt ko yajāte yad ugram in maghavā viśvahāvet /",
  "GV01rvh1-10u:9696": "RV_6,047.15c pādāv iva praharann anyam-anyaṃ kṛṇoti pūrvam aparaṃ śacībhiḥ //",
  "GV01rvh1-10u:9697": "RV_6,047.16a śṛṇve vīra ugram-ugraṃ damāyann anyam-anyam atinenīyamānaḥ /",
  "GV01rvh1-10u:9698": "RV_6,047.16c edhamānadviḷ ubhayasya rājā coṣkūyate viśa indro manuṣyān //",
  "GV01rvh1-10u:9699": "RV_6,047.17a parā pūrveṣāṃ sakhyā vṛṇakti vitarturāṇo aparebhir eti /",
  "GV01rvh1-10u:9700": "RV_6,047.17c anānubhūtīr avadhūnvānaḥ pūrvīr indraḥ śaradas tartarīti //",
  "GV01rvh1-10u:9701": "RV_6,047.18a rūpaṃ-rūpam pratirūpo babhūva tad asya rūpam praticakṣaṇāya /",
  "GV01rvh1-10u:9702": "RV_6,047.18c indro māyābhiḥ pururūpa īyate yuktā hy asya harayaḥ śatā daśa //",
  "GV01rvh1-10u:9703": "RV_6,047.19a yujāno haritā rathe bhūri tvaṣṭeha rājati /",
  "GV01rvh1-10u:9704": "RV_6,047.19c ko viśvāhā dviṣataḥ pakṣa āsata utāsīneṣu sūriṣu //",
  "GV01rvh1-10u:9705": "RV_6,047.20a agavyūti kṣetram āganma devā urvī satī bhūmir aṃhūraṇābhūt /",
  "GV01rvh1-10u:9706": "RV_6,047.20c bṛhaspate pra cikitsā gaviṣṭāv itthā sate jaritra indra panthām //",
  "GV01rvh1-10u:9707": "RV_6,047.21a dive-dive sadṛśīr anyam ardhaṃ kṛṣṇā asedhad apa sadmano jāḥ /",
  "GV01rvh1-10u:9708": "RV_6,047.21c ahan dāsā vṛṣabho vasnayantodavraje varcinaṃ śambaraṃ ca //",
  "GV01rvh1-10u:9709": "RV_6,047.22a prastoka in nu rādhasas ta indra daśa kośayīr daśa vājino 'dāt /",
  "GV01rvh1-10u:9710": "RV_6,047.22c divodāsād atithigvasya rādhaḥ śāmbaraṃ vasu praty agrabhīṣma //",
  "GV01rvh1-10u:9711": "RV_6,047.23a daśāśvān daśa kośān daśa vastrādhibhojanā /",
  "GV01rvh1-10u:9712": "RV_6,047.23c daśo hiraṇyapiṇḍān divodāsād asāniṣam //",
  "GV01rvh1-10u:9713": "RV_6,047.24a daśa rathān praṣṭimataḥ śataṃ gā atharvabhyaḥ /",
  "GV01rvh1-10u:9714": "RV_6,047.24c aśvathaḥ pāyave 'dāt //",
  "GV01rvh1-10u:9715": "RV_6,047.25a mahi rādho viśvajanyaṃ dadhānān bharadvājān sārñjayo abhy ayaṣṭa //",
  "GV01rvh1-10u:9716": "RV_6,047.26a vanaspate vīḍvaṅgo hi bhūyā asmatsakhā prataraṇaḥ suvīraḥ /",
  "GV01rvh1-10u:9717": "RV_6,047.26c gobhiḥ saṃnaddho asi vīḷayasvāsthātā te jayatu jetvāni //",
  "GV01rvh1-10u:9718": "RV_6,047.27a divas pṛthivyāḥ pary oja udbhṛtaṃ vanaspatibhyaḥ pary ābhṛtaṃ sahaḥ /",
  "GV01rvh1-10u:9719": "RV_6,047.27c apām ojmānam pari gobhir āvṛtam indrasya vajraṃ haviṣā rathaṃ yaja //",
  "GV01rvh1-10u:9720": "RV_6,047.28a indrasya vajro marutām anīkam mitrasya garbho varuṇasya nābhiḥ /",
  "GV01rvh1-10u:9721": "RV_6,047.28c semāṃ no havyadātiṃ juṣāṇo deva ratha prati havyā gṛbhāya //",
  "GV01rvh1-10u:9722": "RV_6,047.29a upa śvāsaya pṛthivīm uta dyām purutrā te manutāṃ viṣṭhitaṃ jagat /",
  "GV01rvh1-10u:9723": "RV_6,047.29c sa dundubhe sajūr indreṇa devair dūrād davīyo apa sedha śatrūn //",
  "GV01rvh1-10u:9724": "RV_6,047.30a ā krandaya balam ojo na ā dhā ni ṣṭanihi duritā bādhamānaḥ /",
  "GV01rvh1-10u:9725": "RV_6,047.30c apa protha dundubhe ducchunā ita indrasya muṣṭir asi vīḷayasva //",
  "GV01rvh1-10u:9726": "RV_6,047.31a āmūr aja pratyāvartayemāḥ ketumad dundubhir vāvadīti /",
  "GV01rvh1-10u:9727": "RV_6,047.31c sam aśvaparṇāś caranti no naro 'smākam indra rathino jayantu //",
  "GV01rvh1-10u:9728": "RV_6,048.01a yajñā-yajñā vo agnaye girā-girā ca dakṣase /",
  "GV01rvh1-10u:9729": "RV_6,048.01c pra-pra vayam amṛtaṃ jātavedasam priyam mitraṃ na śaṃsiṣam //",
  "GV01rvh1-10u:9730": "RV_6,048.02a ūrjo napātaṃ sa hināyam asmayur dāśema havyadātaye /",
  "GV01rvh1-10u:9731": "RV_6,048.02c bhuvad vājeṣv avitā bhuvad vṛdha uta trātā tanūnām //",
  "GV01rvh1-10u:9732": "RV_6,048.03a vṛṣā hy agne ajaro mahān vibhāsy arciṣā /",
  "GV01rvh1-10u:9733": "RV_6,048.03c ajasreṇa śociṣā śośucac chuce sudītibhiḥ su dīdihi //",
  "GV01rvh1-10u:9734": "RV_6,048.04a maho devān yajasi yakṣy ānuṣak tava kratvota daṃsanā /",
  "GV01rvh1-10u:9735": "RV_6,048.04c arvācaḥ sīṃ kṛṇuhy agne 'vase rāsva vājota vaṃsva //",
  "GV01rvh1-10u:9736": "RV_6,048.05a yam āpo adrayo vanā garbham ṛtasya piprati /",
  "GV01rvh1-10u:9737": "RV_6,048.05c sahasā yo mathito jāyate nṛbhiḥ pṛthivyā adhi sānavi //",
  "GV01rvh1-10u:9738": "RV_6,048.06a ā yaḥ paprau bhānunā rodasī ubhe dhūmena dhāvate divi /",
  "GV01rvh1-10u:9739": "RV_6,048.06c tiras tamo dadṛśa ūrmyāsv ā śyāvāsv aruṣo vṛṣā śyāvā aruṣo vṛṣā //",
  "GV01rvh1-10u:9740": "RV_6,048.07a bṛhadbhir agne arcibhiḥ śukreṇa deva śociṣā /",
  "GV01rvh1-10u:9741": "RV_6,048.07c bharadvāje samidhāno yaviṣṭhya revan naḥ śukra dīdihi dyumat pāvaka dīdihi //",
  "GV01rvh1-10u:9742": "RV_6,048.08a viśvāsāṃ gṛhapatir viśām asi tvam agne mānuṣīṇām /",
  "GV01rvh1-10u:9743": "RV_6,048.08c śatam pūrbhir yaviṣṭha pāhy aṃhasaḥ sameddhāraṃ śataṃ himā stotṛbhyo ye ca dadati //",
  "GV01rvh1-10u:9744": "RV_6,048.09a tvaṃ naś citra ūtyā vaso rādhāṃsi codaya /",
  "GV01rvh1-10u:9745": "RV_6,048.09c asya rāyas tvam agne rathīr asi vidā gādhaṃ tuce tu naḥ //",
  "GV01rvh1-10u:9746": "RV_6,048.10a parṣi tokaṃ tanayam partṛbhiṣ ṭvam adabdhair aprayutvabhiḥ /",
  "GV01rvh1-10u:9747": "RV_6,048.10c agne heḷāṃsi daivyā yuyodhi no 'devāni hvarāṃsi ca //",
  "GV01rvh1-10u:9748": "RV_6,048.11a ā sakhāyaḥ sabardughāṃ dhenum ajadhvam upa navyasā vacaḥ /",
  "GV01rvh1-10u:9749": "RV_6,048.11c sṛjadhvam anapasphurām //",
  "GV01rvh1-10u:9750": "RV_6,048.12a yā śardhāya mārutāya svabhānave śravo 'mṛtyu dhukṣata /",
  "GV01rvh1-10u:9751": "RV_6,048.12c yā mṛḷīke marutāṃ turāṇāṃ yā sumnair evayāvarī //",
  "GV01rvh1-10u:9752": "RV_6,048.13a bharadvājāyāva dhukṣata dvitā /",
  "GV01rvh1-10u:9753": "RV_6,048.13b dhenuṃ ca viśvadohasam iṣaṃ ca viśvabhojasam //",
  "GV01rvh1-10u:9754": "RV_6,048.14a taṃ va indraṃ na sukratuṃ varuṇam iva māyinam /",
  "GV01rvh1-10u:9755": "RV_6,048.14c aryamaṇaṃ na mandraṃ sṛprabhojasaṃ viṣṇuṃ na stuṣa ādiśe //",
  "GV01rvh1-10u:9756": "RV_6,048.15a tveṣaṃ śardho na mārutaṃ tuviṣvaṇy anarvāṇam pūṣaṇaṃ saṃ yathā śatā /",
  "GV01rvh1-10u:9757": "RV_6,048.15c saṃ sahasrā kāriṣac carṣaṇibhya āṃ āvir gūḷhā vasū karat suvedā no vasū karat //",
  "GV01rvh1-10u:9758": "RV_6,048.16a ā mā pūṣann upa drava śaṃsiṣaṃ nu te apikarṇa āghṛṇe /",
  "GV01rvh1-10u:9759": "RV_6,048.16c aghā aryo arātayaḥ //",
  "GV01rvh1-10u:9760": "RV_6,048.17a mā kākambīram ud vṛho vanaspatim aśastīr vi hi nīnaśaḥ /",
  "GV01rvh1-10u:9761": "RV_6,048.17c mota sūro aha evā cana grīvā ādadhate veḥ //",
  "GV01rvh1-10u:9762": "RV_6,048.18a dṛter iva te 'vṛkam astu sakhyam /",
  "GV01rvh1-10u:9763": "RV_6,048.18b acchidrasya dadhanvataḥ supūrṇasya dadhanvataḥ //",
  "GV01rvh1-10u:9764": "RV_6,048.19a paro hi martyair asi samo devair uta śriyā /",
  "GV01rvh1-10u:9765": "RV_6,048.19c abhi khyaḥ pūṣan pṛtanāsu nas tvam avā nūnaṃ yathā purā //",
  "GV01rvh1-10u:9766": "RV_6,048.20a vāmī vāmasya dhūtayaḥ praṇītir astu sūnṛtā /",
  "GV01rvh1-10u:9767": "RV_6,048.20c devasya vā maruto martyasya vejānasya prayajyavaḥ //",
  "GV01rvh1-10u:9768": "RV_6,048.21a sadyaś cid yasya carkṛtiḥ pari dyāṃ devo naiti sūryaḥ /",
  "GV01rvh1-10u:9769": "RV_6,048.21c tveṣaṃ śavo dadhire nāma yajñiyam maruto vṛtrahaṃ śavo jyeṣṭhaṃ vṛtrahaṃ śavaḥ //",
  "GV01rvh1-10u:9770": "RV_6,048.22a sakṛd dha dyaur ajāyata sakṛd bhūmir ajāyata /",
  "GV01rvh1-10u:9771": "RV_6,048.22c pṛśnyā dugdhaṃ sakṛt payas tad anyo nānu jāyate //",
  "GV01rvh1-10u:9772": "RV_6,049.01a stuṣe janaṃ suvrataṃ navyasībhir gīrbhir mitrāvaruṇā sumnayantā /",
  "GV01rvh1-10u:9773": "RV_6,049.01c ta ā gamantu ta iha śruvantu sukṣatrāso varuṇo mitro agniḥ //",
  "GV01rvh1-10u:9774": "RV_6,049.02a viśo-viśa īḍyam adhvareṣv adṛptakratum aratiṃ yuvatyoḥ /",
  "GV01rvh1-10u:9775": "RV_6,049.02c divaḥ śiśuṃ sahasaḥ sūnum agniṃ yajñasya ketum aruṣaṃ yajadhyai //",
  "GV01rvh1-10u:9776": "RV_6,049.03a aruṣasya duhitarā virūpe stṛbhir anyā pipiśe sūro anyā /",
  "GV01rvh1-10u:9777": "RV_6,049.03c mithasturā vicarantī pāvake manma śrutaṃ nakṣata ṛcyamāne //",
  "GV01rvh1-10u:9778": "RV_6,049.04a pra vāyum acchā bṛhatī manīṣā bṛhadrayiṃ viśvavāraṃ rathaprām /",
  "GV01rvh1-10u:9779": "RV_6,049.04c dyutadyāmā niyutaḥ patyamānaḥ kaviḥ kavim iyakṣasi prayajyo //",
  "GV01rvh1-10u:9780": "RV_6,049.05a sa me vapuś chadayad aśvinor yo ratho virukmān manasā yujānaḥ /",
  "GV01rvh1-10u:9781": "RV_6,049.05c yena narā nāsatyeṣayadhyai vartir yāthas tanayāya tmane ca //",
  "GV01rvh1-10u:9782": "RV_6,049.06a parjanyavātā vṛṣabhā pṛthivyāḥ purīṣāṇi jinvatam apyāni /",
  "GV01rvh1-10u:9783": "RV_6,049.06c satyaśrutaḥ kavayo yasya gīrbhir jagata sthātar jagad ā kṛṇudhvam //",
  "GV01rvh1-10u:9784": "RV_6,049.07a pāvīravī kanyā citrāyuḥ sarasvatī vīrapatnī dhiyaṃ dhāt /",
  "GV01rvh1-10u:9785": "RV_6,049.07c gnābhir acchidraṃ śaraṇaṃ sajoṣā durādharṣaṃ gṛṇate śarma yaṃsat //",
  "GV01rvh1-10u:9786": "RV_6,049.08a pathas-pathaḥ paripatiṃ vacasyā kāmena kṛto abhy ānaḷ arkam /",
  "GV01rvh1-10u:9787": "RV_6,049.08c sa no rāsac churudhaś candrāgrā dhiyaṃ-dhiyaṃ sīṣadhāti pra pūṣā //",
  "GV01rvh1-10u:9788": "RV_6,049.09a prathamabhājaṃ yaśasaṃ vayodhāṃ supāṇiṃ devaṃ sugabhastim ṛbhvam /",
  "GV01rvh1-10u:9789": "RV_6,049.09c hotā yakṣad yajatam pastyānām agnis tvaṣṭāraṃ suhavaṃ vibhāvā //",
  "GV01rvh1-10u:9790": "RV_6,049.10a bhuvanasya pitaraṃ gīrbhir ābhī rudraṃ divā vardhayā rudram aktau /",
  "GV01rvh1-10u:9791": "RV_6,049.10c bṛhantam ṛṣvam ajaraṃ suṣumnam ṛdhag ghuvema kavineṣitāsaḥ //",
  "GV01rvh1-10u:9792": "RV_6,049.11a ā yuvānaḥ kavayo yajñiyāso maruto ganta gṛṇato varasyām /",
  "GV01rvh1-10u:9793": "RV_6,049.11c acitraṃ cid dhi jinvathā vṛdhanta itthā nakṣanto naro aṅgirasvat //",
  "GV01rvh1-10u:9794": "RV_6,049.12a pra vīrāya pra tavase turāyājā yūtheva paśurakṣir astam /",
  "GV01rvh1-10u:9795": "RV_6,049.12c sa pispṛśati tanvi śrutasya stṛbhir na nākaṃ vacanasya vipaḥ //",
  "GV01rvh1-10u:9796": "RV_6,049.13a yo rajāṃsi vimame pārthivāni triś cid viṣṇur manave bādhitāya /",
  "GV01rvh1-10u:9797": "RV_6,049.13c tasya te śarmann upadadyamāne rāyā madema tanvā tanā ca //",
  "GV01rvh1-10u:9798": "RV_6,049.14a tan no 'hir budhnyo adbhir arkais tat parvatas tat savitā cano dhāt /",
  "GV01rvh1-10u:9799": "RV_6,049.14c tad oṣadhībhir abhi rātiṣāco bhagaḥ purandhir jinvatu pra rāye //",
  "GV01rvh1-10u:9800": "RV_6,049.15a nu no rayiṃ rathyaṃ carṣaṇiprām puruvīram maha ṛtasya gopām /",
  "GV01rvh1-10u:9801": "RV_6,049.15c kṣayaṃ dātājaraṃ yena janān spṛdho adevīr abhi ca kramāma viśa ādevīr abhy aśnavāma //",
  "GV01rvh1-10u:9802": "RV_6,050.01a huve vo devīm aditiṃ namobhir mṛḷīkāya varuṇam mitram agnim /",
  "GV01rvh1-10u:9803": "RV_6,050.01c abhikṣadām aryamaṇaṃ suśevaṃ trātṝn devān savitāram bhagaṃ ca //",
  "GV01rvh1-10u:9804": "RV_6,050.02a sujyotiṣaḥ sūrya dakṣapitṝn anāgāstve sumaho vīhi devān /",
  "GV01rvh1-10u:9805": "RV_6,050.02c dvijanmāno ya ṛtasāpaḥ satyāḥ svarvanto yajatā agnijihvāḥ //",
  "GV01rvh1-10u:9806": "RV_6,050.03a uta dyāvāpṛthivī kṣatram uru bṛhad rodasī śaraṇaṃ suṣumne /",
  "GV01rvh1-10u:9807": "RV_6,050.03c mahas karatho varivo yathā no 'sme kṣayāya dhiṣaṇe anehaḥ //",
  "GV01rvh1-10u:9808": "RV_6,050.04a ā no rudrasya sūnavo namantām adyā hūtāso vasavo 'dhṛṣṭāḥ /",
  "GV01rvh1-10u:9809": "RV_6,050.04c yad īm arbhe mahati vā hitāso bādhe maruto ahvāma devān //",
  "GV01rvh1-10u:9810": "RV_6,050.05a mimyakṣa yeṣu rodasī nu devī siṣakti pūṣā abhyardhayajvā /",
  "GV01rvh1-10u:9811": "RV_6,050.05c śrutvā havam maruto yad dha yātha bhūmā rejante adhvani pravikte //",
  "GV01rvh1-10u:9812": "RV_6,050.06a abhi tyaṃ vīraṃ girvaṇasam arcendram brahmaṇā jaritar navena /",
  "GV01rvh1-10u:9813": "RV_6,050.06c śravad id dhavam upa ca stavāno rāsad vājāṃ upa maho gṛṇānaḥ //",
  "GV01rvh1-10u:9814": "RV_6,050.07a omānam āpo mānuṣīr amṛktaṃ dhāta tokāya tanayāya śaṃ yoḥ /",
  "GV01rvh1-10u:9815": "RV_6,050.07c yūyaṃ hi ṣṭhā bhiṣajo mātṛtamā viśvasya sthātur jagato janitrīḥ //",
  "GV01rvh1-10u:9816": "RV_6,050.08a ā no devaḥ savitā trāyamāṇo hiraṇyapāṇir yajato jagamyāt /",
  "GV01rvh1-10u:9817": "RV_6,050.08c yo datravāṃ uṣaso na pratīkaṃ vyūrṇute dāśuṣe vāryāṇi //",
  "GV01rvh1-10u:9818": "RV_6,050.09a uta tvaṃ sūno sahaso no adyā devāṃ asminn adhvare vavṛtyāḥ /",
  "GV01rvh1-10u:9819": "RV_6,050.09c syām ahaṃ te sadam id rātau tava syām agne 'vasā suvīraḥ //",
  "GV01rvh1-10u:9820": "RV_6,050.10a uta tyā me havam ā jagmyātaṃ nāsatyā dhībhir yuvam aṅga viprā /",
  "GV01rvh1-10u:9821": "RV_6,050.10c atriṃ na mahas tamaso 'mumuktaṃ tūrvataṃ narā duritād abhīke //",
  "GV01rvh1-10u:9822": "RV_6,050.11a te no rāyo dyumato vājavato dātāro bhūta nṛvataḥ purukṣoḥ /",
  "GV01rvh1-10u:9823": "RV_6,050.11c daśasyanto divyāḥ pārthivāso gojātā apyā mṛḷatā ca devāḥ //",
  "GV01rvh1-10u:9824": "RV_6,050.12a te no rudraḥ sarasvatī sajoṣā mīḷhuṣmanto viṣṇur mṛḷantu vāyuḥ /",
  "GV01rvh1-10u:9825": "RV_6,050.12c ṛbhukṣā vājo daivyo vidhātā parjanyāvātā pipyatām iṣaṃ naḥ //",
  "GV01rvh1-10u:9826": "RV_6,050.13a uta sya devaḥ savitā bhago no 'pāṃ napād avatu dānu papriḥ /",
  "GV01rvh1-10u:9827": "RV_6,050.13c tvaṣṭā devebhir janibhiḥ sajoṣā dyaur devebhiḥ pṛthivī samudraiḥ //",
  "GV01rvh1-10u:9828": "RV_6,050.14a uta no 'hir budhnyaḥ śṛṇotv aja ekapāt pṛthivī samudraḥ /",
  "GV01rvh1-10u:9829": "RV_6,050.14c viśve devā ṛtāvṛdho huvānā stutā mantrāḥ kaviśastā avantu //",
  "GV01rvh1-10u:9830": "RV_6,050.15a evā napāto mama tasya dhībhir bharadvājā abhy arcanty arkaiḥ /",
  "GV01rvh1-10u:9831": "RV_6,050.15c gnā hutāso vasavo 'dhṛṣṭā viśve stutāso bhūtā yajatrāḥ //",
  "GV01rvh1-10u:9832": "RV_6,051.01a ud u tyac cakṣur mahi mitrayor āṃ eti priyaṃ varuṇayor adabdham /",
  "GV01rvh1-10u:9833": "RV_6,051.01c ṛtasya śuci darśatam anīkaṃ rukmo na diva uditā vy adyaut //",
  "GV01rvh1-10u:9834": "RV_6,051.02a veda yas trīṇi vidathāny eṣāṃ devānāṃ janma sanutar ā ca vipraḥ /",
  "GV01rvh1-10u:9835": "RV_6,051.02c ṛju marteṣu vṛjinā ca paśyann abhi caṣṭe sūro arya evān //",
  "GV01rvh1-10u:9836": "RV_6,051.03a stuṣa u vo maha ṛtasya gopān aditim mitraṃ varuṇaṃ sujātān /",
  "GV01rvh1-10u:9837": "RV_6,051.03c aryamaṇam bhagam adabdhadhītīn acchā voce sadhanyaḥ pāvakān //",
  "GV01rvh1-10u:9838": "RV_6,051.04a riśādasaḥ satpatīṃr adabdhān maho rājñaḥ suvasanasya dātṝn /",
  "GV01rvh1-10u:9839": "RV_6,051.04c yūnaḥ sukṣatrān kṣayato divo nṝn ādityān yāmy aditiṃ duvoyu //",
  "GV01rvh1-10u:9840": "RV_6,051.05a dyauṣ pitaḥ pṛthivi mātar adhrug agne bhrātar vasavo mṛḷatā naḥ /",
  "GV01rvh1-10u:9841": "RV_6,051.05c viśva ādityā adite sajoṣā asmabhyaṃ śarma bahulaṃ vi yanta //",
  "GV01rvh1-10u:9842": "RV_6,051.06a mā no vṛkāya vṛkye samasmā aghāyate rīradhatā yajatrāḥ /",
  "GV01rvh1-10u:9843": "RV_6,051.06c yūyaṃ hi ṣṭhā rathyo nas tanūnāṃ yūyaṃ dakṣasya vacaso babhūva //",
  "GV01rvh1-10u:9844": "RV_6,051.07a mā va eno anyakṛtam bhujema mā tat karma vasavo yac cayadhve /",
  "GV01rvh1-10u:9845": "RV_6,051.07c viśvasya hi kṣayatha viśvadevāḥ svayaṃ ripus tanvaṃ rīriṣīṣṭa //",
  "GV01rvh1-10u:9846": "RV_6,051.08a nama id ugraṃ nama ā vivāse namo dādhāra pṛthivīm uta dyām /",
  "GV01rvh1-10u:9847": "RV_6,051.08c namo devebhyo nama īśa eṣāṃ kṛtaṃ cid eno namasā vivāse //",
  "GV01rvh1-10u:9848": "RV_6,051.09a ṛtasya vo rathyaḥ pūtadakṣān ṛtasya pastyasado adabdhān /",
  "GV01rvh1-10u:9849": "RV_6,051.09c tāṃ ā namobhir urucakṣaso nṝn viśvān va ā name maho yajatrāḥ //",
  "GV01rvh1-10u:9850": "RV_6,051.10a te hi śreṣṭhavarcasas ta u nas tiro viśvāni duritā nayanti /",
  "GV01rvh1-10u:9851": "RV_6,051.10c sukṣatrāso varuṇo mitro agnir ṛtadhītayo vakmarājasatyāḥ //",
  "GV01rvh1-10u:9852": "RV_6,051.11a te na indraḥ pṛthivī kṣāma vardhan pūṣā bhago aditiḥ pañca janāḥ /",
  "GV01rvh1-10u:9853": "RV_6,051.11c suśarmāṇaḥ svavasaḥ sunīthā bhavantu naḥ sutrātrāsaḥ sugopāḥ //",
  "GV01rvh1-10u:9854": "RV_6,051.12a nū sadmānaṃ divyaṃ naṃśi devā bhāradvājaḥ sumatiṃ yāti hotā /",
  "GV01rvh1-10u:9855": "RV_6,051.12c āsānebhir yajamāno miyedhair devānāṃ janma vasūyur vavanda //",
  "GV01rvh1-10u:9856": "RV_6,051.13a apa tyaṃ vṛjinaṃ ripuṃ stenam agne durādhyam /",
  "GV01rvh1-10u:9857": "RV_6,051.13c daviṣṭham asya satpate kṛdhī sugam //",
  "GV01rvh1-10u:9858": "RV_6,051.14a grāvāṇaḥ soma no hi kaṃ sakhitvanāya vāvaśuḥ /",
  "GV01rvh1-10u:9859": "RV_6,051.14c jahī ny atriṇam paṇiṃ vṛko hi ṣaḥ //",
  "GV01rvh1-10u:9860": "RV_6,051.15a yūyaṃ hi ṣṭhā sudānava indrajyeṣṭhā abhidyavaḥ /",
  "GV01rvh1-10u:9861": "RV_6,051.15c kartā no adhvann ā sugaṃ gopā amā //",
  "GV01rvh1-10u:9862": "RV_6,051.16a api panthām aganmahi svastigām anehasam /",
  "GV01rvh1-10u:9863": "RV_6,051.16c yena viśvāḥ pari dviṣo vṛṇakti vindate vasu //",
  "GV01rvh1-10u:9864": "RV_6,052.01a na tad divā na pṛthivyānu manye na yajñena nota śamībhir ābhiḥ /",
  "GV01rvh1-10u:9865": "RV_6,052.01c ubjantu taṃ subhvaḥ parvatāso ni hīyatām atiyājasya yaṣṭā //",
  "GV01rvh1-10u:9866": "RV_6,052.02a ati vā yo maruto manyate no brahma vā yaḥ kriyamāṇaṃ ninitsāt /",
  "GV01rvh1-10u:9867": "RV_6,052.02c tapūṃṣi tasmai vṛjināni santu brahmadviṣam abhi taṃ śocatu dyauḥ //",
  "GV01rvh1-10u:9868": "RV_6,052.03a kim aṅga tvā brahmaṇaḥ soma gopāṃ kim aṅga tvāhur abhiśastipāṃ naḥ /",
  "GV01rvh1-10u:9869": "RV_6,052.03c kim aṅga naḥ paśyasi nidyamānān brahmadviṣe tapuṣiṃ hetim asya //",
  "GV01rvh1-10u:9870": "RV_6,052.04a avantu mām uṣaso jāyamānā avantu mā sindhavaḥ pinvamānāḥ /",
  "GV01rvh1-10u:9871": "RV_6,052.04c avantu mā parvatāso dhruvāso 'vantu mā pitaro devahūtau //",
  "GV01rvh1-10u:9872": "RV_6,052.05a viśvadānīṃ sumanasaḥ syāma paśyema nu sūryam uccarantam /",
  "GV01rvh1-10u:9873": "RV_6,052.05c tathā karad vasupatir vasūnāṃ devāṃ ohāno 'vasāgamiṣṭhaḥ //",
  "GV01rvh1-10u:9874": "RV_6,052.06a indro nediṣṭham avasāgamiṣṭhaḥ sarasvatī sindhubhiḥ pinvamānā /",
  "GV01rvh1-10u:9875": "RV_6,052.06c parjanyo na oṣadhībhir mayobhur agniḥ suśaṃsaḥ suhavaḥ piteva //",
  "GV01rvh1-10u:9876": "RV_6,052.07a viśve devāsa ā gata śṛṇutā ma imaṃ havam /",
  "GV01rvh1-10u:9877": "RV_6,052.07c edam barhir ni ṣīdata //",
  "GV01rvh1-10u:9878": "RV_6,052.08a yo vo devā ghṛtasnunā havyena pratibhūṣati /",
  "GV01rvh1-10u:9879": "RV_6,052.08c taṃ viśva upa gacchatha //",
  "GV01rvh1-10u:9880": "RV_6,052.09a upa naḥ sūnavo giraḥ śṛṇvantv amṛtasya ye /",
  "GV01rvh1-10u:9881": "RV_6,052.09c sumṛḷīkā bhavantu naḥ //",
  "GV01rvh1-10u:9882": "RV_6,052.10a viśve devā ṛtāvṛdha ṛtubhir havanaśrutaḥ /",
  "GV01rvh1-10u:9883": "RV_6,052.10c juṣantāṃ yujyam payaḥ //",
  "GV01rvh1-10u:9884": "RV_6,052.11a stotram indro marudgaṇas tvaṣṭṛmān mitro aryamā /",
  "GV01rvh1-10u:9885": "RV_6,052.11c imā havyā juṣanta naḥ //",
  "GV01rvh1-10u:9886": "RV_6,052.12a imaṃ no agne adhvaraṃ hotar vayunaśo yaja /",
  "GV01rvh1-10u:9887": "RV_6,052.12c cikitvān daivyaṃ janam //",
  "GV01rvh1-10u:9888": "RV_6,052.13a viśve devāḥ śṛṇutemaṃ havam me ye antarikṣe ya upa dyavi ṣṭha /",
  "GV01rvh1-10u:9889": "RV_6,052.13c ye agnijihvā uta vā yajatrā āsadyāsmin barhiṣi mādayadhvam //",
  "GV01rvh1-10u:9890": "RV_6,052.14a viśve devā mama śṛṇvantu yajñiyā ubhe rodasī apāṃ napāc ca manma /",
  "GV01rvh1-10u:9891": "RV_6,052.14c mā vo vacāṃsi paricakṣyāṇi vocaṃ sumneṣv id vo antamā madema //",
  "GV01rvh1-10u:9892": "RV_6,052.15a ye ke ca jmā mahino ahimāyā divo jajñire apāṃ sadhasthe /",
  "GV01rvh1-10u:9893": "RV_6,052.15c te asmabhyam iṣaye viśvam āyuḥ kṣapa usrā varivasyantu devāḥ //",
  "GV01rvh1-10u:9894": "RV_6,052.16a agnīparjanyāv avataṃ dhiyam me 'smin have suhavā suṣṭutiṃ naḥ /",
  "GV01rvh1-10u:9895": "RV_6,052.16c iḷām anyo janayad garbham anyaḥ prajāvatīr iṣa ā dhattam asme //",
  "GV01rvh1-10u:9896": "RV_6,052.17a stīrṇe barhiṣi samidhāne agnau sūktena mahā namasā vivāse /",
  "GV01rvh1-10u:9897": "RV_6,052.17c asmin no adya vidathe yajatrā viśve devā haviṣi mādayadhvam //",
  "GV01rvh1-10u:9898": "RV_6,053.01a vayam u tvā pathas pate rathaṃ na vājasātaye /",
  "GV01rvh1-10u:9899": "RV_6,053.01c dhiye pūṣann ayujmahi //",
  "GV01rvh1-10u:9900": "RV_6,053.02a abhi no naryaṃ vasu vīram prayatadakṣiṇam /",
  "GV01rvh1-10u:9901": "RV_6,053.02c vāmaṃ gṛhapatiṃ naya //",
  "GV01rvh1-10u:9902": "RV_6,053.03a aditsantaṃ cid āghṛṇe pūṣan dānāya codaya /",
  "GV01rvh1-10u:9903": "RV_6,053.03c paṇeś cid vi mradā manaḥ //",
  "GV01rvh1-10u:9904": "RV_6,053.04a vi patho vājasātaye cinuhi vi mṛdho jahi /",
  "GV01rvh1-10u:9905": "RV_6,053.04c sādhantām ugra no dhiyaḥ //",
  "GV01rvh1-10u:9906": "RV_6,053.05a pari tṛndhi paṇīnām ārayā hṛdayā kave /",
  "GV01rvh1-10u:9907": "RV_6,053.05c athem asmabhyaṃ randhaya //",
  "GV01rvh1-10u:9908": "RV_6,053.06a vi pūṣann ārayā tuda paṇer iccha hṛdi priyam /",
  "GV01rvh1-10u:9909": "RV_6,053.06c athem asmabhyaṃ randhaya //",
  "GV01rvh1-10u:9910": "RV_6,053.07a ā rikha kikirā kṛṇu paṇīnāṃ hṛdayā kave /",
  "GV01rvh1-10u:9911": "RV_6,053.07c athem asmabhyaṃ randhaya //",
  "GV01rvh1-10u:9912": "RV_6,053.08a yām pūṣan brahmacodanīm ārām bibharṣy āghṛṇe /",
  "GV01rvh1-10u:9913": "RV_6,053.08c tayā samasya hṛdayam ā rikha kikirā kṛṇu //",
  "GV01rvh1-10u:9914": "RV_6,053.09a yā te aṣṭrā goopaśāghṛṇe paśusādhanī /",
  "GV01rvh1-10u:9915": "RV_6,053.09c tasyās te sumnam īmahe //",
  "GV01rvh1-10u:9916": "RV_6,053.10a uta no goṣaṇiṃ dhiyam aśvasāṃ vājasām uta /",
  "GV01rvh1-10u:9917": "RV_6,053.10c nṛvat kṛṇuhi vītaye //",
  "GV01rvh1-10u:9918": "RV_6,054.01a sam pūṣan viduṣā naya yo añjasānuśāsati /",
  "GV01rvh1-10u:9919": "RV_6,054.01c ya evedam iti bravat //",
  "GV01rvh1-10u:9920": "RV_6,054.02a sam u pūṣṇā gamemahi yo gṛhāṃ abhiśāsati /",
  "GV01rvh1-10u:9921": "RV_6,054.02c ima eveti ca bravat //",
  "GV01rvh1-10u:9922": "RV_6,054.03a pūṣṇaś cakraṃ na riṣyati na kośo 'va padyate /",
  "GV01rvh1-10u:9923": "RV_6,054.03c no asya vyathate paviḥ //",
  "GV01rvh1-10u:9924": "RV_6,054.04a yo asmai haviṣāvidhan na tam pūṣāpi mṛṣyate /",
  "GV01rvh1-10u:9925": "RV_6,054.04c prathamo vindate vasu //",
  "GV01rvh1-10u:9926": "RV_6,054.05a pūṣā gā anv etu naḥ pūṣā rakṣatv arvataḥ /",
  "GV01rvh1-10u:9927": "RV_6,054.05c pūṣā vājaṃ sanotu naḥ //",
  "GV01rvh1-10u:9928": "RV_6,054.06a pūṣann anu pra gā ihi yajamānasya sunvataḥ /",
  "GV01rvh1-10u:9929": "RV_6,054.06c asmākaṃ stuvatām uta //",
  "GV01rvh1-10u:9930": "RV_6,054.07a mākir neśan mākīṃ riṣan mākīṃ saṃ śāri kevaṭe /",
  "GV01rvh1-10u:9931": "RV_6,054.07c athāriṣṭābhir ā gahi //",
  "GV01rvh1-10u:9932": "RV_6,054.08a śṛṇvantam pūṣaṇaṃ vayam iryam anaṣṭavedasam /",
  "GV01rvh1-10u:9933": "RV_6,054.08c īśānaṃ rāya īmahe //",
  "GV01rvh1-10u:9934": "RV_6,054.09a pūṣan tava vrate vayaṃ na riṣyema kadā cana /",
  "GV01rvh1-10u:9935": "RV_6,054.09c stotāras ta iha smasi //",
  "GV01rvh1-10u:9936": "RV_6,054.10a pari pūṣā parastād dhastaṃ dadhātu dakṣiṇam /",
  "GV01rvh1-10u:9937": "RV_6,054.10c punar no naṣṭam ājatu //",
  "GV01rvh1-10u:9938": "RV_6,055.01a ehi vāṃ vimuco napād āghṛṇe saṃ sacāvahai /",
  "GV01rvh1-10u:9939": "RV_6,055.01c rathīr ṛtasya no bhava //",
  "GV01rvh1-10u:9940": "RV_6,055.02a rathītamaṃ kapardinam īśānaṃ rādhaso mahaḥ /",
  "GV01rvh1-10u:9941": "RV_6,055.02c rāyaḥ sakhāyam īmahe //",
  "GV01rvh1-10u:9942": "RV_6,055.03a rāyo dhārāsy āghṛṇe vaso rāśir ajāśva /",
  "GV01rvh1-10u:9943": "RV_6,055.03c dhīvato-dhīvataḥ sakhā //",
  "GV01rvh1-10u:9944": "RV_6,055.04a pūṣaṇaṃ nv ajāśvam upa stoṣāma vājinam /",
  "GV01rvh1-10u:9945": "RV_6,055.04c svasur yo jāra ucyate //",
  "GV01rvh1-10u:9946": "RV_6,055.05a mātur didhiṣum abravaṃ svasur jāraḥ śṛṇotu naḥ /",
  "GV01rvh1-10u:9947": "RV_6,055.05c bhrātendrasya sakhā mama //",
  "GV01rvh1-10u:9948": "RV_6,055.06a ājāsaḥ pūṣaṇaṃ rathe niśṛmbhās te janaśriyam /",
  "GV01rvh1-10u:9949": "RV_6,055.06c devaṃ vahantu bibhrataḥ //",
  "GV01rvh1-10u:9950": "RV_6,056.01a ya enam ādideśati karambhād iti pūṣaṇam /",
  "GV01rvh1-10u:9951": "RV_6,056.01c na tena deva ādiśe //",
  "GV01rvh1-10u:9952": "RV_6,056.02a uta ghā sa rathītamaḥ sakhyā satpatir yujā /",
  "GV01rvh1-10u:9953": "RV_6,056.02c indro vṛtrāṇi jighnate //",
  "GV01rvh1-10u:9954": "RV_6,056.03a utādaḥ paruṣe gavi sūraś cakraṃ hiraṇyayam /",
  "GV01rvh1-10u:9955": "RV_6,056.03c ny airayad rathītamaḥ //",
  "GV01rvh1-10u:9956": "RV_6,056.04a yad adya tvā puruṣṭuta bravāma dasra mantumaḥ /",
  "GV01rvh1-10u:9957": "RV_6,056.04c tat su no manma sādhaya //",
  "GV01rvh1-10u:9958": "RV_6,056.05a imaṃ ca no gaveṣaṇaṃ sātaye sīṣadho gaṇam /",
  "GV01rvh1-10u:9959": "RV_6,056.05c ārāt pūṣann asi śrutaḥ //",
  "GV01rvh1-10u:9960": "RV_6,056.06a ā te svastim īmaha āreaghām upāvasum /",
  "GV01rvh1-10u:9961": "RV_6,056.06c adyā ca sarvatātaye śvaś ca sarvatātaye //",
  "GV01rvh1-10u:9962": "RV_6,057.01a indrā nu pūṣaṇā vayaṃ sakhyāya svastaye /",
  "GV01rvh1-10u:9963": "RV_6,057.01c huvema vājasātaye //",
  "GV01rvh1-10u:9964": "RV_6,057.02a somam anya upāsadat pātave camvoḥ sutam /",
  "GV01rvh1-10u:9965": "RV_6,057.02c karambham anya icchati //",
  "GV01rvh1-10u:9966": "RV_6,057.03a ajā anyasya vahnayo harī anyasya sambhṛtā /",
  "GV01rvh1-10u:9967": "RV_6,057.03c tābhyāṃ vṛtrāṇi jighnate //",
  "GV01rvh1-10u:9968": "RV_6,057.04a yad indro anayad rito mahīr apo vṛṣantamaḥ /",
  "GV01rvh1-10u:9969": "RV_6,057.04c tatra pūṣābhavat sacā //",
  "GV01rvh1-10u:9970": "RV_6,057.05a tām pūṣṇaḥ sumatiṃ vayaṃ vṛkṣasya pra vayām iva /",
  "GV01rvh1-10u:9971": "RV_6,057.05c indrasya cā rabhāmahe //",
  "GV01rvh1-10u:9972": "RV_6,057.06a ut pūṣaṇaṃ yuvāmahe 'bhīśūṃr iva sārathiḥ /",
  "GV01rvh1-10u:9973": "RV_6,057.06c mahyā indraṃ svastaye //",
  "GV01rvh1-10u:9974": "RV_6,058.01a śukraṃ te anyad yajataṃ te anyad viṣurūpe ahanī dyaur ivāsi /",
  "GV01rvh1-10u:9975": "RV_6,058.01c viśvā hi māyā avasi svadhāvo bhadrā te pūṣann iha rātir astu //",
  "GV01rvh1-10u:9976": "RV_6,058.02a ajāśvaḥ paśupā vājapastyo dhiyañjinvo bhuvane viśve arpitaḥ /",
  "GV01rvh1-10u:9977": "RV_6,058.02c aṣṭrām pūṣā śithirām udvarīvṛjat saṃcakṣāṇo bhuvanā deva īyate //",
  "GV01rvh1-10u:9978": "RV_6,058.03a yās te pūṣan nāvo antaḥ samudre hiraṇyayīr antarikṣe caranti /",
  "GV01rvh1-10u:9979": "RV_6,058.03c tābhir yāsi dūtyāṃ sūryasya kāmena kṛta śrava icchamānaḥ //",
  "GV01rvh1-10u:9980": "RV_6,058.04a pūṣā subandhur diva ā pṛthivyā iḷas patir maghavā dasmavarcāḥ /",
  "GV01rvh1-10u:9981": "RV_6,058.04c yaṃ devāso adaduḥ sūryāyai kāmena kṛtaṃ tavasaṃ svañcam //",
  "GV01rvh1-10u:9982": "RV_6,059.01a pra nu vocā suteṣu vāṃ vīryā yāni cakrathuḥ /",
  "GV01rvh1-10u:9983": "RV_6,059.01c hatāso vām pitaro devaśatrava indrāgnī jīvatho yuvam //",
  "GV01rvh1-10u:9984": "RV_6,059.02a baḷ itthā mahimā vām indrāgnī paniṣṭha ā /",
  "GV01rvh1-10u:9985": "RV_6,059.02c samāno vāṃ janitā bhrātarā yuvaṃ yamāv ihehamātarā //",
  "GV01rvh1-10u:9986": "RV_6,059.03a okivāṃsā sute sacāṃ aśvā saptī ivādane /",
  "GV01rvh1-10u:9987": "RV_6,059.03c indrā nv agnī avaseha vajriṇā vayaṃ devā havāmahe //",
  "GV01rvh1-10u:9988": "RV_6,059.04a ya indrāgnī suteṣu vāṃ stavat teṣv ṛtāvṛdhā /",
  "GV01rvh1-10u:9989": "RV_6,059.04c joṣavākaṃ vadataḥ pajrahoṣiṇā na devā bhasathaś cana //",
  "GV01rvh1-10u:9990": "RV_6,059.05a indrāgnī ko asya vāṃ devau martaś ciketati /",
  "GV01rvh1-10u:9991": "RV_6,059.05c viṣūco aśvān yuyujāna īyata ekaḥ samāna ā rathe //",
  "GV01rvh1-10u:9992": "RV_6,059.06a indrāgnī apād iyam pūrvāgāt padvatībhyaḥ /",
  "GV01rvh1-10u:9993": "RV_6,059.06c hitvī śiro jihvayā vāvadac carat triṃśat padā ny akramīt //",
  "GV01rvh1-10u:9994": "RV_6,059.07a indrāgnī ā hi tanvate naro dhanvāni bāhvoḥ /",
  "GV01rvh1-10u:9995": "RV_6,059.07c mā no asmin mahādhane parā varktaṃ gaviṣṭiṣu //",
  "GV01rvh1-10u:9996": "RV_6,059.08a indrāgnī tapanti māghā aryo arātayaḥ /",
  "GV01rvh1-10u:9997": "RV_6,059.08c apa dveṣāṃsy ā kṛtaṃ yuyutaṃ sūryād adhi //",
  "GV01rvh1-10u:9998": "RV_6,059.09a indrāgnī yuvor api vasu divyāni pārthivā /",
  "GV01rvh1-10u:9999": "RV_6,059.09c ā na iha pra yacchataṃ rayiṃ viśvāyupoṣasam //",
  "GV01rvh1-10u:10000": "RV_6,059.10a indrāgnī ukthavāhasā stomebhir havanaśrutā /",
  "GV01rvh1-10u:10001": "RV_6,059.10c viśvābhir gīrbhir ā gatam asya somasya pītaye //",
  "GV01rvh1-10u:10002": "RV_6,060.01a śnathad vṛtram uta sanoti vājam indrā yo agnī sahurī saparyāt /",
  "GV01rvh1-10u:10003": "RV_6,060.01c irajyantā vasavyasya bhūreḥ sahastamā sahasā vājayantā //",
  "GV01rvh1-10u:10004": "RV_6,060.02a tā yodhiṣṭam abhi gā indra nūnam apaḥ svar uṣaso agna ūḷhāḥ /",
  "GV01rvh1-10u:10005": "RV_6,060.02c diśaḥ svar uṣasa indra citrā apo gā agne yuvase niyutvān //",
  "GV01rvh1-10u:10006": "RV_6,060.03a ā vṛtrahaṇā vṛtrahabhiḥ śuṣmair indra yātaṃ namobhir agne arvāk /",
  "GV01rvh1-10u:10007": "RV_6,060.03c yuvaṃ rādhobhir akavebhir indrāgne asme bhavatam uttamebhiḥ //",
  "GV01rvh1-10u:10008": "RV_6,060.04a tā huve yayor idam papne viśvam purā kṛtam /",
  "GV01rvh1-10u:10009": "RV_6,060.04c indrāgnī na mardhataḥ //",
  "GV01rvh1-10u:10010": "RV_6,060.05a ugrā vighaninā mṛdha indrāgnī havāmahe /",
  "GV01rvh1-10u:10011": "RV_6,060.05c tā no mṛḷāta īdṛśe //",
  "GV01rvh1-10u:10012": "RV_6,060.06a hato vṛtrāṇy āryā hato dāsāni satpatī /",
  "GV01rvh1-10u:10013": "RV_6,060.06c hato viśvā apa dviṣaḥ //",
  "GV01rvh1-10u:10014": "RV_6,060.07a indrāgnī yuvām ime 'bhi stomā anūṣata /",
  "GV01rvh1-10u:10015": "RV_6,060.07c pibataṃ śambhuvā sutam //",
  "GV01rvh1-10u:10016": "RV_6,060.08a yā vāṃ santi puruspṛho niyuto dāśuṣe narā /",
  "GV01rvh1-10u:10017": "RV_6,060.08c indrāgnī tābhir ā gatam //",
  "GV01rvh1-10u:10018": "RV_6,060.09a tābhir ā gacchataṃ naropedaṃ savanaṃ sutam /",
  "GV01rvh1-10u:10019": "RV_6,060.09c indrāgnī somapītaye //",
  "GV01rvh1-10u:10020": "RV_6,060.10a tam īḷiṣva yo arciṣā vanā viśvā pariṣvajat /",
  "GV01rvh1-10u:10021": "RV_6,060.10c kṛṣṇā kṛṇoti jihvayā //",
  "GV01rvh1-10u:10022": "RV_6,060.11a ya iddha āvivāsati sumnam indrasya martyaḥ /",
  "GV01rvh1-10u:10023": "RV_6,060.11c dyumnāya sutarā apaḥ //",
  "GV01rvh1-10u:10024": "RV_6,060.12a tā no vājavatīr iṣa āśūn pipṛtam arvataḥ /",
  "GV01rvh1-10u:10025": "RV_6,060.12c indram agniṃ ca voḷhave //",
  "GV01rvh1-10u:10026": "RV_6,060.13a ubhā vām indrāgnī āhuvadhyā ubhā rādhasaḥ saha mādayadhyai /",
  "GV01rvh1-10u:10027": "RV_6,060.13c ubhā dātārāv iṣāṃ rayīṇām ubhā vājasya sātaye huve vām //",
  "GV01rvh1-10u:10028": "RV_6,060.14a ā no gavyebhir aśvyair vasavyair upa gacchatam /",
  "GV01rvh1-10u:10029": "RV_6,060.14c sakhāyau devau sakhyāya śambhuvendrāgnī tā havāmahe //",
  "GV01rvh1-10u:10030": "RV_6,060.15a indrāgnī śṛṇutaṃ havaṃ yajamānasya sunvataḥ /",
  "GV01rvh1-10u:10031": "RV_6,060.15c vītaṃ havyāny ā gatam pibataṃ somyam madhu //",
  "GV01rvh1-10u:10032": "RV_6,061.01a iyam adadād rabhasam ṛṇacyutaṃ divodāsaṃ vadhryaśvāya dāśuṣe /",
  "GV01rvh1-10u:10033": "RV_6,061.01c yā śaśvantam ācakhādāvasam paṇiṃ tā te dātrāṇi taviṣā sarasvati //",
  "GV01rvh1-10u:10034": "RV_6,061.02a iyaṃ śuṣmebhir bisakhā ivārujat sānu girīṇāṃ taviṣebhir ūrmibhiḥ /",
  "GV01rvh1-10u:10035": "RV_6,061.02c pārāvataghnīm avase suvṛktibhiḥ sarasvatīm ā vivāsema dhītibhiḥ //",
  "GV01rvh1-10u:10036": "RV_6,061.03a sarasvati devanido ni barhaya prajāṃ viśvasya bṛsayasya māyinaḥ /",
  "GV01rvh1-10u:10037": "RV_6,061.03c uta kṣitibhyo 'vanīr avindo viṣam ebhyo asravo vājinīvati //",
  "GV01rvh1-10u:10038": "RV_6,061.04a pra ṇo devī sarasvatī vājebhir vājinīvatī /",
  "GV01rvh1-10u:10039": "RV_6,061.04c dhīnām avitry avatu //",
  "GV01rvh1-10u:10040": "RV_6,061.05a yas tvā devi sarasvaty upabrūte dhane hite /",
  "GV01rvh1-10u:10041": "RV_6,061.05c indraṃ na vṛtratūrye //",
  "GV01rvh1-10u:10042": "RV_6,061.06a tvaṃ devi sarasvaty avā vājeṣu vājini /",
  "GV01rvh1-10u:10043": "RV_6,061.06c radā pūṣeva naḥ sanim //",
  "GV01rvh1-10u:10044": "RV_6,061.07a uta syā naḥ sarasvatī ghorā hiraṇyavartaniḥ /",
  "GV01rvh1-10u:10045": "RV_6,061.07c vṛtraghnī vaṣṭi suṣṭutim //",
  "GV01rvh1-10u:10046": "RV_6,061.08a yasyā ananto ahrutas tveṣaś cariṣṇur arṇavaḥ /",
  "GV01rvh1-10u:10047": "RV_6,061.08c amaś carati roruvat //",
  "GV01rvh1-10u:10048": "RV_6,061.09a sā no viśvā ati dviṣaḥ svasṝr anyā ṛtāvarī /",
  "GV01rvh1-10u:10049": "RV_6,061.09c atann aheva sūryaḥ //",
  "GV01rvh1-10u:10050": "RV_6,061.10a uta naḥ priyā priyāsu saptasvasā sujuṣṭā /",
  "GV01rvh1-10u:10051": "RV_6,061.10c sarasvatī stomyā bhūt //",
  "GV01rvh1-10u:10052": "RV_6,061.11a āpapruṣī pārthivāny uru rajo antarikṣam /",
  "GV01rvh1-10u:10053": "RV_6,061.11c sarasvatī nidas pātu //",
  "GV01rvh1-10u:10054": "RV_6,061.12a triṣadhasthā saptadhātuḥ pañca jātā vardhayantī /",
  "GV01rvh1-10u:10055": "RV_6,061.12c vāje-vāje havyā bhūt //",
  "GV01rvh1-10u:10056": "RV_6,061.13a pra yā mahimnā mahināsu cekite dyumnebhir anyā apasām apastamā /",
  "GV01rvh1-10u:10057": "RV_6,061.13c ratha iva bṛhatī vibhvane kṛtopastutyā cikituṣā sarasvatī //",
  "GV01rvh1-10u:10058": "RV_6,061.14a sarasvaty abhi no neṣi vasyo māpa spharīḥ payasā mā na ā dhak /",
  "GV01rvh1-10u:10059": "RV_6,061.14c juṣasva naḥ sakhyā veśyā ca mā tvat kṣetrāṇy araṇāni ganma //",
  "GV01rvh1-10u:10060": "RV_6,062.01a stuṣe narā divo asya prasantāśvinā huve jaramāṇo arkaiḥ /",
  "GV01rvh1-10u:10061": "RV_6,062.01c yā sadya usrā vyuṣi jmo antān yuyūṣataḥ pary urū varāṃsi //",
  "GV01rvh1-10u:10062": "RV_6,062.02a tā yajñam ā śucibhiś cakramāṇā rathasya bhānuṃ rurucū rajobhiḥ /",
  "GV01rvh1-10u:10063": "RV_6,062.02c purū varāṃsy amitā mimānāpo dhanvāny ati yātho ajrān //",
  "GV01rvh1-10u:10064": "RV_6,062.03a tā ha tyad vartir yad aradhram ugretthā dhiya ūhathuḥ śaśvad aśvaiḥ /",
  "GV01rvh1-10u:10065": "RV_6,062.03c manojavebhir iṣiraiḥ śayadhyai pari vyathir dāśuṣo martyasya //",
  "GV01rvh1-10u:10066": "RV_6,062.04a tā navyaso jaramāṇasya manmopa bhūṣato yuyujānasaptī /",
  "GV01rvh1-10u:10067": "RV_6,062.04c śubham pṛkṣam iṣam ūrjaṃ vahantā hotā yakṣat pratno adhrug yuvānā //",
  "GV01rvh1-10u:10068": "RV_6,062.05a tā valgū dasrā puruśākatamā pratnā navyasā vacasā vivāse /",
  "GV01rvh1-10u:10069": "RV_6,062.05c yā śaṃsate stuvate śambhaviṣṭhā babhūvatur gṛṇate citrarātī //",
  "GV01rvh1-10u:10070": "RV_6,062.06a tā bhujyuṃ vibhir adbhyaḥ samudrāt tugrasya sūnum ūhathū rajobhiḥ /",
  "GV01rvh1-10u:10071": "RV_6,062.06c areṇubhir yojanebhir bhujantā patatribhir arṇaso nir upasthāt //",
  "GV01rvh1-10u:10072": "RV_6,062.07a vi jayuṣā rathyā yātam adriṃ śrutaṃ havaṃ vṛṣaṇā vadhrimatyāḥ /",
  "GV01rvh1-10u:10073": "RV_6,062.07c daśasyantā śayave pipyathur gām iti cyavānā sumatim bhuraṇyū //",
  "GV01rvh1-10u:10074": "RV_6,062.08a yad rodasī pradivo asti bhūmā heḷo devānām uta martyatrā /",
  "GV01rvh1-10u:10075": "RV_6,062.08c tad ādityā vasavo rudriyāso rakṣoyuje tapur aghaṃ dadhāta //",
  "GV01rvh1-10u:10076": "RV_6,062.09a ya īṃ rājānāv ṛtuthā vidadhad rajaso mitro varuṇaś ciketat /",
  "GV01rvh1-10u:10077": "RV_6,062.09c gambhīrāya rakṣase hetim asya droghāya cid vacasa ānavāya //",
  "GV01rvh1-10u:10078": "RV_6,062.10a antaraiś cakrais tanayāya vartir dyumatā yātaṃ nṛvatā rathena /",
  "GV01rvh1-10u:10079": "RV_6,062.10c sanutyena tyajasā martyasya vanuṣyatām api śīrṣā vavṛktam //",
  "GV01rvh1-10u:10080": "RV_6,062.11a ā paramābhir uta madhyamābhir niyudbhir yātam avamābhir arvāk /",
  "GV01rvh1-10u:10081": "RV_6,062.11c dṛḷhasya cid gomato vi vrajasya duro vartaṃ gṛṇate citrarātī //",
  "GV01rvh1-10u:10082": "RV_6,063.01a kva tyā valgū puruhūtādya dūto na stomo 'vidan namasvān /",
  "GV01rvh1-10u:10083": "RV_6,063.01c ā yo arvāṅ nāsatyā vavarta preṣṭhā hy asatho asya manman //",
  "GV01rvh1-10u:10084": "RV_6,063.02a aram me gantaṃ havanāyāsmai gṛṇānā yathā pibātho andhaḥ /",
  "GV01rvh1-10u:10085": "RV_6,063.02c pari ha tyad vartir yātho riṣo na yat paro nāntaras tuturyāt //",
  "GV01rvh1-10u:10086": "RV_6,063.03a akāri vām andhaso varīmann astāri barhiḥ suprāyaṇatamam /",
  "GV01rvh1-10u:10087": "RV_6,063.03c uttānahasto yuvayur vavandā vāṃ nakṣanto adraya āñjan //",
  "GV01rvh1-10u:10088": "RV_6,063.04a ūrdhvo vām agnir adhvareṣv asthāt pra rātir eti jūrṇinī ghṛtācī /",
  "GV01rvh1-10u:10089": "RV_6,063.04c pra hotā gūrtamanā urāṇo 'yukta yo nāsatyā havīman //",
  "GV01rvh1-10u:10090": "RV_6,063.05a adhi śriye duhitā sūryasya rathaṃ tasthau purubhujā śatotim /",
  "GV01rvh1-10u:10091": "RV_6,063.05c pra māyābhir māyinā bhūtam atra narā nṛtū janiman yajñiyānām //",
  "GV01rvh1-10u:10092": "RV_6,063.06a yuvaṃ śrībhir darśatābhir ābhiḥ śubhe puṣṭim ūhathuḥ sūryāyāḥ /",
  "GV01rvh1-10u:10093": "RV_6,063.06c pra vāṃ vayo vapuṣe 'nu paptan nakṣad vāṇī suṣṭutā dhiṣṇyā vām //",
  "GV01rvh1-10u:10094": "RV_6,063.07a ā vāṃ vayo 'śvāso vahiṣṭhā abhi prayo nāsatyā vahantu /",
  "GV01rvh1-10u:10095": "RV_6,063.07c pra vāṃ ratho manojavā asarjīṣaḥ pṛkṣa iṣidho anu pūrvīḥ //",
  "GV01rvh1-10u:10096": "RV_6,063.08a puru hi vām purubhujā deṣṇaṃ dhenuṃ na iṣam pinvatam asakrām /",
  "GV01rvh1-10u:10097": "RV_6,063.08c stutaś ca vām mādhvī suṣṭutiś ca rasāś ca ye vām anu rātim agman //",
  "GV01rvh1-10u:10098": "RV_6,063.09a uta ma ṛjre purayasya raghvī sumīḷhe śatam peruke ca pakvā /",
  "GV01rvh1-10u:10099": "RV_6,063.09c śāṇḍo dād dhiraṇinaḥ smaddiṣṭīn daśa vaśāso abhiṣāca ṛṣvān //",
  "GV01rvh1-10u:10100": "RV_6,063.10a saṃ vāṃ śatā nāsatyā sahasrāśvānām purupanthā gire dāt /",
  "GV01rvh1-10u:10101": "RV_6,063.10c bharadvājāya vīra nū gire dād dhatā rakṣāṃsi purudaṃsasā syuḥ //",
  "GV01rvh1-10u:10102": "RV_6,063.11a ā vāṃ sumne variman sūribhiḥ ṣyām //",
  "GV01rvh1-10u:10103": "RV_6,064.01a ud u śriya uṣaso rocamānā asthur apāṃ normayo ruśantaḥ /",
  "GV01rvh1-10u:10104": "RV_6,064.01c kṛṇoti viśvā supathā sugāny abhūd u vasvī dakṣiṇā maghonī //",
  "GV01rvh1-10u:10105": "RV_6,064.02a bhadrā dadṛkṣa urviyā vi bhāsy ut te śocir bhānavo dyām apaptan /",
  "GV01rvh1-10u:10106": "RV_6,064.02c āvir vakṣaḥ kṛṇuṣe śumbhamānoṣo devi rocamānā mahobhiḥ //",
  "GV01rvh1-10u:10107": "RV_6,064.03a vahanti sīm aruṇāso ruśanto gāvaḥ subhagām urviyā prathānām /",
  "GV01rvh1-10u:10108": "RV_6,064.03c apejate śūro asteva śatrūn bādhate tamo ajiro na voḷhā //",
  "GV01rvh1-10u:10109": "RV_6,064.04a sugota te supathā parvateṣv avāte apas tarasi svabhāno /",
  "GV01rvh1-10u:10110": "RV_6,064.04c sā na ā vaha pṛthuyāmann ṛṣve rayiṃ divo duhitar iṣayadhyai //",
  "GV01rvh1-10u:10111": "RV_6,064.05a sā vaha yokṣabhir avātoṣo varaṃ vahasi joṣam anu /",
  "GV01rvh1-10u:10112": "RV_6,064.05c tvaṃ divo duhitar yā ha devī pūrvahūtau maṃhanā darśatā bhūḥ //",
  "GV01rvh1-10u:10113": "RV_6,064.06a ut te vayaś cid vasater apaptan naraś ca ye pitubhājo vyuṣṭau /",
  "GV01rvh1-10u:10114": "RV_6,064.06c amā sate vahasi bhūri vāmam uṣo devi dāśuṣe martyāya //",
  "GV01rvh1-10u:10115": "RV_6,065.01a eṣā syā no duhitā divojāḥ kṣitīr ucchantī mānuṣīr ajīgaḥ /",
  "GV01rvh1-10u:10116": "RV_6,065.01c yā bhānunā ruśatā rāmyāsv ajñāyi tiras tamasaś cid aktūn //",
  "GV01rvh1-10u:10117": "RV_6,065.02a vi tad yayur aruṇayugbhir aśvaiś citram bhānty uṣasaś candrarathāḥ /",
  "GV01rvh1-10u:10118": "RV_6,065.02c agraṃ yajñasya bṛhato nayantīr vi tā bādhante tama ūrmyāyāḥ //",
  "GV01rvh1-10u:10119": "RV_6,065.03a śravo vājam iṣam ūrjaṃ vahantīr ni dāśuṣa uṣaso martyāya /",
  "GV01rvh1-10u:10120": "RV_6,065.03c maghonīr vīravat patyamānā avo dhāta vidhate ratnam adya //",
  "GV01rvh1-10u:10121": "RV_6,065.04a idā hi vo vidhate ratnam astīdā vīrāya dāśuṣa uṣāsaḥ /",
  "GV01rvh1-10u:10122": "RV_6,065.04c idā viprāya jarate yad ukthā ni ṣma māvate vahathā purā cit //",
  "GV01rvh1-10u:10123": "RV_6,065.05a idā hi ta uṣo adrisāno gotrā gavām aṅgiraso gṛṇanti /",
  "GV01rvh1-10u:10124": "RV_6,065.05c vy arkeṇa bibhidur brahmaṇā ca satyā nṛṇām abhavad devahūtiḥ //",
  "GV01rvh1-10u:10125": "RV_6,065.06a ucchā divo duhitaḥ pratnavan no bharadvājavad vidhate maghoni /",
  "GV01rvh1-10u:10126": "RV_6,065.06c suvīraṃ rayiṃ gṛṇate rirīhy urugāyam adhi dhehi śravo naḥ //",
  "GV01rvh1-10u:10127": "RV_6,066.01a vapur nu tac cikituṣe cid astu samānaṃ nāma dhenu patyamānam /",
  "GV01rvh1-10u:10128": "RV_6,066.01c marteṣv anyad dohase pīpāya sakṛc chukraṃ duduhe pṛśnir ūdhaḥ //",
  "GV01rvh1-10u:10129": "RV_6,066.02a ye agnayo na śośucann idhānā dvir yat trir maruto vāvṛdhanta /",
  "GV01rvh1-10u:10130": "RV_6,066.02c areṇavo hiraṇyayāsa eṣāṃ sākaṃ nṛmṇaiḥ pauṃsyebhiś ca bhūvan //",
  "GV01rvh1-10u:10131": "RV_6,066.03a rudrasya ye mīḷhuṣaḥ santi putrā yāṃś co nu dādhṛvir bharadhyai /",
  "GV01rvh1-10u:10132": "RV_6,066.03c vide hi mātā maho mahī ṣā set pṛśniḥ subhve garbham ādhāt //",
  "GV01rvh1-10u:10133": "RV_6,066.04a na ya īṣante januṣo 'yā nv antaḥ santo 'vadyāni punānāḥ /",
  "GV01rvh1-10u:10134": "RV_6,066.04c nir yad duhre śucayo 'nu joṣam anu śriyā tanvam ukṣamāṇāḥ //",
  "GV01rvh1-10u:10135": "RV_6,066.05a makṣū na yeṣu dohase cid ayā ā nāma dhṛṣṇu mārutaṃ dadhānāḥ /",
  "GV01rvh1-10u:10136": "RV_6,066.05c na ye staunā ayāso mahnā nū cit sudānur ava yāsad ugrān //",
  "GV01rvh1-10u:10137": "RV_6,066.06a ta id ugrāḥ śavasā dhṛṣṇuṣeṇā ubhe yujanta rodasī sumeke /",
  "GV01rvh1-10u:10138": "RV_6,066.06c adha smaiṣu rodasī svaśocir āmavatsu tasthau na rokaḥ //",
  "GV01rvh1-10u:10139": "RV_6,066.07a aneno vo maruto yāmo astv anaśvaś cid yam ajaty arathīḥ /",
  "GV01rvh1-10u:10140": "RV_6,066.07c anavaso anabhīśū rajastūr vi rodasī pathyā yāti sādhan //",
  "GV01rvh1-10u:10141": "RV_6,066.08a nāsya vartā na tarutā nv asti maruto yam avatha vājasātau /",
  "GV01rvh1-10u:10142": "RV_6,066.08c toke vā goṣu tanaye yam apsu sa vrajaṃ dartā pārye adha dyoḥ //",
  "GV01rvh1-10u:10143": "RV_6,066.09a pra citram arkaṃ gṛṇate turāya mārutāya svatavase bharadhvam /",
  "GV01rvh1-10u:10144": "RV_6,066.09c ye sahāṃsi sahasā sahante rejate agne pṛthivī makhebhyaḥ //",
  "GV01rvh1-10u:10145": "RV_6,066.10a tviṣīmanto adhvarasyeva didyut tṛṣucyavaso juhvo nāgneḥ /",
  "GV01rvh1-10u:10146": "RV_6,066.10c arcatrayo dhunayo na vīrā bhrājajjanmāno maruto adhṛṣṭāḥ //",
  "GV01rvh1-10u:10147": "RV_6,066.11a taṃ vṛdhantam mārutam bhrājadṛṣṭiṃ rudrasya sūnuṃ havasā vivāse /",
  "GV01rvh1-10u:10148": "RV_6,066.11c divaḥ śardhāya śucayo manīṣā girayo nāpa ugrā aspṛdhran //",
  "GV01rvh1-10u:10149": "RV_6,067.01a viśveṣāṃ vaḥ satāṃ jyeṣṭhatamā gīrbhir mitrāvaruṇā vāvṛdhadhyai /",
  "GV01rvh1-10u:10150": "RV_6,067.01c saṃ yā raśmeva yamatur yamiṣṭhā dvā janāṃ asamā bāhubhiḥ svaiḥ //",
  "GV01rvh1-10u:10151": "RV_6,067.02a iyam mad vām pra stṛṇīte manīṣopa priyā namasā barhir accha /",
  "GV01rvh1-10u:10152": "RV_6,067.02c yantaṃ no mitrāvaruṇāv adhṛṣṭaṃ chardir yad vāṃ varūthyaṃ sudānū //",
  "GV01rvh1-10u:10153": "RV_6,067.03a ā yātam mitrāvaruṇā suśasty upa priyā namasā hūyamānā /",
  "GV01rvh1-10u:10154": "RV_6,067.03c saṃ yāv apnastho apaseva janāñ chrudhīyataś cid yatatho mahitvā //",
  "GV01rvh1-10u:10155": "RV_6,067.04a aśvā na yā vājinā pūtabandhū ṛtā yad garbham aditir bharadhyai /",
  "GV01rvh1-10u:10156": "RV_6,067.04c pra yā mahi mahāntā jāyamānā ghorā martāya ripave ni dīdhaḥ //",
  "GV01rvh1-10u:10157": "RV_6,067.05a viśve yad vām maṃhanā mandamānāḥ kṣatraṃ devāso adadhuḥ sajoṣāḥ /",
  "GV01rvh1-10u:10158": "RV_6,067.05c pari yad bhūtho rodasī cid urvī santi spaśo adabdhāso amūrāḥ //",
  "GV01rvh1-10u:10159": "RV_6,067.06a tā hi kṣatraṃ dhārayethe anu dyūn dṛṃhethe sānum upamād iva dyoḥ /",
  "GV01rvh1-10u:10160": "RV_6,067.06c dṛḷho nakṣatra uta viśvadevo bhūmim ātān dyāṃ dhāsināyoḥ //",
  "GV01rvh1-10u:10161": "RV_6,067.07a tā vigraṃ dhaithe jaṭharam pṛṇadhyā ā yat sadma sabhṛtayaḥ pṛṇanti /",
  "GV01rvh1-10u:10162": "RV_6,067.07c na mṛṣyante yuvatayo 'vātā vi yat payo viśvajinvā bharante //",
  "GV01rvh1-10u:10163": "RV_6,067.08a tā jihvayā sadam edaṃ sumedhā ā yad vāṃ satyo aratir ṛte bhūt /",
  "GV01rvh1-10u:10164": "RV_6,067.08c tad vām mahitvaṃ ghṛtānnāv astu yuvaṃ dāśuṣe vi cayiṣṭam aṃhaḥ //",
  "GV01rvh1-10u:10165": "RV_6,067.09a pra yad vām mitrāvaruṇā spūrdhan priyā dhāma yuvadhitā minanti /",
  "GV01rvh1-10u:10166": "RV_6,067.09c na ye devāsa ohasā na martā ayajñasāco apyo na putrāḥ //",
  "GV01rvh1-10u:10167": "RV_6,067.10a vi yad vācaṃ kīstāso bharante śaṃsanti ke cin nivido manānāḥ /",
  "GV01rvh1-10u:10168": "RV_6,067.10c ād vām bravāma satyāny ukthā nakir devebhir yatatho mahitvā //",
  "GV01rvh1-10u:10169": "RV_6,067.11a avor itthā vāṃ chardiṣo abhiṣṭau yuvor mitrāvaruṇāv askṛdhoyu /",
  "GV01rvh1-10u:10170": "RV_6,067.11c anu yad gāva sphurān ṛjipyaṃ dhṛṣṇuṃ yad raṇe vṛṣaṇaṃ yunajan //",
  "GV01rvh1-10u:10171": "RV_6,068.01a śruṣṭī vāṃ yajña udyataḥ sajoṣā manuṣvad vṛktabarhiṣo yajadhyai /",
  "GV01rvh1-10u:10172": "RV_6,068.01c ā ya indrāvaruṇāv iṣe adya mahe sumnāya maha āvavartat //",
  "GV01rvh1-10u:10173": "RV_6,068.02a tā hi śreṣṭhā devatātā tujā śūrāṇāṃ śaviṣṭhā tā hi bhūtam /",
  "GV01rvh1-10u:10174": "RV_6,068.02c maghonām maṃhiṣṭhā tuviśuṣma ṛtena vṛtraturā sarvasenā //",
  "GV01rvh1-10u:10175": "RV_6,068.03a tā gṛṇīhi namasyebhiḥ śūṣaiḥ sumnebhir indrāvaruṇā cakānā /",
  "GV01rvh1-10u:10176": "RV_6,068.03c vajreṇānyaḥ śavasā hanti vṛtraṃ siṣakty anyo vṛjaneṣu vipraḥ //",
  "GV01rvh1-10u:10177": "RV_6,068.04a gnāś ca yan naraś ca vāvṛdhanta viśve devāso narāṃ svagūrtāḥ /",
  "GV01rvh1-10u:10178": "RV_6,068.04c praibhya indrāvaruṇā mahitvā dyauś ca pṛthivi bhūtam urvī //",
  "GV01rvh1-10u:10179": "RV_6,068.05a sa it sudānuḥ svavāṃ ṛtāvendrā yo vāṃ varuṇa dāśati tman /",
  "GV01rvh1-10u:10180": "RV_6,068.05c iṣā sa dviṣas tared dāsvān vaṃsad rayiṃ rayivataś ca janān //",
  "GV01rvh1-10u:10181": "RV_6,068.06a yaṃ yuvaṃ dāśvadhvarāya devā rayiṃ dhattho vasumantam purukṣum /",
  "GV01rvh1-10u:10182": "RV_6,068.06c asme sa indrāvaruṇāv api ṣyāt pra yo bhanakti vanuṣām aśastīḥ //",
  "GV01rvh1-10u:10183": "RV_6,068.07a uta naḥ sutrātro devagopāḥ sūribhya indrāvaruṇā rayiḥ ṣyāt /",
  "GV01rvh1-10u:10184": "RV_6,068.07c yeṣāṃ śuṣmaḥ pṛtanāsu sāhvān pra sadyo dyumnā tirate taturiḥ //",
  "GV01rvh1-10u:10185": "RV_6,068.08a nū na indrāvaruṇā gṛṇānā pṛṅktaṃ rayiṃ sauśravasāya devā /",
  "GV01rvh1-10u:10186": "RV_6,068.08c itthā gṛṇanto mahinasya śardho 'po na nāvā duritā tarema //",
  "GV01rvh1-10u:10187": "RV_6,068.09a pra samrāje bṛhate manma nu priyam arca devāya varuṇāya saprathaḥ /",
  "GV01rvh1-10u:10188": "RV_6,068.09c ayaṃ ya urvī mahinā mahivrataḥ kratvā vibhāty ajaro na śociṣā //",
  "GV01rvh1-10u:10189": "RV_6,068.10a indrāvaruṇā sutapāv imaṃ sutaṃ somam pibatam madyaṃ dhṛtavratā /",
  "GV01rvh1-10u:10190": "RV_6,068.10c yuvo ratho adhvaraṃ devavītaye prati svasaram upa yāti pītaye //",
  "GV01rvh1-10u:10191": "RV_6,068.11a indrāvaruṇā madhumattamasya vṛṣṇaḥ somasya vṛṣaṇā vṛṣethām /",
  "GV01rvh1-10u:10192": "RV_6,068.11c idaṃ vām andhaḥ pariṣiktam asme āsadyāsmin barhiṣi mādayethām //",
  "GV01rvh1-10u:10193": "RV_6,069.01a saṃ vāṃ karmaṇā sam iṣā hinomīndrāviṣṇū apasas pāre asya /",
  "GV01rvh1-10u:10194": "RV_6,069.01c juṣethāṃ yajñaṃ draviṇaṃ ca dhattam ariṣṭair naḥ pathibhiḥ pārayantā //",
  "GV01rvh1-10u:10195": "RV_6,069.02a yā viśvāsāṃ janitārā matīnām indrāviṣṇū kalaśā somadhānā /",
  "GV01rvh1-10u:10196": "RV_6,069.02c pra vāṃ giraḥ śasyamānā avantu pra stomāso gīyamānāso arkaiḥ //",
  "GV01rvh1-10u:10197": "RV_6,069.03a indrāviṣṇū madapatī madānām ā somaṃ yātaṃ draviṇo dadhānā /",
  "GV01rvh1-10u:10198": "RV_6,069.03c saṃ vām añjantv aktubhir matīnāṃ saṃ stomāsaḥ śasyamānāsa ukthaiḥ //",
  "GV01rvh1-10u:10199": "RV_6,069.04a ā vām aśvāso abhimātiṣāha indrāviṣṇū sadhamādo vahantu /",
  "GV01rvh1-10u:10200": "RV_6,069.04c juṣethāṃ viśvā havanā matīnām upa brahmāṇi śṛṇutaṃ giro me //",
  "GV01rvh1-10u:10201": "RV_6,069.05a indrāviṣṇū tat panayāyyaṃ vāṃ somasya mada uru cakramāthe /",
  "GV01rvh1-10u:10202": "RV_6,069.05c akṛṇutam antarikṣaṃ varīyo 'prathataṃ jīvase no rajāṃsi //",
  "GV01rvh1-10u:10203": "RV_6,069.06a indrāviṣṇū haviṣā vāvṛdhānāgrādvānā namasā rātahavyā /",
  "GV01rvh1-10u:10204": "RV_6,069.06c ghṛtāsutī draviṇaṃ dhattam asme samudra sthaḥ kalaśaḥ somadhānaḥ //",
  "GV01rvh1-10u:10205": "RV_6,069.07a indrāviṣṇū pibatam madhvo asya somasya dasrā jaṭharam pṛṇethām /",
  "GV01rvh1-10u:10206": "RV_6,069.07c ā vām andhāṃsi madirāṇy agmann upa brahmāṇi śṛṇutaṃ havam me //",
  "GV01rvh1-10u:10207": "RV_6,069.08a ubhā jigyathur na parā jayethe na parā jigye kataraś canainoḥ /",
  "GV01rvh1-10u:10208": "RV_6,069.08c indraś ca viṣṇo yad apaspṛdhethāṃ tredhā sahasraṃ vi tad airayethām //",
  "GV01rvh1-10u:10209": "RV_6,070.01a ghṛtavatī bhuvanānām abhiśriyorvī pṛthvī madhudughe supeśasā /",
  "GV01rvh1-10u:10210": "RV_6,070.01c dyāvāpṛthivī varuṇasya dharmaṇā viṣkabhite ajare bhūriretasā //",
  "GV01rvh1-10u:10211": "RV_6,070.02a asaścantī bhūridhāre payasvatī ghṛtaṃ duhāte sukṛte śucivrate /",
  "GV01rvh1-10u:10212": "RV_6,070.02c rājantī asya bhuvanasya rodasī asme retaḥ siñcataṃ yan manurhitam //",
  "GV01rvh1-10u:10213": "RV_6,070.03a yo vām ṛjave kramaṇāya rodasī marto dadāśa dhiṣaṇe sa sādhati /",
  "GV01rvh1-10u:10214": "RV_6,070.03c pra prajābhir jāyate dharmaṇas pari yuvoḥ siktā viṣurūpāṇi savratā //",
  "GV01rvh1-10u:10215": "RV_6,070.04a ghṛtena dyāvāpṛthivī abhīvṛte ghṛtaśriyā ghṛtapṛcā ghṛtāvṛdhā /",
  "GV01rvh1-10u:10216": "RV_6,070.04c urvī pṛthvī hotṛvūrye purohite te id viprā īḷate sumnam iṣṭaye //",
  "GV01rvh1-10u:10217": "RV_6,070.05a madhu no dyāvāpṛthivī mimikṣatām madhuścutā madhudughe madhuvrate /",
  "GV01rvh1-10u:10218": "RV_6,070.05c dadhāne yajñaṃ draviṇaṃ ca devatā mahi śravo vājam asme suvīryam //",
  "GV01rvh1-10u:10219": "RV_6,070.06a ūrjaṃ no dyauś ca pṛthivī ca pinvatām pitā mātā viśvavidā sudaṃsasā /",
  "GV01rvh1-10u:10220": "RV_6,070.06c saṃrarāṇe rodasī viśvaśambhuvā saniṃ vājaṃ rayim asme sam invatām //",
  "GV01rvh1-10u:10221": "RV_6,071.01a ud u ṣya devaḥ savitā hiraṇyayā bāhū ayaṃsta savanāya sukratuḥ /",
  "GV01rvh1-10u:10222": "RV_6,071.01c ghṛtena pāṇī abhi pruṣṇute makho yuvā sudakṣo rajaso vidharmaṇi //",
  "GV01rvh1-10u:10223": "RV_6,071.02a devasya vayaṃ savituḥ savīmani śreṣṭhe syāma vasunaś ca dāvane /",
  "GV01rvh1-10u:10224": "RV_6,071.02c yo viśvasya dvipado yaś catuṣpado niveśane prasave cāsi bhūmanaḥ //",
  "GV01rvh1-10u:10225": "RV_6,071.03a adabdhebhiḥ savitaḥ pāyubhiṣ ṭvaṃ śivebhir adya pari pāhi no gayam /",
  "GV01rvh1-10u:10226": "RV_6,071.03c hiraṇyajihvaḥ suvitāya navyase rakṣā mākir no aghaśaṃsa īśata //",
  "GV01rvh1-10u:10227": "RV_6,071.04a ud u ṣya devaḥ savitā damūnā hiraṇyapāṇiḥ pratidoṣam asthāt /",
  "GV01rvh1-10u:10228": "RV_6,071.04c ayohanur yajato mandrajihva ā dāśuṣe suvati bhūri vāmam //",
  "GV01rvh1-10u:10229": "RV_6,071.05a ud ū ayāṃ upavakteva bāhū hiraṇyayā savitā supratīkā /",
  "GV01rvh1-10u:10230": "RV_6,071.05c divo rohāṃsy aruhat pṛthivyā arīramat patayat kac cid abhvam //",
  "GV01rvh1-10u:10231": "RV_6,071.06a vāmam adya savitar vāmam u śvo dive-dive vāmam asmabhyaṃ sāvīḥ /",
  "GV01rvh1-10u:10232": "RV_6,071.06c vāmasya hi kṣayasya deva bhūrer ayā dhiyā vāmabhājaḥ syāma //",
  "GV01rvh1-10u:10233": "RV_6,072.01a indrāsomā mahi tad vām mahitvaṃ yuvam mahāni prathamāni cakrathuḥ /",
  "GV01rvh1-10u:10234": "RV_6,072.01c yuvaṃ sūryaṃ vividathur yuvaṃ svar viśvā tamāṃsy ahataṃ nidaś ca //",
  "GV01rvh1-10u:10235": "RV_6,072.02a indrāsomā vāsayatha uṣāsam ut sūryaṃ nayatho jyotiṣā saha /",
  "GV01rvh1-10u:10236": "RV_6,072.02c upa dyāṃ skambhathu skambhanenāprathatam pṛthivīm mātaraṃ vi //",
  "GV01rvh1-10u:10237": "RV_6,072.03a indrāsomāv ahim apaḥ pariṣṭhāṃ hatho vṛtram anu vāṃ dyaur amanyata /",
  "GV01rvh1-10u:10238": "RV_6,072.03c prārṇāṃsy airayataṃ nadīnām ā samudrāṇi paprathuḥ purūṇi //",
  "GV01rvh1-10u:10239": "RV_6,072.04a indrāsomā pakvam āmāsv antar ni gavām id dadhathur vakṣaṇāsu /",
  "GV01rvh1-10u:10240": "RV_6,072.04c jagṛbhathur anapinaddham āsu ruśac citrāsu jagatīṣv antaḥ //",
  "GV01rvh1-10u:10241": "RV_6,072.05a indrāsomā yuvam aṅga tarutram apatyasācaṃ śrutyaṃ rarāthe /",
  "GV01rvh1-10u:10242": "RV_6,072.05c yuvaṃ śuṣmaṃ naryaṃ carṣaṇibhyaḥ saṃ vivyathuḥ pṛtanāṣāham ugrā //",
  "GV01rvh1-10u:10243": "RV_6,073.01a yo adribhit prathamajā ṛtāvā bṛhaspatir āṅgiraso haviṣmān /",
  "GV01rvh1-10u:10244": "RV_6,073.01c dvibarhajmā prāgharmasat pitā na ā rodasī vṛṣabho roravīti //",
  "GV01rvh1-10u:10245": "RV_6,073.02a janāya cid ya īvata u lokam bṛhaspatir devahūtau cakāra /",
  "GV01rvh1-10u:10246": "RV_6,073.02c ghnan vṛtrāṇi vi puro dardarīti jayañ chatrūṃr amitrān pṛtsu sāhan //",
  "GV01rvh1-10u:10247": "RV_6,073.03a bṛhaspatiḥ sam ajayad vasūni maho vrajān gomato deva eṣaḥ /",
  "GV01rvh1-10u:10248": "RV_6,073.03c apaḥ siṣāsan svar apratīto bṛhaspatir hanty amitram arkaiḥ //",
  "GV01rvh1-10u:10249": "RV_6,074.01a somārudrā dhārayethām asuryam pra vām iṣṭayo 'ram aśnuvantu /",
  "GV01rvh1-10u:10250": "RV_6,074.01c dame-dame sapta ratnā dadhānā śaṃ no bhūtaṃ dvipade śaṃ catuṣpade //",
  "GV01rvh1-10u:10251": "RV_6,074.02a somārudrā vi vṛhataṃ viṣūcīm amīvā yā no gayam āviveśa /",
  "GV01rvh1-10u:10252": "RV_6,074.02c āre bādhethāṃ nirṛtim parācair asme bhadrā sauśravasāni santu //",
  "GV01rvh1-10u:10253": "RV_6,074.03a somārudrā yuvam etāny asme viśvā tanūṣu bheṣajāni dhattam /",
  "GV01rvh1-10u:10254": "RV_6,074.03c ava syatam muñcataṃ yan no asti tanūṣu baddhaṃ kṛtam eno asmat //",
  "GV01rvh1-10u:10255": "RV_6,074.04a tigmāyudhau tigmahetī suśevau somārudrāv iha su mṛḷataṃ naḥ /",
  "GV01rvh1-10u:10256": "RV_6,074.04c pra no muñcataṃ varuṇasya pāśād gopāyataṃ naḥ sumanasyamānā //",
  "GV01rvh1-10u:10257": "RV_6,075.01a jīmūtasyeva bhavati pratīkaṃ yad varmī yāti samadām upasthe /",
  "GV01rvh1-10u:10258": "RV_6,075.01c anāviddhayā tanvā jaya tvaṃ sa tvā varmaṇo mahimā pipartu //",
  "GV01rvh1-10u:10259": "RV_6,075.02a dhanvanā gā dhanvanājiṃ jayema dhanvanā tīvrāḥ samado jayema /",
  "GV01rvh1-10u:10260": "RV_6,075.02c dhanuḥ śatror apakāmaṃ kṛṇoti dhanvanā sarvāḥ pradiśo jayema //",
  "GV01rvh1-10u:10261": "RV_6,075.03a vakṣyantīved ā ganīganti karṇam priyaṃ sakhāyam pariṣasvajānā /",
  "GV01rvh1-10u:10262": "RV_6,075.03c yoṣeva śiṅkte vitatādhi dhanvañ jyā iyaṃ samane pārayantī //",
  "GV01rvh1-10u:10263": "RV_6,075.04a te ācarantī samaneva yoṣā māteva putram bibhṛtām upasthe /",
  "GV01rvh1-10u:10264": "RV_6,075.04c apa śatrūn vidhyatāṃ saṃvidāne ārtnī ime viṣphurantī amitrān //",
  "GV01rvh1-10u:10265": "RV_6,075.05a bahvīnām pitā bahur asya putraś ciścā kṛṇoti samanāvagatya /",
  "GV01rvh1-10u:10266": "RV_6,075.05c iṣudhiḥ saṅkāḥ pṛtanāś ca sarvāḥ pṛṣṭhe ninaddho jayati prasūtaḥ //",
  "GV01rvh1-10u:10267": "RV_6,075.06a rathe tiṣṭhan nayati vājinaḥ puro yatra-yatra kāmayate suṣārathiḥ /",
  "GV01rvh1-10u:10268": "RV_6,075.06c abhīśūnām mahimānam panāyata manaḥ paścād anu yacchanti raśmayaḥ //",
  "GV01rvh1-10u:10269": "RV_6,075.07a tīvrān ghoṣān kṛṇvate vṛṣapāṇayo 'śvā rathebhiḥ saha vājayantaḥ /",
  "GV01rvh1-10u:10270": "RV_6,075.07c avakrāmantaḥ prapadair amitrān kṣiṇanti śatrūṃr anapavyayantaḥ //",
  "GV01rvh1-10u:10271": "RV_6,075.08a rathavāhanaṃ havir asya nāma yatrāyudhaṃ nihitam asya varma /",
  "GV01rvh1-10u:10272": "RV_6,075.08c tatrā ratham upa śagmaṃ sadema viśvāhā vayaṃ sumanasyamānāḥ //",
  "GV01rvh1-10u:10273": "RV_6,075.09a svāduṣaṃsadaḥ pitaro vayodhāḥ kṛcchreśritaḥ śaktīvanto gabhīrāḥ /",
  "GV01rvh1-10u:10274": "RV_6,075.09c citrasenā iṣubalā amṛdhrāḥ satovīrā uravo vrātasāhāḥ //",
  "GV01rvh1-10u:10275": "RV_6,075.10a brāhmaṇāsaḥ pitaraḥ somyāsaḥ śive no dyāvāpṛthivī anehasā /",
  "GV01rvh1-10u:10276": "RV_6,075.10c pūṣā naḥ pātu duritād ṛtāvṛdho rakṣā mākir no aghaśaṃsa īśata //",
  "GV01rvh1-10u:10277": "RV_6,075.11a suparṇaṃ vaste mṛgo asyā danto gobhiḥ saṃnaddhā patati prasūtā /",
  "GV01rvh1-10u:10278": "RV_6,075.11c yatrā naraḥ saṃ ca vi ca dravanti tatrāsmabhyam iṣavaḥ śarma yaṃsan //",
  "GV01rvh1-10u:10279": "RV_6,075.12a ṛjīte pari vṛṅdhi no 'śmā bhavatu nas tanūḥ /",
  "GV01rvh1-10u:10280": "RV_6,075.12c somo adhi bravītu no 'ditiḥ śarma yacchatu //",
  "GV01rvh1-10u:10281": "RV_6,075.13a ā jaṅghanti sānv eṣāṃ jaghanāṃ upa jighnate /",
  "GV01rvh1-10u:10282": "RV_6,075.13c aśvājani pracetaso 'śvān samatsu codaya //",
  "GV01rvh1-10u:10283": "RV_6,075.14a ahir iva bhogaiḥ pary eti bāhuṃ jyāyā hetim paribādhamānaḥ /",
  "GV01rvh1-10u:10284": "RV_6,075.14c hastaghno viśvā vayunāni vidvān pumān pumāṃsam pari pātu viśvataḥ //",
  "GV01rvh1-10u:10285": "RV_6,075.15a ālāktā yā ruruśīrṣṇy atho yasyā ayo mukham /",
  "GV01rvh1-10u:10286": "RV_6,075.15c idam parjanyaretasa iṣvai devyai bṛhan namaḥ //",
  "GV01rvh1-10u:10287": "RV_6,075.16a avasṛṣṭā parā pata śaravye brahmasaṃśite /",
  "GV01rvh1-10u:10288": "RV_6,075.16c gacchāmitrān pra padyasva māmīṣāṃ kaṃ canoc chiṣaḥ //",
  "GV01rvh1-10u:10289": "RV_6,075.17a yatra bāṇāḥ sampatanti kumārā viśikhā iva /",
  "GV01rvh1-10u:10290": "RV_6,075.17c tatrā no brahmaṇas patir aditiḥ śarma yacchatu viśvāhā śarma yacchatu //",
  "GV01rvh1-10u:10291": "RV_6,075.18a marmāṇi te varmaṇā chādayāmi somas tvā rājāmṛtenānu vastām /",
  "GV01rvh1-10u:10292": "RV_6,075.18c uror varīyo varuṇas te kṛṇotu jayantaṃ tvānu devā madantu //",
  "GV01rvh1-10u:10293": "RV_6,075.19a yo naḥ svo araṇo yaś ca niṣṭyo jighāṃsati /",
  "GV01rvh1-10u:10294": "RV_6,075.19c devās taṃ sarve dhūrvantu brahma varma mamāntaram //",
  "GV01rvh1-10u:10296": "Ṛgveda 7",
  "GV01rvh1-10u:10297": "RV_7,001.01a agniṃ naro dīdhitibhir araṇyor hastacyutī janayanta praśastam /",
  "GV01rvh1-10u:10298": "RV_7,001.01c dūredṛśaṃ gṛhapatim atharyum //",
  "GV01rvh1-10u:10299": "RV_7,001.02a tam agnim aste vasavo ny ṛṇvan supraticakṣam avase kutaś cit /",
  "GV01rvh1-10u:10300": "RV_7,001.02c dakṣāyyo yo dama āsa nityaḥ //",
  "GV01rvh1-10u:10301": "RV_7,001.03a preddho agne dīdihi puro no 'jasrayā sūrmyā yaviṣṭha /",
  "GV01rvh1-10u:10302": "RV_7,001.03c tvāṃ śaśvanta upa yanti vājāḥ //",
  "GV01rvh1-10u:10303": "RV_7,001.04a pra te agnayo 'gnibhyo varaṃ niḥ suvīrāsaḥ śośucanta dyumantaḥ /",
  "GV01rvh1-10u:10304": "RV_7,001.04c yatrā naraḥ samāsate sujātāḥ //",
  "GV01rvh1-10u:10305": "RV_7,001.05a dā no agne dhiyā rayiṃ suvīraṃ svapatyaṃ sahasya praśastam /",
  "GV01rvh1-10u:10306": "RV_7,001.05c na yaṃ yāvā tarati yātumāvān //",
  "GV01rvh1-10u:10307": "RV_7,001.06a upa yam eti yuvatiḥ sudakṣaṃ doṣā vastor haviṣmatī ghṛtācī /",
  "GV01rvh1-10u:10308": "RV_7,001.06c upa svainam aramatir vasūyuḥ //",
  "GV01rvh1-10u:10309": "RV_7,001.07a viśvā agne 'pa dahārātīr yebhis tapobhir adaho jarūtham /",
  "GV01rvh1-10u:10310": "RV_7,001.07c pra nisvaraṃ cātayasvāmīvām //",
  "GV01rvh1-10u:10311": "RV_7,001.08a ā yas te agna idhate anīkaṃ vasiṣṭha śukra dīdivaḥ pāvaka /",
  "GV01rvh1-10u:10312": "RV_7,001.08c uto na ebhi stavathair iha syāḥ //",
  "GV01rvh1-10u:10313": "RV_7,001.09a vi ye te agne bhejire anīkam martā naraḥ pitryāsaḥ purutrā /",
  "GV01rvh1-10u:10314": "RV_7,001.09c uto na ebhiḥ sumanā iha syāḥ //",
  "GV01rvh1-10u:10315": "RV_7,001.10a ime naro vṛtrahatyeṣu śūrā viśvā adevīr abhi santu māyāḥ /",
  "GV01rvh1-10u:10316": "RV_7,001.10c ye me dhiyam panayanta praśastām //",
  "GV01rvh1-10u:10317": "RV_7,001.11a mā śūne agne ni ṣadāma nṛṇām māśeṣaso 'vīratā pari tvā /",
  "GV01rvh1-10u:10318": "RV_7,001.11c prajāvatīṣu duryāsu durya //",
  "GV01rvh1-10u:10319": "RV_7,001.12a yam aśvī nityam upayāti yajñam prajāvantaṃ svapatyaṃ kṣayaṃ naḥ /",
  "GV01rvh1-10u:10320": "RV_7,001.12c svajanmanā śeṣasā vāvṛdhānam //",
  "GV01rvh1-10u:10321": "RV_7,001.13a pāhi no agne rakṣaso ajuṣṭāt pāhi dhūrter araruṣo aghāyoḥ /",
  "GV01rvh1-10u:10322": "RV_7,001.13c tvā yujā pṛtanāyūṃr abhi ṣyām //",
  "GV01rvh1-10u:10323": "RV_7,001.14a sed agnir agnīṃr aty astv anyān yatra vājī tanayo vīḷupāṇiḥ /",
  "GV01rvh1-10u:10324": "RV_7,001.14c sahasrapāthā akṣarā sameti //",
  "GV01rvh1-10u:10325": "RV_7,001.15a sed agnir yo vanuṣyato nipāti sameddhāram aṃhasa uruṣyāt /",
  "GV01rvh1-10u:10326": "RV_7,001.15c sujātāsaḥ pari caranti vīrāḥ //",
  "GV01rvh1-10u:10327": "RV_7,001.16a ayaṃ so agnir āhutaḥ purutrā yam īśānaḥ sam id indhe haviṣmān /",
  "GV01rvh1-10u:10328": "RV_7,001.16c pari yam ety adhvareṣu hotā //",
  "GV01rvh1-10u:10329": "RV_7,001.17a tve agna āhavanāni bhūrīśānāsa ā juhuyāma nityā /",
  "GV01rvh1-10u:10330": "RV_7,001.17c ubhā kṛṇvanto vahatū miyedhe //",
  "GV01rvh1-10u:10331": "RV_7,001.18a imo agne vītatamāni havyājasro vakṣi devatātim accha /",
  "GV01rvh1-10u:10332": "RV_7,001.18c prati na īṃ surabhīṇi vyantu //",
  "GV01rvh1-10u:10333": "RV_7,001.19a mā no agne 'vīrate parā dā durvāsase 'mataye mā no asyai /",
  "GV01rvh1-10u:10334": "RV_7,001.19c mā naḥ kṣudhe mā rakṣasa ṛtāvo mā no dame mā vana ā juhūrthāḥ //",
  "GV01rvh1-10u:10335": "RV_7,001.20a nū me brahmāṇy agna uc chaśādhi tvaṃ deva maghavadbhyaḥ suṣūdaḥ /",
  "GV01rvh1-10u:10336": "RV_7,001.20c rātau syāmobhayāsa ā te yūyam pāta svastibhiḥ sadā naḥ //",
  "GV01rvh1-10u:10337": "RV_7,001.21a tvam agne suhavo raṇvasaṃdṛk sudītī sūno sahaso didīhi /",
  "GV01rvh1-10u:10338": "RV_7,001.21c mā tve sacā tanaye nitya ā dhaṅ mā vīro asman naryo vi dāsīt //",
  "GV01rvh1-10u:10339": "RV_7,001.22a mā no agne durbhṛtaye sacaiṣu deveddheṣv agniṣu pra vocaḥ /",
  "GV01rvh1-10u:10340": "RV_7,001.22c mā te asmān durmatayo bhṛmāc cid devasya sūno sahaso naśanta //",
  "GV01rvh1-10u:10341": "RV_7,001.23a sa marto agne svanīka revān amartye ya ājuhoti havyam /",
  "GV01rvh1-10u:10342": "RV_7,001.23c sa devatā vasuvaniṃ dadhāti yaṃ sūrir arthī pṛcchamāna eti //",
  "GV01rvh1-10u:10343": "RV_7,001.24a maho no agne suvitasya vidvān rayiṃ sūribhya ā vahā bṛhantam /",
  "GV01rvh1-10u:10344": "RV_7,001.24c yena vayaṃ sahasāvan mademāvikṣitāsa āyuṣā suvīrāḥ //",
  "GV01rvh1-10u:10345": "RV_7,001.25a nū me brahmāṇy agna uc chaśādhi tvaṃ deva maghavadbhyaḥ suṣūdaḥ /",
  "GV01rvh1-10u:10346": "RV_7,001.25c rātau syāmobhayāsa ā te yūyam pāta svastibhiḥ sadā naḥ //",
  "GV01rvh1-10u:10347": "RV_7,002.01a juṣasva naḥ samidham agne adya śocā bṛhad yajataṃ dhūmam ṛṇvan /",
  "GV01rvh1-10u:10348": "RV_7,002.01c upa spṛśa divyaṃ sānu stūpaiḥ saṃ raśmibhis tatanaḥ sūryasya //",
  "GV01rvh1-10u:10349": "RV_7,002.02a narāśaṃsasya mahimānam eṣām upa stoṣāma yajatasya yajñaiḥ /",
  "GV01rvh1-10u:10350": "RV_7,002.02c ye sukratavaḥ śucayo dhiyandhāḥ svadanti devā ubhayāni havyā //",
  "GV01rvh1-10u:10351": "RV_7,002.03a īḷenyaṃ vo asuraṃ sudakṣam antar dūtaṃ rodasī satyavācam /",
  "GV01rvh1-10u:10352": "RV_7,002.03c manuṣvad agnim manunā samiddhaṃ sam adhvarāya sadam in mahema //",
  "GV01rvh1-10u:10353": "RV_7,002.04a saparyavo bharamāṇā abhijñu pra vṛñjate namasā barhir agnau /",
  "GV01rvh1-10u:10354": "RV_7,002.04c ājuhvānā ghṛtapṛṣṭham pṛṣadvad adhvaryavo haviṣā marjayadhvam //",
  "GV01rvh1-10u:10355": "RV_7,002.05a svādhyo vi duro devayanto 'śiśrayū rathayur devatātā /",
  "GV01rvh1-10u:10356": "RV_7,002.05c pūrvī śiśuṃ na mātarā rihāṇe sam agruvo na samaneṣv añjan //",
  "GV01rvh1-10u:10357": "RV_7,002.06a uta yoṣaṇe divye mahī na uṣāsānaktā sudugheva dhenuḥ /",
  "GV01rvh1-10u:10358": "RV_7,002.06c barhiṣadā puruhūte maghonī ā yajñiye suvitāya śrayetām //",
  "GV01rvh1-10u:10359": "RV_7,002.07a viprā yajñeṣu mānuṣeṣu kārū manye vāṃ jātavedasā yajadhyai /",
  "GV01rvh1-10u:10360": "RV_7,002.07c ūrdhvaṃ no adhvaraṃ kṛtaṃ haveṣu tā deveṣu vanatho vāryāṇi //",
  "GV01rvh1-10u:10361": "RV_7,002.08a ā bhāratī bhāratībhiḥ sajoṣā iḷā devair manuṣyebhir agniḥ /",
  "GV01rvh1-10u:10362": "RV_7,002.08c sarasvatī sārasvatebhir arvāk tisro devīr barhir edaṃ sadantu //",
  "GV01rvh1-10u:10363": "RV_7,002.09a tan nas turīpam adha poṣayitnu deva tvaṣṭar vi rarāṇaḥ syasva /",
  "GV01rvh1-10u:10364": "RV_7,002.09c yato vīraḥ karmaṇyaḥ sudakṣo yuktagrāvā jāyate devakāmaḥ //",
  "GV01rvh1-10u:10365": "RV_7,002.10a vanaspate 'va sṛjopa devān agnir haviḥ śamitā sūdayāti /",
  "GV01rvh1-10u:10366": "RV_7,002.10c sed u hotā satyataro yajāti yathā devānāṃ janimāni veda //",
  "GV01rvh1-10u:10367": "RV_7,002.11a ā yāhy agne samidhāno arvāṅ indreṇa devaiḥ sarathaṃ turebhiḥ /",
  "GV01rvh1-10u:10368": "RV_7,002.11c barhir na āstām aditiḥ suputrā svāhā devā amṛtā mādayantām //",
  "GV01rvh1-10u:10369": "RV_7,003.01a agniṃ vo devam agnibhiḥ sajoṣā yajiṣṭhaṃ dūtam adhvare kṛṇudhvam /",
  "GV01rvh1-10u:10370": "RV_7,003.01c yo martyeṣu nidhruvir ṛtāvā tapurmūrdhā ghṛtānnaḥ pāvakaḥ //",
  "GV01rvh1-10u:10371": "RV_7,003.02a prothad aśvo na yavase 'viṣyan yadā mahaḥ saṃvaraṇād vy asthāt /",
  "GV01rvh1-10u:10372": "RV_7,003.02c ād asya vāto anu vāti śocir adha sma te vrajanaṃ kṛṣṇam asti //",
  "GV01rvh1-10u:10373": "RV_7,003.03a ud yasya te navajātasya vṛṣṇo 'gne caranty ajarā idhānāḥ /",
  "GV01rvh1-10u:10374": "RV_7,003.03c acchā dyām aruṣo dhūma eti saṃ dūto agna īyase hi devān //",
  "GV01rvh1-10u:10375": "RV_7,003.04a vi yasya te pṛthivyām pājo aśret tṛṣu yad annā samavṛkta jambhaiḥ /",
  "GV01rvh1-10u:10376": "RV_7,003.04c seneva sṛṣṭā prasitiṣ ṭa eti yavaṃ na dasma juhvā vivekṣi //",
  "GV01rvh1-10u:10377": "RV_7,003.05a tam id doṣā tam uṣasi yaviṣṭham agnim atyaṃ na marjayanta naraḥ /",
  "GV01rvh1-10u:10378": "RV_7,003.05c niśiśānā atithim asya yonau dīdāya śocir āhutasya vṛṣṇaḥ //",
  "GV01rvh1-10u:10379": "RV_7,003.06a susaṃdṛk te svanīka pratīkaṃ vi yad rukmo na rocasa upāke /",
  "GV01rvh1-10u:10380": "RV_7,003.06c divo na te tanyatur eti śuṣmaś citro na sūraḥ prati cakṣi bhānum //",
  "GV01rvh1-10u:10381": "RV_7,003.07a yathā vaḥ svāhāgnaye dāśema parīḷābhir ghṛtavadbhiś ca havyaiḥ /",
  "GV01rvh1-10u:10382": "RV_7,003.07c tebhir no agne amitair mahobhiḥ śatam pūrbhir āyasībhir ni pāhi //",
  "GV01rvh1-10u:10383": "RV_7,003.08a yā vā te santi dāśuṣe adhṛṣṭā giro vā yābhir nṛvatīr uruṣyāḥ /",
  "GV01rvh1-10u:10384": "RV_7,003.08c tābhir naḥ sūno sahaso ni pāhi smat sūrīñ jaritṝñ jātavedaḥ //",
  "GV01rvh1-10u:10385": "RV_7,003.09a nir yat pūteva svadhitiḥ śucir gāt svayā kṛpā tanvā rocamānaḥ /",
  "GV01rvh1-10u:10386": "RV_7,003.09c ā yo mātror uśenyo janiṣṭa devayajyāya sukratuḥ pāvakaḥ //",
  "GV01rvh1-10u:10387": "RV_7,003.10a etā no agne saubhagā didīhy api kratuṃ sucetasaṃ vatema /",
  "GV01rvh1-10u:10388": "RV_7,003.10c viśvā stotṛbhyo gṛṇate ca santu yūyam pāta svastibhiḥ sadā naḥ //",
  "GV01rvh1-10u:10389": "RV_7,004.01a pra vaḥ śukrāya bhānave bharadhvaṃ havyam matiṃ cāgnaye supūtam /",
  "GV01rvh1-10u:10390": "RV_7,004.01c yo daivyāni mānuṣā janūṃṣy antar viśvāni vidmanā jigāti //",
  "GV01rvh1-10u:10391": "RV_7,004.02a sa gṛtso agnis taruṇaś cid astu yato yaviṣṭho ajaniṣṭa mātuḥ /",
  "GV01rvh1-10u:10392": "RV_7,004.02c saṃ yo vanā yuvate śucidan bhūri cid annā sam id atti sadyaḥ //",
  "GV01rvh1-10u:10393": "RV_7,004.03a asya devasya saṃsady anīke yam martāsaḥ śyetaṃ jagṛbhre /",
  "GV01rvh1-10u:10394": "RV_7,004.03c ni yo gṛbham pauruṣeyīm uvoca durokam agnir āyave śuśoca //",
  "GV01rvh1-10u:10395": "RV_7,004.04a ayaṃ kavir akaviṣu pracetā marteṣv agnir amṛto ni dhāyi /",
  "GV01rvh1-10u:10396": "RV_7,004.04c sa mā no atra juhuraḥ sahasvaḥ sadā tve sumanasaḥ syāma //",
  "GV01rvh1-10u:10397": "RV_7,004.05a ā yo yoniṃ devakṛtaṃ sasāda kratvā hy agnir amṛtāṃ atārīt /",
  "GV01rvh1-10u:10398": "RV_7,004.05c tam oṣadhīś ca vaninaś ca garbham bhūmiś ca viśvadhāyasam bibharti //",
  "GV01rvh1-10u:10399": "RV_7,004.06a īśe hy agnir amṛtasya bhūrer īśe rāyaḥ suvīryasya dātoḥ /",
  "GV01rvh1-10u:10400": "RV_7,004.06c mā tvā vayaṃ sahasāvann avīrā māpsavaḥ pari ṣadāma māduvaḥ //",
  "GV01rvh1-10u:10401": "RV_7,004.07a pariṣadyaṃ hy araṇasya rekṇo nityasya rāyaḥ patayaḥ syāma /",
  "GV01rvh1-10u:10402": "RV_7,004.07c na śeṣo agne anyajātam asty acetānasya mā patho vi dukṣaḥ //",
  "GV01rvh1-10u:10403": "RV_7,004.08a nahi grabhāyāraṇaḥ suśevo 'nyodaryo manasā mantavā u /",
  "GV01rvh1-10u:10404": "RV_7,004.08c adhā cid okaḥ punar it sa ety ā no vājy abhīṣāḷ etu navyaḥ //",
  "GV01rvh1-10u:10405": "RV_7,004.09a tvam agne vanuṣyato ni pāhi tvam u naḥ sahasāvann avadyāt /",
  "GV01rvh1-10u:10406": "RV_7,004.09c saṃ tvā dhvasmanvad abhy etu pāthaḥ saṃ rayi spṛhayāyyaḥ sahasrī //",
  "GV01rvh1-10u:10407": "RV_7,004.10a etā no agne saubhagā didīhy api kratuṃ sucetasaṃ vatema /",
  "GV01rvh1-10u:10408": "RV_7,004.10c viśvā stotṛbhyo gṛṇate ca santu yūyam pāta svastibhiḥ sadā naḥ //",
  "GV01rvh1-10u:10409": "RV_7,005.01a prāgnaye tavase bharadhvaṃ giraṃ divo arataye pṛthivyāḥ /",
  "GV01rvh1-10u:10410": "RV_7,005.01c yo viśveṣām amṛtānām upasthe vaiśvānaro vāvṛdhe jāgṛvadbhiḥ //",
  "GV01rvh1-10u:10411": "RV_7,005.02a pṛṣṭo divi dhāyy agniḥ pṛthivyāṃ netā sindhūnāṃ vṛṣabha stiyānām /",
  "GV01rvh1-10u:10412": "RV_7,005.02c sa mānuṣīr abhi viśo vi bhāti vaiśvānaro vāvṛdhāno vareṇa //",
  "GV01rvh1-10u:10413": "RV_7,005.03a tvad bhiyā viśa āyann asiknīr asamanā jahatīr bhojanāni /",
  "GV01rvh1-10u:10414": "RV_7,005.03c vaiśvānara pūrave śośucānaḥ puro yad agne darayann adīdeḥ //",
  "GV01rvh1-10u:10415": "RV_7,005.04a tava tridhātu pṛthivī uta dyaur vaiśvānara vratam agne sacanta /",
  "GV01rvh1-10u:10416": "RV_7,005.04c tvam bhāsā rodasī ā tatanthājasreṇa śociṣā śośucānaḥ //",
  "GV01rvh1-10u:10417": "RV_7,005.05a tvām agne harito vāvaśānā giraḥ sacante dhunayo ghṛtācīḥ /",
  "GV01rvh1-10u:10418": "RV_7,005.05c patiṃ kṛṣṭīnāṃ rathyaṃ rayīṇāṃ vaiśvānaram uṣasāṃ ketum ahnām //",
  "GV01rvh1-10u:10419": "RV_7,005.06a tve asuryaṃ vasavo ny ṛṇvan kratuṃ hi te mitramaho juṣanta /",
  "GV01rvh1-10u:10420": "RV_7,005.06c tvaṃ dasyūṃr okaso agna āja uru jyotir janayann āryāya //",
  "GV01rvh1-10u:10421": "RV_7,005.07a sa jāyamānaḥ parame vyoman vāyur na pāthaḥ pari pāsi sadyaḥ /",
  "GV01rvh1-10u:10422": "RV_7,005.07c tvam bhuvanā janayann abhi krann apatyāya jātavedo daśasyan //",
  "GV01rvh1-10u:10423": "RV_7,005.08a tām agne asme iṣam erayasva vaiśvānara dyumatīṃ jātavedaḥ /",
  "GV01rvh1-10u:10424": "RV_7,005.08c yayā rādhaḥ pinvasi viśvavāra pṛthu śravo dāśuṣe martyāya //",
  "GV01rvh1-10u:10425": "RV_7,005.09a taṃ no agne maghavadbhyaḥ purukṣuṃ rayiṃ ni vājaṃ śrutyaṃ yuvasva /",
  "GV01rvh1-10u:10426": "RV_7,005.09c vaiśvānara mahi naḥ śarma yaccha rudrebhir agne vasubhiḥ sajoṣāḥ //",
  "GV01rvh1-10u:10427": "RV_7,006.01a pra samrājo asurasya praśastim puṃsaḥ kṛṣṭīnām anumādyasya /",
  "GV01rvh1-10u:10428": "RV_7,006.01c indrasyeva pra tavasas kṛtāni vande dāruṃ vandamāno vivakmi //",
  "GV01rvh1-10u:10429": "RV_7,006.02a kaviṃ ketuṃ dhāsim bhānum adrer hinvanti śaṃ rājyaṃ rodasyoḥ /",
  "GV01rvh1-10u:10430": "RV_7,006.02c purandarasya gīrbhir ā vivāse 'gner vratāni pūrvyā mahāni //",
  "GV01rvh1-10u:10431": "RV_7,006.03a ny akratūn grathino mṛdhravācaḥ paṇīṃr aśraddhāṃ avṛdhāṃ ayajñān /",
  "GV01rvh1-10u:10432": "RV_7,006.03c pra-pra tān dasyūṃr agnir vivāya pūrvaś cakārāparāṃ ayajyūn //",
  "GV01rvh1-10u:10433": "RV_7,006.04a yo apācīne tamasi madantīḥ prācīś cakāra nṛtamaḥ śacībhiḥ /",
  "GV01rvh1-10u:10434": "RV_7,006.04c tam īśānaṃ vasvo agniṃ gṛṇīṣe 'nānataṃ damayantam pṛtanyūn //",
  "GV01rvh1-10u:10435": "RV_7,006.05a yo dehyo anamayad vadhasnair yo aryapatnīr uṣasaś cakāra /",
  "GV01rvh1-10u:10436": "RV_7,006.05c sa nirudhyā nahuṣo yahvo agnir viśaś cakre balihṛtaḥ sahobhiḥ //",
  "GV01rvh1-10u:10437": "RV_7,006.06a yasya śarmann upa viśve janāsa evais tasthuḥ sumatim bhikṣamāṇāḥ /",
  "GV01rvh1-10u:10438": "RV_7,006.06c vaiśvānaro varam ā rodasyor āgniḥ sasāda pitror upastham //",
  "GV01rvh1-10u:10439": "RV_7,006.07a ā devo dade budhnyā vasūni vaiśvānara uditā sūryasya /",
  "GV01rvh1-10u:10440": "RV_7,006.07c ā samudrād avarād ā parasmād āgnir dade diva ā pṛthivyāḥ //",
  "GV01rvh1-10u:10441": "RV_7,007.01a pra vo devaṃ cit sahasānam agnim aśvaṃ na vājinaṃ hiṣe namobhiḥ /",
  "GV01rvh1-10u:10442": "RV_7,007.01c bhavā no dūto adhvarasya vidvān tmanā deveṣu vivide mitadruḥ //",
  "GV01rvh1-10u:10443": "RV_7,007.02a ā yāhy agne pathyā anu svā mandro devānāṃ sakhyaṃ juṣāṇaḥ /",
  "GV01rvh1-10u:10444": "RV_7,007.02c ā sānu śuṣmair nadayan pṛthivyā jambhebhir viśvam uśadhag vanāni //",
  "GV01rvh1-10u:10445": "RV_7,007.03a prācīno yajñaḥ sudhitaṃ hi barhiḥ prīṇīte agnir īḷito na hotā /",
  "GV01rvh1-10u:10446": "RV_7,007.03c ā mātarā viśvavāre huvāno yato yaviṣṭha jajñiṣe suśevaḥ //",
  "GV01rvh1-10u:10447": "RV_7,007.04a sadyo adhvare rathiraṃ jananta mānuṣāso vicetaso ya eṣām /",
  "GV01rvh1-10u:10448": "RV_7,007.04c viśām adhāyi viśpatir duroṇe 'gnir mandro madhuvacā ṛtāvā //",
  "GV01rvh1-10u:10449": "RV_7,007.05a asādi vṛto vahnir ājaganvān agnir brahmā nṛṣadane vidhartā /",
  "GV01rvh1-10u:10450": "RV_7,007.05c dyauś ca yam pṛthivī vāvṛdhāte ā yaṃ hotā yajati viśvavāram //",
  "GV01rvh1-10u:10451": "RV_7,007.06a ete dyumnebhir viśvam ātiranta mantraṃ ye vāraṃ naryā atakṣan /",
  "GV01rvh1-10u:10452": "RV_7,007.06c pra ye viśas tiranta śroṣamāṇā ā ye me asya dīdhayann ṛtasya //",
  "GV01rvh1-10u:10453": "RV_7,007.07a nū tvām agna īmahe vasiṣṭhā īśānaṃ sūno sahaso vasūnām /",
  "GV01rvh1-10u:10454": "RV_7,007.07c iṣaṃ stotṛbhyo maghavadbhya ānaḍ yūyam pāta svastibhiḥ sadā naḥ //",
  "GV01rvh1-10u:10455": "RV_7,008.01a indhe rājā sam aryo namobhir yasya pratīkam āhutaṃ ghṛtena /",
  "GV01rvh1-10u:10456": "RV_7,008.01c naro havyebhir īḷate sabādha āgnir agra uṣasām aśoci //",
  "GV01rvh1-10u:10457": "RV_7,008.02a ayam u ṣya sumahāṃ avedi hotā mandro manuṣo yahvo agniḥ /",
  "GV01rvh1-10u:10458": "RV_7,008.02c vi bhā akaḥ sasṛjānaḥ pṛthivyāṃ kṛṣṇapavir oṣadhībhir vavakṣe //",
  "GV01rvh1-10u:10459": "RV_7,008.03a kayā no agne vi vasaḥ suvṛktiṃ kām u svadhām ṛṇavaḥ śasyamānaḥ /",
  "GV01rvh1-10u:10460": "RV_7,008.03c kadā bhavema patayaḥ sudatra rāyo vantāro duṣṭarasya sādhoḥ //",
  "GV01rvh1-10u:10461": "RV_7,008.04a pra-prāyam agnir bharatasya śṛṇve vi yat sūryo na rocate bṛhad bhāḥ /",
  "GV01rvh1-10u:10462": "RV_7,008.04c abhi yaḥ pūrum pṛtanāsu tasthau dyutāno daivyo atithiḥ śuśoca //",
  "GV01rvh1-10u:10463": "RV_7,008.05a asann it tve āhavanāni bhūri bhuvo viśvebhiḥ sumanā anīkaiḥ /",
  "GV01rvh1-10u:10464": "RV_7,008.05c stutaś cid agne śṛṇviṣe gṛṇānaḥ svayaṃ vardhasva tanvaṃ sujāta //",
  "GV01rvh1-10u:10465": "RV_7,008.06a idaṃ vacaḥ śatasāḥ saṃsahasram ud agnaye janiṣīṣṭa dvibarhāḥ /",
  "GV01rvh1-10u:10466": "RV_7,008.06c śaṃ yat stotṛbhya āpaye bhavāti dyumad amīvacātanaṃ rakṣohā //",
  "GV01rvh1-10u:10467": "RV_7,008.07a nū tvām agna īmahe vasiṣṭhā īśānaṃ sūno sahaso vasūnām /",
  "GV01rvh1-10u:10468": "RV_7,008.07c iṣaṃ stotṛbhyo maghavadbhya ānaḍ yūyam pāta svastibhiḥ sadā naḥ //",
  "GV01rvh1-10u:10469": "RV_7,009.01a abodhi jāra uṣasām upasthād dhotā mandraḥ kavitamaḥ pāvakaḥ /",
  "GV01rvh1-10u:10470": "RV_7,009.01c dadhāti ketum ubhayasya jantor havyā deveṣu draviṇaṃ sukṛtsu //",
  "GV01rvh1-10u:10471": "RV_7,009.02a sa sukratur yo vi duraḥ paṇīnām punāno arkam purubhojasaṃ naḥ /",
  "GV01rvh1-10u:10472": "RV_7,009.02c hotā mandro viśāṃ damūnās tiras tamo dadṛśe rāmyāṇām //",
  "GV01rvh1-10u:10473": "RV_7,009.03a amūraḥ kavir aditir vivasvān susaṃsan mitro atithiḥ śivo naḥ /",
  "GV01rvh1-10u:10474": "RV_7,009.03c citrabhānur uṣasām bhāty agre 'pāṃ garbhaḥ prasva ā viveśa //",
  "GV01rvh1-10u:10475": "RV_7,009.04a īḷenyo vo manuṣo yugeṣu samanagā aśucaj jātavedāḥ /",
  "GV01rvh1-10u:10476": "RV_7,009.04c susaṃdṛśā bhānunā yo vibhāti prati gāvaḥ samidhānam budhanta //",
  "GV01rvh1-10u:10477": "RV_7,009.05a agne yāhi dūtyam mā riṣaṇyo devāṃ acchā brahmakṛtā gaṇena /",
  "GV01rvh1-10u:10478": "RV_7,009.05c sarasvatīm maruto aśvināpo yakṣi devān ratnadheyāya viśvān //",
  "GV01rvh1-10u:10479": "RV_7,009.06a tvām agne samidhāno vasiṣṭho jarūthaṃ han yakṣi rāye purandhim /",
  "GV01rvh1-10u:10480": "RV_7,009.06c puruṇīthā jātavedo jarasva yūyam pāta svastibhiḥ sadā naḥ //",
  "GV01rvh1-10u:10481": "RV_7,010.01a uṣo na jāraḥ pṛthu pājo aśred davidyutad dīdyac chośucānaḥ /",
  "GV01rvh1-10u:10482": "RV_7,010.01c vṛṣā hariḥ śucir ā bhāti bhāsā dhiyo hinvāna uśatīr ajīgaḥ //",
  "GV01rvh1-10u:10483": "RV_7,010.02a svar ṇa vastor uṣasām aroci yajñaṃ tanvānā uśijo na manma /",
  "GV01rvh1-10u:10484": "RV_7,010.02c agnir janmāni deva ā vi vidvān dravad dūto devayāvā vaniṣṭhaḥ //",
  "GV01rvh1-10u:10485": "RV_7,010.03a acchā giro matayo devayantīr agniṃ yanti draviṇam bhikṣamāṇāḥ /",
  "GV01rvh1-10u:10486": "RV_7,010.03c susaṃdṛśaṃ supratīkaṃ svañcaṃ havyavāham aratim mānuṣāṇām //",
  "GV01rvh1-10u:10487": "RV_7,010.04a indraṃ no agne vasubhiḥ sajoṣā rudraṃ rudrebhir ā vahā bṛhantam /",
  "GV01rvh1-10u:10488": "RV_7,010.04c ādityebhir aditiṃ viśvajanyām bṛhaspatim ṛkvabhir viśvavāram //",
  "GV01rvh1-10u:10489": "RV_7,010.05a mandraṃ hotāram uśijo yaviṣṭham agniṃ viśa īḷate adhvareṣu /",
  "GV01rvh1-10u:10490": "RV_7,010.05c sa hi kṣapāvāṃ abhavad rayīṇām atandro dūto yajathāya devān //",
  "GV01rvh1-10u:10491": "RV_7,011.01a mahāṃ asy adhvarasya praketo na ṛte tvad amṛtā mādayante /",
  "GV01rvh1-10u:10492": "RV_7,011.01c ā viśvebhiḥ sarathaṃ yāhi devair ny agne hotā prathamaḥ sadeha //",
  "GV01rvh1-10u:10493": "RV_7,011.02a tvām īḷate ajiraṃ dūtyāya haviṣmantaḥ sadam in mānuṣāsaḥ /",
  "GV01rvh1-10u:10494": "RV_7,011.02c yasya devair āsado barhir agne 'hāny asmai sudinā bhavanti //",
  "GV01rvh1-10u:10495": "RV_7,011.03a triś cid aktoḥ pra cikitur vasūni tve antar dāśuṣe martyāya /",
  "GV01rvh1-10u:10496": "RV_7,011.03c manuṣvad agna iha yakṣi devān bhavā no dūto abhiśastipāvā //",
  "GV01rvh1-10u:10497": "RV_7,011.04a agnir īśe bṛhato adhvarasyāgnir viśvasya haviṣaḥ kṛtasya /",
  "GV01rvh1-10u:10498": "RV_7,011.04c kratuṃ hy asya vasavo juṣantāthā devā dadhire havyavāham //",
  "GV01rvh1-10u:10499": "RV_7,011.05a āgne vaha haviradyāya devān indrajyeṣṭhāsa iha mādayantām /",
  "GV01rvh1-10u:10500": "RV_7,011.05c imaṃ yajñaṃ divi deveṣu dhehi yūyam pāta svastibhiḥ sadā naḥ //",
  "GV01rvh1-10u:10501": "RV_7,012.01a aganma mahā namasā yaviṣṭhaṃ yo dīdāya samiddhaḥ sve duroṇe /",
  "GV01rvh1-10u:10502": "RV_7,012.01c citrabhānuṃ rodasī antar urvī svāhutaṃ viśvataḥ pratyañcam //",
  "GV01rvh1-10u:10503": "RV_7,012.02a sa mahnā viśvā duritāni sāhvān agni ṣṭave dama ā jātavedāḥ /",
  "GV01rvh1-10u:10504": "RV_7,012.02c sa no rakṣiṣad duritād avadyād asmān gṛṇata uta no maghonaḥ //",
  "GV01rvh1-10u:10505": "RV_7,012.03a tvaṃ varuṇa uta mitro agne tvāṃ vardhanti matibhir vasiṣṭhāḥ /",
  "GV01rvh1-10u:10506": "RV_7,012.03c tve vasu suṣaṇanāni santu yūyam pāta svastibhiḥ sadā naḥ //",
  "GV01rvh1-10u:10507": "RV_7,013.01a prāgnaye viśvaśuce dhiyandhe 'suraghne manma dhītim bharadhvam /",
  "GV01rvh1-10u:10508": "RV_7,013.01c bhare havir na barhiṣi prīṇāno vaiśvānarāya yataye matīnām //",
  "GV01rvh1-10u:10509": "RV_7,013.02a tvam agne śociṣā śośucāna ā rodasī apṛṇā jāyamānaḥ /",
  "GV01rvh1-10u:10510": "RV_7,013.02c tvaṃ devāṃ abhiśaster amuñco vaiśvānara jātavedo mahitvā //",
  "GV01rvh1-10u:10511": "RV_7,013.03a jāto yad agne bhuvanā vy akhyaḥ paśūn na gopā iryaḥ parijmā /",
  "GV01rvh1-10u:10512": "RV_7,013.03c vaiśvānara brahmaṇe vinda gātuṃ yūyam pāta svastibhiḥ sadā naḥ //",
  "GV01rvh1-10u:10513": "RV_7,014.01a samidhā jātavedase devāya devahūtibhiḥ /",
  "GV01rvh1-10u:10514": "RV_7,014.01c havirbhiḥ śukraśociṣe namasvino vayaṃ dāśemāgnaye //",
  "GV01rvh1-10u:10515": "RV_7,014.02a vayaṃ te agne samidhā vidhema vayaṃ dāśema suṣṭutī yajatra /",
  "GV01rvh1-10u:10516": "RV_7,014.02c vayaṃ ghṛtenādhvarasya hotar vayaṃ deva haviṣā bhadraśoce //",
  "GV01rvh1-10u:10517": "RV_7,014.03a ā no devebhir upa devahūtim agne yāhi vaṣaṭkṛtiṃ juṣāṇaḥ /",
  "GV01rvh1-10u:10518": "RV_7,014.03c tubhyaṃ devāya dāśataḥ syāma yūyam pāta svastibhiḥ sadā naḥ //",
  "GV01rvh1-10u:10519": "RV_7,015.01a upasadyāya mīḷhuṣa āsye juhutā haviḥ /",
  "GV01rvh1-10u:10520": "RV_7,015.01c yo no nediṣṭham āpyam //",
  "GV01rvh1-10u:10521": "RV_7,015.02a yaḥ pañca carṣaṇīr abhi niṣasāda dame-dame /",
  "GV01rvh1-10u:10522": "RV_7,015.02c kavir gṛhapatir yuvā //",
  "GV01rvh1-10u:10523": "RV_7,015.03a sa no vedo amātyam agnī rakṣatu viśvataḥ /",
  "GV01rvh1-10u:10524": "RV_7,015.03c utāsmān pātv aṃhasaḥ //",
  "GV01rvh1-10u:10525": "RV_7,015.04a navaṃ nu stomam agnaye divaḥ śyenāya jījanam /",
  "GV01rvh1-10u:10526": "RV_7,015.04c vasvaḥ kuvid vanāti naḥ //",
  "GV01rvh1-10u:10527": "RV_7,015.05a spārhā yasya śriyo dṛśe rayir vīravato yathā /",
  "GV01rvh1-10u:10528": "RV_7,015.05c agre yajñasya śocataḥ //",
  "GV01rvh1-10u:10529": "RV_7,015.06a semāṃ vetu vaṣaṭkṛtim agnir juṣata no giraḥ /",
  "GV01rvh1-10u:10530": "RV_7,015.06c yajiṣṭho havyavāhanaḥ //",
  "GV01rvh1-10u:10531": "RV_7,015.07a ni tvā nakṣya viśpate dyumantaṃ deva dhīmahi /",
  "GV01rvh1-10u:10532": "RV_7,015.07c suvīram agna āhuta //",
  "GV01rvh1-10u:10533": "RV_7,015.08a kṣapa usraś ca dīdihi svagnayas tvayā vayam /",
  "GV01rvh1-10u:10534": "RV_7,015.08c suvīras tvam asmayuḥ //",
  "GV01rvh1-10u:10535": "RV_7,015.09a upa tvā sātaye naro viprāso yanti dhītibhiḥ /",
  "GV01rvh1-10u:10536": "RV_7,015.09c upākṣarā sahasriṇī //",
  "GV01rvh1-10u:10537": "RV_7,015.10a agnī rakṣāṃsi sedhati śukraśocir amartyaḥ /",
  "GV01rvh1-10u:10538": "RV_7,015.10c śuciḥ pāvaka īḍyaḥ //",
  "GV01rvh1-10u:10539": "RV_7,015.11a sa no rādhāṃsy ā bhareśānaḥ sahaso yaho /",
  "GV01rvh1-10u:10540": "RV_7,015.11c bhagaś ca dātu vāryam //",
  "GV01rvh1-10u:10541": "RV_7,015.12a tvam agne vīravad yaśo devaś ca savitā bhagaḥ /",
  "GV01rvh1-10u:10542": "RV_7,015.12c ditiś ca dāti vāryam //",
  "GV01rvh1-10u:10543": "RV_7,015.13a agne rakṣā ṇo aṃhasaḥ prati ṣma deva rīṣataḥ /",
  "GV01rvh1-10u:10544": "RV_7,015.13c tapiṣṭhair ajaro daha //",
  "GV01rvh1-10u:10545": "RV_7,015.14a adhā mahī na āyasy anādhṛṣṭo nṛpītaye /",
  "GV01rvh1-10u:10546": "RV_7,015.14c pūr bhavā śatabhujiḥ //",
  "GV01rvh1-10u:10547": "RV_7,015.15a tvaṃ naḥ pāhy aṃhaso doṣāvastar aghāyataḥ /",
  "GV01rvh1-10u:10548": "RV_7,015.15c divā naktam adābhya //",
  "GV01rvh1-10u:10549": "RV_7,016.01a enā vo agniṃ namasorjo napātam ā huve /",
  "GV01rvh1-10u:10550": "RV_7,016.01c priyaṃ cetiṣṭham aratiṃ svadhvaraṃ viśvasya dūtam amṛtam //",
  "GV01rvh1-10u:10551": "RV_7,016.02a sa yojate aruṣā viśvabhojasā sa dudravat svāhutaḥ /",
  "GV01rvh1-10u:10552": "RV_7,016.02c subrahmā yajñaḥ suśamī vasūnāṃ devaṃ rādho janānām //",
  "GV01rvh1-10u:10553": "RV_7,016.03a ud asya śocir asthād ājuhvānasya mīḷhuṣaḥ /",
  "GV01rvh1-10u:10554": "RV_7,016.03c ud dhūmāso aruṣāso divispṛśaḥ sam agnim indhate naraḥ //",
  "GV01rvh1-10u:10555": "RV_7,016.04a taṃ tvā dūtaṃ kṛṇmahe yaśastamaṃ devāṃ ā vītaye vaha /",
  "GV01rvh1-10u:10556": "RV_7,016.04c viśvā sūno sahaso martabhojanā rāsva tad yat tvemahe //",
  "GV01rvh1-10u:10557": "RV_7,016.05a tvam agne gṛhapatis tvaṃ hotā no adhvare /",
  "GV01rvh1-10u:10558": "RV_7,016.05c tvam potā viśvavāra pracetā yakṣi veṣi ca vāryam //",
  "GV01rvh1-10u:10559": "RV_7,016.06a kṛdhi ratnaṃ yajamānāya sukrato tvaṃ hi ratnadhā asi /",
  "GV01rvh1-10u:10560": "RV_7,016.06c ā na ṛte śiśīhi viśvam ṛtvijaṃ suśaṃso yaś ca dakṣate //",
  "GV01rvh1-10u:10561": "RV_7,016.07a tve agne svāhuta priyāsaḥ santu sūrayaḥ /",
  "GV01rvh1-10u:10562": "RV_7,016.07c yantāro ye maghavāno janānām ūrvān dayanta gonām //",
  "GV01rvh1-10u:10563": "RV_7,016.08a yeṣām iḷā ghṛtahastā duroṇa āṃ api prātā niṣīdati /",
  "GV01rvh1-10u:10564": "RV_7,016.08c tāṃs trāyasva sahasya druho nido yacchā naḥ śarma dīrghaśrut //",
  "GV01rvh1-10u:10565": "RV_7,016.09a sa mandrayā ca jihvayā vahnir āsā viduṣṭaraḥ /",
  "GV01rvh1-10u:10566": "RV_7,016.09c agne rayim maghavadbhyo na ā vaha havyadātiṃ ca sūdaya //",
  "GV01rvh1-10u:10567": "RV_7,016.10a ye rādhāṃsi dadaty aśvyā maghā kāmena śravaso mahaḥ /",
  "GV01rvh1-10u:10568": "RV_7,016.10c tāṃ aṃhasaḥ pipṛhi partṛbhiṣ ṭvaṃ śatam pūrbhir yaviṣṭhya //",
  "GV01rvh1-10u:10569": "RV_7,016.11a devo vo draviṇodāḥ pūrṇāṃ vivaṣṭy āsicam /",
  "GV01rvh1-10u:10570": "RV_7,016.11c ud vā siñcadhvam upa vā pṛṇadhvam ād id vo deva ohate //",
  "GV01rvh1-10u:10571": "RV_7,016.12a taṃ hotāram adhvarasya pracetasaṃ vahniṃ devā akṛṇvata /",
  "GV01rvh1-10u:10572": "RV_7,016.12c dadhāti ratnaṃ vidhate suvīryam agnir janāya dāśuṣe //",
  "GV01rvh1-10u:10573": "RV_7,017.01 agne bhava suṣamidhā samiddha uta barhir urviyā vi stṛṇītām //",
  "GV01rvh1-10u:10574": "RV_7,017.02 uta dvāra uśatīr vi śrayantām uta devāṃ uśata ā vaheha //",
  "GV01rvh1-10u:10575": "RV_7,017.03 agne vīhi haviṣā yakṣi devān svadhvarā kṛṇuhi jātavedaḥ //",
  "GV01rvh1-10u:10576": "RV_7,017.04 svadhvarā karati jātavedā yakṣad devāṃ amṛtān piprayac ca //",
  "GV01rvh1-10u:10577": "RV_7,017.05 vaṃsva viśvā vāryāṇi pracetaḥ satyā bhavantv āśiṣo no adya //",
  "GV01rvh1-10u:10578": "RV_7,017.06 tvām u te dadhire havyavāhaṃ devāso agna ūrja ā napātam //",
  "GV01rvh1-10u:10579": "RV_7,017.07 te te devāya dāśataḥ syāma maho no ratnā vi dadha iyānaḥ //",
  "GV01rvh1-10u:10580": "RV_7,018.01a tve ha yat pitaraś cin na indra viśvā vāmā jaritāro asanvan /",
  "GV01rvh1-10u:10581": "RV_7,018.01c tve gāvaḥ sudughās tve hy aśvās tvaṃ vasu devayate vaniṣṭhaḥ //",
  "GV01rvh1-10u:10582": "RV_7,018.02a rājeva hi janibhiḥ kṣeṣy evāva dyubhir abhi viduṣ kaviḥ san /",
  "GV01rvh1-10u:10583": "RV_7,018.02c piśā giro maghavan gobhir aśvais tvāyataḥ śiśīhi rāye asmān //",
  "GV01rvh1-10u:10584": "RV_7,018.03a imā u tvā paspṛdhānāso atra mandrā giro devayantīr upa sthuḥ /",
  "GV01rvh1-10u:10585": "RV_7,018.03c arvācī te pathyā rāya etu syāma te sumatāv indra śarman //",
  "GV01rvh1-10u:10586": "RV_7,018.04a dhenuṃ na tvā sūyavase dudukṣann upa brahmāṇi sasṛje vasiṣṭhaḥ /",
  "GV01rvh1-10u:10587": "RV_7,018.04c tvām in me gopatiṃ viśva āhā na indraḥ sumatiṃ gantv accha //",
  "GV01rvh1-10u:10588": "RV_7,018.05a arṇāṃsi cit paprathānā sudāsa indro gādhāny akṛṇot supārā /",
  "GV01rvh1-10u:10589": "RV_7,018.05c śardhantaṃ śimyum ucathasya navyaḥ śāpaṃ sindhūnām akṛṇod aśastīḥ //",
  "GV01rvh1-10u:10590": "RV_7,018.06a puroḷā it turvaśo yakṣur āsīd rāye matsyāso niśitā apīva /",
  "GV01rvh1-10u:10591": "RV_7,018.06c śruṣṭiṃ cakrur bhṛgavo druhyavaś ca sakhā sakhāyam atarad viṣūcoḥ //",
  "GV01rvh1-10u:10592": "RV_7,018.07a ā pakthāso bhalānaso bhanantālināso viṣāṇinaḥ śivāsaḥ /",
  "GV01rvh1-10u:10593": "RV_7,018.07c ā yo 'nayat sadhamā āryasya gavyā tṛtsubhyo ajagan yudhā nṝn //",
  "GV01rvh1-10u:10594": "RV_7,018.08a durādhyo aditiṃ srevayanto 'cetaso vi jagṛbhre paruṣṇīm /",
  "GV01rvh1-10u:10595": "RV_7,018.08c mahnāvivyak pṛthivīm patyamānaḥ paśuṣ kavir aśayac cāyamānaḥ //",
  "GV01rvh1-10u:10596": "RV_7,018.09a īyur arthaṃ na nyartham paruṣṇīm āśuś caned abhipitvaṃ jagāma /",
  "GV01rvh1-10u:10597": "RV_7,018.09c sudāsa indraḥ sutukāṃ amitrān arandhayan mānuṣe vadhrivācaḥ //",
  "GV01rvh1-10u:10598": "RV_7,018.10a īyur gāvo na yavasād agopā yathākṛtam abhi mitraṃ citāsaḥ /",
  "GV01rvh1-10u:10599": "RV_7,018.10c pṛśnigāvaḥ pṛśninipreṣitāsaḥ śruṣṭiṃ cakrur niyuto rantayaś ca //",
  "GV01rvh1-10u:10600": "RV_7,018.11a ekaṃ ca yo viṃśatiṃ ca śravasyā vaikarṇayor janān rājā ny astaḥ /",
  "GV01rvh1-10u:10601": "RV_7,018.11c dasmo na sadman ni śiśāti barhiḥ śūraḥ sargam akṛṇod indra eṣām //",
  "GV01rvh1-10u:10602": "RV_7,018.12a adha śrutaṃ kavaṣaṃ vṛddham apsv anu druhyuṃ ni vṛṇag vajrabāhuḥ /",
  "GV01rvh1-10u:10603": "RV_7,018.12c vṛṇānā atra sakhyāya sakhyaṃ tvāyanto ye amadann anu tvā //",
  "GV01rvh1-10u:10604": "RV_7,018.13a vi sadyo viśvā dṛṃhitāny eṣām indraḥ puraḥ sahasā sapta dardaḥ /",
  "GV01rvh1-10u:10605": "RV_7,018.13c vy ānavasya tṛtsave gayam bhāg jeṣma pūruṃ vidathe mṛdhravācam //",
  "GV01rvh1-10u:10606": "RV_7,018.14a ni gavyavo 'navo druhyavaś ca ṣaṣṭiḥ śatā suṣupuḥ ṣaṭ sahasrā /",
  "GV01rvh1-10u:10607": "RV_7,018.14c ṣaṣṭir vīrāso adhi ṣaḍ duvoyu viśved indrasya vīryā kṛtāni //",
  "GV01rvh1-10u:10608": "RV_7,018.15a indreṇaite tṛtsavo veviṣāṇā āpo na sṛṣṭā adhavanta nīcīḥ /",
  "GV01rvh1-10u:10609": "RV_7,018.15c durmitrāsaḥ prakalavin mimānā jahur viśvāni bhojanā sudāse //",
  "GV01rvh1-10u:10610": "RV_7,018.16a ardhaṃ vīrasya śṛtapām anindram parā śardhantaṃ nunude abhi kṣām /",
  "GV01rvh1-10u:10611": "RV_7,018.16c indro manyum manyumyo mimāya bheje patho vartanim patyamānaḥ //",
  "GV01rvh1-10u:10612": "RV_7,018.17a ādhreṇa cit tad v ekaṃ cakāra siṃhyaṃ cit petvenā jaghāna /",
  "GV01rvh1-10u:10613": "RV_7,018.17c ava sraktīr veśyāvṛścad indraḥ prāyacchad viśvā bhojanā sudāse //",
  "GV01rvh1-10u:10614": "RV_7,018.18a śaśvanto hi śatravo rāradhuṣ ṭe bhedasya cic chardhato vinda randhim /",
  "GV01rvh1-10u:10615": "RV_7,018.18c martāṃ ena stuvato yaḥ kṛṇoti tigmaṃ tasmin ni jahi vajram indra //",
  "GV01rvh1-10u:10616": "RV_7,018.19a āvad indraṃ yamunā tṛtsavaś ca prātra bhedaṃ sarvatātā muṣāyat /",
  "GV01rvh1-10u:10617": "RV_7,018.19c ajāsaś ca śigravo yakṣavaś ca baliṃ śīrṣāṇi jabhrur aśvyāni //",
  "GV01rvh1-10u:10618": "RV_7,018.20a na ta indra sumatayo na rāyaḥ saṃcakṣe pūrvā uṣaso na nūtnāḥ /",
  "GV01rvh1-10u:10619": "RV_7,018.20c devakaṃ cin mānyamānaṃ jaghanthāva tmanā bṛhataḥ śambaram bhet //",
  "GV01rvh1-10u:10620": "RV_7,018.21a pra ye gṛhād amamadus tvāyā parāśaraḥ śatayātur vasiṣṭhaḥ /",
  "GV01rvh1-10u:10621": "RV_7,018.21c na te bhojasya sakhyam mṛṣantādhā sūribhyaḥ sudinā vy ucchān //",
  "GV01rvh1-10u:10622": "RV_7,018.22a dve naptur devavataḥ śate gor dvā rathā vadhūmantā sudāsaḥ /",
  "GV01rvh1-10u:10623": "RV_7,018.22c arhann agne paijavanasya dānaṃ hoteva sadma pary emi rebhan //",
  "GV01rvh1-10u:10624": "RV_7,018.23a catvāro mā paijavanasya dānāḥ smaddiṣṭayaḥ kṛśanino nireke /",
  "GV01rvh1-10u:10625": "RV_7,018.23c ṛjrāso mā pṛthiviṣṭhāḥ sudāsas tokaṃ tokāya śravase vahanti //",
  "GV01rvh1-10u:10626": "RV_7,018.24a yasya śravo rodasī antar urvī śīrṣṇe-śīrṣṇe vibabhājā vibhaktā /",
  "GV01rvh1-10u:10627": "RV_7,018.24c sapted indraṃ na sravato gṛṇanti ni yudhyāmadhim aśiśād abhīke //",
  "GV01rvh1-10u:10628": "RV_7,018.25a imaṃ naro marutaḥ saścatānu divodāsaṃ na pitaraṃ sudāsaḥ /",
  "GV01rvh1-10u:10629": "RV_7,018.25c aviṣṭanā paijavanasya ketaṃ dūṇāśaṃ kṣatram ajaraṃ duvoyu //",
  "GV01rvh1-10u:10630": "RV_7,019.01a yas tigmaśṛṅgo vṛṣabho na bhīma ekaḥ kṛṣṭīś cyāvayati pra viśvāḥ /",
  "GV01rvh1-10u:10631": "RV_7,019.01c yaḥ śaśvato adāśuṣo gayasya prayantāsi suṣvitarāya vedaḥ //",
  "GV01rvh1-10u:10632": "RV_7,019.02a tvaṃ ha tyad indra kutsam āvaḥ śuśrūṣamāṇas tanvā samarye /",
  "GV01rvh1-10u:10633": "RV_7,019.02c dāsaṃ yac chuṣṇaṃ kuyavaṃ ny asmā arandhaya ārjuneyāya śikṣan //",
  "GV01rvh1-10u:10634": "RV_7,019.03a tvaṃ dhṛṣṇo dhṛṣatā vītahavyam prāvo viśvābhir ūtibhiḥ sudāsam /",
  "GV01rvh1-10u:10635": "RV_7,019.03c pra paurukutsiṃ trasadasyum āvaḥ kṣetrasātā vṛtrahatyeṣu pūrum //",
  "GV01rvh1-10u:10636": "RV_7,019.04a tvaṃ nṛbhir nṛmaṇo devavītau bhūrīṇi vṛtrā haryaśva haṃsi /",
  "GV01rvh1-10u:10637": "RV_7,019.04c tvaṃ ni dasyuṃ cumuriṃ dhuniṃ cāsvāpayo dabhītaye suhantu //",
  "GV01rvh1-10u:10638": "RV_7,019.05a tava cyautnāni vajrahasta tāni nava yat puro navatiṃ ca sadyaḥ /",
  "GV01rvh1-10u:10639": "RV_7,019.05c niveśane śatatamāviveṣīr ahañ ca vṛtraṃ namucim utāhan //",
  "GV01rvh1-10u:10640": "RV_7,019.06a sanā tā ta indra bhojanāni rātahavyāya dāśuṣe sudāse /",
  "GV01rvh1-10u:10641": "RV_7,019.06c vṛṣṇe te harī vṛṣaṇā yunajmi vyantu brahmāṇi puruśāka vājam //",
  "GV01rvh1-10u:10642": "RV_7,019.07a mā te asyāṃ sahasāvan pariṣṭāv aghāya bhūma harivaḥ parādai /",
  "GV01rvh1-10u:10643": "RV_7,019.07c trāyasva no 'vṛkebhir varūthais tava priyāsaḥ sūriṣu syāma //",
  "GV01rvh1-10u:10644": "RV_7,019.08a priyāsa it te maghavann abhiṣṭau naro madema śaraṇe sakhāyaḥ /",
  "GV01rvh1-10u:10645": "RV_7,019.08c ni turvaśaṃ ni yādvaṃ śiśīhy atithigvāya śaṃsyaṃ kariṣyan //",
  "GV01rvh1-10u:10646": "RV_7,019.09a sadyaś cin nu te maghavann abhiṣṭau naraḥ śaṃsanty ukthaśāsa ukthā /",
  "GV01rvh1-10u:10647": "RV_7,019.09c ye te havebhir vi paṇīṃr adāśann asmān vṛṇīṣva yujyāya tasmai //",
  "GV01rvh1-10u:10648": "RV_7,019.10a ete stomā narāṃ nṛtama tubhyam asmadryañco dadato maghāni /",
  "GV01rvh1-10u:10649": "RV_7,019.10c teṣām indra vṛtrahatye śivo bhūḥ sakhā ca śūro 'vitā ca nṛṇām //",
  "GV01rvh1-10u:10650": "RV_7,019.11a nū indra śūra stavamāna ūtī brahmajūtas tanvā vāvṛdhasva /",
  "GV01rvh1-10u:10651": "RV_7,019.11c upa no vājān mimīhy upa stīn yūyam pāta svastibhiḥ sadā naḥ //",
  "GV01rvh1-10u:10652": "RV_7,020.01a ugro jajñe vīryāya svadhāvāñ cakrir apo naryo yat kariṣyan /",
  "GV01rvh1-10u:10653": "RV_7,020.01c jagmir yuvā nṛṣadanam avobhis trātā na indra enaso mahaś cit //",
  "GV01rvh1-10u:10654": "RV_7,020.02a hantā vṛtram indraḥ śūśuvānaḥ prāvīn nu vīro jaritāram ūtī /",
  "GV01rvh1-10u:10655": "RV_7,020.02c kartā sudāse aha vā u lokaṃ dātā vasu muhur ā dāśuṣe bhūt //",
  "GV01rvh1-10u:10656": "RV_7,020.03a yudhmo anarvā khajakṛt samadvā śūraḥ satrāṣāḍ januṣem aṣāḷhaḥ /",
  "GV01rvh1-10u:10657": "RV_7,020.03c vy āsa indraḥ pṛtanāḥ svojā adhā viśvaṃ śatrūyantaṃ jaghāna //",
  "GV01rvh1-10u:10658": "RV_7,020.04a ubhe cid indra rodasī mahitvā paprātha taviṣībhis tuviṣmaḥ /",
  "GV01rvh1-10u:10659": "RV_7,020.04c ni vajram indro harivān mimikṣan sam andhasā madeṣu vā uvoca //",
  "GV01rvh1-10u:10660": "RV_7,020.05a vṛṣā jajāna vṛṣaṇaṃ raṇāya tam u cin nārī naryaṃ sasūva /",
  "GV01rvh1-10u:10661": "RV_7,020.05c pra yaḥ senānīr adha nṛbhyo astīnaḥ satvā gaveṣaṇaḥ sa dhṛṣṇuḥ //",
  "GV01rvh1-10u:10662": "RV_7,020.06a nū cit sa bhreṣate jano na reṣan mano yo asya ghoram āvivāsāt /",
  "GV01rvh1-10u:10663": "RV_7,020.06c yajñair ya indre dadhate duvāṃsi kṣayat sa rāya ṛtapā ṛtejāḥ //",
  "GV01rvh1-10u:10664": "RV_7,020.07a yad indra pūrvo aparāya śikṣann ayaj jyāyān kanīyaso deṣṇam /",
  "GV01rvh1-10u:10665": "RV_7,020.07c amṛta it pary āsīta dūram ā citra citryam bharā rayiṃ naḥ //",
  "GV01rvh1-10u:10666": "RV_7,020.08a yas ta indra priyo jano dadāśad asan nireke adrivaḥ sakhā te /",
  "GV01rvh1-10u:10667": "RV_7,020.08c vayaṃ te asyāṃ sumatau caniṣṭhāḥ syāma varūthe aghnato nṛpītau //",
  "GV01rvh1-10u:10668": "RV_7,020.09a eṣa stomo acikradad vṛṣā ta uta stāmur maghavann akrapiṣṭa /",
  "GV01rvh1-10u:10669": "RV_7,020.09c rāyas kāmo jaritāraṃ ta āgan tvam aṅga śakra vasva ā śako naḥ //",
  "GV01rvh1-10u:10670": "RV_7,020.10a sa na indra tvayatāyā iṣe dhās tmanā ca ye maghavāno junanti /",
  "GV01rvh1-10u:10671": "RV_7,020.10c vasvī ṣu te jaritre astu śaktir yūyam pāta svastibhiḥ sadā naḥ //",
  "GV01rvh1-10u:10672": "RV_7,021.01a asāvi devaṃ goṛjīkam andho ny asminn indro januṣem uvoca /",
  "GV01rvh1-10u:10673": "RV_7,021.01c bodhāmasi tvā haryaśva yajñair bodhā na stomam andhaso madeṣu //",
  "GV01rvh1-10u:10674": "RV_7,021.02a pra yanti yajñaṃ vipayanti barhiḥ somamādo vidathe dudhravācaḥ /",
  "GV01rvh1-10u:10675": "RV_7,021.02c ny u bhriyante yaśaso gṛbhād ā dūraupabdo vṛṣaṇo nṛṣācaḥ //",
  "GV01rvh1-10u:10676": "RV_7,021.03a tvam indra sravitavā apas kaḥ pariṣṭhitā ahinā śūra pūrvīḥ /",
  "GV01rvh1-10u:10677": "RV_7,021.03c tvad vāvakre rathyo na dhenā rejante viśvā kṛtrimāṇi bhīṣā //",
  "GV01rvh1-10u:10678": "RV_7,021.04a bhīmo viveṣāyudhebhir eṣām apāṃsi viśvā naryāṇi vidvān /",
  "GV01rvh1-10u:10679": "RV_7,021.04c indraḥ puro jarhṛṣāṇo vi dūdhod vi vajrahasto mahinā jaghāna //",
  "GV01rvh1-10u:10680": "RV_7,021.05a na yātava indra jūjuvur no na vandanā śaviṣṭha vedyābhiḥ /",
  "GV01rvh1-10u:10681": "RV_7,021.05c sa śardhad aryo viṣuṇasya jantor mā śiśnadevā api gur ṛtaṃ naḥ //",
  "GV01rvh1-10u:10682": "RV_7,021.06a abhi kratvendra bhūr adha jman na te vivyaṅ mahimānaṃ rajāṃsi /",
  "GV01rvh1-10u:10683": "RV_7,021.06c svenā hi vṛtraṃ śavasā jaghantha na śatrur antaṃ vividad yudhā te //",
  "GV01rvh1-10u:10684": "RV_7,021.07a devāś cit te asuryāya pūrve 'nu kṣatrāya mamire sahāṃsi /",
  "GV01rvh1-10u:10685": "RV_7,021.07c indro maghāni dayate viṣahyendraṃ vājasya johuvanta sātau //",
  "GV01rvh1-10u:10686": "RV_7,021.08a kīriś cid dhi tvām avase juhāveśānam indra saubhagasya bhūreḥ /",
  "GV01rvh1-10u:10687": "RV_7,021.08c avo babhūtha śatamūte asme abhikṣattus tvāvato varūtā //",
  "GV01rvh1-10u:10688": "RV_7,021.09a sakhāyas ta indra viśvaha syāma namovṛdhāso mahinā tarutra /",
  "GV01rvh1-10u:10689": "RV_7,021.09c vanvantu smā te 'vasā samīke 'bhītim aryo vanuṣāṃ śavāṃsi //",
  "GV01rvh1-10u:10690": "RV_7,021.10a sa na indra tvayatāyā iṣe dhās tmanā ca ye maghavāno junanti /",
  "GV01rvh1-10u:10691": "RV_7,021.10c vasvī ṣu te jaritre astu śaktir yūyam pāta svastibhiḥ sadā naḥ //",
  "GV01rvh1-10u:10692": "RV_7,022.01a pibā somam indra mandatu tvā yaṃ te suṣāva haryaśvādriḥ /",
  "GV01rvh1-10u:10693": "RV_7,022.01c sotur bāhubhyāṃ suyato nārvā //",
  "GV01rvh1-10u:10694": "RV_7,022.02a yas te mado yujyaś cārur asti yena vṛtrāṇi haryaśva haṃsi /",
  "GV01rvh1-10u:10695": "RV_7,022.02c sa tvām indra prabhūvaso mamattu //",
  "GV01rvh1-10u:10696": "RV_7,022.03a bodhā su me maghavan vācam emāṃ yāṃ te vasiṣṭho arcati praśastim /",
  "GV01rvh1-10u:10697": "RV_7,022.03c imā brahma sadhamāde juṣasva //",
  "GV01rvh1-10u:10698": "RV_7,022.04a śrudhī havaṃ vipipānasyādrer bodhā viprasyārcato manīṣām /",
  "GV01rvh1-10u:10699": "RV_7,022.04c kṛṣvā duvāṃsy antamā sacemā //",
  "GV01rvh1-10u:10700": "RV_7,022.05a na te giro api mṛṣye turasya na suṣṭutim asuryasya vidvān /",
  "GV01rvh1-10u:10701": "RV_7,022.05c sadā te nāma svayaśo vivakmi //",
  "GV01rvh1-10u:10702": "RV_7,022.06a bhūri hi te savanā mānuṣeṣu bhūri manīṣī havate tvām it /",
  "GV01rvh1-10u:10703": "RV_7,022.06c māre asman maghavañ jyok kaḥ //",
  "GV01rvh1-10u:10704": "RV_7,022.07a tubhyed imā savanā śūra viśvā tubhyam brahmāṇi vardhanā kṛṇomi /",
  "GV01rvh1-10u:10705": "RV_7,022.07c tvaṃ nṛbhir havyo viśvadhāsi //",
  "GV01rvh1-10u:10706": "RV_7,022.08a nū cin nu te manyamānasya dasmod aśnuvanti mahimānam ugra /",
  "GV01rvh1-10u:10707": "RV_7,022.08c na vīryam indra te na rādhaḥ //",
  "GV01rvh1-10u:10708": "RV_7,022.09a ye ca pūrva ṛṣayo ye ca nūtnā indra brahmāṇi janayanta viprāḥ /",
  "GV01rvh1-10u:10709": "RV_7,022.09c asme te santu sakhyā śivāni yūyam pāta svastibhiḥ sadā naḥ //",
  "GV01rvh1-10u:10710": "RV_7,023.01a ud u brahmāṇy airata śravasyendraṃ samarye mahayā vasiṣṭha /",
  "GV01rvh1-10u:10711": "RV_7,023.01c ā yo viśvāni śavasā tatānopaśrotā ma īvato vacāṃsi //",
  "GV01rvh1-10u:10712": "RV_7,023.02a ayāmi ghoṣa indra devajāmir irajyanta yac churudho vivāci /",
  "GV01rvh1-10u:10713": "RV_7,023.02c nahi svam āyuś cikite janeṣu tānīd aṃhāṃsy ati parṣy asmān //",
  "GV01rvh1-10u:10714": "RV_7,023.03a yuje rathaṃ gaveṣaṇaṃ haribhyām upa brahmāṇi jujuṣāṇam asthuḥ /",
  "GV01rvh1-10u:10715": "RV_7,023.03c vi bādhiṣṭa sya rodasī mahitvendro vṛtrāṇy apratī jaghanvān //",
  "GV01rvh1-10u:10716": "RV_7,023.04a āpaś cit pipyu staryo na gāvo nakṣann ṛtaṃ jaritāras ta indra /",
  "GV01rvh1-10u:10717": "RV_7,023.04c yāhi vāyur na niyuto no acchā tvaṃ hi dhībhir dayase vi vājān //",
  "GV01rvh1-10u:10718": "RV_7,023.05a te tvā madā indra mādayantu śuṣmiṇaṃ tuvirādhasaṃ jaritre /",
  "GV01rvh1-10u:10719": "RV_7,023.05c eko devatrā dayase hi martān asmiñ chūra savane mādayasva //",
  "GV01rvh1-10u:10720": "RV_7,023.06a eved indraṃ vṛṣaṇaṃ vajrabāhuṃ vasiṣṭhāso abhy arcanty arkaiḥ /",
  "GV01rvh1-10u:10721": "RV_7,023.06c sa na stuto vīravad dhātu gomad yūyam pāta svastibhiḥ sadā naḥ //",
  "GV01rvh1-10u:10722": "RV_7,024.01a yoniṣ ṭa indra sadane akāri tam ā nṛbhiḥ puruhūta pra yāhi /",
  "GV01rvh1-10u:10723": "RV_7,024.01c aso yathā no 'vitā vṛdhe ca dado vasūni mamadaś ca somaiḥ //",
  "GV01rvh1-10u:10724": "RV_7,024.02a gṛbhītaṃ te mana indra dvibarhāḥ sutaḥ somaḥ pariṣiktā madhūni /",
  "GV01rvh1-10u:10725": "RV_7,024.02c visṛṣṭadhenā bharate suvṛktir iyam indraṃ johuvatī manīṣā //",
  "GV01rvh1-10u:10726": "RV_7,024.03a ā no diva ā pṛthivyā ṛjīṣinn idam barhiḥ somapeyāya yāhi /",
  "GV01rvh1-10u:10727": "RV_7,024.03c vahantu tvā harayo madryañcam āṅgūṣam acchā tavasam madāya //",
  "GV01rvh1-10u:10728": "RV_7,024.04a ā no viśvābhir ūtibhiḥ sajoṣā brahma juṣāṇo haryaśva yāhi /",
  "GV01rvh1-10u:10729": "RV_7,024.04c varīvṛjat sthavirebhiḥ suśiprāsme dadhad vṛṣaṇaṃ śuṣmam indra //",
  "GV01rvh1-10u:10730": "RV_7,024.05a eṣa stomo maha ugrāya vāhe dhurīvātyo na vājayann adhāyi /",
  "GV01rvh1-10u:10731": "RV_7,024.05c indra tvāyam arka īṭṭe vasūnāṃ divīva dyām adhi naḥ śromataṃ dhāḥ //",
  "GV01rvh1-10u:10732": "RV_7,024.06a evā na indra vāryasya pūrdhi pra te mahīṃ sumatiṃ vevidāma /",
  "GV01rvh1-10u:10733": "RV_7,024.06c iṣam pinva maghavadbhyaḥ suvīrāṃ yūyam pāta svastibhiḥ sadā naḥ //",
  "GV01rvh1-10u:10734": "RV_7,025.01a ā te maha indroty ugra samanyavo yat samaranta senāḥ /",
  "GV01rvh1-10u:10735": "RV_7,025.01c patāti didyun naryasya bāhvor mā te mano viṣvadryag vi cārīt //",
  "GV01rvh1-10u:10736": "RV_7,025.02a ni durga indra śnathihy amitrāṃ abhi ye no martāso amanti /",
  "GV01rvh1-10u:10737": "RV_7,025.02c āre taṃ śaṃsaṃ kṛṇuhi ninitsor ā no bhara sambharaṇaṃ vasūnām //",
  "GV01rvh1-10u:10738": "RV_7,025.03a śataṃ te śiprinn ūtayaḥ sudāse sahasraṃ śaṃsā uta rātir astu /",
  "GV01rvh1-10u:10739": "RV_7,025.03c jahi vadhar vanuṣo martyasyāsme dyumnam adhi ratnaṃ ca dhehi //",
  "GV01rvh1-10u:10740": "RV_7,025.04a tvāvato hīndra kratve asmi tvāvato 'vituḥ śūra rātau /",
  "GV01rvh1-10u:10741": "RV_7,025.04c viśved ahāni taviṣīva ugraṃ okaḥ kṛṇuṣva harivo na mardhīḥ //",
  "GV01rvh1-10u:10742": "RV_7,025.05a kutsā ete haryaśvāya śūṣam indre saho devajūtam iyānāḥ /",
  "GV01rvh1-10u:10743": "RV_7,025.05c satrā kṛdhi suhanā śūra vṛtrā vayaṃ tarutrāḥ sanuyāma vājam //",
  "GV01rvh1-10u:10744": "RV_7,025.06a evā na indra vāryasya pūrdhi pra te mahīṃ sumatiṃ vevidāma /",
  "GV01rvh1-10u:10745": "RV_7,025.06c iṣam pinva maghavadbhyaḥ suvīrāṃ yūyam pāta svastibhiḥ sadā naḥ //",
  "GV01rvh1-10u:10746": "RV_7,026.01a na soma indram asuto mamāda nābrahmāṇo maghavānaṃ sutāsaḥ /",
  "GV01rvh1-10u:10747": "RV_7,026.01c tasmā ukthaṃ janaye yaj jujoṣan nṛvan navīyaḥ śṛṇavad yathā naḥ //",
  "GV01rvh1-10u:10748": "RV_7,026.02a uktha-ukthe soma indram mamāda nīthe-nīthe maghavānaṃ sutāsaḥ /",
  "GV01rvh1-10u:10749": "RV_7,026.02c yad īṃ sabādhaḥ pitaraṃ na putrāḥ samānadakṣā avase havante //",
  "GV01rvh1-10u:10750": "RV_7,026.03a cakāra tā kṛṇavan nūnam anyā yāni bruvanti vedhasaḥ suteṣu /",
  "GV01rvh1-10u:10751": "RV_7,026.03c janīr iva patir ekaḥ samāno ni māmṛje pura indraḥ su sarvāḥ //",
  "GV01rvh1-10u:10752": "RV_7,026.04a evā tam āhur uta śṛṇva indra eko vibhaktā taraṇir maghānām /",
  "GV01rvh1-10u:10753": "RV_7,026.04c mithastura ūtayo yasya pūrvīr asme bhadrāṇi saścata priyāṇi //",
  "GV01rvh1-10u:10754": "RV_7,026.05a evā vasiṣṭha indram ūtaye nṝn kṛṣṭīnāṃ vṛṣabhaṃ sute gṛṇāti /",
  "GV01rvh1-10u:10755": "RV_7,026.05c sahasriṇa upa no māhi vājān yūyam pāta svastibhiḥ sadā naḥ //",
  "GV01rvh1-10u:10756": "RV_7,027.01a indraṃ naro nemadhitā havante yat pāryā yunajate dhiyas tāḥ /",
  "GV01rvh1-10u:10757": "RV_7,027.01c śūro nṛṣātā śavasaś cakāna ā gomati vraje bhajā tvaṃ naḥ //",
  "GV01rvh1-10u:10758": "RV_7,027.02a ya indra śuṣmo maghavan te asti śikṣā sakhibhyaḥ puruhūta nṛbhyaḥ /",
  "GV01rvh1-10u:10759": "RV_7,027.02c tvaṃ hi dṛḷhā maghavan vicetā apā vṛdhi parivṛtaṃ na rādhaḥ //",
  "GV01rvh1-10u:10760": "RV_7,027.03a indro rājā jagataś carṣaṇīnām adhi kṣami viṣurūpaṃ yad asti /",
  "GV01rvh1-10u:10761": "RV_7,027.03c tato dadāti dāśuṣe vasūni codad rādha upastutaś cid arvāk //",
  "GV01rvh1-10u:10762": "RV_7,027.04a nū cin na indro maghavā sahūtī dāno vājaṃ ni yamate na ūtī /",
  "GV01rvh1-10u:10763": "RV_7,027.04c anūnā yasya dakṣiṇā pīpāya vāmaṃ nṛbhyo abhivītā sakhibhyaḥ //",
  "GV01rvh1-10u:10764": "RV_7,027.05a nū indra rāye varivas kṛdhī na ā te mano vavṛtyāma maghāya /",
  "GV01rvh1-10u:10765": "RV_7,027.05c gomad aśvāvad rathavad vyanto yūyam pāta svastibhiḥ sadā naḥ //",
  "GV01rvh1-10u:10766": "RV_7,028.01a brahmā ṇa indropa yāhi vidvān arvāñcas te harayaḥ santu yuktāḥ /",
  "GV01rvh1-10u:10767": "RV_7,028.01c viśve cid dhi tvā vihavanta martā asmākam ic chṛṇuhi viśvaminva //",
  "GV01rvh1-10u:10768": "RV_7,028.02a havaṃ ta indra mahimā vy ānaḍ brahma yat pāsi śavasinn ṛṣīṇām /",
  "GV01rvh1-10u:10769": "RV_7,028.02c ā yad vajraṃ dadhiṣe hasta ugra ghoraḥ san kratvā janiṣṭhā aṣāḷhaḥ //",
  "GV01rvh1-10u:10770": "RV_7,028.03a tava praṇītīndra johuvānān saṃ yan nṝn na rodasī ninetha /",
  "GV01rvh1-10u:10771": "RV_7,028.03c mahe kṣatrāya śavase hi jajñe 'tūtujiṃ cit tūtujir aśiśnat //",
  "GV01rvh1-10u:10772": "RV_7,028.04a ebhir na indrāhabhir daśasya durmitrāso hi kṣitayaḥ pavante /",
  "GV01rvh1-10u:10773": "RV_7,028.04c prati yac caṣṭe anṛtam anenā ava dvitā varuṇo māyī naḥ sāt //",
  "GV01rvh1-10u:10774": "RV_7,028.05a vocemed indram maghavānam enam maho rāyo rādhaso yad dadan naḥ /",
  "GV01rvh1-10u:10775": "RV_7,028.05c yo arcato brahmakṛtim aviṣṭho yūyam pāta svastibhiḥ sadā naḥ //",
  "GV01rvh1-10u:10776": "RV_7,029.01a ayaṃ soma indra tubhyaṃ sunva ā tu pra yāhi harivas tadokāḥ /",
  "GV01rvh1-10u:10777": "RV_7,029.01c pibā tv asya suṣutasya cāror dado maghāni maghavann iyānaḥ //",
  "GV01rvh1-10u:10778": "RV_7,029.02a brahman vīra brahmakṛtiṃ juṣāṇo 'rvācīno haribhir yāhi tūyam /",
  "GV01rvh1-10u:10779": "RV_7,029.02c asminn ū ṣu savane mādayasvopa brahmāṇi śṛṇava imā naḥ //",
  "GV01rvh1-10u:10780": "RV_7,029.03a kā te asty araṅkṛtiḥ sūktaiḥ kadā nūnaṃ te maghavan dāśema /",
  "GV01rvh1-10u:10781": "RV_7,029.03c viśvā matīr ā tatane tvāyādhā ma indra śṛṇavo havemā //",
  "GV01rvh1-10u:10782": "RV_7,029.04a uto ghā te puruṣyā id āsan yeṣām pūrveṣām aśṛṇor ṛṣīṇām /",
  "GV01rvh1-10u:10783": "RV_7,029.04c adhāhaṃ tvā maghavañ johavīmi tvaṃ na indrāsi pramatiḥ piteva //",
  "GV01rvh1-10u:10784": "RV_7,029.05a vocemed indram maghavānam enam maho rāyo rādhaso yad dadan naḥ /",
  "GV01rvh1-10u:10785": "RV_7,029.05c yo arcato brahmakṛtim aviṣṭho yūyam pāta svastibhiḥ sadā naḥ //",
  "GV01rvh1-10u:10786": "RV_7,030.01a ā no deva śavasā yāhi śuṣmin bhavā vṛdha indra rāyo asya /",
  "GV01rvh1-10u:10787": "RV_7,030.01c mahe nṛmṇāya nṛpate suvajra mahi kṣatrāya pauṃsyāya śūra //",
  "GV01rvh1-10u:10788": "RV_7,030.02a havanta u tvā havyaṃ vivāci tanūṣu śūrāḥ sūryasya sātau /",
  "GV01rvh1-10u:10789": "RV_7,030.02c tvaṃ viśveṣu senyo janeṣu tvaṃ vṛtrāṇi randhayā suhantu //",
  "GV01rvh1-10u:10790": "RV_7,030.03a ahā yad indra sudinā vyucchān dadho yat ketum upamaṃ samatsu /",
  "GV01rvh1-10u:10791": "RV_7,030.03c ny agniḥ sīdad asuro na hotā huvāno atra subhagāya devān //",
  "GV01rvh1-10u:10792": "RV_7,030.04a vayaṃ te ta indra ye ca deva stavanta śūra dadato maghāni /",
  "GV01rvh1-10u:10793": "RV_7,030.04c yacchā sūribhya upamaṃ varūthaṃ svābhuvo jaraṇām aśnavanta //",
  "GV01rvh1-10u:10794": "RV_7,030.05a vocemed indram maghavānam enam maho rāyo rādhaso yad dadan naḥ /",
  "GV01rvh1-10u:10795": "RV_7,030.05c yo arcato brahmakṛtim aviṣṭho yūyam pāta svastibhiḥ sadā naḥ //",
  "GV01rvh1-10u:10796": "RV_7,031.01a pra va indrāya mādanaṃ haryaśvāya gāyata /",
  "GV01rvh1-10u:10797": "RV_7,031.01c sakhāyaḥ somapāvne //",
  "GV01rvh1-10u:10798": "RV_7,031.02a śaṃsed ukthaṃ sudānava uta dyukṣaṃ yathā naraḥ /",
  "GV01rvh1-10u:10799": "RV_7,031.02c cakṛmā satyarādhase //",
  "GV01rvh1-10u:10800": "RV_7,031.03a tvaṃ na indra vājayus tvaṃ gavyuḥ śatakrato /",
  "GV01rvh1-10u:10801": "RV_7,031.03c tvaṃ hiraṇyayur vaso //",
  "GV01rvh1-10u:10802": "RV_7,031.04a vayam indra tvāyavo 'bhi pra ṇonumo vṛṣan /",
  "GV01rvh1-10u:10803": "RV_7,031.04c viddhī tv asya no vaso //",
  "GV01rvh1-10u:10804": "RV_7,031.05a mā no nide ca vaktave 'ryo randhīr arāvṇe /",
  "GV01rvh1-10u:10805": "RV_7,031.05c tve api kratur mama //",
  "GV01rvh1-10u:10806": "RV_7,031.06a tvaṃ varmāsi saprathaḥ puroyodhaś ca vṛtrahan /",
  "GV01rvh1-10u:10807": "RV_7,031.06c tvayā prati bruve yujā //",
  "GV01rvh1-10u:10808": "RV_7,031.07a mahāṃ utāsi yasya te 'nu svadhāvarī sahaḥ /",
  "GV01rvh1-10u:10809": "RV_7,031.07c mamnāte indra rodasī //",
  "GV01rvh1-10u:10810": "RV_7,031.08a taṃ tvā marutvatī pari bhuvad vāṇī sayāvarī /",
  "GV01rvh1-10u:10811": "RV_7,031.08c nakṣamāṇā saha dyubhiḥ //",
  "GV01rvh1-10u:10812": "RV_7,031.09a ūrdhvāsas tvānv indavo bhuvan dasmam upa dyavi /",
  "GV01rvh1-10u:10813": "RV_7,031.09c saṃ te namanta kṛṣṭayaḥ //",
  "GV01rvh1-10u:10814": "RV_7,031.10a pra vo mahe mahivṛdhe bharadhvam pracetase pra sumatiṃ kṛṇudhvam /",
  "GV01rvh1-10u:10815": "RV_7,031.10c viśaḥ pūrvīḥ pra carā carṣaṇiprāḥ //",
  "GV01rvh1-10u:10816": "RV_7,031.11a uruvyacase mahine suvṛktim indrāya brahma janayanta viprāḥ /",
  "GV01rvh1-10u:10817": "RV_7,031.11c tasya vratāni na minanti dhīrāḥ //",
  "GV01rvh1-10u:10818": "RV_7,031.12a indraṃ vāṇīr anuttamanyum eva satrā rājānaṃ dadhire sahadhyai /",
  "GV01rvh1-10u:10819": "RV_7,031.12c haryaśvāya barhayā sam āpīn //",
  "GV01rvh1-10u:10820": "RV_7,032.01a mo ṣu tvā vāghataś canāre asman ni rīraman /",
  "GV01rvh1-10u:10821": "RV_7,032.01c ārāttāc cit sadhamādaṃ na ā gahīha vā sann upa śrudhi //",
  "GV01rvh1-10u:10822": "RV_7,032.02a ime hi te brahmakṛtaḥ sute sacā madhau na makṣa āsate /",
  "GV01rvh1-10u:10823": "RV_7,032.02c indre kāmaṃ jaritāro vasūyavo rathe na pādam ā dadhuḥ //",
  "GV01rvh1-10u:10824": "RV_7,032.03 rāyaskāmo vajrahastaṃ sudakṣiṇam putro na pitaraṃ huve //",
  "GV01rvh1-10u:10825": "RV_7,032.04a ima indrāya sunvire somāso dadhyāśiraḥ /",
  "GV01rvh1-10u:10826": "RV_7,032.04c tāṃ ā madāya vajrahasta pītaye haribhyāṃ yāhy oka ā //",
  "GV01rvh1-10u:10827": "RV_7,032.05a śravac chrutkarṇa īyate vasūnāṃ nū cin no mardhiṣad giraḥ /",
  "GV01rvh1-10u:10828": "RV_7,032.05c sadyaś cid yaḥ sahasrāṇi śatā dadan nakir ditsantam ā minat //",
  "GV01rvh1-10u:10829": "RV_7,032.06a sa vīro apratiṣkuta indreṇa śūśuve nṛbhiḥ /",
  "GV01rvh1-10u:10830": "RV_7,032.06c yas te gabhīrā savanāni vṛtrahan sunoty ā ca dhāvati //",
  "GV01rvh1-10u:10831": "RV_7,032.07a bhavā varūtham maghavan maghonāṃ yat samajāsi śardhataḥ /",
  "GV01rvh1-10u:10832": "RV_7,032.07c vi tvāhatasya vedanam bhajemahy ā dūṇāśo bharā gayam //",
  "GV01rvh1-10u:10833": "RV_7,032.08a sunotā somapāvne somam indrāya vajriṇe /",
  "GV01rvh1-10u:10834": "RV_7,032.08c pacatā paktīr avase kṛṇudhvam it pṛṇann it pṛṇate mayaḥ //",
  "GV01rvh1-10u:10835": "RV_7,032.09a mā sredhata somino dakṣatā mahe kṛṇudhvaṃ rāya ātuje /",
  "GV01rvh1-10u:10836": "RV_7,032.09c taraṇir ij jayati kṣeti puṣyati na devāsaḥ kavatnave //",
  "GV01rvh1-10u:10837": "RV_7,032.10a nakiḥ sudāso ratham pary āsa na rīramat /",
  "GV01rvh1-10u:10838": "RV_7,032.10c indro yasyāvitā yasya maruto gamat sa gomati vraje //",
  "GV01rvh1-10u:10839": "RV_7,032.11a gamad vājaṃ vājayann indra martyo yasya tvam avitā bhuvaḥ /",
  "GV01rvh1-10u:10840": "RV_7,032.11c asmākam bodhy avitā rathānām asmākaṃ śūra nṛṇām //",
  "GV01rvh1-10u:10841": "RV_7,032.12a ud in nv asya ricyate 'ṃśo dhanaṃ na jigyuṣaḥ /",
  "GV01rvh1-10u:10842": "RV_7,032.12c ya indro harivān na dabhanti taṃ ripo dakṣaṃ dadhāti somini //",
  "GV01rvh1-10u:10843": "RV_7,032.13a mantram akharvaṃ sudhitaṃ supeśasaṃ dadhāta yajñiyeṣv ā /",
  "GV01rvh1-10u:10844": "RV_7,032.13c pūrvīś cana prasitayas taranti taṃ ya indre karmaṇā bhuvat //",
  "GV01rvh1-10u:10845": "RV_7,032.14a kas tam indra tvāvasum ā martyo dadharṣati /",
  "GV01rvh1-10u:10846": "RV_7,032.14c śraddhā it te maghavan pārye divi vājī vājaṃ siṣāsati //",
  "GV01rvh1-10u:10847": "RV_7,032.15a maghonaḥ sma vṛtrahatyeṣu codaya ye dadati priyā vasu /",
  "GV01rvh1-10u:10848": "RV_7,032.15c tava praṇītī haryaśva sūribhir viśvā tarema duritā //",
  "GV01rvh1-10u:10849": "RV_7,032.16a taved indrāvamaṃ vasu tvam puṣyasi madhyamam /",
  "GV01rvh1-10u:10850": "RV_7,032.16c satrā viśvasya paramasya rājasi nakiṣ ṭvā goṣu vṛṇvate //",
  "GV01rvh1-10u:10851": "RV_7,032.17a tvaṃ viśvasya dhanadā asi śruto ya īm bhavanty ājayaḥ /",
  "GV01rvh1-10u:10852": "RV_7,032.17c tavāyaṃ viśvaḥ puruhūta pārthivo 'vasyur nāma bhikṣate //",
  "GV01rvh1-10u:10853": "RV_7,032.18a yad indra yāvatas tvam etāvad aham īśīya /",
  "GV01rvh1-10u:10854": "RV_7,032.18c stotāram id didhiṣeya radāvaso na pāpatvāya rāsīya //",
  "GV01rvh1-10u:10855": "RV_7,032.19a śikṣeyam in mahayate dive-dive rāya ā kuhacidvide /",
  "GV01rvh1-10u:10856": "RV_7,032.19c nahi tvad anyan maghavan na āpyaṃ vasyo asti pitā cana //",
  "GV01rvh1-10u:10857": "RV_7,032.20a taraṇir it siṣāsati vājam purandhyā yujā /",
  "GV01rvh1-10u:10858": "RV_7,032.20c ā va indram puruhūtaṃ name girā nemiṃ taṣṭeva sudrvam //",
  "GV01rvh1-10u:10859": "RV_7,032.21a na duṣṭutī martyo vindate vasu na sredhantaṃ rayir naśat /",
  "GV01rvh1-10u:10860": "RV_7,032.21c suśaktir in maghavan tubhyam māvate deṣṇaṃ yat pārye divi //",
  "GV01rvh1-10u:10861": "RV_7,032.22a abhi tvā śūra nonumo 'dugdhā iva dhenavaḥ /",
  "GV01rvh1-10u:10862": "RV_7,032.22c īśānam asya jagataḥ svardṛśam īśānam indra tasthuṣaḥ //",
  "GV01rvh1-10u:10863": "RV_7,032.23a na tvāvāṃ anyo divyo na pārthivo na jāto na janiṣyate /",
  "GV01rvh1-10u:10864": "RV_7,032.23c aśvāyanto maghavann indra vājino gavyantas tvā havāmahe //",
  "GV01rvh1-10u:10865": "RV_7,032.24a abhī ṣatas tad ā bharendra jyāyaḥ kanīyasaḥ /",
  "GV01rvh1-10u:10866": "RV_7,032.24c purūvasur hi maghavan sanād asi bhare-bhare ca havyaḥ //",
  "GV01rvh1-10u:10867": "RV_7,032.25a parā ṇudasva maghavann amitrān suvedā no vasū kṛdhi /",
  "GV01rvh1-10u:10868": "RV_7,032.25c asmākam bodhy avitā mahādhane bhavā vṛdhaḥ sakhīnām //",
  "GV01rvh1-10u:10869": "RV_7,032.26a indra kratuṃ na ā bhara pitā putrebhyo yathā /",
  "GV01rvh1-10u:10870": "RV_7,032.26c śikṣā ṇo asmin puruhūta yāmani jīvā jyotir aśīmahi //",
  "GV01rvh1-10u:10871": "RV_7,032.27a mā no ajñātā vṛjanā durādhyo māśivāso ava kramuḥ /",
  "GV01rvh1-10u:10872": "RV_7,032.27c tvayā vayam pravataḥ śaśvatīr apo 'ti śūra tarāmasi //",
  "GV01rvh1-10u:10873": "RV_7,033.01a śvityañco mā dakṣiṇataskapardā dhiyañjinvāso abhi hi pramanduḥ /",
  "GV01rvh1-10u:10874": "RV_7,033.01c uttiṣṭhan voce pari barhiṣo nṝn na me dūrād avitave vasiṣṭhāḥ //",
  "GV01rvh1-10u:10875": "RV_7,033.02a dūrād indram anayann ā sutena tiro vaiśantam ati pāntam ugram /",
  "GV01rvh1-10u:10876": "RV_7,033.02c pāśadyumnasya vāyatasya somāt sutād indro 'vṛṇītā vasiṣṭhān //",
  "GV01rvh1-10u:10877": "RV_7,033.03a even nu kaṃ sindhum ebhis tatāreven nu kam bhedam ebhir jaghāna /",
  "GV01rvh1-10u:10878": "RV_7,033.03c even nu kaṃ dāśarājñe sudāsam prāvad indro brahmaṇā vo vasiṣṭhāḥ //",
  "GV01rvh1-10u:10879": "RV_7,033.04a juṣṭī naro brahmaṇā vaḥ pitṝṇām akṣam avyayaṃ na kilā riṣātha /",
  "GV01rvh1-10u:10880": "RV_7,033.04c yac chakvarīṣu bṛhatā raveṇendre śuṣmam adadhātā vasiṣṭhāḥ //",
  "GV01rvh1-10u:10881": "RV_7,033.05a ud dyām ivet tṛṣṇajo nāthitāso 'dīdhayur dāśarājñe vṛtāsaḥ /",
  "GV01rvh1-10u:10882": "RV_7,033.05c vasiṣṭhasya stuvata indro aśrod uruṃ tṛtsubhyo akṛṇod u lokam //",
  "GV01rvh1-10u:10883": "RV_7,033.06a daṇḍā ived goajanāsa āsan paricchinnā bharatā arbhakāsaḥ /",
  "GV01rvh1-10u:10884": "RV_7,033.06c abhavac ca puraetā vasiṣṭha ād it tṛtsūnāṃ viśo aprathanta //",
  "GV01rvh1-10u:10885": "RV_7,033.07a trayaḥ kṛṇvanti bhuvaneṣu retas tisraḥ prajā āryā jyotiragrāḥ /",
  "GV01rvh1-10u:10886": "RV_7,033.07c trayo gharmāsa uṣasaṃ sacante sarvāṃ it tāṃ anu vidur vasiṣṭhāḥ //",
  "GV01rvh1-10u:10887": "RV_7,033.08a sūryasyeva vakṣatho jyotir eṣāṃ samudrasyeva mahimā gabhīraḥ /",
  "GV01rvh1-10u:10888": "RV_7,033.08c vātasyeva prajavo nānyena stomo vasiṣṭhā anvetave vaḥ //",
  "GV01rvh1-10u:10889": "RV_7,033.09a ta in niṇyaṃ hṛdayasya praketaiḥ sahasravalśam abhi saṃ caranti /",
  "GV01rvh1-10u:10890": "RV_7,033.09c yamena tatam paridhiṃ vayanto 'psarasa upa sedur vasiṣṭhāḥ //",
  "GV01rvh1-10u:10891": "RV_7,033.10a vidyuto jyotiḥ pari saṃjihānam mitrāvaruṇā yad apaśyatāṃ tvā /",
  "GV01rvh1-10u:10892": "RV_7,033.10c tat te janmotaikaṃ vasiṣṭhāgastyo yat tvā viśa ājabhāra //",
  "GV01rvh1-10u:10893": "RV_7,033.11a utāsi maitrāvaruṇo vasiṣṭhorvaśyā brahman manaso 'dhi jātaḥ /",
  "GV01rvh1-10u:10894": "RV_7,033.11c drapsaṃ skannam brahmaṇā daivyena viśve devāḥ puṣkare tvādadanta //",
  "GV01rvh1-10u:10895": "RV_7,033.12a sa praketa ubhayasya pravidvān sahasradāna uta vā sadānaḥ /",
  "GV01rvh1-10u:10896": "RV_7,033.12c yamena tatam paridhiṃ vayiṣyann apsarasaḥ pari jajñe vasiṣṭhaḥ //",
  "GV01rvh1-10u:10897": "RV_7,033.13a satre ha jātāv iṣitā namobhiḥ kumbhe retaḥ siṣicatuḥ samānam /",
  "GV01rvh1-10u:10898": "RV_7,033.13c tato ha māna ud iyāya madhyāt tato jātam ṛṣim āhur vasiṣṭham //",
  "GV01rvh1-10u:10899": "RV_7,033.14a ukthabhṛtaṃ sāmabhṛtam bibharti grāvāṇam bibhrat pra vadāty agre /",
  "GV01rvh1-10u:10900": "RV_7,033.14c upainam ādhvaṃ sumanasyamānā ā vo gacchāti pratṛdo vasiṣṭhaḥ //",
  "GV01rvh1-10u:10901": "RV_7,034.01 pra śukraitu devī manīṣā asmat sutaṣṭo ratho na vājī //",
  "GV01rvh1-10u:10902": "RV_7,034.02 viduḥ pṛthivyā divo janitraṃ śṛṇvanty āpo adha kṣarantīḥ //",
  "GV01rvh1-10u:10903": "RV_7,034.03 āpaś cid asmai pinvanta pṛthvīr vṛtreṣu śūrā maṃsanta ugrāḥ //",
  "GV01rvh1-10u:10904": "RV_7,034.04 ā dhūrṣv asmai dadhātāśvān indro na vajrī hiraṇyabāhuḥ //",
  "GV01rvh1-10u:10905": "RV_7,034.05 abhi pra sthātāheva yajñaṃ yāteva patman tmanā hinota //",
  "GV01rvh1-10u:10906": "RV_7,034.06 tmanā samatsu hinota yajñaṃ dadhāta ketuṃ janāya vīram //",
  "GV01rvh1-10u:10907": "RV_7,034.07 ud asya śuṣmād bhānur nārta bibharti bhāram pṛthivī na bhūma //",
  "GV01rvh1-10u:10908": "RV_7,034.08 hvayāmi devāṃ ayātur agne sādhann ṛtena dhiyaṃ dadhāmi //",
  "GV01rvh1-10u:10909": "RV_7,034.09 abhi vo devīṃ dhiyaṃ dadhidhvam pra vo devatrā vācaṃ kṛṇudhvam //",
  "GV01rvh1-10u:10910": "RV_7,034.10 ā caṣṭa āsām pātho nadīnāṃ varuṇa ugraḥ sahasracakṣāḥ //",
  "GV01rvh1-10u:10911": "RV_7,034.11 rājā rāṣṭrānām peśo nadīnām anuttam asmai kṣatraṃ viśvāyu //",
  "GV01rvh1-10u:10912": "RV_7,034.12 aviṣṭo asmān viśvāsu vikṣv adyuṃ kṛṇota śaṃsaṃ ninitsoḥ //",
  "GV01rvh1-10u:10913": "RV_7,034.13 vy etu didyud dviṣām aśevā yuyota viṣvag rapas tanūnām //",
  "GV01rvh1-10u:10914": "RV_7,034.14 avīn no agnir havyān namobhiḥ preṣṭho asmā adhāyi stomaḥ //",
  "GV01rvh1-10u:10915": "RV_7,034.15 sajūr devebhir apāṃ napātaṃ sakhāyaṃ kṛdhvaṃ śivo no astu //",
  "GV01rvh1-10u:10916": "RV_7,034.16 abjām ukthair ahiṃ gṛṇīṣe budhne nadīnāṃ rajassu ṣīdan //",
  "GV01rvh1-10u:10917": "RV_7,034.17 mā no 'hir budhnyo riṣe dhān mā yajño asya sridhad ṛtāyoḥ //",
  "GV01rvh1-10u:10918": "RV_7,034.18 uta na eṣu nṛṣu śravo dhuḥ pra rāye yantu śardhanto aryaḥ //",
  "GV01rvh1-10u:10919": "RV_7,034.19 tapanti śatruṃ svar ṇa bhūmā mahāsenāso amebhir eṣām //",
  "GV01rvh1-10u:10920": "RV_7,034.20 ā yan naḥ patnīr gamanty acchā tvaṣṭā supāṇir dadhātu vīrān //",
  "GV01rvh1-10u:10921": "RV_7,034.21 prati na stomaṃ tvaṣṭā juṣeta syād asme aramatir vasūyuḥ //",
  "GV01rvh1-10u:10922": "RV_7,034.22a tā no rāsan rātiṣāco vasūny ā rodasī varuṇānī śṛṇotu /",
  "GV01rvh1-10u:10923": "RV_7,034.22c varūtrībhiḥ suśaraṇo no astu tvaṣṭā sudatro vi dadhātu rāyaḥ //",
  "GV01rvh1-10u:10924": "RV_7,034.23a tan no rāyaḥ parvatās tan na āpas tad rātiṣāca oṣadhīr uta dyauḥ /",
  "GV01rvh1-10u:10925": "RV_7,034.23c vanaspatibhiḥ pṛthivī sajoṣā ubhe rodasī pari pāsato naḥ //",
  "GV01rvh1-10u:10926": "RV_7,034.24a anu tad urvī rodasī jihātām anu dyukṣo varuṇa indrasakhā /",
  "GV01rvh1-10u:10927": "RV_7,034.24c anu viśve maruto ye sahāso rāyaḥ syāma dharuṇaṃ dhiyadhyai //",
  "GV01rvh1-10u:10928": "RV_7,034.25a tan na indro varuṇo mitro agnir āpa oṣadhīr vanino juṣanta /",
  "GV01rvh1-10u:10929": "RV_7,034.25c śarman syāma marutām upasthe yūyam pāta svastibhiḥ sadā naḥ //",
  "GV01rvh1-10u:10930": "RV_7,035.01a śaṃ na indrāgnī bhavatām avobhiḥ śaṃ na indrāvaruṇā rātahavyā /",
  "GV01rvh1-10u:10931": "RV_7,035.01c śam indrāsomā suvitāya śaṃ yoḥ śaṃ na indrāpūṣaṇā vājasātau //",
  "GV01rvh1-10u:10932": "RV_7,035.02a śaṃ no bhagaḥ śam u naḥ śaṃso astu śaṃ naḥ purandhiḥ śam u santu rāyaḥ /",
  "GV01rvh1-10u:10933": "RV_7,035.02c śaṃ naḥ satyasya suyamasya śaṃsaḥ śaṃ no aryamā purujāto astu //",
  "GV01rvh1-10u:10934": "RV_7,035.03a śaṃ no dhātā śam u dhartā no astu śaṃ na urūcī bhavatu svadhābhiḥ /",
  "GV01rvh1-10u:10935": "RV_7,035.03c śaṃ rodasī bṛhatī śaṃ no adriḥ śaṃ no devānāṃ suhavāni santu //",
  "GV01rvh1-10u:10936": "RV_7,035.04a śaṃ no agnir jyotiranīko astu śaṃ no mitrāvaruṇāv aśvinā śam /",
  "GV01rvh1-10u:10937": "RV_7,035.04c śaṃ naḥ sukṛtāṃ sukṛtāni santu śaṃ na iṣiro abhi vātu vātaḥ //",
  "GV01rvh1-10u:10938": "RV_7,035.05a śaṃ no dyāvāpṛthivī pūrvahūtau śam antarikṣaṃ dṛśaye no astu /",
  "GV01rvh1-10u:10939": "RV_7,035.05c śaṃ na oṣadhīr vanino bhavantu śaṃ no rajasas patir astu jiṣṇuḥ //",
  "GV01rvh1-10u:10940": "RV_7,035.06a śaṃ na indro vasubhir devo astu śam ādityebhir varuṇaḥ suśaṃsaḥ /",
  "GV01rvh1-10u:10941": "RV_7,035.06c śaṃ no rudro rudrebhir jalāṣaḥ śaṃ nas tvaṣṭā gnābhir iha śṛṇotu //",
  "GV01rvh1-10u:10942": "RV_7,035.07a śaṃ naḥ somo bhavatu brahma śaṃ naḥ śaṃ no grāvāṇaḥ śam u santu yajñāḥ /",
  "GV01rvh1-10u:10943": "RV_7,035.07c śaṃ naḥ svarūṇām mitayo bhavantu śaṃ naḥ prasvaḥ śam v astu vediḥ //",
  "GV01rvh1-10u:10944": "RV_7,035.08a śaṃ naḥ sūrya urucakṣā ud etu śaṃ naś catasraḥ pradiśo bhavantu /",
  "GV01rvh1-10u:10945": "RV_7,035.08c śaṃ naḥ parvatā dhruvayo bhavantu śaṃ naḥ sindhavaḥ śam u santv āpaḥ //",
  "GV01rvh1-10u:10946": "RV_7,035.09a śaṃ no aditir bhavatu vratebhiḥ śaṃ no bhavantu marutaḥ svarkāḥ /",
  "GV01rvh1-10u:10947": "RV_7,035.09c śaṃ no viṣṇuḥ śam u pūṣā no astu śaṃ no bhavitraṃ śam v astu vāyuḥ //",
  "GV01rvh1-10u:10948": "RV_7,035.10a śaṃ no devaḥ savitā trāyamāṇaḥ śaṃ no bhavantūṣaso vibhātīḥ /",
  "GV01rvh1-10u:10949": "RV_7,035.10c śaṃ naḥ parjanyo bhavatu prajābhyaḥ śaṃ naḥ kṣetrasya patir astu śambhuḥ //",
  "GV01rvh1-10u:10950": "RV_7,035.11a śaṃ no devā viśvadevā bhavantu śaṃ sarasvatī saha dhībhir astu /",
  "GV01rvh1-10u:10951": "RV_7,035.11c śam abhiṣācaḥ śam u rātiṣācaḥ śaṃ no divyāḥ pārthivāḥ śaṃ no apyāḥ //",
  "GV01rvh1-10u:10952": "RV_7,035.12a śaṃ naḥ satyasya patayo bhavantu śaṃ no arvantaḥ śam u santu gāvaḥ /",
  "GV01rvh1-10u:10953": "RV_7,035.12c śaṃ na ṛbhavaḥ sukṛtaḥ suhastāḥ śaṃ no bhavantu pitaro haveṣu //",
  "GV01rvh1-10u:10954": "RV_7,035.13a śaṃ no aja ekapād devo astu śaṃ no 'hir budhnyaḥ śaṃ samudraḥ /",
  "GV01rvh1-10u:10955": "RV_7,035.13c śaṃ no apāṃ napāt perur astu śaṃ naḥ pṛśnir bhavatu devagopā //",
  "GV01rvh1-10u:10956": "RV_7,035.14a ādityā rudrā vasavo juṣantedam brahma kriyamāṇaṃ navīyaḥ /",
  "GV01rvh1-10u:10957": "RV_7,035.14c śṛṇvantu no divyāḥ pārthivāso gojātā uta ye yajñiyāsaḥ //",
  "GV01rvh1-10u:10958": "RV_7,035.15a ye devānāṃ yajñiyā yajñiyānām manor yajatrā amṛtā ṛtajñāḥ /",
  "GV01rvh1-10u:10959": "RV_7,035.15c te no rāsantām urugāyam adya yūyam pāta svastibhiḥ sadā naḥ //",
  "GV01rvh1-10u:10960": "RV_7,036.01a pra brahmaitu sadanād ṛtasya vi raśmibhiḥ sasṛje sūryo gāḥ /",
  "GV01rvh1-10u:10961": "RV_7,036.01c vi sānunā pṛthivī sasra urvī pṛthu pratīkam adhy edhe agniḥ //",
  "GV01rvh1-10u:10962": "RV_7,036.02a imāṃ vām mitrāvaruṇā suvṛktim iṣaṃ na kṛṇve asurā navīyaḥ /",
  "GV01rvh1-10u:10963": "RV_7,036.02c ino vām anyaḥ padavīr adabdho janaṃ ca mitro yatati bruvāṇaḥ //",
  "GV01rvh1-10u:10964": "RV_7,036.03a ā vātasya dhrajato ranta ityā apīpayanta dhenavo na sūdāḥ /",
  "GV01rvh1-10u:10965": "RV_7,036.03c maho divaḥ sadane jāyamāno 'cikradad vṛṣabhaḥ sasminn ūdhan //",
  "GV01rvh1-10u:10966": "RV_7,036.04a girā ya etā yunajad dharī ta indra priyā surathā śūra dhāyū /",
  "GV01rvh1-10u:10967": "RV_7,036.04c pra yo manyuṃ ririkṣato mināty ā sukratum aryamaṇaṃ vavṛtyām //",
  "GV01rvh1-10u:10968": "RV_7,036.05a yajante asya sakhyaṃ vayaś ca namasvinaḥ sva ṛtasya dhāman /",
  "GV01rvh1-10u:10969": "RV_7,036.05c vi pṛkṣo bābadhe nṛbhi stavāna idaṃ namo rudrāya preṣṭham //",
  "GV01rvh1-10u:10970": "RV_7,036.06a ā yat sākaṃ yaśaso vāvaśānāḥ sarasvatī saptathī sindhumātā /",
  "GV01rvh1-10u:10971": "RV_7,036.06c yāḥ suṣvayanta sudughāḥ sudhārā abhi svena payasā pīpyānāḥ //",
  "GV01rvh1-10u:10972": "RV_7,036.07a uta tye no maruto mandasānā dhiyaṃ tokaṃ ca vājino 'vantu /",
  "GV01rvh1-10u:10973": "RV_7,036.07c mā naḥ pari khyad akṣarā caranty avīvṛdhan yujyaṃ te rayiṃ naḥ //",
  "GV01rvh1-10u:10974": "RV_7,036.08a pra vo mahīm aramatiṃ kṛṇudhvam pra pūṣaṇaṃ vidathyaṃ na vīram /",
  "GV01rvh1-10u:10975": "RV_7,036.08c bhagaṃ dhiyo 'vitāraṃ no asyāḥ sātau vājaṃ rātiṣācam purandhim //",
  "GV01rvh1-10u:10976": "RV_7,036.09a acchāyaṃ vo marutaḥ śloka etv acchā viṣṇuṃ niṣiktapām avobhiḥ /",
  "GV01rvh1-10u:10977": "RV_7,036.09c uta prajāyai gṛṇate vayo dhur yūyam pāta svastibhiḥ sadā naḥ //",
  "GV01rvh1-10u:10978": "RV_7,037.01a ā vo vāhiṣṭho vahatu stavadhyai ratho vājā ṛbhukṣaṇo amṛktaḥ /",
  "GV01rvh1-10u:10979": "RV_7,037.01c abhi tripṛṣṭhaiḥ savaneṣu somair made suśiprā mahabhiḥ pṛṇadhvam //",
  "GV01rvh1-10u:10980": "RV_7,037.02a yūyaṃ ha ratnam maghavatsu dhattha svardṛśa ṛbhukṣaṇo amṛktam /",
  "GV01rvh1-10u:10981": "RV_7,037.02c saṃ yajñeṣu svadhāvantaḥ pibadhvaṃ vi no rādhāṃsi matibhir dayadhvam //",
  "GV01rvh1-10u:10982": "RV_7,037.03a uvocitha hi maghavan deṣṇam maho arbhasya vasuno vibhāge /",
  "GV01rvh1-10u:10983": "RV_7,037.03c ubhā te pūrṇā vasunā gabhastī na sūnṛtā ni yamate vasavyā //",
  "GV01rvh1-10u:10984": "RV_7,037.04a tvam indra svayaśā ṛbhukṣā vājo na sādhur astam eṣy ṛkvā /",
  "GV01rvh1-10u:10985": "RV_7,037.04c vayaṃ nu te dāśvāṃsaḥ syāma brahma kṛṇvanto harivo vasiṣṭhāḥ //",
  "GV01rvh1-10u:10986": "RV_7,037.05a sanitāsi pravato dāśuṣe cid yābhir viveṣo haryaśva dhībhiḥ /",
  "GV01rvh1-10u:10987": "RV_7,037.05c vavanmā nu te yujyābhir ūtī kadā na indra rāya ā daśasyeḥ //",
  "GV01rvh1-10u:10988": "RV_7,037.06a vāsayasīva vedhasas tvaṃ naḥ kadā na indra vacaso bubodhaḥ /",
  "GV01rvh1-10u:10989": "RV_7,037.06c astaṃ tātyā dhiyā rayiṃ suvīram pṛkṣo no arvā ny uhīta vājī //",
  "GV01rvh1-10u:10990": "RV_7,037.07a abhi yaṃ devī nirṛtiś cid īśe nakṣanta indraṃ śaradaḥ supṛkṣaḥ /",
  "GV01rvh1-10u:10991": "RV_7,037.07c upa tribandhur jaradaṣṭim ety asvaveśaṃ yaṃ kṛṇavanta martāḥ //",
  "GV01rvh1-10u:10992": "RV_7,037.08a ā no rādhāṃsi savita stavadhyā ā rāyo yantu parvatasya rātau /",
  "GV01rvh1-10u:10993": "RV_7,037.08c sadā no divyaḥ pāyuḥ siṣaktu yūyam pāta svastibhiḥ sadā naḥ //",
  "GV01rvh1-10u:10994": "RV_7,038.01a ud u ṣya devaḥ savitā yayāma hiraṇyayīm amatiṃ yām aśiśret /",
  "GV01rvh1-10u:10995": "RV_7,038.01c nūnam bhago havyo mānuṣebhir vi yo ratnā purūvasur dadhāti //",
  "GV01rvh1-10u:10996": "RV_7,038.02a ud u tiṣṭha savitaḥ śrudhy asya hiraṇyapāṇe prabhṛtāv ṛtasya /",
  "GV01rvh1-10u:10997": "RV_7,038.02c vy urvīm pṛthvīm amatiṃ sṛjāna ā nṛbhyo martabhojanaṃ suvānaḥ //",
  "GV01rvh1-10u:10998": "RV_7,038.03a api ṣṭutaḥ savitā devo astu yam ā cid viśve vasavo gṛṇanti /",
  "GV01rvh1-10u:10999": "RV_7,038.03c sa na stomān namasyaś cano dhād viśvebhiḥ pātu pāyubhir ni sūrīn //",
  "GV01rvh1-10u:11000": "RV_7,038.04a abhi yaṃ devy aditir gṛṇāti savaṃ devasya savitur juṣāṇā /",
  "GV01rvh1-10u:11001": "RV_7,038.04c abhi samrājo varuṇo gṛṇanty abhi mitrāso aryamā sajoṣāḥ //",
  "GV01rvh1-10u:11002": "RV_7,038.05a abhi ye mitho vanuṣaḥ sapante rātiṃ divo rātiṣācaḥ pṛthivyāḥ /",
  "GV01rvh1-10u:11003": "RV_7,038.05c ahir budhnya uta naḥ śṛṇotu varūtry ekadhenubhir ni pātu //",
  "GV01rvh1-10u:11004": "RV_7,038.06a anu tan no jāspatir maṃsīṣṭa ratnaṃ devasya savitur iyānaḥ /",
  "GV01rvh1-10u:11005": "RV_7,038.06c bhagam ugro 'vase johavīti bhagam anugro adha yāti ratnam //",
  "GV01rvh1-10u:11006": "RV_7,038.07a śaṃ no bhavantu vājino haveṣu devatātā mitadravaḥ svarkāḥ /",
  "GV01rvh1-10u:11007": "RV_7,038.07c jambhayanto 'hiṃ vṛkaṃ rakṣāṃsi sanemy asmad yuyavann amīvāḥ //",
  "GV01rvh1-10u:11008": "RV_7,038.08a vāje-vāje 'vata vājino no dhaneṣu viprā amṛtā ṛtajñāḥ /",
  "GV01rvh1-10u:11009": "RV_7,038.08c asya madhvaḥ pibata mādayadhvaṃ tṛptā yāta pathibhir devayānaiḥ //",
  "GV01rvh1-10u:11010": "RV_7,039.01a ūrdhvo agniḥ sumatiṃ vasvo aśret pratīcī jūrṇir devatātim eti /",
  "GV01rvh1-10u:11011": "RV_7,039.01c bhejāte adrī rathyeva panthām ṛtaṃ hotā na iṣito yajāti //",
  "GV01rvh1-10u:11012": "RV_7,039.02a pra vāvṛje suprayā barhir eṣām ā viśpatīva bīriṭa iyāte /",
  "GV01rvh1-10u:11013": "RV_7,039.02c viśām aktor uṣasaḥ pūrvahūtau vāyuḥ pūṣā svastaye niyutvān //",
  "GV01rvh1-10u:11014": "RV_7,039.03a jmayā atra vasavo ranta devā urāv antarikṣe marjayanta śubhrāḥ /",
  "GV01rvh1-10u:11015": "RV_7,039.03c arvāk patha urujrayaḥ kṛṇudhvaṃ śrotā dūtasya jagmuṣo no asya //",
  "GV01rvh1-10u:11016": "RV_7,039.04a te hi yajñeṣu yajñiyāsa ūmāḥ sadhasthaṃ viśve abhi santi devāḥ /",
  "GV01rvh1-10u:11017": "RV_7,039.04c tāṃ adhvara uśato yakṣy agne śruṣṭī bhagaṃ nāsatyā purandhim //",
  "GV01rvh1-10u:11018": "RV_7,039.05a āgne giro diva ā pṛthivyā mitraṃ vaha varuṇam indram agnim /",
  "GV01rvh1-10u:11019": "RV_7,039.05c āryamaṇam aditiṃ viṣṇum eṣāṃ sarasvatī maruto mādayantām //",
  "GV01rvh1-10u:11020": "RV_7,039.06a rare havyam matibhir yajñiyānāṃ nakṣat kāmam martyānām asinvan /",
  "GV01rvh1-10u:11021": "RV_7,039.06c dhātā rayim avidasyaṃ sadāsāṃ sakṣīmahi yujyebhir nu devaiḥ //",
  "GV01rvh1-10u:11022": "RV_7,039.07a nū rodasī abhiṣṭute vasiṣṭhair ṛtāvāno varuṇo mitro agniḥ /",
  "GV01rvh1-10u:11023": "RV_7,039.07c yacchantu candrā upamaṃ no arkaṃ yūyam pāta svastibhiḥ sadā naḥ //",
  "GV01rvh1-10u:11024": "RV_7,040.01a o śruṣṭir vidathyā sam etu prati stomaṃ dadhīmahi turāṇām /",
  "GV01rvh1-10u:11025": "RV_7,040.01c yad adya devaḥ savitā suvāti syāmāsya ratnino vibhāge //",
  "GV01rvh1-10u:11026": "RV_7,040.02a mitras tan no varuṇo rodasī ca dyubhaktam indro aryamā dadātu /",
  "GV01rvh1-10u:11027": "RV_7,040.02c dideṣṭu devy aditī rekṇo vāyuś ca yan niyuvaite bhagaś ca //",
  "GV01rvh1-10u:11028": "RV_7,040.03a sed ugro astu marutaḥ sa śuṣmī yam martyam pṛṣadaśvā avātha /",
  "GV01rvh1-10u:11029": "RV_7,040.03c utem agniḥ sarasvatī junanti na tasya rāyaḥ paryetāsti //",
  "GV01rvh1-10u:11030": "RV_7,040.04a ayaṃ hi netā varuṇa ṛtasya mitro rājāno aryamāpo dhuḥ /",
  "GV01rvh1-10u:11031": "RV_7,040.04c suhavā devy aditir anarvā te no aṃho ati parṣann ariṣṭān //",
  "GV01rvh1-10u:11032": "RV_7,040.05a asya devasya mīḷhuṣo vayā viṣṇor eṣasya prabhṛthe havirbhiḥ /",
  "GV01rvh1-10u:11033": "RV_7,040.05c vide hi rudro rudriyam mahitvaṃ yāsiṣṭaṃ vartir aśvināv irāvat //",
  "GV01rvh1-10u:11034": "RV_7,040.06a mātra pūṣann āghṛṇa irasyo varūtrī yad rātiṣācaś ca rāsan /",
  "GV01rvh1-10u:11035": "RV_7,040.06c mayobhuvo no arvanto ni pāntu vṛṣṭim parijmā vāto dadātu //",
  "GV01rvh1-10u:11036": "RV_7,040.07a nū rodasī abhiṣṭute vasiṣṭhair ṛtāvāno varuṇo mitro agniḥ /",
  "GV01rvh1-10u:11037": "RV_7,040.07c yacchantu candrā upamaṃ no arkaṃ yūyam pāta svastibhiḥ sadā naḥ //",
  "GV01rvh1-10u:11038": "RV_7,041.01a prātar agnim prātar indraṃ havāmahe prātar mitrāvaruṇā prātar aśvinā /",
  "GV01rvh1-10u:11039": "RV_7,041.01c prātar bhagam pūṣaṇam brahmaṇas patim prātaḥ somam uta rudraṃ huvema //",
  "GV01rvh1-10u:11040": "RV_7,041.02a prātarjitam bhagam ugraṃ huvema vayam putram aditer yo vidhartā /",
  "GV01rvh1-10u:11041": "RV_7,041.02c ādhraś cid yam manyamānas turaś cid rājā cid yam bhagam bhakṣīty āha //",
  "GV01rvh1-10u:11042": "RV_7,041.03a bhaga praṇetar bhaga satyarādho bhagemāṃ dhiyam ud avā dadan naḥ /",
  "GV01rvh1-10u:11043": "RV_7,041.03c bhaga pra ṇo janaya gobhir aśvair bhaga pra nṛbhir nṛvantaḥ syāma //",
  "GV01rvh1-10u:11044": "RV_7,041.04a utedānīm bhagavantaḥ syāmota prapitva uta madhye ahnām /",
  "GV01rvh1-10u:11045": "RV_7,041.04c utoditā maghavan sūryasya vayaṃ devānāṃ sumatau syāma //",
  "GV01rvh1-10u:11046": "RV_7,041.05a bhaga eva bhagavāṃ astu devās tena vayam bhagavantaḥ syāma /",
  "GV01rvh1-10u:11047": "RV_7,041.05c taṃ tvā bhaga sarva ij johavīti sa no bhaga puraetā bhaveha //",
  "GV01rvh1-10u:11048": "RV_7,041.06a sam adhvarāyoṣaso namanta dadhikrāveva śucaye padāya /",
  "GV01rvh1-10u:11049": "RV_7,041.06c arvācīnaṃ vasuvidam bhagaṃ no ratham ivāśvā vājina ā vahantu //",
  "GV01rvh1-10u:11050": "RV_7,041.07a aśvāvatīr gomatīr na uṣāso vīravatīḥ sadam ucchantu bhadrāḥ /",
  "GV01rvh1-10u:11051": "RV_7,041.07c ghṛtaṃ duhānā viśvataḥ prapītā yūyam pāta svastibhiḥ sadā naḥ //",
  "GV01rvh1-10u:11052": "RV_7,042.01a pra brahmāṇo aṅgiraso nakṣanta pra krandanur nabhanyasya vetu /",
  "GV01rvh1-10u:11053": "RV_7,042.01c pra dhenava udapruto navanta yujyātām adrī adhvarasya peśaḥ //",
  "GV01rvh1-10u:11054": "RV_7,042.02a sugas te agne sanavitto adhvā yukṣvā sute harito rohitaś ca /",
  "GV01rvh1-10u:11055": "RV_7,042.02c ye vā sadmann aruṣā vīravāho huve devānāṃ janimāni sattaḥ //",
  "GV01rvh1-10u:11056": "RV_7,042.03a sam u vo yajñam mahayan namobhiḥ pra hotā mandro ririca upāke /",
  "GV01rvh1-10u:11057": "RV_7,042.03c yajasva su purvaṇīka devān ā yajñiyām aramatiṃ vavṛtyāḥ //",
  "GV01rvh1-10u:11058": "RV_7,042.04a yadā vīrasya revato duroṇe syonaśīr atithir āciketat /",
  "GV01rvh1-10u:11059": "RV_7,042.04c suprīto agniḥ sudhito dama ā sa viśe dāti vāryam iyatyai //",
  "GV01rvh1-10u:11060": "RV_7,042.05a imaṃ no agne adhvaraṃ juṣasva marutsv indre yaśasaṃ kṛdhī naḥ /",
  "GV01rvh1-10u:11061": "RV_7,042.05c ā naktā barhiḥ sadatām uṣāsośantā mitrāvaruṇā yajeha //",
  "GV01rvh1-10u:11062": "RV_7,042.06a evāgniṃ sahasyaṃ vasiṣṭho rāyaskāmo viśvapsnyasya staut /",
  "GV01rvh1-10u:11063": "RV_7,042.06c iṣaṃ rayim paprathad vājam asme yūyam pāta svastibhiḥ sadā naḥ //",
  "GV01rvh1-10u:11064": "RV_7,043.01a pra vo yajñeṣu devayanto arcan dyāvā namobhiḥ pṛthivī iṣadhyai /",
  "GV01rvh1-10u:11065": "RV_7,043.01c yeṣām brahmāṇy asamāni viprā viṣvag viyanti vanino na śākhāḥ //",
  "GV01rvh1-10u:11066": "RV_7,043.02a pra yajña etu hetvo na saptir ud yacchadhvaṃ samanaso ghṛtācīḥ /",
  "GV01rvh1-10u:11067": "RV_7,043.02c stṛṇīta barhir adhvarāya sādhūrdhvā śocīṃṣi devayūny asthuḥ //",
  "GV01rvh1-10u:11068": "RV_7,043.03a ā putrāso na mātaraṃ vibhṛtrāḥ sānau devāso barhiṣaḥ sadantu /",
  "GV01rvh1-10u:11069": "RV_7,043.03c ā viśvācī vidathyām anaktv agne mā no devatātā mṛdhas kaḥ //",
  "GV01rvh1-10u:11070": "RV_7,043.04a te sīṣapanta joṣam ā yajatrā ṛtasya dhārāḥ sudughā duhānāḥ /",
  "GV01rvh1-10u:11071": "RV_7,043.04c jyeṣṭhaṃ vo adya maha ā vasūnām ā gantana samanaso yati ṣṭha //",
  "GV01rvh1-10u:11072": "RV_7,043.05a evā no agne vikṣv ā daśasya tvayā vayaṃ sahasāvann āskrāḥ /",
  "GV01rvh1-10u:11073": "RV_7,043.05c rāyā yujā sadhamādo ariṣṭā yūyam pāta svastibhiḥ sadā naḥ //",
  "GV01rvh1-10u:11074": "RV_7,044.01a dadhikrāṃ vaḥ prathamam aśvinoṣasam agniṃ samiddham bhagam ūtaye huve /",
  "GV01rvh1-10u:11075": "RV_7,044.01c indraṃ viṣṇum pūṣaṇam brahmaṇas patim ādityān dyāvāpṛthivī apaḥ svaḥ //",
  "GV01rvh1-10u:11076": "RV_7,044.02a dadhikrām u namasā bodhayanta udīrāṇā yajñam upaprayantaḥ /",
  "GV01rvh1-10u:11077": "RV_7,044.02c iḷāṃ devīm barhiṣi sādayanto 'śvinā viprā suhavā huvema //",
  "GV01rvh1-10u:11078": "RV_7,044.03a dadhikrāvāṇam bubudhāno agnim upa bruva uṣasaṃ sūryaṃ gām /",
  "GV01rvh1-10u:11079": "RV_7,044.03c bradhnam māṃścator varuṇasya babhruṃ te viśvāsmad duritā yāvayantu //",
  "GV01rvh1-10u:11080": "RV_7,044.04a dadhikrāvā prathamo vājy arvāgre rathānām bhavati prajānan /",
  "GV01rvh1-10u:11081": "RV_7,044.04c saṃvidāna uṣasā sūryeṇādityebhir vasubhir aṅgirobhiḥ //",
  "GV01rvh1-10u:11082": "RV_7,044.05a ā no dadhikrāḥ pathyām anaktv ṛtasya panthām anvetavā u /",
  "GV01rvh1-10u:11083": "RV_7,044.05c śṛṇotu no daivyaṃ śardho agniḥ śṛṇvantu viśve mahiṣā amūrāḥ //",
  "GV01rvh1-10u:11084": "RV_7,045.01a ā devo yātu savitā suratno 'ntarikṣaprā vahamāno aśvaiḥ /",
  "GV01rvh1-10u:11085": "RV_7,045.01c haste dadhāno naryā purūṇi niveśayañ ca prasuvañ ca bhūma //",
  "GV01rvh1-10u:11086": "RV_7,045.02a ud asya bāhū śithirā bṛhantā hiraṇyayā divo antāṃ anaṣṭām /",
  "GV01rvh1-10u:11087": "RV_7,045.02c nūnaṃ so asya mahimā paniṣṭa sūraś cid asmā anu dād apasyām //",
  "GV01rvh1-10u:11088": "RV_7,045.03a sa ghā no devaḥ savitā sahāvā sāviṣad vasupatir vasūni /",
  "GV01rvh1-10u:11089": "RV_7,045.03c viśrayamāṇo amatim urūcīm martabhojanam adha rāsate naḥ //",
  "GV01rvh1-10u:11090": "RV_7,045.04a imā giraḥ savitāraṃ sujihvam pūrṇagabhastim īḷate supāṇim /",
  "GV01rvh1-10u:11091": "RV_7,045.04c citraṃ vayo bṛhad asme dadhātu yūyam pāta svastibhiḥ sadā naḥ //",
  "GV01rvh1-10u:11092": "RV_7,046.01a imā rudrāya sthiradhanvane giraḥ kṣipreṣave devāya svadhāvne /",
  "GV01rvh1-10u:11093": "RV_7,046.01c aṣāḷhāya sahamānāya vedhase tigmāyudhāya bharatā śṛṇotu naḥ //",
  "GV01rvh1-10u:11094": "RV_7,046.02a sa hi kṣayeṇa kṣamyasya janmanaḥ sāmrājyena divyasya cetati /",
  "GV01rvh1-10u:11095": "RV_7,046.02c avann avantīr upa no duraś carānamīvo rudra jāsu no bhava //",
  "GV01rvh1-10u:11096": "RV_7,046.03a yā te didyud avasṛṣṭā divas pari kṣmayā carati pari sā vṛṇaktu naḥ /",
  "GV01rvh1-10u:11097": "RV_7,046.03c sahasraṃ te svapivāta bheṣajā mā nas tokeṣu tanayeṣu rīriṣaḥ //",
  "GV01rvh1-10u:11098": "RV_7,046.04a mā no vadhī rudra mā parā dā mā te bhūma prasitau hīḷitasya /",
  "GV01rvh1-10u:11099": "RV_7,046.04c ā no bhaja barhiṣi jīvaśaṃse yūyam pāta svastibhiḥ sadā naḥ //",
  "GV01rvh1-10u:11100": "RV_7,047.01a āpo yaṃ vaḥ prathamaṃ devayanta indrapānam ūrmim akṛṇvateḷaḥ /",
  "GV01rvh1-10u:11101": "RV_7,047.01c taṃ vo vayaṃ śucim aripram adya ghṛtapruṣam madhumantaṃ vanema //",
  "GV01rvh1-10u:11102": "RV_7,047.02a tam ūrmim āpo madhumattamaṃ vo 'pāṃ napād avatv āśuhemā /",
  "GV01rvh1-10u:11103": "RV_7,047.02c yasminn indro vasubhir mādayāte tam aśyāma devayanto vo adya //",
  "GV01rvh1-10u:11104": "RV_7,047.03a śatapavitrāḥ svadhayā madantīr devīr devānām api yanti pāthaḥ /",
  "GV01rvh1-10u:11105": "RV_7,047.03c tā indrasya na minanti vratāni sindhubhyo havyaṃ ghṛtavaj juhota //",
  "GV01rvh1-10u:11106": "RV_7,047.04a yāḥ sūryo raśmibhir ātatāna yābhya indro aradad gātum ūrmim /",
  "GV01rvh1-10u:11107": "RV_7,047.04c te sindhavo varivo dhātanā no yūyam pāta svastibhiḥ sadā naḥ //",
  "GV01rvh1-10u:11108": "RV_7,048.01a ṛbhukṣaṇo vājā mādayadhvam asme naro maghavānaḥ sutasya /",
  "GV01rvh1-10u:11109": "RV_7,048.01c ā vo 'rvācaḥ kratavo na yātāṃ vibhvo rathaṃ naryaṃ vartayantu //",
  "GV01rvh1-10u:11110": "RV_7,048.02a ṛbhur ṛbhubhir abhi vaḥ syāma vibhvo vibhubhiḥ śavasā śavāṃsi /",
  "GV01rvh1-10u:11111": "RV_7,048.02c vājo asmāṃ avatu vājasātāv indreṇa yujā taruṣema vṛtram //",
  "GV01rvh1-10u:11112": "RV_7,048.03a te cid dhi pūrvīr abhi santi śāsā viśvāṃ arya uparatāti vanvan /",
  "GV01rvh1-10u:11113": "RV_7,048.03c indro vibhvāṃ ṛbhukṣā vājo aryaḥ śatror mithatyā kṛṇavan vi nṛmṇam //",
  "GV01rvh1-10u:11114": "RV_7,048.04a nū devāso varivaḥ kartanā no bhūta no viśve 'vase sajoṣāḥ /",
  "GV01rvh1-10u:11115": "RV_7,048.04c sam asme iṣaṃ vasavo dadīran yūyam pāta svastibhiḥ sadā naḥ //",
  "GV01rvh1-10u:11116": "RV_7,049.01a samudrajyeṣṭhāḥ salilasya madhyāt punānā yanty aniviśamānāḥ /",
  "GV01rvh1-10u:11117": "RV_7,049.01c indro yā vajrī vṛṣabho rarāda tā āpo devīr iha mām avantu //",
  "GV01rvh1-10u:11118": "RV_7,049.02a yā āpo divyā uta vā sravanti khanitrimā uta vā yāḥ svayañjāḥ /",
  "GV01rvh1-10u:11119": "RV_7,049.02c samudrārthā yāḥ śucayaḥ pāvakās tā āpo devīr iha mām avantu //",
  "GV01rvh1-10u:11120": "RV_7,049.03a yāsāṃ rājā varuṇo yāti madhye satyānṛte avapaśyañ janānām /",
  "GV01rvh1-10u:11121": "RV_7,049.03c madhuścutaḥ śucayo yāḥ pāvakās tā āpo devīr iha mām avantu //",
  "GV01rvh1-10u:11122": "RV_7,049.04a yāsu rājā varuṇo yāsu somo viśve devā yāsūrjam madanti /",
  "GV01rvh1-10u:11123": "RV_7,049.04c vaiśvānaro yāsv agniḥ praviṣṭas tā āpo devīr iha mām avantu //",
  "GV01rvh1-10u:11124": "RV_7,050.01a ā mām mitrāvaruṇeha rakṣataṃ kulāyayad viśvayan mā na ā gan /",
  "GV01rvh1-10u:11125": "RV_7,050.01c ajakāvaṃ durdṛśīkaṃ tiro dadhe mā mām padyena rapasā vidat tsaruḥ //",
  "GV01rvh1-10u:11126": "RV_7,050.02a yad vijāman paruṣi vandanam bhuvad aṣṭhīvantau pari kulphau ca dehat /",
  "GV01rvh1-10u:11127": "RV_7,050.02c agniṣ ṭac chocann apa bādhatām ito mā mām padyena rapasā vidat tsaruḥ //",
  "GV01rvh1-10u:11128": "RV_7,050.03a yac chalmalau bhavati yan nadīṣu yad oṣadhībhyaḥ pari jāyate viṣam /",
  "GV01rvh1-10u:11129": "RV_7,050.03c viśve devā nir itas tat suvantu mā mām padyena rapasā vidat tsaruḥ //",
  "GV01rvh1-10u:11130": "RV_7,050.04a yāḥ pravato nivata udvata udanvatīr anudakāś ca yāḥ /",
  "GV01rvh1-10u:11131": "RV_7,050.04c tā asmabhyam payasā pinvamānāḥ śivā devīr aśipadā bhavantu sarvā nadyo aśimidā bhavantu //",
  "GV01rvh1-10u:11132": "RV_7,051.01a ādityānām avasā nūtanena sakṣīmahi śarmaṇā śantamena /",
  "GV01rvh1-10u:11133": "RV_7,051.01c anāgāstve adititve turāsa imaṃ yajñaṃ dadhatu śroṣamāṇāḥ //",
  "GV01rvh1-10u:11134": "RV_7,051.02a ādityāso aditir mādayantām mitro aryamā varuṇo rajiṣṭhāḥ /",
  "GV01rvh1-10u:11135": "RV_7,051.02c asmākaṃ santu bhuvanasya gopāḥ pibantu somam avase no adya //",
  "GV01rvh1-10u:11136": "RV_7,051.03a ādityā viśve marutaś ca viśve devāś ca viśva ṛbhavaś ca viśve /",
  "GV01rvh1-10u:11137": "RV_7,051.03c indro agnir aśvinā tuṣṭuvānā yūyam pāta svastibhiḥ sadā naḥ //",
  "GV01rvh1-10u:11138": "RV_7,052.01a ādityāso aditayaḥ syāma pūr devatrā vasavo martyatrā /",
  "GV01rvh1-10u:11139": "RV_7,052.01c sanema mitrāvaruṇā sananto bhavema dyāvāpṛthivī bhavantaḥ //",
  "GV01rvh1-10u:11140": "RV_7,052.02a mitras tan no varuṇo māmahanta śarma tokāya tanayāya gopāḥ /",
  "GV01rvh1-10u:11141": "RV_7,052.02c mā vo bhujemānyajātam eno mā tat karma vasavo yac cayadhve //",
  "GV01rvh1-10u:11142": "RV_7,052.03a turaṇyavo 'ṅgiraso nakṣanta ratnaṃ devasya savitur iyānāḥ /",
  "GV01rvh1-10u:11143": "RV_7,052.03c pitā ca tan no mahān yajatro viśve devāḥ samanaso juṣanta //",
  "GV01rvh1-10u:11144": "RV_7,053.01a pra dyāvā yajñaiḥ pṛthivī namobhiḥ sabādha īḷe bṛhatī yajatre /",
  "GV01rvh1-10u:11145": "RV_7,053.01c te cid dhi pūrve kavayo gṛṇantaḥ puro mahī dadhire devaputre //",
  "GV01rvh1-10u:11146": "RV_7,053.02a pra pūrvaje pitarā navyasībhir gīrbhiḥ kṛṇudhvaṃ sadane ṛtasya /",
  "GV01rvh1-10u:11147": "RV_7,053.02c ā no dyāvāpṛthivī daivyena janena yātam mahi vāṃ varūtham //",
  "GV01rvh1-10u:11148": "RV_7,053.03a uto hi vāṃ ratnadheyāni santi purūṇi dyāvāpṛthivī sudāse /",
  "GV01rvh1-10u:11149": "RV_7,053.03c asme dhattaṃ yad asad askṛdhoyu yūyam pāta svastibhiḥ sadā naḥ //",
  "GV01rvh1-10u:11150": "RV_7,054.01a vāstoṣ pate prati jānīhy asmān svāveśo anamīvo bhavā naḥ /",
  "GV01rvh1-10u:11151": "RV_7,054.01c yat tvemahe prati tan no juṣasva śaṃ no bhava dvipade śaṃ catuṣpade //",
  "GV01rvh1-10u:11152": "RV_7,054.02a vāstoṣ pate prataraṇo na edhi gayasphāno gobhir aśvebhir indo /",
  "GV01rvh1-10u:11153": "RV_7,054.02c ajarāsas te sakhye syāma piteva putrān prati no juṣasva //",
  "GV01rvh1-10u:11154": "RV_7,054.03a vāstoṣ pate śagmayā saṃsadā te sakṣīmahi raṇvayā gātumatyā /",
  "GV01rvh1-10u:11155": "RV_7,054.03c pāhi kṣema uta yoge varaṃ no yūyam pāta svastibhiḥ sadā naḥ //",
  "GV01rvh1-10u:11156": "RV_7,055.01a amīvahā vāstoṣ pate viśvā rūpāṇy āviśan /",
  "GV01rvh1-10u:11157": "RV_7,055.01c sakhā suśeva edhi naḥ //",
  "GV01rvh1-10u:11158": "RV_7,055.02a yad arjuna sārameya dataḥ piśaṅga yacchase /",
  "GV01rvh1-10u:11159": "RV_7,055.02c vīva bhrājanta ṛṣṭaya upa srakveṣu bapsato ni ṣu svapa //",
  "GV01rvh1-10u:11160": "RV_7,055.03a stenaṃ rāya sārameya taskaraṃ vā punaḥsara /",
  "GV01rvh1-10u:11161": "RV_7,055.03c stotṝn indrasya rāyasi kim asmān ducchunāyase ni ṣu svapa //",
  "GV01rvh1-10u:11162": "RV_7,055.04a tvaṃ sūkarasya dardṛhi tava dardartu sūkaraḥ /",
  "GV01rvh1-10u:11163": "RV_7,055.04c stotṝn indrasya rāyasi kim asmān ducchunāyase ni ṣu svapa //",
  "GV01rvh1-10u:11164": "RV_7,055.05a sastu mātā sastu pitā sastu śvā sastu viśpatiḥ /",
  "GV01rvh1-10u:11165": "RV_7,055.05c sasantu sarve jñātayaḥ sastv ayam abhito janaḥ //",
  "GV01rvh1-10u:11166": "RV_7,055.06a ya āste yaś ca carati yaś ca paśyati no janaḥ /",
  "GV01rvh1-10u:11167": "RV_7,055.06c teṣāṃ saṃ hanmo akṣāṇi yathedaṃ harmyaṃ tathā //",
  "GV01rvh1-10u:11168": "RV_7,055.07a sahasraśṛṅgo vṛṣabho yaḥ samudrād udācarat /",
  "GV01rvh1-10u:11169": "RV_7,055.07c tenā sahasyenā vayaṃ ni janān svāpayāmasi //",
  "GV01rvh1-10u:11170": "RV_7,055.08a proṣṭheśayā vahyeśayā nārīr yās talpaśīvarīḥ /",
  "GV01rvh1-10u:11171": "RV_7,055.08c striyo yāḥ puṇyagandhās tāḥ sarvāḥ svāpayāmasi //",
  "GV01rvh1-10u:11172": "RV_7,056.01a ka īṃ vyaktā naraḥ sanīḷā rudrasya maryā adha svaśvāḥ //",
  "GV01rvh1-10u:11173": "RV_7,056.02a nakir hy eṣāṃ janūṃṣi veda te aṅga vidre mitho janitram //",
  "GV01rvh1-10u:11174": "RV_7,056.03a abhi svapūbhir mitho vapanta vātasvanasaḥ śyenā aspṛdhran //",
  "GV01rvh1-10u:11175": "RV_7,056.04a etāni dhīro niṇyā ciketa pṛśnir yad ūdho mahī jabhāra //",
  "GV01rvh1-10u:11176": "RV_7,056.05a sā viṭ suvīrā marudbhir astu sanāt sahantī puṣyantī nṛmṇam //",
  "GV01rvh1-10u:11177": "RV_7,056.06a yāmaṃ yeṣṭhāḥ śubhā śobhiṣṭhāḥ śriyā sammiślā ojobhir ugrāḥ //",
  "GV01rvh1-10u:11178": "RV_7,056.07a ugraṃ va oja sthirā śavāṃsy adhā marudbhir gaṇas tuviṣmān //",
  "GV01rvh1-10u:11179": "RV_7,056.08a śubhro vaḥ śuṣmaḥ krudhmī manāṃsi dhunir munir iva śardhasya dhṛṣṇoḥ //",
  "GV01rvh1-10u:11180": "RV_7,056.09a sanemy asmad yuyota didyum mā vo durmatir iha praṇaṅ naḥ //",
  "GV01rvh1-10u:11181": "RV_7,056.10a priyā vo nāma huve turāṇām ā yat tṛpan maruto vāvaśānāḥ //",
  "GV01rvh1-10u:11182": "RV_7,056.11a svāyudhāsa iṣmiṇaḥ suniṣkā uta svayaṃ tanvaḥ śumbhamānāḥ //",
  "GV01rvh1-10u:11183": "RV_7,056.12a śucī vo havyā marutaḥ śucīnāṃ śuciṃ hinomy adhvaraṃ śucibhyaḥ /",
  "GV01rvh1-10u:11184": "RV_7,056.12c ṛtena satyam ṛtasāpa āyañ chucijanmānaḥ śucayaḥ pāvakāḥ //",
  "GV01rvh1-10u:11185": "RV_7,056.13a aṃseṣv ā marutaḥ khādayo vo vakṣassu rukmā upaśiśriyāṇāḥ /",
  "GV01rvh1-10u:11186": "RV_7,056.13c vi vidyuto na vṛṣṭibhī rucānā anu svadhām āyudhair yacchamānāḥ //",
  "GV01rvh1-10u:11187": "RV_7,056.14a pra budhnyā va īrate mahāṃsi pra nāmāni prayajyavas tiradhvam /",
  "GV01rvh1-10u:11188": "RV_7,056.14c sahasriyaṃ damyam bhāgam etaṃ gṛhamedhīyam maruto juṣadhvam //",
  "GV01rvh1-10u:11189": "RV_7,056.15a yadi stutasya maruto adhīthetthā viprasya vājino havīman /",
  "GV01rvh1-10u:11190": "RV_7,056.15c makṣū rāyaḥ suvīryasya dāta nū cid yam anya ādabhad arāvā //",
  "GV01rvh1-10u:11191": "RV_7,056.16a atyāso na ye marutaḥ svañco yakṣadṛśo na śubhayanta maryāḥ /",
  "GV01rvh1-10u:11192": "RV_7,056.16c te harmyeṣṭhāḥ śiśavo na śubhrā vatsāso na prakrīḷinaḥ payodhāḥ //",
  "GV01rvh1-10u:11193": "RV_7,056.17a daśasyanto no maruto mṛḷantu varivasyanto rodasī sumeke /",
  "GV01rvh1-10u:11194": "RV_7,056.17c āre gohā nṛhā vadho vo astu sumnebhir asme vasavo namadhvam //",
  "GV01rvh1-10u:11195": "RV_7,056.18a ā vo hotā johavīti sattaḥ satrācīṃ rātim maruto gṛṇānaḥ /",
  "GV01rvh1-10u:11196": "RV_7,056.18c ya īvato vṛṣaṇo asti gopāḥ so advayāvī havate va ukthaiḥ //",
  "GV01rvh1-10u:11197": "RV_7,056.19a ime turam maruto rāmayantīme sahaḥ sahasa ā namanti /",
  "GV01rvh1-10u:11198": "RV_7,056.19c ime śaṃsaṃ vanuṣyato ni pānti guru dveṣo araruṣe dadhanti //",
  "GV01rvh1-10u:11199": "RV_7,056.20a ime radhraṃ cin maruto junanti bhṛmiṃ cid yathā vasavo juṣanta /",
  "GV01rvh1-10u:11200": "RV_7,056.20c apa bādhadhvaṃ vṛṣaṇas tamāṃsi dhatta viśvaṃ tanayaṃ tokam asme //",
  "GV01rvh1-10u:11201": "RV_7,056.21a mā vo dātrān maruto nir arāma mā paścād daghma rathyo vibhāge /",
  "GV01rvh1-10u:11202": "RV_7,056.21c ā na spārhe bhajatanā vasavye yad īṃ sujātaṃ vṛṣaṇo vo asti //",
  "GV01rvh1-10u:11203": "RV_7,056.22a saṃ yad dhananta manyubhir janāsaḥ śūrā yahvīṣv oṣadhīṣu vikṣu /",
  "GV01rvh1-10u:11204": "RV_7,056.22c adha smā no maruto rudriyāsas trātāro bhūta pṛtanāsv aryaḥ //",
  "GV01rvh1-10u:11205": "RV_7,056.23a bhūri cakra marutaḥ pitryāṇy ukthāni yā vaḥ śasyante purā cit /",
  "GV01rvh1-10u:11206": "RV_7,056.23c marudbhir ugraḥ pṛtanāsu sāḷhā marudbhir it sanitā vājam arvā //",
  "GV01rvh1-10u:11207": "RV_7,056.24a asme vīro marutaḥ śuṣmy astu janānāṃ yo asuro vidhartā /",
  "GV01rvh1-10u:11208": "RV_7,056.24c apo yena sukṣitaye taremādha svam oko abhi vaḥ syāma //",
  "GV01rvh1-10u:11209": "RV_7,056.25a tan na indro varuṇo mitro agnir āpa oṣadhīr vanino juṣanta /",
  "GV01rvh1-10u:11210": "RV_7,056.25c śarman syāma marutām upasthe yūyam pāta svastibhiḥ sadā naḥ //",
  "GV01rvh1-10u:11211": "RV_7,057.01a madhvo vo nāma mārutaṃ yajatrāḥ pra yajñeṣu śavasā madanti /",
  "GV01rvh1-10u:11212": "RV_7,057.01c ye rejayanti rodasī cid urvī pinvanty utsaṃ yad ayāsur ugrāḥ //",
  "GV01rvh1-10u:11213": "RV_7,057.02a nicetāro hi maruto gṛṇantam praṇetāro yajamānasya manma /",
  "GV01rvh1-10u:11214": "RV_7,057.02c asmākam adya vidatheṣu barhir ā vītaye sadata pipriyāṇāḥ //",
  "GV01rvh1-10u:11215": "RV_7,057.03a naitāvad anye maruto yatheme bhrājante rukmair āyudhais tanūbhiḥ /",
  "GV01rvh1-10u:11216": "RV_7,057.03c ā rodasī viśvapiśaḥ piśānāḥ samānam añjy añjate śubhe kam //",
  "GV01rvh1-10u:11217": "RV_7,057.04a ṛdhak sā vo maruto didyud astu yad va āgaḥ puruṣatā karāma /",
  "GV01rvh1-10u:11218": "RV_7,057.04c mā vas tasyām api bhūmā yajatrā asme vo astu sumatiś caniṣṭhā //",
  "GV01rvh1-10u:11219": "RV_7,057.05a kṛte cid atra maruto raṇantānavadyāsaḥ śucayaḥ pāvakāḥ /",
  "GV01rvh1-10u:11220": "RV_7,057.05c pra ṇo 'vata sumatibhir yajatrāḥ pra vājebhis tirata puṣyase naḥ //",
  "GV01rvh1-10u:11221": "RV_7,057.06a uta stutāso maruto vyantu viśvebhir nāmabhir naro havīṃṣi /",
  "GV01rvh1-10u:11222": "RV_7,057.06c dadāta no amṛtasya prajāyai jigṛta rāyaḥ sūnṛtā maghāni //",
  "GV01rvh1-10u:11223": "RV_7,057.07a ā stutāso maruto viśva ūtī acchā sūrīn sarvatātā jigāta /",
  "GV01rvh1-10u:11224": "RV_7,057.07c ye nas tmanā śatino vardhayanti yūyam pāta svastibhiḥ sadā naḥ //",
  "GV01rvh1-10u:11225": "RV_7,058.01a pra sākamukṣe arcatā gaṇāya yo daivyasya dhāmnas tuviṣmān /",
  "GV01rvh1-10u:11226": "RV_7,058.01c uta kṣodanti rodasī mahitvā nakṣante nākaṃ nirṛter avaṃśāt //",
  "GV01rvh1-10u:11227": "RV_7,058.02a janūś cid vo marutas tveṣyeṇa bhīmāsas tuvimanyavo 'yāsaḥ /",
  "GV01rvh1-10u:11228": "RV_7,058.02c pra ye mahobhir ojasota santi viśvo vo yāman bhayate svardṛk //",
  "GV01rvh1-10u:11229": "RV_7,058.03a bṛhad vayo maghavadbhyo dadhāta jujoṣann in marutaḥ suṣṭutiṃ naḥ /",
  "GV01rvh1-10u:11230": "RV_7,058.03c gato nādhvā vi tirāti jantum pra ṇa spārhābhir ūtibhis tireta //",
  "GV01rvh1-10u:11231": "RV_7,058.04a yuṣmoto vipro marutaḥ śatasvī yuṣmoto arvā sahuriḥ sahasrī /",
  "GV01rvh1-10u:11232": "RV_7,058.04c yuṣmotaḥ samrāḷ uta hanti vṛtram pra tad vo astu dhūtayo deṣṇam //",
  "GV01rvh1-10u:11233": "RV_7,058.05a tāṃ ā rudrasya mīḷhuṣo vivāse kuvin naṃsante marutaḥ punar naḥ /",
  "GV01rvh1-10u:11234": "RV_7,058.05c yat sasvartā jihīḷire yad āvir ava tad ena īmahe turāṇām //",
  "GV01rvh1-10u:11235": "RV_7,058.06a pra sā vāci suṣṭutir maghonām idaṃ sūktam maruto juṣanta /",
  "GV01rvh1-10u:11236": "RV_7,058.06c ārāc cid dveṣo vṛṣaṇo yuyota yūyam pāta svastibhiḥ sadā naḥ //",
  "GV01rvh1-10u:11237": "RV_7,059.01a yaṃ trāyadhva idam-idaṃ devāso yaṃ ca nayatha /",
  "GV01rvh1-10u:11238": "RV_7,059.01c tasmā agne varuṇa mitrāryaman marutaḥ śarma yacchata //",
  "GV01rvh1-10u:11239": "RV_7,059.02a yuṣmākaṃ devā avasāhani priya ījānas tarati dviṣaḥ /",
  "GV01rvh1-10u:11240": "RV_7,059.02c pra sa kṣayaṃ tirate vi mahīr iṣo yo vo varāya dāśati //",
  "GV01rvh1-10u:11241": "RV_7,059.03a nahi vaś caramaṃ cana vasiṣṭhaḥ parimaṃsate /",
  "GV01rvh1-10u:11242": "RV_7,059.03c asmākam adya marutaḥ sute sacā viśve pibata kāminaḥ //",
  "GV01rvh1-10u:11243": "RV_7,059.04a nahi va ūtiḥ pṛtanāsu mardhati yasmā arādhvaṃ naraḥ /",
  "GV01rvh1-10u:11244": "RV_7,059.04c abhi va āvart sumatir navīyasī tūyaṃ yāta pipīṣavaḥ //",
  "GV01rvh1-10u:11245": "RV_7,059.05a o ṣu ghṛṣvirādhaso yātanāndhāṃsi pītaye /",
  "GV01rvh1-10u:11246": "RV_7,059.05c imā vo havyā maruto rare hi kam mo ṣv anyatra gantana //",
  "GV01rvh1-10u:11247": "RV_7,059.06a ā ca no barhiḥ sadatāvitā ca na spārhāṇi dātave vasu /",
  "GV01rvh1-10u:11248": "RV_7,059.06c asredhanto marutaḥ somye madhau svāheha mādayādhvai //",
  "GV01rvh1-10u:11249": "RV_7,059.07a sasvaś cid dhi tanvaḥ śumbhamānā ā haṃsāso nīlapṛṣṭhā apaptan /",
  "GV01rvh1-10u:11250": "RV_7,059.07c viśvaṃ śardho abhito mā ni ṣeda naro na raṇvāḥ savane madantaḥ //",
  "GV01rvh1-10u:11251": "RV_7,059.08a yo no maruto abhi durhṛṇāyus tiraś cittāni vasavo jighāṃsati /",
  "GV01rvh1-10u:11252": "RV_7,059.08c druhaḥ pāśān prati sa mucīṣṭa tapiṣṭhena hanmanā hantanā tam //",
  "GV01rvh1-10u:11253": "RV_7,059.09a sāṃtapanā idaṃ havir marutas taj jujuṣṭana /",
  "GV01rvh1-10u:11254": "RV_7,059.09c yuṣmākotī riśādasaḥ //",
  "GV01rvh1-10u:11255": "RV_7,059.10a gṛhamedhāsa ā gata maruto māpa bhūtana /",
  "GV01rvh1-10u:11256": "RV_7,059.10c yuṣmākotī sudānavaḥ //",
  "GV01rvh1-10u:11257": "RV_7,059.11a iheha vaḥ svatavasaḥ kavayaḥ sūryatvacaḥ /",
  "GV01rvh1-10u:11258": "RV_7,059.11c yajñam maruta ā vṛṇe //",
  "GV01rvh1-10u:11259": "RV_7,059.12a tryambakaṃ yajāmahe sugandhim puṣṭivardhanam /",
  "GV01rvh1-10u:11260": "RV_7,059.12c urvārukam iva bandhanān mṛtyor mukṣīya māmṛtāt //",
  "GV01rvh1-10u:11261": "RV_7,060.01a yad adya sūrya bravo 'nāgā udyan mitrāya varuṇāya satyam /",
  "GV01rvh1-10u:11262": "RV_7,060.01c vayaṃ devatrādite syāma tava priyāso aryaman gṛṇantaḥ //",
  "GV01rvh1-10u:11263": "RV_7,060.02a eṣa sya mitrāvaruṇā nṛcakṣā ubhe ud eti sūryo abhi jman /",
  "GV01rvh1-10u:11264": "RV_7,060.02c viśvasya sthātur jagataś ca gopā ṛju marteṣu vṛjinā ca paśyan //",
  "GV01rvh1-10u:11265": "RV_7,060.03a ayukta sapta haritaḥ sadhasthād yā īṃ vahanti sūryaṃ ghṛtācīḥ /",
  "GV01rvh1-10u:11266": "RV_7,060.03c dhāmāni mitrāvaruṇā yuvākuḥ saṃ yo yūtheva janimāni caṣṭe //",
  "GV01rvh1-10u:11267": "RV_7,060.04a ud vām pṛkṣāso madhumanto asthur ā sūryo aruhac chukram arṇaḥ /",
  "GV01rvh1-10u:11268": "RV_7,060.04c yasmā ādityā adhvano radanti mitro aryamā varuṇaḥ sajoṣāḥ //",
  "GV01rvh1-10u:11269": "RV_7,060.05a ime cetāro anṛtasya bhūrer mitro aryamā varuṇo hi santi /",
  "GV01rvh1-10u:11270": "RV_7,060.05c ima ṛtasya vāvṛdhur duroṇe śagmāsaḥ putrā aditer adabdhāḥ //",
  "GV01rvh1-10u:11271": "RV_7,060.06a ime mitro varuṇo dūḷabhāso 'cetasaṃ cic citayanti dakṣaiḥ /",
  "GV01rvh1-10u:11272": "RV_7,060.06c api kratuṃ sucetasaṃ vatantas tiraś cid aṃhaḥ supathā nayanti //",
  "GV01rvh1-10u:11273": "RV_7,060.07a ime divo animiṣā pṛthivyāś cikitvāṃso acetasaṃ nayanti /",
  "GV01rvh1-10u:11274": "RV_7,060.07c pravrāje cin nadyo gādham asti pāraṃ no asya viṣpitasya parṣan //",
  "GV01rvh1-10u:11275": "RV_7,060.08a yad gopāvad aditiḥ śarma bhadram mitro yacchanti varuṇaḥ sudāse /",
  "GV01rvh1-10u:11276": "RV_7,060.08c tasminn ā tokaṃ tanayaṃ dadhānā mā karma devaheḷanaṃ turāsaḥ //",
  "GV01rvh1-10u:11277": "RV_7,060.09a ava vediṃ hotrābhir yajeta ripaḥ kāś cid varuṇadhrutaḥ saḥ /",
  "GV01rvh1-10u:11278": "RV_7,060.09c pari dveṣobhir aryamā vṛṇaktūruṃ sudāse vṛṣaṇā u lokam //",
  "GV01rvh1-10u:11279": "RV_7,060.10a sasvaś cid dhi samṛtis tveṣy eṣām apīcyena sahasā sahante /",
  "GV01rvh1-10u:11280": "RV_7,060.10c yuṣmad bhiyā vṛṣaṇo rejamānā dakṣasya cin mahinā mṛḷatā naḥ //",
  "GV01rvh1-10u:11281": "RV_7,060.11a yo brahmaṇe sumatim āyajāte vājasya sātau paramasya rāyaḥ /",
  "GV01rvh1-10u:11282": "RV_7,060.11c sīkṣanta manyum maghavāno arya uru kṣayāya cakrire sudhātu //",
  "GV01rvh1-10u:11283": "RV_7,060.12a iyaṃ deva purohitir yuvabhyāṃ yajñeṣu mitrāvaruṇāv akāri /",
  "GV01rvh1-10u:11284": "RV_7,060.12c viśvāni durgā pipṛtaṃ tiro no yūyam pāta svastibhiḥ sadā naḥ //",
  "GV01rvh1-10u:11285": "RV_7,061.01a ud vāṃ cakṣur varuṇa supratīkaṃ devayor eti sūryas tatanvān /",
  "GV01rvh1-10u:11286": "RV_7,061.01c abhi yo viśvā bhuvanāni caṣṭe sa manyum martyeṣv ā ciketa //",
  "GV01rvh1-10u:11287": "RV_7,061.02a pra vāṃ sa mitrāvaruṇāv ṛtāvā vipro manmāni dīrghaśrud iyarti /",
  "GV01rvh1-10u:11288": "RV_7,061.02c yasya brahmāṇi sukratū avātha ā yat kratvā na śaradaḥ pṛṇaithe //",
  "GV01rvh1-10u:11289": "RV_7,061.03a proror mitrāvaruṇā pṛthivyāḥ pra diva ṛṣvād bṛhataḥ sudānū /",
  "GV01rvh1-10u:11290": "RV_7,061.03c spaśo dadhāthe oṣadhīṣu vikṣv ṛdhag yato animiṣaṃ rakṣamāṇā //",
  "GV01rvh1-10u:11291": "RV_7,061.04a śaṃsā mitrasya varuṇasya dhāma śuṣmo rodasī badbadhe mahitvā /",
  "GV01rvh1-10u:11292": "RV_7,061.04c ayan māsā ayajvanām avīrāḥ pra yajñamanmā vṛjanaṃ tirāte //",
  "GV01rvh1-10u:11293": "RV_7,061.05a amūrā viśvā vṛṣaṇāv imā vāṃ na yāsu citraṃ dadṛśe na yakṣam /",
  "GV01rvh1-10u:11294": "RV_7,061.05c druhaḥ sacante anṛtā janānāṃ na vāṃ niṇyāny acite abhūvan //",
  "GV01rvh1-10u:11295": "RV_7,061.06a sam u vāṃ yajñam mahayaṃ namobhir huve vām mitrāvaruṇā sabādhaḥ /",
  "GV01rvh1-10u:11296": "RV_7,061.06c pra vām manmāny ṛcase navāni kṛtāni brahma jujuṣann imāni //",
  "GV01rvh1-10u:11297": "RV_7,061.07a iyaṃ deva purohitir yuvabhyāṃ yajñeṣu mitrāvaruṇāv akāri /",
  "GV01rvh1-10u:11298": "RV_7,061.07c viśvāni durgā pipṛtaṃ tiro no yūyam pāta svastibhiḥ sadā naḥ //",
  "GV01rvh1-10u:11299": "RV_7,062.01a ut sūryo bṛhad arcīṃṣy aśret puru viśvā janima mānuṣāṇām /",
  "GV01rvh1-10u:11300": "RV_7,062.01c samo divā dadṛśe rocamānaḥ kratvā kṛtaḥ sukṛtaḥ kartṛbhir bhūt //",
  "GV01rvh1-10u:11301": "RV_7,062.02a sa sūrya prati puro na ud gā ebhi stomebhir etaśebhir evaiḥ /",
  "GV01rvh1-10u:11302": "RV_7,062.02c pra no mitrāya varuṇāya voco 'nāgaso aryamṇe agnaye ca //",
  "GV01rvh1-10u:11303": "RV_7,062.03a vi naḥ sahasraṃ śurudho radantv ṛtāvāno varuṇo mitro agniḥ /",
  "GV01rvh1-10u:11304": "RV_7,062.03c yacchantu candrā upamaṃ no arkam ā naḥ kāmam pūpurantu stavānāḥ //",
  "GV01rvh1-10u:11305": "RV_7,062.04a dyāvābhūmī adite trāsīthāṃ no ye vāṃ jajñuḥ sujanimāna ṛṣve /",
  "GV01rvh1-10u:11306": "RV_7,062.04c mā heḷe bhūma varuṇasya vāyor mā mitrasya priyatamasya nṛṇām //",
  "GV01rvh1-10u:11307": "RV_7,062.05a pra bāhavā sisṛtaṃ jīvase na ā no gavyūtim ukṣataṃ ghṛtena /",
  "GV01rvh1-10u:11308": "RV_7,062.05c ā no jane śravayataṃ yuvānā śrutam me mitrāvaruṇā havemā //",
  "GV01rvh1-10u:11309": "RV_7,062.06a nū mitro varuṇo aryamā nas tmane tokāya varivo dadhantu /",
  "GV01rvh1-10u:11310": "RV_7,062.06c sugā no viśvā supathāni santu yūyam pāta svastibhiḥ sadā naḥ //",
  "GV01rvh1-10u:11311": "RV_7,063.01a ud v eti subhago viśvacakṣāḥ sādhāraṇaḥ sūryo mānuṣāṇām /",
  "GV01rvh1-10u:11312": "RV_7,063.01c cakṣur mitrasya varuṇasya devaś carmeva yaḥ samavivyak tamāṃsi //",
  "GV01rvh1-10u:11313": "RV_7,063.02a ud v eti prasavītā janānām mahān ketur arṇavaḥ sūryasya /",
  "GV01rvh1-10u:11314": "RV_7,063.02c samānaṃ cakram paryāvivṛtsan yad etaśo vahati dhūrṣu yuktaḥ //",
  "GV01rvh1-10u:11315": "RV_7,063.03a vibhrājamāna uṣasām upasthād rebhair ud ety anumadyamānaḥ /",
  "GV01rvh1-10u:11316": "RV_7,063.03c eṣa me devaḥ savitā cacchanda yaḥ samānaṃ na pramināti dhāma //",
  "GV01rvh1-10u:11317": "RV_7,063.04a divo rukma urucakṣā ud eti dūrearthas taraṇir bhrājamānaḥ /",
  "GV01rvh1-10u:11318": "RV_7,063.04c nūnaṃ janāḥ sūryeṇa prasūtā ayann arthāni kṛṇavann apāṃsi //",
  "GV01rvh1-10u:11319": "RV_7,063.05a yatrā cakrur amṛtā gātum asmai śyeno na dīyann anv eti pāthaḥ /",
  "GV01rvh1-10u:11320": "RV_7,063.05c prati vāṃ sūra udite vidhema namobhir mitrāvaruṇota havyaiḥ //",
  "GV01rvh1-10u:11321": "RV_7,063.06a nū mitro varuṇo aryamā nas tmane tokāya varivo dadhantu /",
  "GV01rvh1-10u:11322": "RV_7,063.06c sugā no viśvā supathāni santu yūyam pāta svastibhiḥ sadā naḥ //",
  "GV01rvh1-10u:11323": "RV_7,064.01a divi kṣayantā rajasaḥ pṛthivyām pra vāṃ ghṛtasya nirṇijo dadīran /",
  "GV01rvh1-10u:11324": "RV_7,064.01c havyaṃ no mitro aryamā sujāto rājā sukṣatro varuṇo juṣanta //",
  "GV01rvh1-10u:11325": "RV_7,064.02a ā rājānā maha ṛtasya gopā sindhupatī kṣatriyā yātam arvāk /",
  "GV01rvh1-10u:11326": "RV_7,064.02c iḷāṃ no mitrāvaruṇota vṛṣṭim ava diva invataṃ jīradānū //",
  "GV01rvh1-10u:11327": "RV_7,064.03a mitras tan no varuṇo devo aryaḥ pra sādhiṣṭhebhiḥ pathibhir nayantu /",
  "GV01rvh1-10u:11328": "RV_7,064.03c bravad yathā na ād ariḥ sudāsa iṣā madema saha devagopāḥ //",
  "GV01rvh1-10u:11329": "RV_7,064.04a yo vāṃ gartam manasā takṣad etam ūrdhvāṃ dhītiṃ kṛṇavad dhārayac ca /",
  "GV01rvh1-10u:11330": "RV_7,064.04c ukṣethām mitrāvaruṇā ghṛtena tā rājānā sukṣitīs tarpayethām //",
  "GV01rvh1-10u:11331": "RV_7,064.05a eṣa stomo varuṇa mitra tubhyaṃ somaḥ śukro na vāyave 'yāmi /",
  "GV01rvh1-10u:11332": "RV_7,064.05c aviṣṭaṃ dhiyo jigṛtam purandhīr yūyam pāta svastibhiḥ sadā naḥ //",
  "GV01rvh1-10u:11333": "RV_7,065.01a prati vāṃ sūra udite sūktair mitraṃ huve varuṇam pūtadakṣam /",
  "GV01rvh1-10u:11334": "RV_7,065.01c yayor asuryam akṣitaṃ jyeṣṭhaṃ viśvasya yāmann ācitā jigatnu //",
  "GV01rvh1-10u:11335": "RV_7,065.02a tā hi devānām asurā tāv aryā tā naḥ kṣitīḥ karatam ūrjayantīḥ /",
  "GV01rvh1-10u:11336": "RV_7,065.02c aśyāma mitrāvaruṇā vayaṃ vāṃ dyāvā ca yatra pīpayann ahā ca //",
  "GV01rvh1-10u:11337": "RV_7,065.03a tā bhūripāśāv anṛtasya setū duratyetū ripave martyāya /",
  "GV01rvh1-10u:11338": "RV_7,065.03c ṛtasya mitrāvaruṇā pathā vām apo na nāvā duritā tarema //",
  "GV01rvh1-10u:11339": "RV_7,065.04a ā no mitrāvaruṇā havyajuṣṭiṃ ghṛtair gavyūtim ukṣatam iḷābhiḥ /",
  "GV01rvh1-10u:11340": "RV_7,065.04c prati vām atra varam ā janāya pṛṇītam udno divyasya cāroḥ //",
  "GV01rvh1-10u:11341": "RV_7,065.05a eṣa stomo varuṇa mitra tubhyaṃ somaḥ śukro na vāyave 'yāmi /",
  "GV01rvh1-10u:11342": "RV_7,065.05c aviṣṭaṃ dhiyo jigṛtam purandhīr yūyam pāta svastibhiḥ sadā naḥ //",
  "GV01rvh1-10u:11343": "RV_7,066.01a pra mitrayor varuṇayo stomo na etu śūṣyaḥ /",
  "GV01rvh1-10u:11344": "RV_7,066.01c namasvān tuvijātayoḥ //",
  "GV01rvh1-10u:11345": "RV_7,066.02a yā dhārayanta devāḥ sudakṣā dakṣapitarā /",
  "GV01rvh1-10u:11346": "RV_7,066.02c asuryāya pramahasā //",
  "GV01rvh1-10u:11347": "RV_7,066.03a tā na stipā tanūpā varuṇa jaritṝṇām /",
  "GV01rvh1-10u:11348": "RV_7,066.03c mitra sādhayataṃ dhiyaḥ //",
  "GV01rvh1-10u:11349": "RV_7,066.04a yad adya sūra udite 'nāgā mitro aryamā /",
  "GV01rvh1-10u:11350": "RV_7,066.04c suvāti savitā bhagaḥ //",
  "GV01rvh1-10u:11351": "RV_7,066.05a suprāvīr astu sa kṣayaḥ pra nu yāman sudānavaḥ /",
  "GV01rvh1-10u:11352": "RV_7,066.05c ye no aṃho 'tipiprati //",
  "GV01rvh1-10u:11353": "RV_7,066.06a uta svarājo aditir adabdhasya vratasya ye /",
  "GV01rvh1-10u:11354": "RV_7,066.06c maho rājāna īśate //",
  "GV01rvh1-10u:11355": "RV_7,066.07a prati vāṃ sūra udite mitraṃ gṛṇīṣe varuṇam /",
  "GV01rvh1-10u:11356": "RV_7,066.07c aryamaṇaṃ riśādasam //",
  "GV01rvh1-10u:11357": "RV_7,066.08a rāyā hiraṇyayā matir iyam avṛkāya śavase /",
  "GV01rvh1-10u:11358": "RV_7,066.08c iyaṃ viprā medhasātaye //",
  "GV01rvh1-10u:11359": "RV_7,066.09a te syāma deva varuṇa te mitra sūribhiḥ saha /",
  "GV01rvh1-10u:11360": "RV_7,066.09c iṣaṃ svaś ca dhīmahi //",
  "GV01rvh1-10u:11361": "RV_7,066.10a bahavaḥ sūracakṣaso 'gnijihvā ṛtāvṛdhaḥ /",
  "GV01rvh1-10u:11362": "RV_7,066.10c trīṇi ye yemur vidathāni dhītibhir viśvāni paribhūtibhiḥ //",
  "GV01rvh1-10u:11363": "RV_7,066.11a vi ye dadhuḥ śaradam māsam ād ahar yajñam aktuṃ cād ṛcam /",
  "GV01rvh1-10u:11364": "RV_7,066.11c anāpyaṃ varuṇo mitro aryamā kṣatraṃ rājāna āśata //",
  "GV01rvh1-10u:11365": "RV_7,066.12a tad vo adya manāmahe sūktaiḥ sūra udite /",
  "GV01rvh1-10u:11366": "RV_7,066.12c yad ohate varuṇo mitro aryamā yūyam ṛtasya rathyaḥ //",
  "GV01rvh1-10u:11367": "RV_7,066.13a ṛtāvāna ṛtajātā ṛtāvṛdho ghorāso anṛtadviṣaḥ /",
  "GV01rvh1-10u:11368": "RV_7,066.13c teṣāṃ vaḥ sumne succhardiṣṭame naraḥ syāma ye ca sūrayaḥ //",
  "GV01rvh1-10u:11369": "RV_7,066.14a ud u tyad darśataṃ vapur diva eti pratihvare /",
  "GV01rvh1-10u:11370": "RV_7,066.14c yad īm āśur vahati deva etaśo viśvasmai cakṣase aram //",
  "GV01rvh1-10u:11371": "RV_7,066.15a śīrṣṇaḥ-śīrṣṇo jagatas tasthuṣas patiṃ samayā viśvam ā rajaḥ /",
  "GV01rvh1-10u:11372": "RV_7,066.15c sapta svasāraḥ suvitāya sūryaṃ vahanti harito rathe //",
  "GV01rvh1-10u:11373": "RV_7,066.16a tac cakṣur devahitaṃ śukram uccarat /",
  "GV01rvh1-10u:11374": "RV_7,066.16b paśyema śaradaḥ śataṃ jīvema śaradaḥ śatam //",
  "GV01rvh1-10u:11375": "RV_7,066.17a kāvyebhir adābhyā yātaṃ varuṇa dyumat /",
  "GV01rvh1-10u:11376": "RV_7,066.17c mitraś ca somapītaye //",
  "GV01rvh1-10u:11377": "RV_7,066.18a divo dhāmabhir varuṇa mitraś cā yātam adruhā /",
  "GV01rvh1-10u:11378": "RV_7,066.18c pibataṃ somam ātujī //",
  "GV01rvh1-10u:11379": "RV_7,066.19a ā yātam mitrāvaruṇā juṣāṇāv āhutiṃ narā /",
  "GV01rvh1-10u:11380": "RV_7,066.19c pātaṃ somam ṛtāvṛdhā //",
  "GV01rvh1-10u:11381": "RV_7,067.01a prati vāṃ rathaṃ nṛpatī jaradhyai haviṣmatā manasā yajñiyena /",
  "GV01rvh1-10u:11382": "RV_7,067.01c yo vāṃ dūto na dhiṣṇyāv ajīgar acchā sūnur na pitarā vivakmi //",
  "GV01rvh1-10u:11383": "RV_7,067.02a aśocy agniḥ samidhāno asme upo adṛśran tamasaś cid antāḥ /",
  "GV01rvh1-10u:11384": "RV_7,067.02c aceti ketur uṣasaḥ purastāc chriye divo duhitur jāyamānaḥ //",
  "GV01rvh1-10u:11385": "RV_7,067.03a abhi vāṃ nūnam aśvinā suhotā stomaiḥ siṣakti nāsatyā vivakvān /",
  "GV01rvh1-10u:11386": "RV_7,067.03c pūrvībhir yātam pathyābhir arvāk svarvidā vasumatā rathena //",
  "GV01rvh1-10u:11387": "RV_7,067.04a avor vāṃ nūnam aśvinā yuvākur huve yad vāṃ sute mādhvī vasūyuḥ /",
  "GV01rvh1-10u:11388": "RV_7,067.04c ā vāṃ vahantu sthavirāso aśvāḥ pibātho asme suṣutā madhūni //",
  "GV01rvh1-10u:11389": "RV_7,067.05a prācīm u devāśvinā dhiyam me 'mṛdhrāṃ sātaye kṛtaṃ vasūyum /",
  "GV01rvh1-10u:11390": "RV_7,067.05c viśvā aviṣṭaṃ vāja ā purandhīs tā naḥ śaktaṃ śacīpatī śacībhiḥ //",
  "GV01rvh1-10u:11391": "RV_7,067.06a aviṣṭaṃ dhīṣv aśvinā na āsu prajāvad reto ahrayaṃ no astu /",
  "GV01rvh1-10u:11392": "RV_7,067.06c ā vāṃ toke tanaye tūtujānāḥ suratnāso devavītiṃ gamema //",
  "GV01rvh1-10u:11393": "RV_7,067.07a eṣa sya vām pūrvagatveva sakhye nidhir hito mādhvī rāto asme /",
  "GV01rvh1-10u:11394": "RV_7,067.07c aheḷatā manasā yātam arvāg aśnantā havyam mānuṣīṣu vikṣu //",
  "GV01rvh1-10u:11395": "RV_7,067.08a ekasmin yoge bhuraṇā samāne pari vāṃ sapta sravato ratho gāt /",
  "GV01rvh1-10u:11396": "RV_7,067.08c na vāyanti subhvo devayuktā ye vāṃ dhūrṣu taraṇayo vahanti //",
  "GV01rvh1-10u:11397": "RV_7,067.09a asaścatā maghavadbhyo hi bhūtaṃ ye rāyā maghadeyaṃ junanti /",
  "GV01rvh1-10u:11398": "RV_7,067.09c pra ye bandhuṃ sūnṛtābhis tirante gavyā pṛñcanto aśvyā maghāni //",
  "GV01rvh1-10u:11399": "RV_7,067.10a nū me havam ā śṛṇutaṃ yuvānā yāsiṣṭaṃ vartir aśvināv irāvat /",
  "GV01rvh1-10u:11400": "RV_7,067.10c dhattaṃ ratnāni jarataṃ ca sūrīn yūyam pāta svastibhiḥ sadā naḥ //",
  "GV01rvh1-10u:11401": "RV_7,068.01a ā śubhrā yātam aśvinā svaśvā giro dasrā jujuṣāṇā yuvākoḥ /",
  "GV01rvh1-10u:11402": "RV_7,068.01c havyāni ca pratibhṛtā vītaṃ naḥ //",
  "GV01rvh1-10u:11403": "RV_7,068.02a pra vām andhāṃsi madyāny asthur araṃ gantaṃ haviṣo vītaye me /",
  "GV01rvh1-10u:11404": "RV_7,068.02c tiro aryo havanāni śrutaṃ naḥ //",
  "GV01rvh1-10u:11405": "RV_7,068.03a pra vāṃ ratho manojavā iyarti tiro rajāṃsy aśvinā śatotiḥ /",
  "GV01rvh1-10u:11406": "RV_7,068.03c asmabhyaṃ sūryāvasū iyānaḥ //",
  "GV01rvh1-10u:11407": "RV_7,068.04a ayaṃ ha yad vāṃ devayā u adrir ūrdhvo vivakti somasud yuvabhyām /",
  "GV01rvh1-10u:11408": "RV_7,068.04c ā valgū vipro vavṛtīta havyaiḥ //",
  "GV01rvh1-10u:11409": "RV_7,068.05a citraṃ ha yad vām bhojanaṃ nv asti ny atraye mahiṣvantaṃ yuyotam /",
  "GV01rvh1-10u:11410": "RV_7,068.05c yo vām omānaṃ dadhate priyaḥ san //",
  "GV01rvh1-10u:11411": "RV_7,068.06a uta tyad vāṃ jurate aśvinā bhūc cyavānāya pratītyaṃ havirde /",
  "GV01rvh1-10u:11412": "RV_7,068.06c adhi yad varpa itaūti dhatthaḥ //",
  "GV01rvh1-10u:11413": "RV_7,068.07a uta tyam bhujyum aśvinā sakhāyo madhye jahur durevāsaḥ samudre /",
  "GV01rvh1-10u:11414": "RV_7,068.07c nir īm parṣad arāvā yo yuvākuḥ //",
  "GV01rvh1-10u:11415": "RV_7,068.08a vṛkāya cij jasamānāya śaktam uta śrutaṃ śayave hūyamānā /",
  "GV01rvh1-10u:11416": "RV_7,068.08c yāv aghnyām apinvatam apo na staryaṃ cic chakty aśvinā śacībhiḥ //",
  "GV01rvh1-10u:11417": "RV_7,068.09a eṣa sya kārur jarate sūktair agre budhāna uṣasāṃ sumanmā /",
  "GV01rvh1-10u:11418": "RV_7,068.09c iṣā taṃ vardhad aghnyā payobhir yūyam pāta svastibhiḥ sadā naḥ //",
  "GV01rvh1-10u:11419": "RV_7,069.01a ā vāṃ ratho rodasī badbadhāno hiraṇyayo vṛṣabhir yātv aśvaiḥ /",
  "GV01rvh1-10u:11420": "RV_7,069.01c ghṛtavartaniḥ pavibhī rucāna iṣāṃ voḷhā nṛpatir vājinīvān //",
  "GV01rvh1-10u:11421": "RV_7,069.02a sa paprathāno abhi pañca bhūmā trivandhuro manasā yātu yuktaḥ /",
  "GV01rvh1-10u:11422": "RV_7,069.02c viśo yena gacchatho devayantīḥ kutrā cid yāmam aśvinā dadhānā //",
  "GV01rvh1-10u:11423": "RV_7,069.03a svaśvā yaśasā yātam arvāg dasrā nidhim madhumantam pibāthaḥ /",
  "GV01rvh1-10u:11424": "RV_7,069.03c vi vāṃ ratho vadhvā yādamāno 'ntān divo bādhate vartanibhyām //",
  "GV01rvh1-10u:11425": "RV_7,069.04a yuvoḥ śriyam pari yoṣāvṛṇīta sūro duhitā paritakmyāyām /",
  "GV01rvh1-10u:11426": "RV_7,069.04c yad devayantam avathaḥ śacībhiḥ pari ghraṃsam omanā vāṃ vayo gāt //",
  "GV01rvh1-10u:11427": "RV_7,069.05a yo ha sya vāṃ rathirā vasta usrā ratho yujānaḥ pariyāti vartiḥ /",
  "GV01rvh1-10u:11428": "RV_7,069.05c tena naḥ śaṃ yor uṣaso vyuṣṭau ny aśvinā vahataṃ yajñe asmin //",
  "GV01rvh1-10u:11429": "RV_7,069.06a narā gaureva vidyutaṃ tṛṣāṇāsmākam adya savanopa yātam /",
  "GV01rvh1-10u:11430": "RV_7,069.06c purutrā hi vām matibhir havante mā vām anye ni yaman devayantaḥ //",
  "GV01rvh1-10u:11431": "RV_7,069.07a yuvam bhujyum avaviddhaṃ samudra ud ūhathur arṇaso asridhānaiḥ /",
  "GV01rvh1-10u:11432": "RV_7,069.07c patatribhir aśramair avyathibhir daṃsanābhir aśvinā pārayantā //",
  "GV01rvh1-10u:11433": "RV_7,069.08a nū me havam ā śṛṇutaṃ yuvānā yāsiṣṭaṃ vartir aśvināv irāvat /",
  "GV01rvh1-10u:11434": "RV_7,069.08c dhattaṃ ratnāni jarataṃ ca sūrīn yūyam pāta svastibhiḥ sadā naḥ //",
  "GV01rvh1-10u:11435": "RV_7,070.01a ā viśvavārāśvinā gataṃ naḥ pra tat sthānam avāci vām pṛthivyām /",
  "GV01rvh1-10u:11436": "RV_7,070.01c aśvo na vājī śunapṛṣṭho asthād ā yat sedathur dhruvase na yonim //",
  "GV01rvh1-10u:11437": "RV_7,070.02a siṣakti sā vāṃ sumatiś caniṣṭhātāpi gharmo manuṣo duroṇe /",
  "GV01rvh1-10u:11438": "RV_7,070.02c yo vāṃ samudrān saritaḥ piparty etagvā cin na suyujā yujānaḥ //",
  "GV01rvh1-10u:11439": "RV_7,070.03a yāni sthānāny aśvinā dadhāthe divo yahvīṣv oṣadhīṣu vikṣu /",
  "GV01rvh1-10u:11440": "RV_7,070.03c ni parvatasya mūrdhani sadanteṣaṃ janāya dāśuṣe vahantā //",
  "GV01rvh1-10u:11441": "RV_7,070.04a caniṣṭaṃ devā oṣadhīṣv apsu yad yogyā aśnavaithe ṛṣīṇām /",
  "GV01rvh1-10u:11442": "RV_7,070.04c purūṇi ratnā dadhatau ny asme anu pūrvāṇi cakhyathur yugāni //",
  "GV01rvh1-10u:11443": "RV_7,070.05a śuśruvāṃsā cid aśvinā purūṇy abhi brahmāṇi cakṣāthe ṛṣīṇām /",
  "GV01rvh1-10u:11444": "RV_7,070.05c prati pra yātaṃ varam ā janāyāsme vām astu sumatiś caniṣṭhā //",
  "GV01rvh1-10u:11445": "RV_7,070.06a yo vāṃ yajño nāsatyā haviṣmān kṛtabrahmā samaryo bhavāti /",
  "GV01rvh1-10u:11446": "RV_7,070.06c upa pra yātaṃ varam ā vasiṣṭham imā brahmāṇy ṛcyante yuvabhyām //",
  "GV01rvh1-10u:11447": "RV_7,070.07a iyam manīṣā iyam aśvinā gīr imāṃ suvṛktiṃ vṛṣaṇā juṣethām /",
  "GV01rvh1-10u:11448": "RV_7,070.07c imā brahmāṇi yuvayūny agman yūyam pāta svastibhiḥ sadā naḥ //",
  "GV01rvh1-10u:11449": "RV_7,071.01a apa svasur uṣaso nag jihīte riṇakti kṛṣṇīr aruṣāya panthām /",
  "GV01rvh1-10u:11450": "RV_7,071.01c aśvāmaghā gomaghā vāṃ huvema divā naktaṃ śarum asmad yuyotam //",
  "GV01rvh1-10u:11451": "RV_7,071.02a upāyātaṃ dāśuṣe martyāya rathena vāmam aśvinā vahantā /",
  "GV01rvh1-10u:11452": "RV_7,071.02c yuyutam asmad anirām amīvāṃ divā naktam mādhvī trāsīthāṃ naḥ //",
  "GV01rvh1-10u:11453": "RV_7,071.03a ā vāṃ ratham avamasyāṃ vyuṣṭau sumnāyavo vṛṣaṇo vartayantu /",
  "GV01rvh1-10u:11454": "RV_7,071.03c syūmagabhastim ṛtayugbhir aśvair āśvinā vasumantaṃ vahethām //",
  "GV01rvh1-10u:11455": "RV_7,071.04a yo vāṃ ratho nṛpatī asti voḷhā trivandhuro vasumāṃ usrayāmā /",
  "GV01rvh1-10u:11456": "RV_7,071.04c ā na enā nāsatyopa yātam abhi yad vāṃ viśvapsnyo jigāti //",
  "GV01rvh1-10u:11457": "RV_7,071.05a yuvaṃ cyavānaṃ jaraso 'mumuktaṃ ni pedava ūhathur āśum aśvam /",
  "GV01rvh1-10u:11458": "RV_7,071.05c nir aṃhasas tamasa spartam atriṃ ni jāhuṣaṃ śithire dhātam antaḥ //",
  "GV01rvh1-10u:11459": "RV_7,071.06a iyam manīṣā iyam aśvinā gīr imāṃ suvṛktiṃ vṛṣaṇā juṣethām /",
  "GV01rvh1-10u:11460": "RV_7,071.06c imā brahmāṇi yuvayūny agman yūyam pāta svastibhiḥ sadā naḥ //",
  "GV01rvh1-10u:11461": "RV_7,072.01a ā gomatā nāsatyā rathenāśvāvatā puruścandreṇa yātam /",
  "GV01rvh1-10u:11462": "RV_7,072.01c abhi vāṃ viśvā niyutaḥ sacante spārhayā śriyā tanvā śubhānā //",
  "GV01rvh1-10u:11463": "RV_7,072.02a ā no devebhir upa yātam arvāk sajoṣasā nāsatyā rathena /",
  "GV01rvh1-10u:11464": "RV_7,072.02c yuvor hi naḥ sakhyā pitryāṇi samāno bandhur uta tasya vittam //",
  "GV01rvh1-10u:11465": "RV_7,072.03a ud u stomāso aśvinor abudhrañ jāmi brahmāṇy uṣasaś ca devīḥ /",
  "GV01rvh1-10u:11466": "RV_7,072.03c āvivāsan rodasī dhiṣṇyeme acchā vipro nāsatyā vivakti //",
  "GV01rvh1-10u:11467": "RV_7,072.04a vi ced ucchanty aśvinā uṣāsaḥ pra vām brahmāṇi kāravo bharante /",
  "GV01rvh1-10u:11468": "RV_7,072.04c ūrdhvam bhānuṃ savitā devo aśred bṛhad agnayaḥ samidhā jarante //",
  "GV01rvh1-10u:11469": "RV_7,072.05a ā paścātān nāsatyā purastād āśvinā yātam adharād udaktāt /",
  "GV01rvh1-10u:11470": "RV_7,072.05c ā viśvataḥ pāñcajanyena rāyā yūyam pāta svastibhiḥ sadā naḥ //",
  "GV01rvh1-10u:11471": "RV_7,073.01a atāriṣma tamasas pāram asya prati stomaṃ devayanto dadhānāḥ /",
  "GV01rvh1-10u:11472": "RV_7,073.01c purudaṃsā purutamā purājāmartyā havate aśvinā gīḥ //",
  "GV01rvh1-10u:11473": "RV_7,073.02a ny u priyo manuṣaḥ sādi hotā nāsatyā yo yajate vandate ca /",
  "GV01rvh1-10u:11474": "RV_7,073.02c aśnītam madhvo aśvinā upāka ā vāṃ voce vidatheṣu prayasvān //",
  "GV01rvh1-10u:11475": "RV_7,073.03a ahema yajñam pathām urāṇā imāṃ suvṛktiṃ vṛṣaṇā juṣethām /",
  "GV01rvh1-10u:11476": "RV_7,073.03c śruṣṭīveva preṣito vām abodhi prati stomair jaramāṇo vasiṣṭhaḥ //",
  "GV01rvh1-10u:11477": "RV_7,073.04a upa tyā vahnī gamato viśaṃ no rakṣohaṇā sambhṛtā vīḷupāṇī /",
  "GV01rvh1-10u:11478": "RV_7,073.04c sam andhāṃsy agmata matsarāṇi mā no mardhiṣṭam ā gataṃ śivena //",
  "GV01rvh1-10u:11479": "RV_7,073.05a ā paścātān nāsatyā purastād āśvinā yātam adharād udaktāt /",
  "GV01rvh1-10u:11480": "RV_7,073.05c ā viśvataḥ pāñcajanyena rāyā yūyam pāta svastibhiḥ sadā naḥ //",
  "GV01rvh1-10u:11481": "RV_7,074.01a imā u vāṃ diviṣṭaya usrā havante aśvinā /",
  "GV01rvh1-10u:11482": "RV_7,074.01c ayaṃ vām ahve 'vase śacīvasū viśaṃ-viśaṃ hi gacchathaḥ //",
  "GV01rvh1-10u:11483": "RV_7,074.02a yuvaṃ citraṃ dadathur bhojanaṃ narā codethāṃ sūnṛtāvate /",
  "GV01rvh1-10u:11484": "RV_7,074.02c arvāg rathaṃ samanasā ni yacchatam pibataṃ somyam madhu //",
  "GV01rvh1-10u:11485": "RV_7,074.03a ā yātam upa bhūṣatam madhvaḥ pibatam aśvinā /",
  "GV01rvh1-10u:11486": "RV_7,074.03c dugdham payo vṛṣaṇā jenyāvasū mā no mardhiṣṭam ā gatam //",
  "GV01rvh1-10u:11487": "RV_7,074.04a aśvāso ye vām upa dāśuṣo gṛhaṃ yuvāṃ dīyanti bibhrataḥ /",
  "GV01rvh1-10u:11488": "RV_7,074.04c makṣūyubhir narā hayebhir aśvinā devā yātam asmayū //",
  "GV01rvh1-10u:11489": "RV_7,074.05a adhā ha yanto aśvinā pṛkṣaḥ sacanta sūrayaḥ /",
  "GV01rvh1-10u:11490": "RV_7,074.05c tā yaṃsato maghavadbhyo dhruvaṃ yaśaś chardir asmabhyaṃ nāsatyā //",
  "GV01rvh1-10u:11491": "RV_7,074.06a pra ye yayur avṛkāso rathā iva nṛpātāro janānām /",
  "GV01rvh1-10u:11492": "RV_7,074.06c uta svena śavasā śūśuvur nara uta kṣiyanti sukṣitim //",
  "GV01rvh1-10u:11493": "RV_7,075.01a vy uṣā āvo divijā ṛtenāviṣkṛṇvānā mahimānam āgāt /",
  "GV01rvh1-10u:11494": "RV_7,075.01c apa druhas tama āvar ajuṣṭam aṅgirastamā pathyā ajīgaḥ //",
  "GV01rvh1-10u:11495": "RV_7,075.02a mahe no adya suvitāya bodhy uṣo mahe saubhagāya pra yandhi /",
  "GV01rvh1-10u:11496": "RV_7,075.02c citraṃ rayiṃ yaśasaṃ dhehy asme devi marteṣu mānuṣi śravasyum //",
  "GV01rvh1-10u:11497": "RV_7,075.03a ete tye bhānavo darśatāyāś citrā uṣaso amṛtāsa āguḥ /",
  "GV01rvh1-10u:11498": "RV_7,075.03c janayanto daivyāni vratāny āpṛṇanto antarikṣā vy asthuḥ //",
  "GV01rvh1-10u:11499": "RV_7,075.04a eṣā syā yujānā parākāt pañca kṣitīḥ pari sadyo jigāti /",
  "GV01rvh1-10u:11500": "RV_7,075.04c abhipaśyantī vayunā janānāṃ divo duhitā bhuvanasya patnī //",
  "GV01rvh1-10u:11501": "RV_7,075.05a vājinīvatī sūryasya yoṣā citrāmaghā rāya īśe vasūnām /",
  "GV01rvh1-10u:11502": "RV_7,075.05c ṛṣiṣṭutā jarayantī maghony uṣā ucchati vahnibhir gṛṇānā //",
  "GV01rvh1-10u:11503": "RV_7,075.06a prati dyutānām aruṣāso aśvāś citrā adṛśrann uṣasaṃ vahantaḥ /",
  "GV01rvh1-10u:11504": "RV_7,075.06c yāti śubhrā viśvapiśā rathena dadhāti ratnaṃ vidhate janāya //",
  "GV01rvh1-10u:11505": "RV_7,075.07a satyā satyebhir mahatī mahadbhir devī devebhir yajatā yajatraiḥ /",
  "GV01rvh1-10u:11506": "RV_7,075.07c rujad dṛḷhāni dadad usriyāṇām prati gāva uṣasaṃ vāvaśanta //",
  "GV01rvh1-10u:11507": "RV_7,075.08a nū no gomad vīravad dhehi ratnam uṣo aśvāvat purubhojo asme /",
  "GV01rvh1-10u:11508": "RV_7,075.08c mā no barhiḥ puruṣatā nide kar yūyam pāta svastibhiḥ sadā naḥ //",
  "GV01rvh1-10u:11509": "RV_7,076.01a ud u jyotir amṛtaṃ viśvajanyaṃ viśvānaraḥ savitā devo aśret /",
  "GV01rvh1-10u:11510": "RV_7,076.01c kratvā devānām ajaniṣṭa cakṣur āvir akar bhuvanaṃ viśvam uṣāḥ //",
  "GV01rvh1-10u:11511": "RV_7,076.02a pra me panthā devayānā adṛśrann amardhanto vasubhir iṣkṛtāsaḥ /",
  "GV01rvh1-10u:11512": "RV_7,076.02c abhūd u ketur uṣasaḥ purastāt pratīcy āgād adhi harmyebhyaḥ //",
  "GV01rvh1-10u:11513": "RV_7,076.03a tānīd ahāni bahulāny āsan yā prācīnam uditā sūryasya /",
  "GV01rvh1-10u:11514": "RV_7,076.03c yataḥ pari jāra ivācaranty uṣo dadṛkṣe na punar yatīva //",
  "GV01rvh1-10u:11515": "RV_7,076.04a ta id devānāṃ sadhamāda āsann ṛtāvānaḥ kavayaḥ pūrvyāsaḥ /",
  "GV01rvh1-10u:11516": "RV_7,076.04c gūḷhaṃ jyotiḥ pitaro anv avindan satyamantrā ajanayann uṣāsam //",
  "GV01rvh1-10u:11517": "RV_7,076.05a samāna ūrve adhi saṃgatāsaḥ saṃ jānate na yatante mithas te /",
  "GV01rvh1-10u:11518": "RV_7,076.05c te devānāṃ na minanti vratāny amardhanto vasubhir yādamānāḥ //",
  "GV01rvh1-10u:11519": "RV_7,076.06a prati tvā stomair īḷate vasiṣṭhā uṣarbudhaḥ subhage tuṣṭuvāṃsaḥ /",
  "GV01rvh1-10u:11520": "RV_7,076.06c gavāṃ netrī vājapatnī na ucchoṣaḥ sujāte prathamā jarasva //",
  "GV01rvh1-10u:11521": "RV_7,076.07a eṣā netrī rādhasaḥ sūnṛtānām uṣā ucchantī ribhyate vasiṣṭhaiḥ /",
  "GV01rvh1-10u:11522": "RV_7,076.07c dīrghaśrutaṃ rayim asme dadhānā yūyam pāta svastibhiḥ sadā naḥ //",
  "GV01rvh1-10u:11523": "RV_7,077.01a upo ruruce yuvatir na yoṣā viśvaṃ jīvam prasuvantī carāyai /",
  "GV01rvh1-10u:11524": "RV_7,077.01c abhūd agniḥ samidhe mānuṣāṇām akar jyotir bādhamānā tamāṃsi //",
  "GV01rvh1-10u:11525": "RV_7,077.02a viśvam pratīcī saprathā ud asthād ruśad vāso bibhratī śukram aśvait /",
  "GV01rvh1-10u:11526": "RV_7,077.02c hiraṇyavarṇā sudṛśīkasaṃdṛg gavām mātā netry ahnām aroci //",
  "GV01rvh1-10u:11527": "RV_7,077.03a devānāṃ cakṣuḥ subhagā vahantī śvetaṃ nayantī sudṛśīkam aśvam /",
  "GV01rvh1-10u:11528": "RV_7,077.03c uṣā adarśi raśmibhir vyaktā citrāmaghā viśvam anu prabhūtā //",
  "GV01rvh1-10u:11529": "RV_7,077.04a antivāmā dūre amitram ucchorvīṃ gavyūtim abhayaṃ kṛdhī naḥ /",
  "GV01rvh1-10u:11530": "RV_7,077.04c yāvaya dveṣa ā bharā vasūni codaya rādho gṛṇate maghoni //",
  "GV01rvh1-10u:11531": "RV_7,077.05a asme śreṣṭhebhir bhānubhir vi bhāhy uṣo devi pratirantī na āyuḥ /",
  "GV01rvh1-10u:11532": "RV_7,077.05c iṣaṃ ca no dadhatī viśvavāre gomad aśvāvad rathavac ca rādhaḥ //",
  "GV01rvh1-10u:11533": "RV_7,077.06a yāṃ tvā divo duhitar vardhayanty uṣaḥ sujāte matibhir vasiṣṭhāḥ /",
  "GV01rvh1-10u:11534": "RV_7,077.06c sāsmāsu dhā rayim ṛṣvam bṛhantaṃ yūyam pāta svastibhiḥ sadā naḥ //",
  "GV01rvh1-10u:11535": "RV_7,078.01a prati ketavaḥ prathamā adṛśrann ūrdhvā asyā añjayo vi śrayante /",
  "GV01rvh1-10u:11536": "RV_7,078.01c uṣo arvācā bṛhatā rathena jyotiṣmatā vāmam asmabhyaṃ vakṣi //",
  "GV01rvh1-10u:11537": "RV_7,078.02a prati ṣīm agnir jarate samiddhaḥ prati viprāso matibhir gṛṇantaḥ /",
  "GV01rvh1-10u:11538": "RV_7,078.02c uṣā yāti jyotiṣā bādhamānā viśvā tamāṃsi duritāpa devī //",
  "GV01rvh1-10u:11539": "RV_7,078.03a etā u tyāḥ praty adṛśran purastāj jyotir yacchantīr uṣaso vibhātīḥ /",
  "GV01rvh1-10u:11540": "RV_7,078.03c ajījanan sūryaṃ yajñam agnim apācīnaṃ tamo agād ajuṣṭam //",
  "GV01rvh1-10u:11541": "RV_7,078.04a aceti divo duhitā maghonī viśve paśyanty uṣasaṃ vibhātīm /",
  "GV01rvh1-10u:11542": "RV_7,078.04c āsthād rathaṃ svadhayā yujyamānam ā yam aśvāsaḥ suyujo vahanti //",
  "GV01rvh1-10u:11543": "RV_7,078.05a prati tvādya sumanaso budhantāsmākāso maghavāno vayaṃ ca /",
  "GV01rvh1-10u:11544": "RV_7,078.05c tilvilāyadhvam uṣaso vibhātīr yūyam pāta svastibhiḥ sadā naḥ //",
  "GV01rvh1-10u:11545": "RV_7,079.01a vy uṣā āvaḥ pathyā janānām pañca kṣitīr mānuṣīr bodhayantī /",
  "GV01rvh1-10u:11546": "RV_7,079.01c susaṃdṛgbhir ukṣabhir bhānum aśred vi sūryo rodasī cakṣasāvaḥ //",
  "GV01rvh1-10u:11547": "RV_7,079.02a vy añjate divo anteṣv aktūn viśo na yuktā uṣaso yatante /",
  "GV01rvh1-10u:11548": "RV_7,079.02c saṃ te gāvas tama ā vartayanti jyotir yacchanti saviteva bāhū //",
  "GV01rvh1-10u:11549": "RV_7,079.03a abhūd uṣā indratamā maghony ajījanat suvitāya śravāṃsi /",
  "GV01rvh1-10u:11550": "RV_7,079.03c vi divo devī duhitā dadhāty aṅgirastamā sukṛte vasūni //",
  "GV01rvh1-10u:11551": "RV_7,079.04a tāvad uṣo rādho asmabhyaṃ rāsva yāvat stotṛbhyo arado gṛṇānā /",
  "GV01rvh1-10u:11552": "RV_7,079.04c yāṃ tvā jajñur vṛṣabhasyā raveṇa vi dṛḷhasya duro adrer aurṇoḥ //",
  "GV01rvh1-10u:11553": "RV_7,079.05a devaṃ-devaṃ rādhase codayanty asmadryak sūnṛtā īrayantī /",
  "GV01rvh1-10u:11554": "RV_7,079.05c vyucchantī naḥ sanaye dhiyo dhā yūyam pāta svastibhiḥ sadā naḥ //",
  "GV01rvh1-10u:11555": "RV_7,080.01a prati stomebhir uṣasaṃ vasiṣṭhā gīrbhir viprāsaḥ prathamā abudhran /",
  "GV01rvh1-10u:11556": "RV_7,080.01c vivartayantīṃ rajasī samante āviṣkṛṇvatīm bhuvanāni viśvā //",
  "GV01rvh1-10u:11557": "RV_7,080.02a eṣā syā navyam āyur dadhānā gūḍhvī tamo jyotiṣoṣā abodhi /",
  "GV01rvh1-10u:11558": "RV_7,080.02c agra eti yuvatir ahrayāṇā prācikitat sūryaṃ yajñam agnim //",
  "GV01rvh1-10u:11559": "RV_7,080.03a aśvāvatīr gomatīr na uṣāso vīravatīḥ sadam ucchantu bhadrāḥ /",
  "GV01rvh1-10u:11560": "RV_7,080.03c ghṛtaṃ duhānā viśvataḥ prapītā yūyam pāta svastibhiḥ sadā naḥ //",
  "GV01rvh1-10u:11561": "RV_7,081.01a praty u adarśy āyaty ucchantī duhitā divaḥ /",
  "GV01rvh1-10u:11562": "RV_7,081.01c apo mahi vyayati cakṣase tamo jyotiṣ kṛṇoti sūnarī //",
  "GV01rvh1-10u:11563": "RV_7,081.02a ud usriyāḥ sṛjate sūryaḥ sacāṃ udyan nakṣatram arcivat /",
  "GV01rvh1-10u:11564": "RV_7,081.02c taved uṣo vyuṣi sūryasya ca sam bhaktena gamemahi //",
  "GV01rvh1-10u:11565": "RV_7,081.03a prati tvā duhitar diva uṣo jīrā abhutsmahi /",
  "GV01rvh1-10u:11566": "RV_7,081.03c yā vahasi puru spārhaṃ vananvati ratnaṃ na dāśuṣe mayaḥ //",
  "GV01rvh1-10u:11567": "RV_7,081.04a ucchantī yā kṛṇoṣi maṃhanā mahi prakhyai devi svar dṛśe /",
  "GV01rvh1-10u:11568": "RV_7,081.04c tasyās te ratnabhāja īmahe vayaṃ syāma mātur na sūnavaḥ //",
  "GV01rvh1-10u:11569": "RV_7,081.05a tac citraṃ rādha ā bharoṣo yad dīrghaśruttamam /",
  "GV01rvh1-10u:11570": "RV_7,081.05c yat te divo duhitar martabhojanaṃ tad rāsva bhunajāmahai //",
  "GV01rvh1-10u:11571": "RV_7,081.06a śravaḥ sūribhyo amṛtaṃ vasutvanaṃ vājāṃ asmabhyaṃ gomataḥ /",
  "GV01rvh1-10u:11572": "RV_7,081.06c codayitrī maghonaḥ sūnṛtāvaty uṣā ucchad apa sridhaḥ //",
  "GV01rvh1-10u:11573": "RV_7,082.01a indrāvaruṇā yuvam adhvarāya no viśe janāya mahi śarma yacchatam /",
  "GV01rvh1-10u:11574": "RV_7,082.01c dīrghaprayajyum ati yo vanuṣyati vayaṃ jayema pṛtanāsu dūḍhyaḥ //",
  "GV01rvh1-10u:11575": "RV_7,082.02a samrāḷ anyaḥ svarāḷ anya ucyate vām mahāntāv indrāvaruṇā mahāvasū /",
  "GV01rvh1-10u:11576": "RV_7,082.02c viśve devāsaḥ parame vyomani saṃ vām ojo vṛṣaṇā sam balaṃ dadhuḥ //",
  "GV01rvh1-10u:11577": "RV_7,082.03a anv apāṃ khāny atṛntam ojasā sūryam airayataṃ divi prabhum /",
  "GV01rvh1-10u:11578": "RV_7,082.03c indrāvaruṇā made asya māyino 'pinvatam apitaḥ pinvataṃ dhiyaḥ //",
  "GV01rvh1-10u:11579": "RV_7,082.04a yuvām id yutsu pṛtanāsu vahnayo yuvāṃ kṣemasya prasave mitajñavaḥ /",
  "GV01rvh1-10u:11580": "RV_7,082.04c īśānā vasva ubhayasya kārava indrāvaruṇā suhavā havāmahe //",
  "GV01rvh1-10u:11581": "RV_7,082.05a indrāvaruṇā yad imāni cakrathur viśvā jātāni bhuvanasya majmanā /",
  "GV01rvh1-10u:11582": "RV_7,082.05c kṣemeṇa mitro varuṇaṃ duvasyati marudbhir ugraḥ śubham anya īyate //",
  "GV01rvh1-10u:11583": "RV_7,082.06a mahe śulkāya varuṇasya nu tviṣa ojo mimāte dhruvam asya yat svam /",
  "GV01rvh1-10u:11584": "RV_7,082.06c ajāmim anyaḥ śnathayantam ātirad dabhrebhir anyaḥ pra vṛṇoti bhūyasaḥ //",
  "GV01rvh1-10u:11585": "RV_7,082.07a na tam aṃho na duritāni martyam indrāvaruṇā na tapaḥ kutaś cana /",
  "GV01rvh1-10u:11586": "RV_7,082.07c yasya devā gacchatho vītho adhvaraṃ na tam martasya naśate parihvṛtiḥ //",
  "GV01rvh1-10u:11587": "RV_7,082.08a arvāṅ narā daivyenāvasā gataṃ śṛṇutaṃ havaṃ yadi me jujoṣathaḥ /",
  "GV01rvh1-10u:11588": "RV_7,082.08c yuvor hi sakhyam uta vā yad āpyam mārḍīkam indrāvaruṇā ni yacchatam //",
  "GV01rvh1-10u:11589": "RV_7,082.09a asmākam indrāvaruṇā bhare-bhare puroyodhā bhavataṃ kṛṣṭyojasā /",
  "GV01rvh1-10u:11590": "RV_7,082.09c yad vāṃ havanta ubhaye adha spṛdhi naras tokasya tanayasya sātiṣu //",
  "GV01rvh1-10u:11591": "RV_7,082.10a asme indro varuṇo mitro aryamā dyumnaṃ yacchantu mahi śarma saprathaḥ /",
  "GV01rvh1-10u:11592": "RV_7,082.10c avadhraṃ jyotir aditer ṛtāvṛdho devasya ślokaṃ savitur manāmahe //",
  "GV01rvh1-10u:11593": "RV_7,083.01a yuvāṃ narā paśyamānāsa āpyam prācā gavyantaḥ pṛthuparśavo yayuḥ /",
  "GV01rvh1-10u:11594": "RV_7,083.01c dāsā ca vṛtrā hatam āryāṇi ca sudāsam indrāvaruṇāvasāvatam //",
  "GV01rvh1-10u:11595": "RV_7,083.02a yatrā naraḥ samayante kṛtadhvajo yasminn ājā bhavati kiṃ cana priyam /",
  "GV01rvh1-10u:11596": "RV_7,083.02c yatrā bhayante bhuvanā svardṛśas tatrā na indrāvaruṇādhi vocatam //",
  "GV01rvh1-10u:11597": "RV_7,083.03a sam bhūmyā antā dhvasirā adṛkṣatendrāvaruṇā divi ghoṣa āruhat /",
  "GV01rvh1-10u:11598": "RV_7,083.03c asthur janānām upa mām arātayo 'rvāg avasā havanaśrutā gatam //",
  "GV01rvh1-10u:11599": "RV_7,083.04a indrāvaruṇā vadhanābhir aprati bhedaṃ vanvantā pra sudāsam āvatam /",
  "GV01rvh1-10u:11600": "RV_7,083.04c brahmāṇy eṣāṃ śṛṇutaṃ havīmani satyā tṛtsūnām abhavat purohitiḥ //",
  "GV01rvh1-10u:11601": "RV_7,083.05a indrāvaruṇāv abhy ā tapanti māghāny aryo vanuṣām arātayaḥ /",
  "GV01rvh1-10u:11602": "RV_7,083.05c yuvaṃ hi vasva ubhayasya rājatho 'dha smā no 'vatam pārye divi //",
  "GV01rvh1-10u:11603": "RV_7,083.06a yuvāṃ havanta ubhayāsa ājiṣv indraṃ ca vasvo varuṇaṃ ca sātaye /",
  "GV01rvh1-10u:11604": "RV_7,083.06c yatra rājabhir daśabhir nibādhitam pra sudāsam āvataṃ tṛtsubhiḥ saha //",
  "GV01rvh1-10u:11605": "RV_7,083.07a daśa rājānaḥ samitā ayajyavaḥ sudāsam indrāvaruṇā na yuyudhuḥ /",
  "GV01rvh1-10u:11606": "RV_7,083.07c satyā nṛṇām admasadām upastutir devā eṣām abhavan devahūtiṣu //",
  "GV01rvh1-10u:11607": "RV_7,083.08a dāśarājñe pariyattāya viśvataḥ sudāsa indrāvaruṇāv aśikṣatam /",
  "GV01rvh1-10u:11608": "RV_7,083.08c śvityañco yatra namasā kapardino dhiyā dhīvanto asapanta tṛtsavaḥ //",
  "GV01rvh1-10u:11609": "RV_7,083.09a vṛtrāṇy anyaḥ samitheṣu jighnate vratāny anyo abhi rakṣate sadā /",
  "GV01rvh1-10u:11610": "RV_7,083.09c havāmahe vāṃ vṛṣaṇā suvṛktibhir asme indrāvaruṇā śarma yacchatam //",
  "GV01rvh1-10u:11611": "RV_7,083.10a asme indro varuṇo mitro aryamā dyumnaṃ yacchantu mahi śarma saprathaḥ /",
  "GV01rvh1-10u:11612": "RV_7,083.10c avadhraṃ jyotir aditer ṛtāvṛdho devasya ślokaṃ savitur manāmahe //",
  "GV01rvh1-10u:11613": "RV_7,084.01a ā vāṃ rājānāv adhvare vavṛtyāṃ havyebhir indrāvaruṇā namobhiḥ /",
  "GV01rvh1-10u:11614": "RV_7,084.01c pra vāṃ ghṛtācī bāhvor dadhānā pari tmanā viṣurūpā jigāti //",
  "GV01rvh1-10u:11615": "RV_7,084.02a yuvo rāṣṭram bṛhad invati dyaur yau setṛbhir arajjubhiḥ sinīthaḥ /",
  "GV01rvh1-10u:11616": "RV_7,084.02c pari no heḷo varuṇasya vṛjyā uruṃ na indraḥ kṛṇavad u lokam //",
  "GV01rvh1-10u:11617": "RV_7,084.03a kṛtaṃ no yajñaṃ vidatheṣu cāruṃ kṛtam brahmāṇi sūriṣu praśastā /",
  "GV01rvh1-10u:11618": "RV_7,084.03c upo rayir devajūto na etu pra ṇa spārhābhir ūtibhis tiretam //",
  "GV01rvh1-10u:11619": "RV_7,084.04a asme indrāvaruṇā viśvavāraṃ rayiṃ dhattaṃ vasumantam purukṣum /",
  "GV01rvh1-10u:11620": "RV_7,084.04c pra ya ādityo anṛtā mināty amitā śūro dayate vasūni //",
  "GV01rvh1-10u:11621": "RV_7,084.05a iyam indraṃ varuṇam aṣṭa me gīḥ prāvat toke tanaye tūtujānā /",
  "GV01rvh1-10u:11622": "RV_7,084.05c suratnāso devavītiṃ gamema yūyam pāta svastibhiḥ sadā naḥ //",
  "GV01rvh1-10u:11623": "RV_7,085.01a punīṣe vām arakṣasam manīṣāṃ somam indrāya varuṇāya juhvat /",
  "GV01rvh1-10u:11624": "RV_7,085.01c ghṛtapratīkām uṣasaṃ na devīṃ tā no yāmann uruṣyatām abhīke //",
  "GV01rvh1-10u:11625": "RV_7,085.02a spardhante vā u devahūye atra yeṣu dhvajeṣu didyavaḥ patanti /",
  "GV01rvh1-10u:11626": "RV_7,085.02c yuvaṃ tāṃ indrāvaruṇāv amitrān hatam parācaḥ śarvā viṣūcaḥ //",
  "GV01rvh1-10u:11627": "RV_7,085.03a āpaś cid dhi svayaśasaḥ sadassu devīr indraṃ varuṇaṃ devatā dhuḥ /",
  "GV01rvh1-10u:11628": "RV_7,085.03c kṛṣṭīr anyo dhārayati praviktā vṛtrāṇy anyo apratīni hanti //",
  "GV01rvh1-10u:11629": "RV_7,085.04a sa sukratur ṛtacid astu hotā ya āditya śavasā vāṃ namasvān /",
  "GV01rvh1-10u:11630": "RV_7,085.04c āvavartad avase vāṃ haviṣmān asad it sa suvitāya prayasvān //",
  "GV01rvh1-10u:11631": "RV_7,085.05a iyam indraṃ varuṇam aṣṭa me gīḥ prāvat toke tanaye tūtujānā /",
  "GV01rvh1-10u:11632": "RV_7,085.05c suratnāso devavītiṃ gamema yūyam pāta svastibhiḥ sadā naḥ //",
  "GV01rvh1-10u:11633": "RV_7,086.01a dhīrā tv asya mahinā janūṃṣi vi yas tastambha rodasī cid urvī /",
  "GV01rvh1-10u:11634": "RV_7,086.01c pra nākam ṛṣvaṃ nunude bṛhantaṃ dvitā nakṣatram paprathac ca bhūma //",
  "GV01rvh1-10u:11635": "RV_7,086.02a uta svayā tanvā saṃ vade tat kadā nv antar varuṇe bhuvāni /",
  "GV01rvh1-10u:11636": "RV_7,086.02c kim me havyam ahṛṇāno juṣeta kadā mṛḷīkaṃ sumanā abhi khyam //",
  "GV01rvh1-10u:11637": "RV_7,086.03a pṛcche tad eno varuṇa didṛkṣūpo emi cikituṣo vipṛccham /",
  "GV01rvh1-10u:11638": "RV_7,086.03c samānam in me kavayaś cid āhur ayaṃ ha tubhyaṃ varuṇo hṛṇīte //",
  "GV01rvh1-10u:11639": "RV_7,086.04a kim āga āsa varuṇa jyeṣṭhaṃ yat stotāraṃ jighāṃsasi sakhāyam /",
  "GV01rvh1-10u:11640": "RV_7,086.04c pra tan me voco dūḷabha svadhāvo 'va tvānenā namasā tura iyām //",
  "GV01rvh1-10u:11641": "RV_7,086.05a ava drugdhāni pitryā sṛjā no 'va yā vayaṃ cakṛmā tanūbhiḥ /",
  "GV01rvh1-10u:11642": "RV_7,086.05c ava rājan paśutṛpaṃ na tāyuṃ sṛjā vatsaṃ na dāmno vasiṣṭham //",
  "GV01rvh1-10u:11643": "RV_7,086.06a na sa svo dakṣo varuṇa dhrutiḥ sā surā manyur vibhīdako acittiḥ /",
  "GV01rvh1-10u:11644": "RV_7,086.06c asti jyāyān kanīyasa upāre svapnaś caned anṛtasya prayotā //",
  "GV01rvh1-10u:11645": "RV_7,086.07a araṃ dāso na mīḷhuṣe karāṇy ahaṃ devāya bhūrṇaye 'nāgāḥ /",
  "GV01rvh1-10u:11646": "RV_7,086.07c acetayad acito devo aryo gṛtsaṃ rāye kavitaro junāti //",
  "GV01rvh1-10u:11647": "RV_7,086.08a ayaṃ su tubhyaṃ varuṇa svadhāvo hṛdi stoma upaśritaś cid astu /",
  "GV01rvh1-10u:11648": "RV_7,086.08c śaṃ naḥ kṣeme śam u yoge no astu yūyam pāta svastibhiḥ sadā naḥ //",
  "GV01rvh1-10u:11649": "RV_7,087.01a radat patho varuṇaḥ sūryāya prārṇāṃsi samudriyā nadīnām /",
  "GV01rvh1-10u:11650": "RV_7,087.01c sargo na sṛṣṭo arvatīr ṛtāyañ cakāra mahīr avanīr ahabhyaḥ //",
  "GV01rvh1-10u:11651": "RV_7,087.02a ātmā te vāto raja ā navīnot paśur na bhūrṇir yavase sasavān /",
  "GV01rvh1-10u:11652": "RV_7,087.02c antar mahī bṛhatī rodasīme viśvā te dhāma varuṇa priyāṇi //",
  "GV01rvh1-10u:11653": "RV_7,087.03a pari spaśo varuṇasya smadiṣṭā ubhe paśyanti rodasī sumeke /",
  "GV01rvh1-10u:11654": "RV_7,087.03c ṛtāvānaḥ kavayo yajñadhīrāḥ pracetaso ya iṣayanta manma //",
  "GV01rvh1-10u:11655": "RV_7,087.04a uvāca me varuṇo medhirāya triḥ sapta nāmāghnyā bibharti /",
  "GV01rvh1-10u:11656": "RV_7,087.04c vidvān padasya guhyā na vocad yugāya vipra uparāya śikṣan //",
  "GV01rvh1-10u:11657": "RV_7,087.05a tisro dyāvo nihitā antar asmin tisro bhūmīr uparāḥ ṣaḍvidhānāḥ /",
  "GV01rvh1-10u:11658": "RV_7,087.05c gṛtso rājā varuṇaś cakra etaṃ divi preṅkhaṃ hiraṇyayaṃ śubhe kam //",
  "GV01rvh1-10u:11659": "RV_7,087.06a ava sindhuṃ varuṇo dyaur iva sthād drapso na śveto mṛgas tuviṣmān /",
  "GV01rvh1-10u:11660": "RV_7,087.06c gambhīraśaṃso rajaso vimānaḥ supārakṣatraḥ sato asya rājā //",
  "GV01rvh1-10u:11661": "RV_7,087.07a yo mṛḷayāti cakruṣe cid āgo vayaṃ syāma varuṇe anāgāḥ /",
  "GV01rvh1-10u:11662": "RV_7,087.07c anu vratāny aditer ṛdhanto yūyam pāta svastibhiḥ sadā naḥ //",
  "GV01rvh1-10u:11663": "RV_7,088.01a pra śundhyuvaṃ varuṇāya preṣṭhām matiṃ vasiṣṭha mīḷhuṣe bharasva /",
  "GV01rvh1-10u:11664": "RV_7,088.01c ya īm arvāñcaṃ karate yajatraṃ sahasrāmaghaṃ vṛṣaṇam bṛhantam //",
  "GV01rvh1-10u:11665": "RV_7,088.02a adhā nv asya saṃdṛśaṃ jaganvān agner anīkaṃ varuṇasya maṃsi /",
  "GV01rvh1-10u:11666": "RV_7,088.02c svar yad aśmann adhipā u andho 'bhi mā vapur dṛśaye ninīyāt //",
  "GV01rvh1-10u:11667": "RV_7,088.03a ā yad ruhāva varuṇaś ca nāvam pra yat samudram īrayāva madhyam /",
  "GV01rvh1-10u:11668": "RV_7,088.03c adhi yad apāṃ snubhiś carāva pra preṅkha īṅkhayāvahai śubhe kam //",
  "GV01rvh1-10u:11669": "RV_7,088.04a vasiṣṭhaṃ ha varuṇo nāvy ādhād ṛṣiṃ cakāra svapā mahobhiḥ /",
  "GV01rvh1-10u:11670": "RV_7,088.04c stotāraṃ vipraḥ sudinatve ahnāṃ yān nu dyāvas tatanan yād uṣāsaḥ //",
  "GV01rvh1-10u:11671": "RV_7,088.05a kva tyāni nau sakhyā babhūvuḥ sacāvahe yad avṛkam purā cit /",
  "GV01rvh1-10u:11672": "RV_7,088.05c bṛhantam mānaṃ varuṇa svadhāvaḥ sahasradvāraṃ jagamā gṛhaṃ te //",
  "GV01rvh1-10u:11673": "RV_7,088.06a ya āpir nityo varuṇa priyaḥ san tvām āgāṃsi kṛṇavat sakhā te /",
  "GV01rvh1-10u:11674": "RV_7,088.06c mā ta enasvanto yakṣin bhujema yandhi ṣmā vipra stuvate varūtham //",
  "GV01rvh1-10u:11675": "RV_7,088.07a dhruvāsu tvāsu kṣitiṣu kṣiyanto vy asmat pāśaṃ varuṇo mumocat /",
  "GV01rvh1-10u:11676": "RV_7,088.07c avo vanvānā aditer upasthād yūyam pāta svastibhiḥ sadā naḥ //",
  "GV01rvh1-10u:11677": "RV_7,089.01a mo ṣu varuṇa mṛnmayaṃ gṛhaṃ rājann ahaṃ gamam /",
  "GV01rvh1-10u:11678": "RV_7,089.01c mṛḷā sukṣatra mṛḷaya //",
  "GV01rvh1-10u:11679": "RV_7,089.02a yad emi prasphurann iva dṛtir na dhmāto adrivaḥ /",
  "GV01rvh1-10u:11680": "RV_7,089.02c mṛḷā sukṣatra mṛḷaya //",
  "GV01rvh1-10u:11681": "RV_7,089.03a kratvaḥ samaha dīnatā pratīpaṃ jagamā śuce /",
  "GV01rvh1-10u:11682": "RV_7,089.03c mṛḷā sukṣatra mṛḷaya //",
  "GV01rvh1-10u:11683": "RV_7,089.04a apām madhye tasthivāṃsaṃ tṛṣṇāvidaj jaritāram /",
  "GV01rvh1-10u:11684": "RV_7,089.04c mṛḷā sukṣatra mṛḷaya //",
  "GV01rvh1-10u:11685": "RV_7,089.05a yat kiṃ cedaṃ varuṇa daivye jane 'bhidroham manuṣyāś carāmasi /",
  "GV01rvh1-10u:11686": "RV_7,089.05c acittī yat tava dharmā yuyopima mā nas tasmād enaso deva rīriṣaḥ //",
  "GV01rvh1-10u:11687": "RV_7,090.01a pra vīrayā śucayo dadrire vām adhvaryubhir madhumantaḥ sutāsaḥ /",
  "GV01rvh1-10u:11688": "RV_7,090.01c vaha vāyo niyuto yāhy acchā pibā sutasyāndhaso madāya //",
  "GV01rvh1-10u:11689": "RV_7,090.02a īśānāya prahutiṃ yas ta ānaṭ chuciṃ somaṃ śucipās tubhyaṃ vāyo /",
  "GV01rvh1-10u:11690": "RV_7,090.02c kṛṇoṣi tam martyeṣu praśastaṃ jāto-jāto jāyate vājy asya //",
  "GV01rvh1-10u:11691": "RV_7,090.03a rāye nu yaṃ jajñatū rodasīme rāye devī dhiṣaṇā dhāti devam /",
  "GV01rvh1-10u:11692": "RV_7,090.03c adha vāyuṃ niyutaḥ saścata svā uta śvetaṃ vasudhitiṃ nireke //",
  "GV01rvh1-10u:11693": "RV_7,090.04a ucchann uṣasaḥ sudinā ariprā uru jyotir vividur dīdhyānāḥ /",
  "GV01rvh1-10u:11694": "RV_7,090.04c gavyaṃ cid ūrvam uśijo vi vavrus teṣām anu pradivaḥ sasrur āpaḥ //",
  "GV01rvh1-10u:11695": "RV_7,090.05a te satyena manasā dīdhyānāḥ svena yuktāsaḥ kratunā vahanti /",
  "GV01rvh1-10u:11696": "RV_7,090.05c indravāyū vīravāhaṃ rathaṃ vām īśānayor abhi pṛkṣaḥ sacante //",
  "GV01rvh1-10u:11697": "RV_7,090.06a īśānāso ye dadhate svar ṇo gobhir aśvebhir vasubhir hiraṇyaiḥ /",
  "GV01rvh1-10u:11698": "RV_7,090.06c indravāyū sūrayo viśvam āyur arvadbhir vīraiḥ pṛtanāsu sahyuḥ //",
  "GV01rvh1-10u:11699": "RV_7,090.07a arvanto na śravaso bhikṣamāṇā indravāyū suṣṭutibhir vasiṣṭhāḥ /",
  "GV01rvh1-10u:11700": "RV_7,090.07c vājayantaḥ sv avase huvema yūyam pāta svastibhiḥ sadā naḥ //",
  "GV01rvh1-10u:11701": "RV_7,091.01a kuvid aṅga namasā ye vṛdhāsaḥ purā devā anavadyāsa āsan /",
  "GV01rvh1-10u:11702": "RV_7,091.01c te vāyave manave bādhitāyāvāsayann uṣasaṃ sūryeṇa //",
  "GV01rvh1-10u:11703": "RV_7,091.02a uśantā dūtā na dabhāya gopā māsaś ca pāthaḥ śaradaś ca pūrvīḥ /",
  "GV01rvh1-10u:11704": "RV_7,091.02c indravāyū suṣṭutir vām iyānā mārḍīkam īṭṭe suvitaṃ ca navyam //",
  "GV01rvh1-10u:11705": "RV_7,091.03a pīvoannāṃ rayivṛdhaḥ sumedhāḥ śvetaḥ siṣakti niyutām abhiśrīḥ /",
  "GV01rvh1-10u:11706": "RV_7,091.03c te vāyave samanaso vi tasthur viśven naraḥ svapatyāni cakruḥ //",
  "GV01rvh1-10u:11707": "RV_7,091.04a yāvat taras tanvo yāvad ojo yāvan naraś cakṣasā dīdhyānāḥ /",
  "GV01rvh1-10u:11708": "RV_7,091.04c śuciṃ somaṃ śucipā pātam asme indravāyū sadatam barhir edam //",
  "GV01rvh1-10u:11709": "RV_7,091.05a niyuvānā niyuta spārhavīrā indravāyū sarathaṃ yātam arvāk /",
  "GV01rvh1-10u:11710": "RV_7,091.05c idaṃ hi vām prabhṛtam madhvo agram adha prīṇānā vi mumuktam asme //",
  "GV01rvh1-10u:11711": "RV_7,091.06a yā vāṃ śataṃ niyuto yāḥ sahasram indravāyū viśvavārāḥ sacante /",
  "GV01rvh1-10u:11712": "RV_7,091.06c ābhir yātaṃ suvidatrābhir arvāk pātaṃ narā pratibhṛtasya madhvaḥ //",
  "GV01rvh1-10u:11713": "RV_7,091.07a arvanto na śravaso bhikṣamāṇā indravāyū suṣṭutibhir vasiṣṭhāḥ /",
  "GV01rvh1-10u:11714": "RV_7,091.07c vājayantaḥ sv avase huvema yūyam pāta svastibhiḥ sadā naḥ //",
  "GV01rvh1-10u:11715": "RV_7,092.01a ā vāyo bhūṣa śucipā upa naḥ sahasraṃ te niyuto viśvavāra /",
  "GV01rvh1-10u:11716": "RV_7,092.01c upo te andho madyam ayāmi yasya deva dadhiṣe pūrvapeyam //",
  "GV01rvh1-10u:11717": "RV_7,092.02a pra sotā jīro adhvareṣv asthāt somam indrāya vāyave pibadhyai /",
  "GV01rvh1-10u:11718": "RV_7,092.02c pra yad vām madhvo agriyam bharanty adhvaryavo devayantaḥ śacībhiḥ //",
  "GV01rvh1-10u:11719": "RV_7,092.03a pra yābhir yāsi dāśvāṃsam acchā niyudbhir vāyav iṣṭaye duroṇe /",
  "GV01rvh1-10u:11720": "RV_7,092.03c ni no rayiṃ subhojasaṃ yuvasva ni vīraṃ gavyam aśvyaṃ ca rādhaḥ //",
  "GV01rvh1-10u:11721": "RV_7,092.04a ye vāyava indramādanāsa ādevāso nitośanāso aryaḥ /",
  "GV01rvh1-10u:11722": "RV_7,092.04c ghnanto vṛtrāṇi sūribhiḥ ṣyāma sāsahvāṃso yudhā nṛbhir amitrān //",
  "GV01rvh1-10u:11723": "RV_7,092.05a ā no niyudbhiḥ śatinībhir adhvaraṃ sahasriṇībhir upa yāhi yajñam /",
  "GV01rvh1-10u:11724": "RV_7,092.05c vāyo asmin savane mādayasva yūyam pāta svastibhiḥ sadā naḥ //",
  "GV01rvh1-10u:11725": "RV_7,093.01a śuciṃ nu stomaṃ navajātam adyendrāgnī vṛtrahaṇā juṣethām /",
  "GV01rvh1-10u:11726": "RV_7,093.01c ubhā hi vāṃ suhavā johavīmi tā vājaṃ sadya uśate dheṣṭhā //",
  "GV01rvh1-10u:11727": "RV_7,093.02a tā sānasī śavasānā hi bhūtaṃ sākaṃvṛdhā śavasā śūśuvāṃsā /",
  "GV01rvh1-10u:11728": "RV_7,093.02c kṣayantau rāyo yavasasya bhūreḥ pṛṅktaṃ vājasya sthavirasya ghṛṣveḥ //",
  "GV01rvh1-10u:11729": "RV_7,093.03a upo ha yad vidathaṃ vājino gur dhībhir viprāḥ pramatim icchamānāḥ /",
  "GV01rvh1-10u:11730": "RV_7,093.03c arvanto na kāṣṭhāṃ nakṣamāṇā indrāgnī johuvato naras te //",
  "GV01rvh1-10u:11731": "RV_7,093.04a gīrbhir vipraḥ pramatim icchamāna īṭṭe rayiṃ yaśasam pūrvabhājam /",
  "GV01rvh1-10u:11732": "RV_7,093.04c indrāgnī vṛtrahaṇā suvajrā pra no navyebhis tirataṃ deṣṇaiḥ //",
  "GV01rvh1-10u:11733": "RV_7,093.05a saṃ yan mahī mithatī spardhamāne tanūrucā śūrasātā yataite /",
  "GV01rvh1-10u:11734": "RV_7,093.05c adevayuṃ vidathe devayubhiḥ satrā hataṃ somasutā janena //",
  "GV01rvh1-10u:11735": "RV_7,093.06a imām u ṣu somasutim upa na endrāgnī saumanasāya yātam /",
  "GV01rvh1-10u:11736": "RV_7,093.06c nū cid dhi parimamnāthe asmān ā vāṃ śaśvadbhir vavṛtīya vājaiḥ //",
  "GV01rvh1-10u:11737": "RV_7,093.07a so agna enā namasā samiddho 'cchā mitraṃ varuṇam indraṃ voceḥ /",
  "GV01rvh1-10u:11738": "RV_7,093.07c yat sīm āgaś cakṛmā tat su mṛḷa tad aryamāditiḥ śiśrathantu //",
  "GV01rvh1-10u:11739": "RV_7,093.08a etā agna āśuṣāṇāsa iṣṭīr yuvoḥ sacābhy aśyāma vājān /",
  "GV01rvh1-10u:11740": "RV_7,093.08c mendro no viṣṇur marutaḥ pari khyan yūyam pāta svastibhiḥ sadā naḥ //",
  "GV01rvh1-10u:11741": "RV_7,094.01a iyaṃ vām asya manmana indrāgnī pūrvyastutiḥ /",
  "GV01rvh1-10u:11742": "RV_7,094.01c abhrād vṛṣṭir ivājani //",
  "GV01rvh1-10u:11743": "RV_7,094.02a śṛṇutaṃ jaritur havam indrāgnī vanataṃ giraḥ /",
  "GV01rvh1-10u:11744": "RV_7,094.02c īśānā pipyataṃ dhiyaḥ //",
  "GV01rvh1-10u:11745": "RV_7,094.03a mā pāpatvāya no narendrāgnī mābhiśastaye /",
  "GV01rvh1-10u:11746": "RV_7,094.03c mā no rīradhataṃ nide //",
  "GV01rvh1-10u:11747": "RV_7,094.04a indre agnā namo bṛhat suvṛktim erayāmahe /",
  "GV01rvh1-10u:11748": "RV_7,094.04c dhiyā dhenā avasyavaḥ //",
  "GV01rvh1-10u:11749": "RV_7,094.05a tā hi śaśvanta īḷata itthā viprāsa ūtaye /",
  "GV01rvh1-10u:11750": "RV_7,094.05c sabādho vājasātaye //",
  "GV01rvh1-10u:11751": "RV_7,094.06a tā vāṃ gīrbhir vipanyavaḥ prayasvanto havāmahe /",
  "GV01rvh1-10u:11752": "RV_7,094.06c medhasātā saniṣyavaḥ //",
  "GV01rvh1-10u:11753": "RV_7,094.07a indrāgnī avasā gatam asmabhyaṃ carṣaṇīsahā /",
  "GV01rvh1-10u:11754": "RV_7,094.07c mā no duḥśaṃsa īśata //",
  "GV01rvh1-10u:11755": "RV_7,094.08a mā kasya no araruṣo dhūrtiḥ praṇaṅ martyasya /",
  "GV01rvh1-10u:11756": "RV_7,094.08c indrāgnī śarma yacchatam //",
  "GV01rvh1-10u:11757": "RV_7,094.09a gomad dhiraṇyavad vasu yad vām aśvāvad īmahe /",
  "GV01rvh1-10u:11758": "RV_7,094.09c indrāgnī tad vanemahi //",
  "GV01rvh1-10u:11759": "RV_7,094.10a yat soma ā sute nara indrāgnī ajohavuḥ /",
  "GV01rvh1-10u:11760": "RV_7,094.10c saptīvantā saparyavaḥ //",
  "GV01rvh1-10u:11761": "RV_7,094.11a ukthebhir vṛtrahantamā yā mandānā cid ā girā /",
  "GV01rvh1-10u:11762": "RV_7,094.11c āṅgūṣair āvivāsataḥ //",
  "GV01rvh1-10u:11763": "RV_7,094.12a tāv id duḥśaṃsam martyaṃ durvidvāṃsaṃ rakṣasvinam /",
  "GV01rvh1-10u:11764": "RV_7,094.12c ābhogaṃ hanmanā hatam udadhiṃ hanmanā hatam //",
  "GV01rvh1-10u:11765": "RV_7,095.01a pra kṣodasā dhāyasā sasra eṣā sarasvatī dharuṇam āyasī pūḥ /",
  "GV01rvh1-10u:11766": "RV_7,095.01c prabābadhānā rathyeva yāti viśvā apo mahinā sindhur anyāḥ //",
  "GV01rvh1-10u:11767": "RV_7,095.02a ekācetat sarasvatī nadīnāṃ śucir yatī giribhya ā samudrāt /",
  "GV01rvh1-10u:11768": "RV_7,095.02c rāyaś cetantī bhuvanasya bhūrer ghṛtam payo duduhe nāhuṣāya //",
  "GV01rvh1-10u:11769": "RV_7,095.03a sa vāvṛdhe naryo yoṣaṇāsu vṛṣā śiśur vṛṣabho yajñiyāsu /",
  "GV01rvh1-10u:11770": "RV_7,095.03c sa vājinam maghavadbhyo dadhāti vi sātaye tanvam māmṛjīta //",
  "GV01rvh1-10u:11771": "RV_7,095.04a uta syā naḥ sarasvatī juṣāṇopa śravat subhagā yajṇe asmin /",
  "GV01rvh1-10u:11772": "RV_7,095.04c mitajñubhir namasyair iyānā rāyā yujā cid uttarā sakhibhyaḥ //",
  "GV01rvh1-10u:11773": "RV_7,095.05a imā juhvānā yuṣmad ā namobhiḥ prati stomaṃ sarasvati juṣasva /",
  "GV01rvh1-10u:11774": "RV_7,095.05c tava śarman priyatame dadhānā upa stheyāma śaraṇaṃ na vṛkṣam //",
  "GV01rvh1-10u:11775": "RV_7,095.06a ayam u te sarasvati vasiṣṭho dvārāv ṛtasya subhage vy āvaḥ /",
  "GV01rvh1-10u:11776": "RV_7,095.06c vardha śubhre stuvate rāsi vājān yūyam pāta svastibhiḥ sadā naḥ //",
  "GV01rvh1-10u:11777": "RV_7,096.01a bṛhad u gāyiṣe vaco 'suryā nadīnām /",
  "GV01rvh1-10u:11778": "RV_7,096.01c sarasvatīm in mahayā suvṛktibhi stomair vasiṣṭha rodasī //",
  "GV01rvh1-10u:11779": "RV_7,096.02a ubhe yat te mahinā śubhre andhasī adhikṣiyanti pūravaḥ /",
  "GV01rvh1-10u:11780": "RV_7,096.02c sā no bodhy avitrī marutsakhā coda rādho maghonām //",
  "GV01rvh1-10u:11781": "RV_7,096.03a bhadram id bhadrā kṛṇavat sarasvaty akavārī cetati vājinīvatī /",
  "GV01rvh1-10u:11782": "RV_7,096.03c gṛṇānā jamadagnivat stuvānā ca vasiṣṭhavat //",
  "GV01rvh1-10u:11783": "RV_7,096.04a janīyanto nv agravaḥ putrīyantaḥ sudānavaḥ /",
  "GV01rvh1-10u:11784": "RV_7,096.04c sarasvantaṃ havāmahe //",
  "GV01rvh1-10u:11785": "RV_7,096.05a ye te sarasva ūrmayo madhumanto ghṛtaścutaḥ /",
  "GV01rvh1-10u:11786": "RV_7,096.05c tebhir no 'vitā bhava //",
  "GV01rvh1-10u:11787": "RV_7,096.06a pīpivāṃsaṃ sarasvata stanaṃ yo viśvadarśataḥ /",
  "GV01rvh1-10u:11788": "RV_7,096.06c bhakṣīmahi prajām iṣam //",
  "GV01rvh1-10u:11789": "RV_7,097.01a yajñe divo nṛṣadane pṛthivyā naro yatra devayavo madanti /",
  "GV01rvh1-10u:11790": "RV_7,097.01c indrāya yatra savanāni sunve gaman madāya prathamaṃ vayaś ca //",
  "GV01rvh1-10u:11791": "RV_7,097.02a ā daivyā vṛṇīmahe 'vāṃsi bṛhaspatir no maha ā sakhāyaḥ /",
  "GV01rvh1-10u:11792": "RV_7,097.02c yathā bhavema mīḷhuṣe anāgā yo no dātā parāvataḥ piteva //",
  "GV01rvh1-10u:11793": "RV_7,097.03a tam u jyeṣṭhaṃ namasā havirbhiḥ suśevam brahmaṇas patiṃ gṛṇīṣe /",
  "GV01rvh1-10u:11794": "RV_7,097.03c indraṃ śloko mahi daivyaḥ siṣaktu yo brahmaṇo devakṛtasya rājā //",
  "GV01rvh1-10u:11795": "RV_7,097.04a sa ā no yoniṃ sadatu preṣṭho bṛhaspatir viśvavāro yo asti /",
  "GV01rvh1-10u:11796": "RV_7,097.04c kāmo rāyaḥ suvīryasya taṃ dāt parṣan no ati saścato ariṣṭān //",
  "GV01rvh1-10u:11797": "RV_7,097.05a tam ā no arkam amṛtāya juṣṭam ime dhāsur amṛtāsaḥ purājāḥ /",
  "GV01rvh1-10u:11798": "RV_7,097.05c śucikrandaṃ yajatam pastyānām bṛhaspatim anarvāṇaṃ huvema //",
  "GV01rvh1-10u:11799": "RV_7,097.06a taṃ śagmāso aruṣāso aśvā bṛhaspatiṃ sahavāho vahanti /",
  "GV01rvh1-10u:11800": "RV_7,097.06c sahaś cid yasya nīlavat sadhasthaṃ nabho na rūpam aruṣaṃ vasānāḥ //",
  "GV01rvh1-10u:11801": "RV_7,097.07a sa hi śuciḥ śatapatraḥ sa śundhyur hiraṇyavāśīr iṣiraḥ svarṣāḥ /",
  "GV01rvh1-10u:11802": "RV_7,097.07c bṛhaspatiḥ sa svāveśa ṛṣvaḥ purū sakhibhya āsutiṃ kariṣṭhaḥ //",
  "GV01rvh1-10u:11803": "RV_7,097.08a devī devasya rodasī janitrī bṛhaspatiṃ vāvṛdhatur mahitvā /",
  "GV01rvh1-10u:11804": "RV_7,097.08c dakṣāyyāya dakṣatā sakhāyaḥ karad brahmaṇe sutarā sugādhā //",
  "GV01rvh1-10u:11805": "RV_7,097.09a iyaṃ vām brahmaṇas pate suvṛktir brahmendrāya vajriṇe akāri /",
  "GV01rvh1-10u:11806": "RV_7,097.09c aviṣṭaṃ dhiyo jigṛtam purandhīr jajastam aryo vanuṣām arātīḥ //",
  "GV01rvh1-10u:11807": "RV_7,097.10a bṛhaspate yuvam indraś ca vasvo divyasyeśāthe uta pārthivasya /",
  "GV01rvh1-10u:11808": "RV_7,097.10c dhattaṃ rayiṃ stuvate kīraye cid yūyam pāta svastibhiḥ sadā naḥ //",
  "GV01rvh1-10u:11809": "RV_7,098.01a adhvaryavo 'ruṇaṃ dugdham aṃśuṃ juhotana vṛṣabhāya kṣitīnām /",
  "GV01rvh1-10u:11810": "RV_7,098.01c gaurād vedīyāṃ avapānam indro viśvāhed yāti sutasomam icchan //",
  "GV01rvh1-10u:11811": "RV_7,098.02a yad dadhiṣe pradivi cārv annaṃ dive-dive pītim id asya vakṣi /",
  "GV01rvh1-10u:11812": "RV_7,098.02c uta hṛdota manasā juṣāṇa uśann indra prasthitān pāhi somān //",
  "GV01rvh1-10u:11813": "RV_7,098.03a jajñānaḥ somaṃ sahase papātha pra te mātā mahimānam uvāca /",
  "GV01rvh1-10u:11814": "RV_7,098.03c endra paprāthorv antarikṣaṃ yudhā devebhyo varivaś cakartha //",
  "GV01rvh1-10u:11815": "RV_7,098.04a yad yodhayā mahato manyamānān sākṣāma tān bāhubhiḥ śāśadānān /",
  "GV01rvh1-10u:11816": "RV_7,098.04c yad vā nṛbhir vṛta indrābhiyudhyās taṃ tvayājiṃ sauśravasaṃ jayema //",
  "GV01rvh1-10u:11817": "RV_7,098.05a prendrasya vocam prathamā kṛtāni pra nūtanā maghavā yā cakāra /",
  "GV01rvh1-10u:11818": "RV_7,098.05c yaded adevīr asahiṣṭa māyā athābhavat kevalaḥ somo asya //",
  "GV01rvh1-10u:11819": "RV_7,098.06a tavedaṃ viśvam abhitaḥ paśavyaṃ yat paśyasi cakṣasā sūryasya /",
  "GV01rvh1-10u:11820": "RV_7,098.06c gavām asi gopatir eka indra bhakṣīmahi te prayatasya vasvaḥ //",
  "GV01rvh1-10u:11821": "RV_7,098.07a bṛhaspate yuvam indraś ca vasvo divyasyeśāthe uta pārthivasya /",
  "GV01rvh1-10u:11822": "RV_7,098.07c dhattaṃ rayiṃ stuvate kīraye cid yūyam pāta svastibhiḥ sadā naḥ //",
  "GV01rvh1-10u:11823": "RV_7,099.01a paro mātrayā tanvā vṛdhāna na te mahitvam anv aśnuvanti /",
  "GV01rvh1-10u:11824": "RV_7,099.01c ubhe te vidma rajasī pṛthivyā viṣṇo deva tvam paramasya vitse //",
  "GV01rvh1-10u:11825": "RV_7,099.02a na te viṣṇo jāyamāno na jāto deva mahimnaḥ param antam āpa /",
  "GV01rvh1-10u:11826": "RV_7,099.02c ud astabhnā nākam ṛṣvam bṛhantaṃ dādhartha prācīṃ kakubham pṛthivyāḥ //",
  "GV01rvh1-10u:11827": "RV_7,099.03a irāvatī dhenumatī hi bhūtaṃ sūyavasinī manuṣe daśasyā /",
  "GV01rvh1-10u:11828": "RV_7,099.03c vy astabhnā rodasī viṣṇav ete dādhartha pṛthivīm abhito mayūkhaiḥ //",
  "GV01rvh1-10u:11829": "RV_7,099.04a uruṃ yajñāya cakrathur u lokaṃ janayantā sūryam uṣāsam agnim /",
  "GV01rvh1-10u:11830": "RV_7,099.04c dāsasya cid vṛṣaśiprasya māyā jaghnathur narā pṛtanājyeṣu //",
  "GV01rvh1-10u:11831": "RV_7,099.05a indrāviṣṇū dṛṃhitāḥ śambarasya nava puro navatiṃ ca śnathiṣṭam /",
  "GV01rvh1-10u:11832": "RV_7,099.05c śataṃ varcinaḥ sahasraṃ ca sākaṃ hatho apraty asurasya vīrān //",
  "GV01rvh1-10u:11833": "RV_7,099.06a iyam manīṣā bṛhatī bṛhantorukramā tavasā vardhayantī /",
  "GV01rvh1-10u:11834": "RV_7,099.06c rare vāṃ stomaṃ vidatheṣu viṣṇo pinvatam iṣo vṛjaneṣv indra //",
  "GV01rvh1-10u:11835": "RV_7,099.07a vaṣaṭ te viṣṇav āsa ā kṛṇomi tan me juṣasva śipiviṣṭa havyam /",
  "GV01rvh1-10u:11836": "RV_7,099.07c vardhantu tvā suṣṭutayo giro me yūyam pāta svastibhiḥ sadā naḥ //",
  "GV01rvh1-10u:11837": "RV_7,100.01a nū marto dayate saniṣyan yo viṣṇava urugāyāya dāśat /",
  "GV01rvh1-10u:11838": "RV_7,100.01c pra yaḥ satrācā manasā yajāta etāvantaṃ naryam āvivāsāt //",
  "GV01rvh1-10u:11839": "RV_7,100.02a tvaṃ viṣṇo sumatiṃ viśvajanyām aprayutām evayāvo matiṃ dāḥ /",
  "GV01rvh1-10u:11840": "RV_7,100.02c parco yathā naḥ suvitasya bhūrer aśvāvataḥ puruścandrasya rāyaḥ //",
  "GV01rvh1-10u:11841": "RV_7,100.03a trir devaḥ pṛthivīm eṣa etāṃ vi cakrame śatarcasam mahitvā /",
  "GV01rvh1-10u:11842": "RV_7,100.03c pra viṣṇur astu tavasas tavīyān tveṣaṃ hy asya sthavirasya nāma //",
  "GV01rvh1-10u:11843": "RV_7,100.04a vi cakrame pṛthivīm eṣa etāṃ kṣetrāya viṣṇur manuṣe daśasyan /",
  "GV01rvh1-10u:11844": "RV_7,100.04c dhruvāso asya kīrayo janāsa urukṣitiṃ sujanimā cakāra //",
  "GV01rvh1-10u:11845": "RV_7,100.05a pra tat te adya śipiviṣṭa nāmāryaḥ śaṃsāmi vayunāni vidvān /",
  "GV01rvh1-10u:11846": "RV_7,100.05c taṃ tvā gṛṇāmi tavasam atavyān kṣayantam asya rajasaḥ parāke //",
  "GV01rvh1-10u:11847": "RV_7,100.06a kim it te viṣṇo paricakṣyam bhūt pra yad vavakṣe śipiviṣṭo asmi /",
  "GV01rvh1-10u:11848": "RV_7,100.06c mā varpo asmad apa gūha etad yad anyarūpaḥ samithe babhūtha //",
  "GV01rvh1-10u:11849": "RV_7,100.07a vaṣaṭ te viṣṇav āsa ā kṛṇomi tan me juṣasva śipiviṣṭa havyam /",
  "GV01rvh1-10u:11850": "RV_7,100.07c vardhantu tvā suṣṭutayo giro me yūyam pāta svastibhiḥ sadā naḥ //",
  "GV01rvh1-10u:11851": "RV_7,101.01a tisro vācaḥ pra vada jyotiragrā yā etad duhre madhudogham ūdhaḥ /",
  "GV01rvh1-10u:11852": "RV_7,101.01c sa vatsaṃ kṛṇvan garbham oṣadhīnāṃ sadyo jāto vṛṣabho roravīti //",
  "GV01rvh1-10u:11853": "RV_7,101.02a yo vardhana oṣadhīnāṃ yo apāṃ yo viśvasya jagato deva īśe /",
  "GV01rvh1-10u:11854": "RV_7,101.02c sa tridhātu śaraṇaṃ śarma yaṃsat trivartu jyotiḥ svabhiṣṭy asme //",
  "GV01rvh1-10u:11855": "RV_7,101.03a starīr u tvad bhavati sūta u tvad yathāvaśaṃ tanvaṃ cakra eṣaḥ /",
  "GV01rvh1-10u:11856": "RV_7,101.03c pituḥ payaḥ prati gṛbhṇāti mātā tena pitā vardhate tena putraḥ //",
  "GV01rvh1-10u:11857": "RV_7,101.04a yasmin viśvāni bhuvanāni tasthus tisro dyāvas tredhā sasrur āpaḥ /",
  "GV01rvh1-10u:11858": "RV_7,101.04c trayaḥ kośāsa upasecanāso madhva ścotanty abhito virapśam //",
  "GV01rvh1-10u:11859": "RV_7,101.05a idaṃ vacaḥ parjanyāya svarāje hṛdo astv antaraṃ taj jujoṣat /",
  "GV01rvh1-10u:11860": "RV_7,101.05c mayobhuvo vṛṣṭayaḥ santv asme supippalā oṣadhīr devagopāḥ //",
  "GV01rvh1-10u:11861": "RV_7,101.06a sa retodhā vṛṣabhaḥ śaśvatīnāṃ tasminn ātmā jagatas tasthuṣaś ca /",
  "GV01rvh1-10u:11862": "RV_7,101.06c tan ma ṛtam pātu śataśāradāya yūyam pāta svastibhiḥ sadā naḥ //",
  "GV01rvh1-10u:11863": "RV_7,102.01a parjanyāya pra gāyata divas putrāya mīḷhuṣe /",
  "GV01rvh1-10u:11864": "RV_7,102.01c sa no yavasam icchatu //",
  "GV01rvh1-10u:11865": "RV_7,102.02a yo garbham oṣadhīnāṃ gavāṃ kṛṇoty arvatām /",
  "GV01rvh1-10u:11866": "RV_7,102.02c parjanyaḥ puruṣīṇām //",
  "GV01rvh1-10u:11867": "RV_7,102.03a tasmā id āsye havir juhotā madhumattamam /",
  "GV01rvh1-10u:11868": "RV_7,102.03c iḷāṃ naḥ saṃyataṃ karat //",
  "GV01rvh1-10u:11869": "RV_7,103.01a saṃvatsaraṃ śaśayānā brāhmaṇā vratacāriṇaḥ /",
  "GV01rvh1-10u:11870": "RV_7,103.01c vācam parjanyajinvitām pra maṇḍūkā avādiṣuḥ //",
  "GV01rvh1-10u:11871": "RV_7,103.02a divyā āpo abhi yad enam āyan dṛtiṃ na śuṣkaṃ sarasī śayānam /",
  "GV01rvh1-10u:11872": "RV_7,103.02c gavām aha na māyur vatsinīnām maṇḍūkānāṃ vagnur atrā sam eti //",
  "GV01rvh1-10u:11873": "RV_7,103.03a yad īm enāṃ uśato abhy avarṣīt tṛṣyāvataḥ prāvṛṣy āgatāyām /",
  "GV01rvh1-10u:11874": "RV_7,103.03c akhkhalīkṛtyā pitaraṃ na putro anyo anyam upa vadantam eti //",
  "GV01rvh1-10u:11875": "RV_7,103.04a anyo anyam anu gṛbhṇāty enor apām prasarge yad amandiṣātām /",
  "GV01rvh1-10u:11876": "RV_7,103.04c maṇḍūko yad abhivṛṣṭaḥ kaniṣkan pṛśniḥ sampṛṅkte haritena vācam //",
  "GV01rvh1-10u:11877": "RV_7,103.05a yad eṣām anyo anyasya vācaṃ śāktasyeva vadati śikṣamāṇaḥ /",
  "GV01rvh1-10u:11878": "RV_7,103.05c sarvaṃ tad eṣāṃ samṛdheva parva yat suvāco vadathanādhy apsu //",
  "GV01rvh1-10u:11879": "RV_7,103.06a gomāyur eko ajamāyur ekaḥ pṛśnir eko harita eka eṣām /",
  "GV01rvh1-10u:11880": "RV_7,103.06c samānaṃ nāma bibhrato virūpāḥ purutrā vācam pipiśur vadantaḥ //",
  "GV01rvh1-10u:11881": "RV_7,103.07a brāhmaṇāso atirātre na some saro na pūrṇam abhito vadantaḥ /",
  "GV01rvh1-10u:11882": "RV_7,103.07c saṃvatsarasya tad ahaḥ pari ṣṭha yan maṇḍūkāḥ prāvṛṣīṇam babhūva //",
  "GV01rvh1-10u:11883": "RV_7,103.08a brāhmaṇāsaḥ somino vācam akrata brahma kṛṇvantaḥ parivatsarīṇam /",
  "GV01rvh1-10u:11884": "RV_7,103.08c adhvaryavo gharmiṇaḥ siṣvidānā āvir bhavanti guhyā na ke cit //",
  "GV01rvh1-10u:11885": "RV_7,103.09a devahitiṃ jugupur dvādaśasya ṛtuṃ naro na pra minanty ete /",
  "GV01rvh1-10u:11886": "RV_7,103.09c saṃvatsare prāvṛṣy āgatāyāṃ taptā gharmā aśnuvate visargam //",
  "GV01rvh1-10u:11887": "RV_7,103.10a gomāyur adād ajamāyur adāt pṛśnir adād dharito no vasūni /",
  "GV01rvh1-10u:11888": "RV_7,103.10c gavām maṇḍūkā dadataḥ śatāni sahasrasāve pra tiranta āyuḥ //",
  "GV01rvh1-10u:11889": "RV_7,104.01a indrāsomā tapataṃ rakṣa ubjataṃ ny arpayataṃ vṛṣaṇā tamovṛdhaḥ /",
  "GV01rvh1-10u:11890": "RV_7,104.01c parā śṛṇītam acito ny oṣataṃ hataṃ nudethāṃ ni śiśītam atriṇaḥ //",
  "GV01rvh1-10u:11891": "RV_7,104.02a indrāsomā sam aghaśaṃsam abhy aghaṃ tapur yayastu carur agnivāṃ iva /",
  "GV01rvh1-10u:11892": "RV_7,104.02c brahmadviṣe kravyāde ghoracakṣase dveṣo dhattam anavāyaṃ kimīdine //",
  "GV01rvh1-10u:11893": "RV_7,104.03a indrāsomā duṣkṛto vavre antar anārambhaṇe tamasi pra vidhyatam /",
  "GV01rvh1-10u:11894": "RV_7,104.03c yathā nātaḥ punar ekaś canodayat tad vām astu sahase manyumac chavaḥ //",
  "GV01rvh1-10u:11895": "RV_7,104.04a indrāsomā vartayataṃ divo vadhaṃ sam pṛthivyā aghaśaṃsāya tarhaṇam /",
  "GV01rvh1-10u:11896": "RV_7,104.04c ut takṣataṃ svaryam parvatebhyo yena rakṣo vāvṛdhānaṃ nijūrvathaḥ //",
  "GV01rvh1-10u:11897": "RV_7,104.05a indrāsomā vartayataṃ divas pary agnitaptebhir yuvam aśmahanmabhiḥ /",
  "GV01rvh1-10u:11898": "RV_7,104.05c tapurvadhebhir ajarebhir atriṇo ni parśāne vidhyataṃ yantu nisvaram //",
  "GV01rvh1-10u:11899": "RV_7,104.06a indrāsomā pari vām bhūtu viśvata iyam matiḥ kakṣyāśveva vājinā /",
  "GV01rvh1-10u:11900": "RV_7,104.06c yāṃ vāṃ hotrām parihinomi medhayemā brahmāṇi nṛpatīva jinvatam //",
  "GV01rvh1-10u:11901": "RV_7,104.07a prati smarethāṃ tujayadbhir evair hataṃ druho rakṣaso bhaṅgurāvataḥ /",
  "GV01rvh1-10u:11902": "RV_7,104.07c indrāsomā duṣkṛte mā sugam bhūd yo naḥ kadā cid abhidāsati druhā //",
  "GV01rvh1-10u:11903": "RV_7,104.08a yo mā pākena manasā carantam abhicaṣṭe anṛtebhir vacobhiḥ /",
  "GV01rvh1-10u:11904": "RV_7,104.08c āpa iva kāśinā saṃgṛbhītā asann astv āsata indra vaktā //",
  "GV01rvh1-10u:11905": "RV_7,104.09a ye pākaśaṃsaṃ viharanta evair ye vā bhadraṃ dūṣayanti svadhābhiḥ /",
  "GV01rvh1-10u:11906": "RV_7,104.09c ahaye vā tān pradadātu soma ā vā dadhātu nirṛter upasthe //",
  "GV01rvh1-10u:11907": "RV_7,104.10a yo no rasaṃ dipsati pitvo agne yo aśvānāṃ yo gavāṃ yas tanūnām /",
  "GV01rvh1-10u:11908": "RV_7,104.10c ripu stena steyakṛd dabhram etu ni ṣa hīyatāṃ tanvā tanā ca //",
  "GV01rvh1-10u:11909": "RV_7,104.11a paraḥ so astu tanvā tanā ca tisraḥ pṛthivīr adho astu viśvāḥ /",
  "GV01rvh1-10u:11910": "RV_7,104.11c prati śuṣyatu yaśo asya devā yo no divā dipsati yaś ca naktam //",
  "GV01rvh1-10u:11911": "RV_7,104.12a suvijñānaṃ cikituṣe janāya sac cāsac ca vacasī paspṛdhāte /",
  "GV01rvh1-10u:11912": "RV_7,104.12c tayor yat satyaṃ yatarad ṛjīyas tad it somo 'vati hanty āsat //",
  "GV01rvh1-10u:11913": "RV_7,104.13a na vā u somo vṛjinaṃ hinoti na kṣatriyam mithuyā dhārayantam /",
  "GV01rvh1-10u:11914": "RV_7,104.13c hanti rakṣo hanty āsad vadantam ubhāv indrasya prasitau śayāte //",
  "GV01rvh1-10u:11915": "RV_7,104.14a yadi vāham anṛtadeva āsa moghaṃ vā devāṃ apyūhe agne /",
  "GV01rvh1-10u:11916": "RV_7,104.14c kim asmabhyaṃ jātavedo hṛṇīṣe droghavācas te nirṛthaṃ sacantām //",
  "GV01rvh1-10u:11917": "RV_7,104.15a adyā murīya yadi yātudhāno asmi yadi vāyus tatapa pūruṣasya /",
  "GV01rvh1-10u:11918": "RV_7,104.15c adhā sa vīrair daśabhir vi yūyā yo mā moghaṃ yātudhānety āha //",
  "GV01rvh1-10u:11919": "RV_7,104.16a yo māyātuṃ yātudhānety āha yo vā rakṣāḥ śucir asmīty āha /",
  "GV01rvh1-10u:11920": "RV_7,104.16c indras taṃ hantu mahatā vadhena viśvasya jantor adhamas padīṣṭa //",
  "GV01rvh1-10u:11921": "RV_7,104.17a pra yā jigāti khargaleva naktam apa druhā tanvaṃ gūhamānā /",
  "GV01rvh1-10u:11922": "RV_7,104.17c vavrāṃ anantāṃ ava sā padīṣṭa grāvāṇo ghnantu rakṣasa upabdaiḥ //",
  "GV01rvh1-10u:11923": "RV_7,104.18a vi tiṣṭhadhvam maruto vikṣv icchata gṛbhāyata rakṣasaḥ sam pinaṣṭana /",
  "GV01rvh1-10u:11924": "RV_7,104.18c vayo ye bhūtvī patayanti naktabhir ye vā ripo dadhire deve adhvare //",
  "GV01rvh1-10u:11925": "RV_7,104.19a pra vartaya divo aśmānam indra somaśitam maghavan saṃ śiśādhi /",
  "GV01rvh1-10u:11926": "RV_7,104.19c prāktād apāktād adharād udaktād abhi jahi rakṣasaḥ parvatena //",
  "GV01rvh1-10u:11927": "RV_7,104.20a eta u tye patayanti śvayātava indraṃ dipsanti dipsavo 'dābhyam /",
  "GV01rvh1-10u:11928": "RV_7,104.20c śiśīte śakraḥ piśunebhyo vadhaṃ nūnaṃ sṛjad aśaniṃ yātumadbhyaḥ //",
  "GV01rvh1-10u:11929": "RV_7,104.21a indro yātūnām abhavat parāśaro havirmathīnām abhy āvivāsatām /",
  "GV01rvh1-10u:11930": "RV_7,104.21c abhīd u śakraḥ paraśur yathā vanam pātreva bhindan sata eti rakṣasaḥ //",
  "GV01rvh1-10u:11931": "RV_7,104.22a ulūkayātuṃ śuśulūkayātuṃ jahi śvayātum uta kokayātum /",
  "GV01rvh1-10u:11932": "RV_7,104.22c suparṇayātum uta gṛdhrayātuṃ dṛṣadeva pra mṛṇa rakṣa indra //",
  "GV01rvh1-10u:11933": "RV_7,104.23a mā no rakṣo abhi naḍ yātumāvatām apocchatu mithunā yā kimīdinā /",
  "GV01rvh1-10u:11934": "RV_7,104.23c pṛthivī naḥ pārthivāt pātv aṃhaso 'ntarikṣaṃ divyāt pātv asmān //",
  "GV01rvh1-10u:11935": "RV_7,104.24a indra jahi pumāṃsaṃ yātudhānam uta striyam māyayā śāśadānām /",
  "GV01rvh1-10u:11936": "RV_7,104.24c vigrīvāso mūradevā ṛdantu mā te dṛśan sūryam uccarantam //",
  "GV01rvh1-10u:11937": "RV_7,104.25a prati cakṣva vi cakṣvendraś ca soma jāgṛtam /",
  "GV01rvh1-10u:11938": "RV_7,104.25c rakṣobhyo vadham asyatam aśaniṃ yātumadbhyaḥ //",
  "GV01rvh1-10u:11940": "Ṛgveda 8",
  "GV01rvh1-10u:11941": "RV_8,001.01a mā cid anyad vi śaṃsata sakhāyo mā riṣaṇyata /",
  "GV01rvh1-10u:11942": "RV_8,001.01c indram it stotā vṛṣaṇaṃ sacā sute muhur ukthā ca śaṃsata //",
  "GV01rvh1-10u:11943": "RV_8,001.02a avakrakṣiṇaṃ vṛṣabhaṃ yathājuraṃ gāṃ na carṣaṇīsaham /",
  "GV01rvh1-10u:11944": "RV_8,001.02c vidveṣaṇaṃ saṃvananobhayaṅkaram maṃhiṣṭham ubhayāvinam //",
  "GV01rvh1-10u:11945": "RV_8,001.03a yac cid dhi tvā janā ime nānā havanta ūtaye /",
  "GV01rvh1-10u:11946": "RV_8,001.03c asmākam brahmedam indra bhūtu te 'hā viśvā ca vardhanam //",
  "GV01rvh1-10u:11947": "RV_8,001.04a vi tartūryante maghavan vipaścito 'ryo vipo janānām /",
  "GV01rvh1-10u:11948": "RV_8,001.04c upa kramasva pururūpam ā bhara vājaṃ nediṣṭham ūtaye //",
  "GV01rvh1-10u:11949": "RV_8,001.05a mahe cana tvām adrivaḥ parā śulkāya deyām /",
  "GV01rvh1-10u:11950": "RV_8,001.05c na sahasrāya nāyutāya vajrivo na śatāya śatāmagha //",
  "GV01rvh1-10u:11951": "RV_8,001.06a vasyāṃ indrāsi me pitur uta bhrātur abhuñjataḥ /",
  "GV01rvh1-10u:11952": "RV_8,001.06c mātā ca me chadayathaḥ samā vaso vasutvanāya rādhase //",
  "GV01rvh1-10u:11953": "RV_8,001.07a kveyatha kved asi purutrā cid dhi te manaḥ /",
  "GV01rvh1-10u:11954": "RV_8,001.07c alarṣi yudhma khajakṛt purandara pra gāyatrā agāsiṣuḥ //",
  "GV01rvh1-10u:11955": "RV_8,001.08a prāsmai gāyatram arcata vāvātur yaḥ purandaraḥ /",
  "GV01rvh1-10u:11956": "RV_8,001.08c yābhiḥ kāṇvasyopa barhir āsadaṃ yāsad vajrī bhinat puraḥ //",
  "GV01rvh1-10u:11957": "RV_8,001.09a ye te santi daśagvinaḥ śatino ye sahasriṇaḥ /",
  "GV01rvh1-10u:11958": "RV_8,001.09c aśvāso ye te vṛṣaṇo raghudruvas tebhir nas tūyam ā gahi //",
  "GV01rvh1-10u:11959": "RV_8,001.10a ā tv adya sabardughāṃ huve gāyatravepasam /",
  "GV01rvh1-10u:11960": "RV_8,001.10c indraṃ dhenuṃ sudughām anyām iṣam urudhārām araṅkṛtam //",
  "GV01rvh1-10u:11961": "RV_8,001.11a yat tudat sūra etaśaṃ vaṅkū vātasya parṇinā /",
  "GV01rvh1-10u:11962": "RV_8,001.11c vahat kutsam ārjuneyaṃ śatakratuḥ tsarad gandharvam astṛtam //",
  "GV01rvh1-10u:11963": "RV_8,001.12a ya ṛte cid abhiśriṣaḥ purā jatrubhya ātṛdaḥ /",
  "GV01rvh1-10u:11964": "RV_8,001.12c saṃdhātā saṃdhim maghavā purūvasur iṣkartā vihrutam punaḥ //",
  "GV01rvh1-10u:11965": "RV_8,001.13a mā bhūma niṣṭyā ivendra tvad araṇā iva /",
  "GV01rvh1-10u:11966": "RV_8,001.13c vanāni na prajahitāny adrivo duroṣāso amanmahi //",
  "GV01rvh1-10u:11967": "RV_8,001.14a amanmahīd anāśavo 'nugrāsaś ca vṛtrahan /",
  "GV01rvh1-10u:11968": "RV_8,001.14c sakṛt su te mahatā śūra rādhasā anu stomam mudīmahi //",
  "GV01rvh1-10u:11969": "RV_8,001.15a yadi stomam mama śravad asmākam indram indavaḥ /",
  "GV01rvh1-10u:11970": "RV_8,001.15c tiraḥ pavitraṃ sasṛvāṃsa āśavo mandantu tugryāvṛdhaḥ //",
  "GV01rvh1-10u:11971": "RV_8,001.16a ā tv adya sadhastutiṃ vāvātuḥ sakhyur ā gahi /",
  "GV01rvh1-10u:11972": "RV_8,001.16c upastutir maghonām pra tvāvatv adhā te vaśmi suṣṭutim //",
  "GV01rvh1-10u:11973": "RV_8,001.17a sotā hi somam adribhir em enam apsu dhāvata /",
  "GV01rvh1-10u:11974": "RV_8,001.17c gavyā vastreva vāsayanta in naro nir dhukṣan vakṣaṇābhyaḥ //",
  "GV01rvh1-10u:11975": "RV_8,001.18a adha jmo adha vā divo bṛhato rocanād adhi /",
  "GV01rvh1-10u:11976": "RV_8,001.18c ayā vardhasva tanvā girā mamā jātā sukrato pṛṇa //",
  "GV01rvh1-10u:11977": "RV_8,001.19a indrāya su madintamaṃ somaṃ sotā vareṇyam /",
  "GV01rvh1-10u:11978": "RV_8,001.19c śakra eṇam pīpayad viśvayā dhiyā hinvānaṃ na vājayum //",
  "GV01rvh1-10u:11979": "RV_8,001.20a mā tvā somasya galdayā sadā yācann ahaṃ girā /",
  "GV01rvh1-10u:11980": "RV_8,001.20c bhūrṇim mṛgaṃ na savaneṣu cukrudhaṃ ka īśānaṃ na yāciṣat //",
  "GV01rvh1-10u:11981": "RV_8,001.21a madeneṣitam madam ugram ugreṇa śavasā /",
  "GV01rvh1-10u:11982": "RV_8,001.21c viśveṣāṃ tarutāram madacyutam made hi ṣmā dadāti naḥ //",
  "GV01rvh1-10u:11983": "RV_8,001.22a śevāre vāryā puru devo martāya dāśuṣe /",
  "GV01rvh1-10u:11984": "RV_8,001.22c sa sunvate ca stuvate ca rāsate viśvagūrto ariṣṭutaḥ //",
  "GV01rvh1-10u:11985": "RV_8,001.23a endra yāhi matsva citreṇa deva rādhasā /",
  "GV01rvh1-10u:11986": "RV_8,001.23c saro na prāsy udaraṃ sapītibhir ā somebhir uru sphiram //",
  "GV01rvh1-10u:11987": "RV_8,001.24a ā tvā sahasram ā śataṃ yuktā rathe hiraṇyaye /",
  "GV01rvh1-10u:11988": "RV_8,001.24c brahmayujo haraya indra keśino vahantu somapītaye //",
  "GV01rvh1-10u:11989": "RV_8,001.25a ā tvā rathe hiraṇyaye harī mayūraśepyā /",
  "GV01rvh1-10u:11990": "RV_8,001.25c śitipṛṣṭhā vahatām madhvo andhaso vivakṣaṇasya pītaye //",
  "GV01rvh1-10u:11991": "RV_8,001.26a pibā tv asya girvaṇaḥ sutasya pūrvapā iva /",
  "GV01rvh1-10u:11992": "RV_8,001.26c pariṣkṛtasya rasina iyam āsutiś cārur madāya patyate //",
  "GV01rvh1-10u:11993": "RV_8,001.27a ya eko asti daṃsanā mahāṃ ugro abhi vrataiḥ /",
  "GV01rvh1-10u:11994": "RV_8,001.27c gamat sa śiprī na sa yoṣad ā gamad dhavaṃ na pari varjati //",
  "GV01rvh1-10u:11995": "RV_8,001.28a tvam puraṃ cariṣṇvaṃ vadhaiḥ śuṣṇasya sam piṇak /",
  "GV01rvh1-10u:11996": "RV_8,001.28c tvam bhā anu caro adha dvitā yad indra havyo bhuvaḥ //",
  "GV01rvh1-10u:11997": "RV_8,001.29a mama tvā sūra udite mama madhyandine divaḥ /",
  "GV01rvh1-10u:11998": "RV_8,001.29c mama prapitve apiśarvare vasav ā stomāso avṛtsata //",
  "GV01rvh1-10u:11999": "RV_8,001.30a stuhi stuhīd ete ghā te maṃhiṣṭhāso maghonām /",
  "GV01rvh1-10u:12000": "RV_8,001.30c ninditāśvaḥ prapathī paramajyā maghasya medhyātithe //",
  "GV01rvh1-10u:12001": "RV_8,001.31a ā yad aśvān vananvataḥ śraddhayāhaṃ rathe ruham /",
  "GV01rvh1-10u:12002": "RV_8,001.31c uta vāmasya vasunaś ciketati yo asti yādvaḥ paśuḥ //",
  "GV01rvh1-10u:12003": "RV_8,001.32a ya ṛjrā mahyam māmahe saha tvacā hiraṇyayā /",
  "GV01rvh1-10u:12004": "RV_8,001.32c eṣa viśvāny abhy astu saubhagāsaṅgasya svanadrathaḥ //",
  "GV01rvh1-10u:12005": "RV_8,001.33a adha plāyogir ati dāsad anyān āsaṅgo agne daśabhiḥ sahasraiḥ /",
  "GV01rvh1-10u:12006": "RV_8,001.33c adhokṣaṇo daśa mahyaṃ ruśanto naḷā iva saraso nir atiṣṭhan //",
  "GV01rvh1-10u:12007": "RV_8,001.34a anv asya sthūraṃ dadṛśe purastād anastha ūrur avarambamāṇaḥ /",
  "GV01rvh1-10u:12008": "RV_8,001.34c śaśvatī nāry abhicakṣyāha subhadram arya bhojanam bibharṣi //",
  "GV01rvh1-10u:12009": "RV_8,002.01a idaṃ vaso sutam andhaḥ pibā supūrṇam udaram /",
  "GV01rvh1-10u:12010": "RV_8,002.01c anābhayin rarimā te //",
  "GV01rvh1-10u:12011": "RV_8,002.02a nṛbhir dhūtaḥ suto aśnair avyo vāraiḥ paripūtaḥ /",
  "GV01rvh1-10u:12012": "RV_8,002.02c aśvo na nikto nadīṣu //",
  "GV01rvh1-10u:12013": "RV_8,002.03a taṃ te yavaṃ yathā gobhiḥ svādum akarma śrīṇantaḥ /",
  "GV01rvh1-10u:12014": "RV_8,002.03c indra tvāsmin sadhamāde //",
  "GV01rvh1-10u:12015": "RV_8,002.04a indra it somapā eka indraḥ sutapā viśvāyuḥ /",
  "GV01rvh1-10u:12016": "RV_8,002.04c antar devān martyāṃś ca //",
  "GV01rvh1-10u:12017": "RV_8,002.05a na yaṃ śukro na durāśīr na tṛprā uruvyacasam /",
  "GV01rvh1-10u:12018": "RV_8,002.05c apaspṛṇvate suhārdam //",
  "GV01rvh1-10u:12019": "RV_8,002.06a gobhir yad īm anye asman mṛgaṃ na vrā mṛgayante /",
  "GV01rvh1-10u:12020": "RV_8,002.06c abhitsaranti dhenubhiḥ //",
  "GV01rvh1-10u:12021": "RV_8,002.07a traya indrasya somāḥ sutāsaḥ santu devasya /",
  "GV01rvh1-10u:12022": "RV_8,002.07c sve kṣaye sutapāvnaḥ //",
  "GV01rvh1-10u:12023": "RV_8,002.08a trayaḥ kośāsa ścotanti tisraś camvaḥ supūrṇāḥ /",
  "GV01rvh1-10u:12024": "RV_8,002.08c samāne adhi bhārman //",
  "GV01rvh1-10u:12025": "RV_8,002.09a śucir asi puruniṣṭhāḥ kṣīrair madhyata āśīrtaḥ /",
  "GV01rvh1-10u:12026": "RV_8,002.09c dadhnā mandiṣṭhaḥ śūrasya //",
  "GV01rvh1-10u:12027": "RV_8,002.10a ime ta indra somās tīvrā asme sutāsaḥ /",
  "GV01rvh1-10u:12028": "RV_8,002.10c śukrā āśiraṃ yācante //",
  "GV01rvh1-10u:12029": "RV_8,002.11a tāṃ āśiram puroḷāśam indremaṃ somaṃ śrīṇīhi /",
  "GV01rvh1-10u:12030": "RV_8,002.11c revantaṃ hi tvā śṛṇomi //",
  "GV01rvh1-10u:12031": "RV_8,002.12a hṛtsu pītāso yudhyante durmadāso na surāyām /",
  "GV01rvh1-10u:12032": "RV_8,002.12c ūdhar na nagnā jarante //",
  "GV01rvh1-10u:12033": "RV_8,002.13a revāṃ id revata stotā syāt tvāvato maghonaḥ /",
  "GV01rvh1-10u:12034": "RV_8,002.13c pred u harivaḥ śrutasya //",
  "GV01rvh1-10u:12035": "RV_8,002.14a ukthaṃ cana śasyamānam agor arir ā ciketa /",
  "GV01rvh1-10u:12036": "RV_8,002.14c na gāyatraṃ gīyamānam //",
  "GV01rvh1-10u:12037": "RV_8,002.15a mā na indra pīyatnave mā śardhate parā dāḥ /",
  "GV01rvh1-10u:12038": "RV_8,002.15c śikṣā śacīvaḥ śacībhiḥ //",
  "GV01rvh1-10u:12039": "RV_8,002.16a vayam u tvā tadidarthā indra tvāyantaḥ sakhāyaḥ /",
  "GV01rvh1-10u:12040": "RV_8,002.16c kaṇvā ukthebhir jarante //",
  "GV01rvh1-10u:12041": "RV_8,002.17a na ghem anyad ā papana vajrinn apaso naviṣṭau /",
  "GV01rvh1-10u:12042": "RV_8,002.17c taved u stomaṃ ciketa //",
  "GV01rvh1-10u:12043": "RV_8,002.18a icchanti devāḥ sunvantaṃ na svapnāya spṛhayanti /",
  "GV01rvh1-10u:12044": "RV_8,002.18c yanti pramādam atandrāḥ //",
  "GV01rvh1-10u:12045": "RV_8,002.19a o ṣu pra yāhi vājebhir mā hṛṇīthā abhy asmān /",
  "GV01rvh1-10u:12046": "RV_8,002.19c mahāṃ iva yuvajāniḥ //",
  "GV01rvh1-10u:12047": "RV_8,002.20a mo ṣv adya durhaṇāvān sāyaṃ karad āre asmat /",
  "GV01rvh1-10u:12048": "RV_8,002.20c aśrīra iva jāmātā //",
  "GV01rvh1-10u:12049": "RV_8,002.21a vidmā hy asya vīrasya bhūridāvarīṃ sumatim /",
  "GV01rvh1-10u:12050": "RV_8,002.21c triṣu jātasya manāṃsi //",
  "GV01rvh1-10u:12051": "RV_8,002.22a ā tū ṣiñca kaṇvamantaṃ na ghā vidma śavasānāt /",
  "GV01rvh1-10u:12052": "RV_8,002.22c yaśastaraṃ śatamūteḥ //",
  "GV01rvh1-10u:12053": "RV_8,002.23a jyeṣṭhena sotar indrāya somaṃ vīrāya śakrāya /",
  "GV01rvh1-10u:12054": "RV_8,002.23c bharā piban naryāya //",
  "GV01rvh1-10u:12055": "RV_8,002.24a yo vediṣṭho avyathiṣv aśvāvantaṃ jaritṛbhyaḥ /",
  "GV01rvh1-10u:12056": "RV_8,002.24c vājaṃ stotṛbhyo gomantam //",
  "GV01rvh1-10u:12057": "RV_8,002.25a panyam-panyam it sotāra ā dhāvata madyāya /",
  "GV01rvh1-10u:12058": "RV_8,002.25c somaṃ vīrāya śūrāya //",
  "GV01rvh1-10u:12059": "RV_8,002.26a pātā vṛtrahā sutam ā ghā gaman nāre asmat /",
  "GV01rvh1-10u:12060": "RV_8,002.26c ni yamate śatamūtiḥ //",
  "GV01rvh1-10u:12061": "RV_8,002.27a eha harī brahmayujā śagmā vakṣataḥ sakhāyam /",
  "GV01rvh1-10u:12062": "RV_8,002.27c gīrbhiḥ śrutaṃ girvaṇasam //",
  "GV01rvh1-10u:12063": "RV_8,002.28a svādavaḥ somā ā yāhi śrītāḥ somā ā yāhi /",
  "GV01rvh1-10u:12064": "RV_8,002.28c śiprinn ṛṣīvaḥ śacīvo nāyam acchā sadhamādam //",
  "GV01rvh1-10u:12065": "RV_8,002.29a stutaś ca yās tvā vardhanti mahe rādhase nṛmṇāya /",
  "GV01rvh1-10u:12066": "RV_8,002.29c indra kāriṇaṃ vṛdhantaḥ //",
  "GV01rvh1-10u:12067": "RV_8,002.30a giraś ca yās te girvāha ukthā ca tubhyaṃ tāni /",
  "GV01rvh1-10u:12068": "RV_8,002.30c satrā dadhire śavāṃsi //",
  "GV01rvh1-10u:12069": "RV_8,002.31a eved eṣa tuvikūrmir vājāṃ eko vajrahastaḥ /",
  "GV01rvh1-10u:12070": "RV_8,002.31c sanād amṛkto dayate //",
  "GV01rvh1-10u:12071": "RV_8,002.32a hantā vṛtraṃ dakṣiṇenendraḥ purū puruhūtaḥ /",
  "GV01rvh1-10u:12072": "RV_8,002.32c mahān mahībhiḥ śacībhiḥ //",
  "GV01rvh1-10u:12073": "RV_8,002.33a yasmin viśvāś carṣaṇaya uta cyautnā jrayāṃsi ca /",
  "GV01rvh1-10u:12074": "RV_8,002.33c anu ghen mandī maghonaḥ //",
  "GV01rvh1-10u:12075": "RV_8,002.34a eṣa etāni cakārendro viśvā yo 'ti śṛṇve /",
  "GV01rvh1-10u:12076": "RV_8,002.34c vājadāvā maghonām //",
  "GV01rvh1-10u:12077": "RV_8,002.35a prabhartā rathaṃ gavyantam apākāc cid yam avati /",
  "GV01rvh1-10u:12078": "RV_8,002.35c ino vasu sa hi voḷhā //",
  "GV01rvh1-10u:12079": "RV_8,002.36a sanitā vipro arvadbhir hantā vṛtraṃ nṛbhiḥ śūraḥ /",
  "GV01rvh1-10u:12080": "RV_8,002.36c satyo 'vitā vidhantam //",
  "GV01rvh1-10u:12081": "RV_8,002.37a yajadhvainam priyamedhā indraṃ satrācā manasā /",
  "GV01rvh1-10u:12082": "RV_8,002.37c yo bhūt somaiḥ satyamadvā //",
  "GV01rvh1-10u:12083": "RV_8,002.38a gāthaśravasaṃ satpatiṃ śravaskāmam purutmānam /",
  "GV01rvh1-10u:12084": "RV_8,002.38c kaṇvāso gāta vājinam //",
  "GV01rvh1-10u:12085": "RV_8,002.39a ya ṛte cid gās padebhyo dāt sakhā nṛbhyaḥ śacīvān /",
  "GV01rvh1-10u:12086": "RV_8,002.39c ye asmin kāmam aśriyan //",
  "GV01rvh1-10u:12087": "RV_8,002.40a itthā dhīvantam adrivaḥ kāṇvam medhyātithim /",
  "GV01rvh1-10u:12088": "RV_8,002.40c meṣo bhūto 'bhi yann ayaḥ //",
  "GV01rvh1-10u:12089": "RV_8,002.41a śikṣā vibhindo asmai catvāry ayutā dadat /",
  "GV01rvh1-10u:12090": "RV_8,002.41c aṣṭā paraḥ sahasrā //",
  "GV01rvh1-10u:12091": "RV_8,002.42a uta su tye payovṛdhā mākī raṇasya naptyā /",
  "GV01rvh1-10u:12092": "RV_8,002.42c janitvanāya māmahe //",
  "GV01rvh1-10u:12093": "RV_8,003.01a pibā sutasya rasino matsvā na indra gomataḥ /",
  "GV01rvh1-10u:12094": "RV_8,003.01c āpir no bodhi sadhamādyo vṛdhe 'smāṃ avantu te dhiyaḥ //",
  "GV01rvh1-10u:12095": "RV_8,003.02a bhūyāma te sumatau vājino vayam mā na star abhimātaye /",
  "GV01rvh1-10u:12096": "RV_8,003.02c asmāñ citrābhir avatād abhiṣṭibhir ā naḥ sumneṣu yāmaya //",
  "GV01rvh1-10u:12097": "RV_8,003.03a imā u tvā purūvaso giro vardhantu yā mama /",
  "GV01rvh1-10u:12098": "RV_8,003.03c pāvakavarṇāḥ śucayo vipaścito 'bhi stomair anūṣata //",
  "GV01rvh1-10u:12099": "RV_8,003.04a ayaṃ sahasram ṛṣibhiḥ sahaskṛtaḥ samudra iva paprathe /",
  "GV01rvh1-10u:12100": "RV_8,003.04c satyaḥ so asya mahimā gṛṇe śavo yajñeṣu viprarājye //",
  "GV01rvh1-10u:12101": "RV_8,003.05a indram id devatātaya indram prayaty adhvare /",
  "GV01rvh1-10u:12102": "RV_8,003.05c indraṃ samīke vanino havāmaha indraṃ dhanasya sātaye //",
  "GV01rvh1-10u:12103": "RV_8,003.06a indro mahnā rodasī paprathac chava indraḥ sūryam arocayat /",
  "GV01rvh1-10u:12104": "RV_8,003.06c indre ha viśvā bhuvanāni yemira indre suvānāsa indavaḥ //",
  "GV01rvh1-10u:12105": "RV_8,003.07a abhi tvā pūrvapītaya indra stomebhir āyavaḥ /",
  "GV01rvh1-10u:12106": "RV_8,003.07c samīcīnāsa ṛbhavaḥ sam asvaran rudrā gṛṇanta pūrvyam //",
  "GV01rvh1-10u:12107": "RV_8,003.08a asyed indro vāvṛdhe vṛṣṇyaṃ śavo made sutasya viṣṇavi /",
  "GV01rvh1-10u:12108": "RV_8,003.08c adyā tam asya mahimānam āyavo 'nu ṣṭuvanti pūrvathā //",
  "GV01rvh1-10u:12109": "RV_8,003.09a tat tvā yāmi suvīryaṃ tad brahma pūrvacittaye /",
  "GV01rvh1-10u:12110": "RV_8,003.09c yenā yatibhyo bhṛgave dhane hite yena praskaṇvam āvitha //",
  "GV01rvh1-10u:12111": "RV_8,003.10a yenā samudram asṛjo mahīr apas tad indra vṛṣṇi te śavaḥ /",
  "GV01rvh1-10u:12112": "RV_8,003.10c sadyaḥ so asya mahimā na saṃnaśe yaṃ kṣoṇīr anucakrade //",
  "GV01rvh1-10u:12113": "RV_8,003.11a śagdhī na indra yat tvā rayiṃ yāmi suvīryam /",
  "GV01rvh1-10u:12114": "RV_8,003.11c śagdhi vājāya prathamaṃ siṣāsate śagdhi stomāya pūrvya //",
  "GV01rvh1-10u:12115": "RV_8,003.12a śagdhī no asya yad dha pauram āvitha dhiya indra siṣāsataḥ /",
  "GV01rvh1-10u:12116": "RV_8,003.12c śagdhi yathā ruśamaṃ śyāvakaṃ kṛpam indra prāvaḥ svarṇaram //",
  "GV01rvh1-10u:12117": "RV_8,003.13a kan navyo atasīnāṃ turo gṛṇīta martyaḥ /",
  "GV01rvh1-10u:12118": "RV_8,003.13c nahī nv asya mahimānam indriyaṃ svar gṛṇanta ānaśuḥ //",
  "GV01rvh1-10u:12119": "RV_8,003.14a kad u stuvanta ṛtayanta devata ṛṣiḥ ko vipra ohate /",
  "GV01rvh1-10u:12120": "RV_8,003.14c kadā havam maghavann indra sunvataḥ kad u stuvata ā gamaḥ //",
  "GV01rvh1-10u:12121": "RV_8,003.15a ud u tye madhumattamā gira stomāsa īrate /",
  "GV01rvh1-10u:12122": "RV_8,003.15c satrājito dhanasā akṣitotayo vājayanto rathā iva //",
  "GV01rvh1-10u:12123": "RV_8,003.16a kaṇvā iva bhṛgavaḥ sūryā iva viśvam id dhītam ānaśuḥ /",
  "GV01rvh1-10u:12124": "RV_8,003.16c indraṃ stomebhir mahayanta āyavaḥ priyamedhāso asvaran //",
  "GV01rvh1-10u:12125": "RV_8,003.17a yukṣvā hi vṛtrahantama harī indra parāvataḥ /",
  "GV01rvh1-10u:12126": "RV_8,003.17c arvācīno maghavan somapītaya ugra ṛṣvebhir ā gahi //",
  "GV01rvh1-10u:12127": "RV_8,003.18a ime hi te kāravo vāvaśur dhiyā viprāso medhasātaye /",
  "GV01rvh1-10u:12128": "RV_8,003.18c sa tvaṃ no maghavann indra girvaṇo veno na śṛṇudhī havam //",
  "GV01rvh1-10u:12129": "RV_8,003.19a nir indra bṛhatībhyo vṛtraṃ dhanubhyo asphuraḥ /",
  "GV01rvh1-10u:12130": "RV_8,003.19c nir arbudasya mṛgayasya māyino niḥ parvatasya gā ājaḥ //",
  "GV01rvh1-10u:12131": "RV_8,003.20a nir agnayo rurucur nir u sūryo niḥ soma indriyo rasaḥ /",
  "GV01rvh1-10u:12132": "RV_8,003.20c nir antarikṣād adhamo mahām ahiṃ kṛṣe tad indra pauṃsyam //",
  "GV01rvh1-10u:12133": "RV_8,003.21a yam me dur indro marutaḥ pākasthāmā kaurayāṇaḥ /",
  "GV01rvh1-10u:12134": "RV_8,003.21c viśveṣāṃ tmanā śobhiṣṭham upeva divi dhāvamānam //",
  "GV01rvh1-10u:12135": "RV_8,003.22a rohitam me pākasthāmā sudhuraṃ kakṣyaprām /",
  "GV01rvh1-10u:12136": "RV_8,003.22c adād rāyo vibodhanam //",
  "GV01rvh1-10u:12137": "RV_8,003.23a yasmā anye daśa prati dhuraṃ vahanti vahnayaḥ /",
  "GV01rvh1-10u:12138": "RV_8,003.23c astaṃ vayo na tugryam //",
  "GV01rvh1-10u:12139": "RV_8,003.24a ātmā pitus tanūr vāsa ojodā abhyañjanam /",
  "GV01rvh1-10u:12140": "RV_8,003.24c turīyam id rohitasya pākasthāmānam bhojaṃ dātāram abravam //",
  "GV01rvh1-10u:12141": "RV_8,004.01a yad indra prāg apāg udaṅ nyag vā hūyase nṛbhiḥ /",
  "GV01rvh1-10u:12142": "RV_8,004.01c simā purū nṛṣūto asy ānave 'si praśardha turvaśe //",
  "GV01rvh1-10u:12143": "RV_8,004.02a yad vā rume ruśame śyāvake kṛpa indra mādayase sacā /",
  "GV01rvh1-10u:12144": "RV_8,004.02c kaṇvāsas tvā brahmabhi stomavāhasa indrā yacchanty ā gahi //",
  "GV01rvh1-10u:12145": "RV_8,004.03a yathā gauro apā kṛtaṃ tṛṣyann ety averiṇam /",
  "GV01rvh1-10u:12146": "RV_8,004.03c āpitve naḥ prapitve tūyam ā gahi kaṇveṣu su sacā piba //",
  "GV01rvh1-10u:12147": "RV_8,004.04a mandantu tvā maghavann indrendavo rādhodeyāya sunvate /",
  "GV01rvh1-10u:12148": "RV_8,004.04c āmuṣyā somam apibaś camū sutaṃ jyeṣṭhaṃ tad dadhiṣe sahaḥ //",
  "GV01rvh1-10u:12149": "RV_8,004.05a pra cakre sahasā saho babhañja manyum ojasā /",
  "GV01rvh1-10u:12150": "RV_8,004.05c viśve ta indra pṛtanāyavo yaho ni vṛkṣā iva yemire //",
  "GV01rvh1-10u:12151": "RV_8,004.06a sahasreṇeva sacate yavīyudhā yas ta ānaḷ upastutim /",
  "GV01rvh1-10u:12152": "RV_8,004.06c putram prāvargaṃ kṛṇute suvīrye dāśnoti namauktibhiḥ //",
  "GV01rvh1-10u:12153": "RV_8,004.07a mā bhema mā śramiṣmograsya sakhye tava /",
  "GV01rvh1-10u:12154": "RV_8,004.07c mahat te vṛṣṇo abhicakṣyaṃ kṛtam paśyema turvaśaṃ yadum //",
  "GV01rvh1-10u:12155": "RV_8,004.08a savyām anu sphigyaṃ vāvase vṛṣā na dāno asya roṣati /",
  "GV01rvh1-10u:12156": "RV_8,004.08c madhvā sampṛktāḥ sāragheṇa dhenavas tūyam ehi dravā piba //",
  "GV01rvh1-10u:12157": "RV_8,004.09a aśvī rathī surūpa id gomāṃ id indra te sakhā /",
  "GV01rvh1-10u:12158": "RV_8,004.09c śvātrabhājā vayasā sacate sadā candro yāti sabhām upa //",
  "GV01rvh1-10u:12159": "RV_8,004.10a ṛśyo na tṛṣyann avapānam ā gahi pibā somaṃ vaśāṃ anu /",
  "GV01rvh1-10u:12160": "RV_8,004.10c nimeghamāno maghavan dive-diva ojiṣṭhaṃ dadhiṣe sahaḥ //",
  "GV01rvh1-10u:12161": "RV_8,004.11a adhvaryo drāvayā tvaṃ somam indraḥ pipāsati /",
  "GV01rvh1-10u:12162": "RV_8,004.11c upa nūnaṃ yuyuje vṛṣaṇā harī ā ca jagāma vṛtrahā //",
  "GV01rvh1-10u:12163": "RV_8,004.12a svayaṃ cit sa manyate dāśurir jano yatrā somasya tṛmpasi /",
  "GV01rvh1-10u:12164": "RV_8,004.12c idaṃ te annaṃ yujyaṃ samukṣitaṃ tasyehi pra dravā piba //",
  "GV01rvh1-10u:12165": "RV_8,004.13a ratheṣṭhāyādhvaryavaḥ somam indrāya sotana /",
  "GV01rvh1-10u:12166": "RV_8,004.13c adhi bradhnasyādrayo vi cakṣate sunvanto dāśvadhvaram //",
  "GV01rvh1-10u:12167": "RV_8,004.14a upa bradhnaṃ vāvātā vṛṣaṇā harī indram apasu vakṣataḥ /",
  "GV01rvh1-10u:12168": "RV_8,004.14c arvāñcaṃ tvā saptayo 'dhvaraśriyo vahantu savaned upa //",
  "GV01rvh1-10u:12169": "RV_8,004.15a pra pūṣaṇaṃ vṛṇīmahe yujyāya purūvasum /",
  "GV01rvh1-10u:12170": "RV_8,004.15c sa śakra śikṣa puruhūta no dhiyā tuje rāye vimocana //",
  "GV01rvh1-10u:12171": "RV_8,004.16a saṃ naḥ śiśīhi bhurijor iva kṣuraṃ rāsva rāyo vimocana /",
  "GV01rvh1-10u:12172": "RV_8,004.16c tve tan naḥ suvedam usriyaṃ vasu yaṃ tvaṃ hinoṣi martyam //",
  "GV01rvh1-10u:12173": "RV_8,004.17a vemi tvā pūṣann ṛñjase vemi stotava āghṛṇe /",
  "GV01rvh1-10u:12174": "RV_8,004.17c na tasya vemy araṇaṃ hi tad vaso stuṣe pajrāya sāmne //",
  "GV01rvh1-10u:12175": "RV_8,004.18a parā gāvo yavasaṃ kac cid āghṛṇe nityaṃ rekṇo amartya /",
  "GV01rvh1-10u:12176": "RV_8,004.18c asmākam pūṣann avitā śivo bhava maṃhiṣṭho vājasātaye //",
  "GV01rvh1-10u:12177": "RV_8,004.19a sthūraṃ rādhaḥ śatāśvaṃ kuruṅgasya diviṣṭiṣu /",
  "GV01rvh1-10u:12178": "RV_8,004.19c rājñas tveṣasya subhagasya rātiṣu turvaśeṣv amanmahi //",
  "GV01rvh1-10u:12179": "RV_8,004.20a dhībhiḥ sātāni kāṇvasya vājinaḥ priyamedhair abhidyubhiḥ /",
  "GV01rvh1-10u:12180": "RV_8,004.20c ṣaṣṭiṃ sahasrānu nirmajām aje nir yūthāni gavām ṛṣiḥ //",
  "GV01rvh1-10u:12181": "RV_8,004.21a vṛkṣāś cin me abhipitve arāraṇuḥ /",
  "GV01rvh1-10u:12182": "RV_8,004.21c gām bhajanta mehanāśvam bhajanta mehanā //",
  "GV01rvh1-10u:12183": "RV_8,005.01a dūrād iheva yat saty aruṇapsur aśiśvitat /",
  "GV01rvh1-10u:12184": "RV_8,005.01c vi bhānuṃ viśvadhātanat //",
  "GV01rvh1-10u:12185": "RV_8,005.02a nṛvad dasrā manoyujā rathena pṛthupājasā /",
  "GV01rvh1-10u:12186": "RV_8,005.02c sacethe aśvinoṣasam //",
  "GV01rvh1-10u:12187": "RV_8,005.03a yuvābhyāṃ vājinīvasū prati stomā adṛkṣata /",
  "GV01rvh1-10u:12188": "RV_8,005.03c vācaṃ dūto yathohiṣe //",
  "GV01rvh1-10u:12189": "RV_8,005.04a purupriyā ṇa ūtaye purumandrā purūvasū /",
  "GV01rvh1-10u:12190": "RV_8,005.04c stuṣe kaṇvāso aśvinā //",
  "GV01rvh1-10u:12191": "RV_8,005.05a maṃhiṣṭhā vājasātameṣayantā śubhas patī /",
  "GV01rvh1-10u:12192": "RV_8,005.05c gantārā dāśuṣo gṛham //",
  "GV01rvh1-10u:12193": "RV_8,005.06a tā sudevāya dāśuṣe sumedhām avitāriṇīm /",
  "GV01rvh1-10u:12194": "RV_8,005.06c ghṛtair gavyūtim ukṣatam //",
  "GV01rvh1-10u:12195": "RV_8,005.07a ā na stomam upa dravat tūyaṃ śyenebhir āśubhiḥ /",
  "GV01rvh1-10u:12196": "RV_8,005.07c yātam aśvebhir aśvinā //",
  "GV01rvh1-10u:12197": "RV_8,005.08a yebhis tisraḥ parāvato divo viśvāni rocanā /",
  "GV01rvh1-10u:12198": "RV_8,005.08c trīṃr aktūn paridīyathaḥ //",
  "GV01rvh1-10u:12199": "RV_8,005.09a uta no gomatīr iṣa uta sātīr aharvidā /",
  "GV01rvh1-10u:12200": "RV_8,005.09c vi pathaḥ sātaye sitam //",
  "GV01rvh1-10u:12201": "RV_8,005.10a ā no gomantam aśvinā suvīraṃ surathaṃ rayim /",
  "GV01rvh1-10u:12202": "RV_8,005.10c voḷham aśvāvatīr iṣaḥ //",
  "GV01rvh1-10u:12203": "RV_8,005.11a vāvṛdhānā śubhas patī dasrā hiraṇyavartanī /",
  "GV01rvh1-10u:12204": "RV_8,005.11c pibataṃ somyam madhu //",
  "GV01rvh1-10u:12205": "RV_8,005.12a asmabhyaṃ vājinīvasū maghavadbhyaś ca saprathaḥ /",
  "GV01rvh1-10u:12206": "RV_8,005.12c chardir yantam adābhyam //",
  "GV01rvh1-10u:12207": "RV_8,005.13a ni ṣu brahma janānāṃ yāviṣṭaṃ tūyam ā gatam /",
  "GV01rvh1-10u:12208": "RV_8,005.13c mo ṣv anyāṃ upāratam //",
  "GV01rvh1-10u:12209": "RV_8,005.14a asya pibatam aśvinā yuvam madasya cāruṇaḥ /",
  "GV01rvh1-10u:12210": "RV_8,005.14c madhvo rātasya dhiṣṇyā //",
  "GV01rvh1-10u:12211": "RV_8,005.15a asme ā vahataṃ rayiṃ śatavantaṃ sahasriṇam /",
  "GV01rvh1-10u:12212": "RV_8,005.15c purukṣuṃ viśvadhāyasam //",
  "GV01rvh1-10u:12213": "RV_8,005.16a purutrā cid dhi vāṃ narā vihvayante manīṣiṇaḥ /",
  "GV01rvh1-10u:12214": "RV_8,005.16c vāghadbhir aśvinā gatam //",
  "GV01rvh1-10u:12215": "RV_8,005.17a janāso vṛktabarhiṣo haviṣmanto araṅkṛtaḥ /",
  "GV01rvh1-10u:12216": "RV_8,005.17c yuvāṃ havante aśvinā //",
  "GV01rvh1-10u:12217": "RV_8,005.18a asmākam adya vām ayaṃ stomo vāhiṣṭho antamaḥ /",
  "GV01rvh1-10u:12218": "RV_8,005.18c yuvābhyām bhūtv aśvinā //",
  "GV01rvh1-10u:12219": "RV_8,005.19a yo ha vām madhuno dṛtir āhito rathacarṣaṇe /",
  "GV01rvh1-10u:12220": "RV_8,005.19c tataḥ pibatam aśvinā //",
  "GV01rvh1-10u:12221": "RV_8,005.20a tena no vājinīvasū paśve tokāya śaṃ gave /",
  "GV01rvh1-10u:12222": "RV_8,005.20c vahatam pīvarīr iṣaḥ //",
  "GV01rvh1-10u:12223": "RV_8,005.21a uta no divyā iṣa uta sindhūṃr aharvidā /",
  "GV01rvh1-10u:12224": "RV_8,005.21c apa dvāreva varṣathaḥ //",
  "GV01rvh1-10u:12225": "RV_8,005.22a kadā vāṃ taugryo vidhat samudre jahito narā /",
  "GV01rvh1-10u:12226": "RV_8,005.22c yad vāṃ ratho vibhiṣ patāt //",
  "GV01rvh1-10u:12227": "RV_8,005.23a yuvaṃ kaṇvāya nāsatyā ṛpiriptāya harmye /",
  "GV01rvh1-10u:12228": "RV_8,005.23c śaśvad ūtīr daśasyathaḥ //",
  "GV01rvh1-10u:12229": "RV_8,005.24a tābhir ā yātam ūtibhir navyasībhiḥ suśastibhiḥ /",
  "GV01rvh1-10u:12230": "RV_8,005.24c yad vāṃ vṛṣaṇvasū huve //",
  "GV01rvh1-10u:12231": "RV_8,005.25a yathā cit kaṇvam āvatam priyamedham upastutam /",
  "GV01rvh1-10u:12232": "RV_8,005.25c atriṃ śiñjāram aśvinā //",
  "GV01rvh1-10u:12233": "RV_8,005.26a yathota kṛtvye dhane 'ṃśuṃ goṣv agastyam /",
  "GV01rvh1-10u:12234": "RV_8,005.26c yathā vājeṣu sobharim //",
  "GV01rvh1-10u:12235": "RV_8,005.27a etāvad vāṃ vṛṣaṇvasū ato vā bhūyo aśvinā /",
  "GV01rvh1-10u:12236": "RV_8,005.27c gṛṇantaḥ sumnam īmahe //",
  "GV01rvh1-10u:12237": "RV_8,005.28a rathaṃ hiraṇyavandhuraṃ hiraṇyābhīśum aśvinā /",
  "GV01rvh1-10u:12238": "RV_8,005.28c ā hi sthātho divispṛśam //",
  "GV01rvh1-10u:12239": "RV_8,005.29a hiraṇyayī vāṃ rabhir īṣā akṣo hiraṇyayaḥ /",
  "GV01rvh1-10u:12240": "RV_8,005.29c ubhā cakrā hiraṇyayā //",
  "GV01rvh1-10u:12241": "RV_8,005.30a tena no vājinīvasū parāvataś cid ā gatam /",
  "GV01rvh1-10u:12242": "RV_8,005.30c upemāṃ suṣṭutim mama //",
  "GV01rvh1-10u:12243": "RV_8,005.31a ā vahethe parākāt pūrvīr aśnantāv aśvinā /",
  "GV01rvh1-10u:12244": "RV_8,005.31c iṣo dāsīr amartyā //",
  "GV01rvh1-10u:12245": "RV_8,005.32a ā no dyumnair ā śravobhir ā rāyā yātam aśvinā /",
  "GV01rvh1-10u:12246": "RV_8,005.32c puruścandrā nāsatyā //",
  "GV01rvh1-10u:12247": "RV_8,005.33a eha vām pruṣitapsavo vayo vahantu parṇinaḥ /",
  "GV01rvh1-10u:12248": "RV_8,005.33c acchā svadhvaraṃ janam //",
  "GV01rvh1-10u:12249": "RV_8,005.34a rathaṃ vām anugāyasaṃ ya iṣā vartate saha /",
  "GV01rvh1-10u:12250": "RV_8,005.34c na cakram abhi bādhate //",
  "GV01rvh1-10u:12251": "RV_8,005.35a hiraṇyayena rathena dravatpāṇibhir aśvaiḥ /",
  "GV01rvh1-10u:12252": "RV_8,005.35c dhījavanā nāsatyā //",
  "GV01rvh1-10u:12253": "RV_8,005.36a yuvam mṛgaṃ jāgṛvāṃsaṃ svadatho vā vṛṣaṇvasū /",
  "GV01rvh1-10u:12254": "RV_8,005.36c tā naḥ pṛṅktam iṣā rayim //",
  "GV01rvh1-10u:12255": "RV_8,005.37a tā me aśvinā sanīnāṃ vidyātaṃ navānām /",
  "GV01rvh1-10u:12256": "RV_8,005.37c yathā cic caidyaḥ kaśuḥ śatam uṣṭrānāṃ dadat sahasrā daśa gonām //",
  "GV01rvh1-10u:12257": "RV_8,005.38a yo me hiraṇyasaṃdṛśo daśa rājño amaṃhata /",
  "GV01rvh1-10u:12258": "RV_8,005.38c adhaspadā ic caidyasya kṛṣṭayaś carmamnā abhito janāḥ //",
  "GV01rvh1-10u:12259": "RV_8,005.39a mākir enā pathā gād yeneme yanti cedayaḥ /",
  "GV01rvh1-10u:12260": "RV_8,005.39c anyo net sūrir ohate bhūridāvattaro janaḥ //",
  "GV01rvh1-10u:12261": "RV_8,006.01a mahāṃ indro ya ojasā parjanyo vṛṣṭimāṃ iva /",
  "GV01rvh1-10u:12262": "RV_8,006.01c stomair vatsasya vāvṛdhe //",
  "GV01rvh1-10u:12263": "RV_8,006.02a prajām ṛtasya piprataḥ pra yad bharanta vahnayaḥ /",
  "GV01rvh1-10u:12264": "RV_8,006.02c viprā ṛtasya vāhasā //",
  "GV01rvh1-10u:12265": "RV_8,006.03a kaṇvā indraṃ yad akrata stomair yajñasya sādhanam /",
  "GV01rvh1-10u:12266": "RV_8,006.03c jāmi bruvata āyudham //",
  "GV01rvh1-10u:12267": "RV_8,006.04a sam asya manyave viśo viśvā namanta kṛṣṭayaḥ /",
  "GV01rvh1-10u:12268": "RV_8,006.04c samudrāyeva sindhavaḥ //",
  "GV01rvh1-10u:12269": "RV_8,006.05a ojas tad asya titviṣa ubhe yat samavartayat /",
  "GV01rvh1-10u:12270": "RV_8,006.05c indraś carmeva rodasī //",
  "GV01rvh1-10u:12271": "RV_8,006.06a vi cid vṛtrasya dodhato vajreṇa śataparvaṇā /",
  "GV01rvh1-10u:12272": "RV_8,006.06c śiro bibheda vṛṣṇinā //",
  "GV01rvh1-10u:12273": "RV_8,006.07a imā abhi pra ṇonumo vipām agreṣu dhītayaḥ /",
  "GV01rvh1-10u:12274": "RV_8,006.07c agneḥ śocir na didyutaḥ //",
  "GV01rvh1-10u:12275": "RV_8,006.08a guhā satīr upa tmanā pra yac chocanta dhītayaḥ /",
  "GV01rvh1-10u:12276": "RV_8,006.08c kaṇvā ṛtasya dhārayā //",
  "GV01rvh1-10u:12277": "RV_8,006.09a pra tam indra naśīmahi rayiṃ gomantam aśvinam /",
  "GV01rvh1-10u:12278": "RV_8,006.09c pra brahma pūrvacittaye //",
  "GV01rvh1-10u:12279": "RV_8,006.10a aham id dhi pituṣ pari medhām ṛtasya jagrabha /",
  "GV01rvh1-10u:12280": "RV_8,006.10c ahaṃ sūrya ivājani //",
  "GV01rvh1-10u:12281": "RV_8,006.11a aham pratnena manmanā giraḥ śumbhāmi kaṇvavat /",
  "GV01rvh1-10u:12282": "RV_8,006.11c yenendraḥ śuṣmam id dadhe //",
  "GV01rvh1-10u:12283": "RV_8,006.12a ye tvām indra na tuṣṭuvur ṛṣayo ye ca tuṣṭuvuḥ /",
  "GV01rvh1-10u:12284": "RV_8,006.12c mamed vardhasva suṣṭutaḥ //",
  "GV01rvh1-10u:12285": "RV_8,006.13a yad asya manyur adhvanīd vi vṛtram parvaśo rujan /",
  "GV01rvh1-10u:12286": "RV_8,006.13c apaḥ samudram airayat //",
  "GV01rvh1-10u:12287": "RV_8,006.14a ni śuṣṇa indra dharṇasiṃ vajraṃ jaghantha dasyavi /",
  "GV01rvh1-10u:12288": "RV_8,006.14c vṛṣā hy ugra śṛṇviṣe //",
  "GV01rvh1-10u:12289": "RV_8,006.15a na dyāva indram ojasā nāntarikṣāṇi vajriṇam /",
  "GV01rvh1-10u:12290": "RV_8,006.15c na vivyacanta bhūmayaḥ //",
  "GV01rvh1-10u:12291": "RV_8,006.16a yas ta indra mahīr apa stabhūyamāna āśayat /",
  "GV01rvh1-10u:12292": "RV_8,006.16c ni tam padyāsu śiśnathaḥ //",
  "GV01rvh1-10u:12293": "RV_8,006.17a ya ime rodasī mahī samīcī samajagrabhīt /",
  "GV01rvh1-10u:12294": "RV_8,006.17c tamobhir indra taṃ guhaḥ //",
  "GV01rvh1-10u:12295": "RV_8,006.18a ya indra yatayas tvā bhṛgavo ye ca tuṣṭuvuḥ /",
  "GV01rvh1-10u:12296": "RV_8,006.18c mamed ugra śrudhī havam //",
  "GV01rvh1-10u:12297": "RV_8,006.19a imās ta indra pṛśnayo ghṛtaṃ duhata āśiram /",
  "GV01rvh1-10u:12298": "RV_8,006.19c enām ṛtasya pipyuṣīḥ //",
  "GV01rvh1-10u:12299": "RV_8,006.20a yā indra prasvas tvāsā garbham acakriran /",
  "GV01rvh1-10u:12300": "RV_8,006.20c pari dharmeva sūryam //",
  "GV01rvh1-10u:12301": "RV_8,006.21a tvām ic chavasas pate kaṇvā ukthena vāvṛdhuḥ /",
  "GV01rvh1-10u:12302": "RV_8,006.21c tvāṃ sutāsa indavaḥ //",
  "GV01rvh1-10u:12303": "RV_8,006.22a taved indra praṇītiṣūta praśastir adrivaḥ /",
  "GV01rvh1-10u:12304": "RV_8,006.22c yajño vitantasāyyaḥ //",
  "GV01rvh1-10u:12305": "RV_8,006.23a ā na indra mahīm iṣam puraṃ na darṣi gomatīm /",
  "GV01rvh1-10u:12306": "RV_8,006.23c uta prajāṃ suvīryam //",
  "GV01rvh1-10u:12307": "RV_8,006.24a uta tyad āśvaśvyaṃ yad indra nāhuṣīṣv ā /",
  "GV01rvh1-10u:12308": "RV_8,006.24c agre vikṣu pradīdayat //",
  "GV01rvh1-10u:12309": "RV_8,006.25a abhi vrajaṃ na tatniṣe sūra upākacakṣasam /",
  "GV01rvh1-10u:12310": "RV_8,006.25c yad indra mṛḷayāsi naḥ //",
  "GV01rvh1-10u:12311": "RV_8,006.26a yad aṅga taviṣīyasa indra prarājasi kṣitīḥ /",
  "GV01rvh1-10u:12312": "RV_8,006.26c mahāṃ apāra ojasā //",
  "GV01rvh1-10u:12313": "RV_8,006.27a taṃ tvā haviṣmatīr viśa upa bruvata ūtaye /",
  "GV01rvh1-10u:12314": "RV_8,006.27c urujrayasam indubhiḥ //",
  "GV01rvh1-10u:12315": "RV_8,006.28a upahvare girīṇāṃ saṃgathe ca nadīnām /",
  "GV01rvh1-10u:12316": "RV_8,006.28c dhiyā vipro ajāyata //",
  "GV01rvh1-10u:12317": "RV_8,006.29a ataḥ samudram udvataś cikitvāṃ ava paśyati /",
  "GV01rvh1-10u:12318": "RV_8,006.29c yato vipāna ejati //",
  "GV01rvh1-10u:12319": "RV_8,006.30a ād it pratnasya retaso jyotiṣ paśyanti vāsaram /",
  "GV01rvh1-10u:12320": "RV_8,006.30c paro yad idhyate divā //",
  "GV01rvh1-10u:12321": "RV_8,006.31a kaṇvāsa indra te matiṃ viśve vardhanti pauṃsyam /",
  "GV01rvh1-10u:12322": "RV_8,006.31c uto śaviṣṭha vṛṣṇyam //",
  "GV01rvh1-10u:12323": "RV_8,006.32a imām ma indra suṣṭutiṃ juṣasva pra su mām ava /",
  "GV01rvh1-10u:12324": "RV_8,006.32c uta pra vardhayā matim //",
  "GV01rvh1-10u:12325": "RV_8,006.33a uta brahmaṇyā vayaṃ tubhyam pravṛddha vajrivaḥ /",
  "GV01rvh1-10u:12326": "RV_8,006.33c viprā atakṣma jīvase //",
  "GV01rvh1-10u:12327": "RV_8,006.34a abhi kaṇvā anūṣatāpo na pravatā yatīḥ /",
  "GV01rvh1-10u:12328": "RV_8,006.34c indraṃ vananvatī matiḥ //",
  "GV01rvh1-10u:12329": "RV_8,006.35a indram ukthāni vāvṛdhuḥ samudram iva sindhavaḥ /",
  "GV01rvh1-10u:12330": "RV_8,006.35c anuttamanyum ajaram //",
  "GV01rvh1-10u:12331": "RV_8,006.36a ā no yāhi parāvato haribhyāṃ haryatābhyām /",
  "GV01rvh1-10u:12332": "RV_8,006.36c imam indra sutam piba //",
  "GV01rvh1-10u:12333": "RV_8,006.37a tvām id vṛtrahantama janāso vṛktabarhiṣaḥ /",
  "GV01rvh1-10u:12334": "RV_8,006.37c havante vājasātaye //",
  "GV01rvh1-10u:12335": "RV_8,006.38a anu tvā rodasī ubhe cakraṃ na varty etaśam /",
  "GV01rvh1-10u:12336": "RV_8,006.38c anu suvānāsa indavaḥ //",
  "GV01rvh1-10u:12337": "RV_8,006.39a mandasvā su svarṇara utendra śaryaṇāvati /",
  "GV01rvh1-10u:12338": "RV_8,006.39c matsvā vivasvato matī //",
  "GV01rvh1-10u:12339": "RV_8,006.40a vāvṛdhāna upa dyavi vṛṣā vajry aroravīt /",
  "GV01rvh1-10u:12340": "RV_8,006.40c vṛtrahā somapātamaḥ //",
  "GV01rvh1-10u:12341": "RV_8,006.41a ṛṣir hi pūrvajā asy eka īśāna ojasā /",
  "GV01rvh1-10u:12342": "RV_8,006.41c indra coṣkūyase vasu //",
  "GV01rvh1-10u:12343": "RV_8,006.42a asmākaṃ tvā sutāṃ upa vītapṛṣṭhā abhi prayaḥ /",
  "GV01rvh1-10u:12344": "RV_8,006.42c śataṃ vahantu harayaḥ //",
  "GV01rvh1-10u:12345": "RV_8,006.43a imāṃ su pūrvyāṃ dhiyam madhor ghṛtasya pipyuṣīm /",
  "GV01rvh1-10u:12346": "RV_8,006.43c kaṇvā ukthena vāvṛdhuḥ //",
  "GV01rvh1-10u:12347": "RV_8,006.44a indram id vimahīnām medhe vṛṇīta martyaḥ /",
  "GV01rvh1-10u:12348": "RV_8,006.44c indraṃ saniṣyur ūtaye //",
  "GV01rvh1-10u:12349": "RV_8,006.45a arvāñcaṃ tvā puruṣṭuta priyamedhastutā harī /",
  "GV01rvh1-10u:12350": "RV_8,006.45c somapeyāya vakṣataḥ //",
  "GV01rvh1-10u:12351": "RV_8,006.46a śatam ahaṃ tirindire sahasram parśāv ā dade /",
  "GV01rvh1-10u:12352": "RV_8,006.46c rādhāṃsi yādvānām //",
  "GV01rvh1-10u:12353": "RV_8,006.47a trīṇi śatāny arvatāṃ sahasrā daśa gonām /",
  "GV01rvh1-10u:12354": "RV_8,006.47c daduṣ pajrāya sāmne //",
  "GV01rvh1-10u:12355": "RV_8,006.48a ud ānaṭ kakuho divam uṣṭrāñ caturyujo dadat /",
  "GV01rvh1-10u:12356": "RV_8,006.48c śravasā yādvaṃ janam //",
  "GV01rvh1-10u:12357": "RV_8,007.01a pra yad vas triṣṭubham iṣam maruto vipro akṣarat /",
  "GV01rvh1-10u:12358": "RV_8,007.01c vi parvateṣu rājatha //",
  "GV01rvh1-10u:12359": "RV_8,007.02a yad aṅga taviṣīyavo yāmaṃ śubhrā acidhvam /",
  "GV01rvh1-10u:12360": "RV_8,007.02c ni parvatā ahāsata //",
  "GV01rvh1-10u:12361": "RV_8,007.03a ud īrayanta vāyubhir vāśrāsaḥ pṛśnimātaraḥ /",
  "GV01rvh1-10u:12362": "RV_8,007.03c dhukṣanta pipyuṣīm iṣam //",
  "GV01rvh1-10u:12363": "RV_8,007.04a vapanti maruto miham pra vepayanti parvatān /",
  "GV01rvh1-10u:12364": "RV_8,007.04c yad yāmaṃ yānti vāyubhiḥ //",
  "GV01rvh1-10u:12365": "RV_8,007.05a ni yad yāmāya vo girir ni sindhavo vidharmaṇe /",
  "GV01rvh1-10u:12366": "RV_8,007.05c mahe śuṣmāya yemire //",
  "GV01rvh1-10u:12367": "RV_8,007.06a yuṣmāṃ u naktam ūtaye yuṣmān divā havāmahe /",
  "GV01rvh1-10u:12368": "RV_8,007.06c yuṣmān prayaty adhvare //",
  "GV01rvh1-10u:12369": "RV_8,007.07a ud u tye aruṇapsavaś citrā yāmebhir īrate /",
  "GV01rvh1-10u:12370": "RV_8,007.07c vāśrā adhi ṣṇunā divaḥ //",
  "GV01rvh1-10u:12371": "RV_8,007.08a sṛjanti raśmim ojasā panthāṃ sūryāya yātave /",
  "GV01rvh1-10u:12372": "RV_8,007.08c te bhānubhir vi tasthire //",
  "GV01rvh1-10u:12373": "RV_8,007.09a imām me maruto giram imaṃ stomam ṛbhukṣaṇaḥ /",
  "GV01rvh1-10u:12374": "RV_8,007.09c imam me vanatā havam //",
  "GV01rvh1-10u:12375": "RV_8,007.10a trīṇi sarāṃsi pṛśnayo duduhre vajriṇe madhu /",
  "GV01rvh1-10u:12376": "RV_8,007.10c utsaṃ kavandham udriṇam //",
  "GV01rvh1-10u:12377": "RV_8,007.11a maruto yad dha vo divaḥ sumnāyanto havāmahe /",
  "GV01rvh1-10u:12378": "RV_8,007.11c ā tū na upa gantana //",
  "GV01rvh1-10u:12379": "RV_8,007.12a yūyaṃ hi ṣṭhā sudānavo rudrā ṛbhukṣaṇo dame /",
  "GV01rvh1-10u:12380": "RV_8,007.12c uta pracetaso made //",
  "GV01rvh1-10u:12381": "RV_8,007.13a ā no rayim madacyutam purukṣuṃ viśvadhāyasam /",
  "GV01rvh1-10u:12382": "RV_8,007.13c iyartā maruto divaḥ //",
  "GV01rvh1-10u:12383": "RV_8,007.14a adhīva yad girīṇāṃ yāmaṃ śubhrā acidhvam /",
  "GV01rvh1-10u:12384": "RV_8,007.14c suvānair mandadhva indubhiḥ //",
  "GV01rvh1-10u:12385": "RV_8,007.15a etāvataś cid eṣāṃ sumnam bhikṣeta martyaḥ /",
  "GV01rvh1-10u:12386": "RV_8,007.15c adābhyasya manmabhiḥ //",
  "GV01rvh1-10u:12387": "RV_8,007.16a ye drapsā iva rodasī dhamanty anu vṛṣṭibhiḥ /",
  "GV01rvh1-10u:12388": "RV_8,007.16c utsaṃ duhanto akṣitam //",
  "GV01rvh1-10u:12389": "RV_8,007.17a ud u svānebhir īrata ud rathair ud u vāyubhiḥ /",
  "GV01rvh1-10u:12390": "RV_8,007.17c ut stomaiḥ pṛśnimātaraḥ //",
  "GV01rvh1-10u:12391": "RV_8,007.18a yenāva turvaśaṃ yaduṃ yena kaṇvaṃ dhanaspṛtam /",
  "GV01rvh1-10u:12392": "RV_8,007.18c rāye su tasya dhīmahi //",
  "GV01rvh1-10u:12393": "RV_8,007.19a imā u vaḥ sudānavo ghṛtaṃ na pipyuṣīr iṣaḥ /",
  "GV01rvh1-10u:12394": "RV_8,007.19c vardhān kāṇvasya manmabhiḥ //",
  "GV01rvh1-10u:12395": "RV_8,007.20a kva nūnaṃ sudānavo madathā vṛktabarhiṣaḥ /",
  "GV01rvh1-10u:12396": "RV_8,007.20c brahmā ko vaḥ saparyati //",
  "GV01rvh1-10u:12397": "RV_8,007.21a nahi ṣma yad dha vaḥ purā stomebhir vṛktabarhiṣaḥ /",
  "GV01rvh1-10u:12398": "RV_8,007.21c śardhāṃ ṛtasya jinvatha //",
  "GV01rvh1-10u:12399": "RV_8,007.22a sam u tye mahatīr apaḥ saṃ kṣoṇī sam u sūryam /",
  "GV01rvh1-10u:12400": "RV_8,007.22c saṃ vajram parvaśo dadhuḥ //",
  "GV01rvh1-10u:12401": "RV_8,007.23a vi vṛtram parvaśo yayur vi parvatāṃ arājinaḥ /",
  "GV01rvh1-10u:12402": "RV_8,007.23c cakrāṇā vṛṣṇi pauṃsyam //",
  "GV01rvh1-10u:12403": "RV_8,007.24a anu tritasya yudhyataḥ śuṣmam āvann uta kratum /",
  "GV01rvh1-10u:12404": "RV_8,007.24c anv indraṃ vṛtratūrye //",
  "GV01rvh1-10u:12405": "RV_8,007.25a vidyuddhastā abhidyavaḥ śiprāḥ śīrṣan hiraṇyayīḥ /",
  "GV01rvh1-10u:12406": "RV_8,007.25c śubhrā vy añjata śriye //",
  "GV01rvh1-10u:12407": "RV_8,007.26a uśanā yat parāvata ukṣṇo randhram ayātana /",
  "GV01rvh1-10u:12408": "RV_8,007.26c dyaur na cakradad bhiyā //",
  "GV01rvh1-10u:12409": "RV_8,007.27a ā no makhasya dāvane 'śvair hiraṇyapāṇibhiḥ /",
  "GV01rvh1-10u:12410": "RV_8,007.27c devāsa upa gantana //",
  "GV01rvh1-10u:12411": "RV_8,007.28a yad eṣām pṛṣatī rathe praṣṭir vahati rohitaḥ /",
  "GV01rvh1-10u:12412": "RV_8,007.28c yānti śubhrā riṇann apaḥ //",
  "GV01rvh1-10u:12413": "RV_8,007.29a suṣome śaryaṇāvaty ārjīke pastyāvati /",
  "GV01rvh1-10u:12414": "RV_8,007.29c yayur nicakrayā naraḥ //",
  "GV01rvh1-10u:12415": "RV_8,007.30a kadā gacchātha maruta itthā vipraṃ havamānam /",
  "GV01rvh1-10u:12416": "RV_8,007.30c mārḍīkebhir nādhamānam //",
  "GV01rvh1-10u:12417": "RV_8,007.31a kad dha nūnaṃ kadhapriyo yad indram ajahātana /",
  "GV01rvh1-10u:12418": "RV_8,007.31c ko vaḥ sakhitva ohate //",
  "GV01rvh1-10u:12419": "RV_8,007.32a saho ṣu ṇo vajrahastaiḥ kaṇvāso agnim marudbhiḥ /",
  "GV01rvh1-10u:12420": "RV_8,007.32c stuṣe hiraṇyavāśībhiḥ //",
  "GV01rvh1-10u:12421": "RV_8,007.33a o ṣu vṛṣṇaḥ prayajyūn ā navyase suvitāya /",
  "GV01rvh1-10u:12422": "RV_8,007.33c vavṛtyāṃ citravājān //",
  "GV01rvh1-10u:12423": "RV_8,007.34a girayaś cin ni jihate parśānāso manyamānāḥ /",
  "GV01rvh1-10u:12424": "RV_8,007.34c parvatāś cin ni yemire //",
  "GV01rvh1-10u:12425": "RV_8,007.35a ākṣṇayāvāno vahanty antarikṣeṇa patataḥ /",
  "GV01rvh1-10u:12426": "RV_8,007.35c dhātāra stuvate vayaḥ //",
  "GV01rvh1-10u:12427": "RV_8,007.36a agnir hi jāni pūrvyaś chando na sūro arciṣā /",
  "GV01rvh1-10u:12428": "RV_8,007.36c te bhānubhir vi tasthire //",
  "GV01rvh1-10u:12429": "RV_8,008.01a ā no viśvābhir ūtibhir aśvinā gacchataṃ yuvam /",
  "GV01rvh1-10u:12430": "RV_8,008.01c dasrā hiraṇyavartanī pibataṃ somyam madhu //",
  "GV01rvh1-10u:12431": "RV_8,008.02a ā nūnaṃ yātam aśvinā rathena sūryatvacā /",
  "GV01rvh1-10u:12432": "RV_8,008.02c bhujī hiraṇyapeśasā kavī gambhīracetasā //",
  "GV01rvh1-10u:12433": "RV_8,008.03a ā yātaṃ nahuṣas pary āntarikṣāt suvṛktibhiḥ /",
  "GV01rvh1-10u:12434": "RV_8,008.03c pibātho aśvinā madhu kaṇvānāṃ savane sutam //",
  "GV01rvh1-10u:12435": "RV_8,008.04a ā no yātaṃ divas pary āntarikṣād adhapriyā /",
  "GV01rvh1-10u:12436": "RV_8,008.04c putraḥ kaṇvasya vām iha suṣāva somyam madhu //",
  "GV01rvh1-10u:12437": "RV_8,008.05a ā no yātam upaśruty aśvinā somapītaye /",
  "GV01rvh1-10u:12438": "RV_8,008.05c svāhā stomasya vardhanā pra kavī dhītibhir narā //",
  "GV01rvh1-10u:12439": "RV_8,008.06a yac cid dhi vām pura ṛṣayo juhūre 'vase narā /",
  "GV01rvh1-10u:12440": "RV_8,008.06c ā yātam aśvinā gatam upemāṃ suṣṭutim mama //",
  "GV01rvh1-10u:12441": "RV_8,008.07a divaś cid rocanād adhy ā no gantaṃ svarvidā /",
  "GV01rvh1-10u:12442": "RV_8,008.07c dhībhir vatsapracetasā stomebhir havanaśrutā //",
  "GV01rvh1-10u:12443": "RV_8,008.08a kim anye pary āsate 'smat stomebhir aśvinā /",
  "GV01rvh1-10u:12444": "RV_8,008.08c putraḥ kaṇvasya vām ṛṣir gīrbhir vatso avīvṛdhat //",
  "GV01rvh1-10u:12445": "RV_8,008.09a ā vāṃ vipra ihāvase 'hvat stomebhir aśvinā /",
  "GV01rvh1-10u:12446": "RV_8,008.09c ariprā vṛtrahantamā tā no bhūtam mayobhuvā //",
  "GV01rvh1-10u:12447": "RV_8,008.10a ā yad vāṃ yoṣaṇā ratham atiṣṭhad vājinīvasū /",
  "GV01rvh1-10u:12448": "RV_8,008.10c viśvāny aśvinā yuvam pra dhītāny agacchatam //",
  "GV01rvh1-10u:12449": "RV_8,008.11a ataḥ sahasranirṇijā rathenā yātam aśvinā /",
  "GV01rvh1-10u:12450": "RV_8,008.11c vatso vām madhumad vaco 'śaṃsīt kāvyaḥ kaviḥ //",
  "GV01rvh1-10u:12451": "RV_8,008.12a purumandrā purūvasū manotarā rayīṇām /",
  "GV01rvh1-10u:12452": "RV_8,008.12c stomam me aśvināv imam abhi vahnī anūṣātām //",
  "GV01rvh1-10u:12453": "RV_8,008.13a ā no viśvāny aśvinā dhattaṃ rādhāṃsy ahrayā /",
  "GV01rvh1-10u:12454": "RV_8,008.13c kṛtaṃ na ṛtviyāvato mā no rīradhataṃ nide //",
  "GV01rvh1-10u:12455": "RV_8,008.14a yan nāsatyā parāvati yad vā stho adhy ambare /",
  "GV01rvh1-10u:12456": "RV_8,008.14c ataḥ sahasranirṇijā rathenā yātam aśvinā //",
  "GV01rvh1-10u:12457": "RV_8,008.15a yo vāṃ nāsatyāv ṛṣir gīrbhir vatso avīvṛdhat /",
  "GV01rvh1-10u:12458": "RV_8,008.15c tasmai sahasranirṇijam iṣaṃ dhattaṃ ghṛtaścutam //",
  "GV01rvh1-10u:12459": "RV_8,008.16a prāsmā ūrjaṃ ghṛtaścutam aśvinā yacchataṃ yuvam /",
  "GV01rvh1-10u:12460": "RV_8,008.16c yo vāṃ sumnāya tuṣṭavad vasūyād dānunas patī //",
  "GV01rvh1-10u:12461": "RV_8,008.17a ā no gantaṃ riśādasemaṃ stomam purubhujā /",
  "GV01rvh1-10u:12462": "RV_8,008.17c kṛtaṃ naḥ suśriyo naremā dātam abhiṣṭaye //",
  "GV01rvh1-10u:12463": "RV_8,008.18a ā vāṃ viśvābhir ūtibhiḥ priyamedhā ahūṣata /",
  "GV01rvh1-10u:12464": "RV_8,008.18c rājantāv adhvarāṇām aśvinā yāmahūtiṣu //",
  "GV01rvh1-10u:12465": "RV_8,008.19a ā no gantam mayobhuvāśvinā śambhuvā yuvam /",
  "GV01rvh1-10u:12466": "RV_8,008.19c yo vāṃ vipanyū dhītibhir gīrbhir vatso avīvṛdhat //",
  "GV01rvh1-10u:12467": "RV_8,008.20a yābhiḥ kaṇvam medhātithiṃ yābhir vaśaṃ daśavrajam /",
  "GV01rvh1-10u:12468": "RV_8,008.20c yābhir gośaryam āvataṃ tābhir no 'vataṃ narā //",
  "GV01rvh1-10u:12469": "RV_8,008.21a yābhir narā trasadasyum āvataṃ kṛtvye dhane /",
  "GV01rvh1-10u:12470": "RV_8,008.21c tābhiḥ ṣv asmāṃ aśvinā prāvataṃ vājasātaye //",
  "GV01rvh1-10u:12471": "RV_8,008.22a pra vāṃ stomāḥ suvṛktayo giro vardhantv aśvinā /",
  "GV01rvh1-10u:12472": "RV_8,008.22c purutrā vṛtrahantamā tā no bhūtam puruspṛhā //",
  "GV01rvh1-10u:12473": "RV_8,008.23a trīṇi padāny aśvinor āviḥ sānti guhā paraḥ /",
  "GV01rvh1-10u:12474": "RV_8,008.23c kavī ṛtasya patmabhir arvāg jīvebhyas pari //",
  "GV01rvh1-10u:12475": "RV_8,009.01a ā nūnam aśvinā yuvaṃ vatsasya gantam avase /",
  "GV01rvh1-10u:12476": "RV_8,009.01c prāsmai yacchatam avṛkam pṛthu cchardir yuyutaṃ yā arātayaḥ //",
  "GV01rvh1-10u:12477": "RV_8,009.02a yad antarikṣe yad divi yat pañca mānuṣāṃ anu /",
  "GV01rvh1-10u:12478": "RV_8,009.02c nṛmṇaṃ tad dhattam aśvinā //",
  "GV01rvh1-10u:12479": "RV_8,009.03a ye vāṃ daṃsāṃsy aśvinā viprāsaḥ parimāmṛśuḥ /",
  "GV01rvh1-10u:12480": "RV_8,009.03c evet kāṇvasya bodhatam //",
  "GV01rvh1-10u:12481": "RV_8,009.04a ayaṃ vāṃ gharmo aśvinā stomena pari ṣicyate /",
  "GV01rvh1-10u:12482": "RV_8,009.04c ayaṃ somo madhumān vājinīvasū yena vṛtraṃ ciketathaḥ //",
  "GV01rvh1-10u:12483": "RV_8,009.05a yad apsu yad vanaspatau yad oṣadhīṣu purudaṃsasā kṛtam /",
  "GV01rvh1-10u:12484": "RV_8,009.05c tena māviṣṭam aśvinā //",
  "GV01rvh1-10u:12485": "RV_8,009.06a yan nāsatyā bhuraṇyatho yad vā deva bhiṣajyathaḥ /",
  "GV01rvh1-10u:12486": "RV_8,009.06c ayaṃ vāṃ vatso matibhir na vindhate haviṣmantaṃ hi gacchathaḥ //",
  "GV01rvh1-10u:12487": "RV_8,009.07a ā nūnam aśvinor ṛṣi stomaṃ ciketa vāmayā /",
  "GV01rvh1-10u:12488": "RV_8,009.07c ā somam madhumattamaṃ gharmaṃ siñcād atharvaṇi //",
  "GV01rvh1-10u:12489": "RV_8,009.08a ā nūnaṃ raghuvartaniṃ rathaṃ tiṣṭhātho aśvinā /",
  "GV01rvh1-10u:12490": "RV_8,009.08c ā vāṃ stomā ime mama nabho na cucyavīrata //",
  "GV01rvh1-10u:12491": "RV_8,009.09a yad adya vāṃ nāsatyokthair ācucyuvīmahi /",
  "GV01rvh1-10u:12492": "RV_8,009.09c yad vā vāṇībhir aśvinevet kāṇvasya bodhatam //",
  "GV01rvh1-10u:12493": "RV_8,009.10a yad vāṃ kakṣīvāṃ uta yad vyaśva ṛṣir yad vāṃ dīrghatamā juhāva /",
  "GV01rvh1-10u:12494": "RV_8,009.10c pṛthī yad vāṃ vainyaḥ sādaneṣv eved ato aśvinā cetayethām //",
  "GV01rvh1-10u:12495": "RV_8,009.11a yātaṃ chardiṣpā uta naḥ paraspā bhūtaṃ jagatpā uta nas tanūpā /",
  "GV01rvh1-10u:12496": "RV_8,009.11c vartis tokāya tanayāya yātam //",
  "GV01rvh1-10u:12497": "RV_8,009.12a yad indreṇa sarathaṃ yātho aśvinā yad vā vāyunā bhavathaḥ samokasā /",
  "GV01rvh1-10u:12498": "RV_8,009.12c yad ādityebhir ṛbhubhiḥ sajoṣasā yad vā viṣṇor vikramaṇeṣu tiṣṭhathaḥ //",
  "GV01rvh1-10u:12499": "RV_8,009.13a yad adyāśvināv ahaṃ huveya vājasātaye /",
  "GV01rvh1-10u:12500": "RV_8,009.13c yat pṛtsu turvaṇe sahas tac chreṣṭham aśvinor avaḥ //",
  "GV01rvh1-10u:12501": "RV_8,009.14a ā nūnaṃ yātam aśvinemā havyāni vāṃ hitā /",
  "GV01rvh1-10u:12502": "RV_8,009.14c ime somāso adhi turvaśe yadāv ime kaṇveṣu vām atha //",
  "GV01rvh1-10u:12503": "RV_8,009.15a yan nāsatyā parāke arvāke asti bheṣajam /",
  "GV01rvh1-10u:12504": "RV_8,009.15c tena nūnaṃ vimadāya pracetasā chardir vatsāya yacchatam //",
  "GV01rvh1-10u:12505": "RV_8,009.16a abhutsy u pra devyā sākaṃ vācāham aśvinoḥ /",
  "GV01rvh1-10u:12506": "RV_8,009.16c vy āvar devy ā matiṃ vi rātim martyebhyaḥ //",
  "GV01rvh1-10u:12507": "RV_8,009.17a pra bodhayoṣo aśvinā pra devi sūnṛte mahi /",
  "GV01rvh1-10u:12508": "RV_8,009.17c pra yajñahotar ānuṣak pra madāya śravo bṛhat //",
  "GV01rvh1-10u:12509": "RV_8,009.18a yad uṣo yāsi bhānunā saṃ sūryeṇa rocase /",
  "GV01rvh1-10u:12510": "RV_8,009.18c ā hāyam aśvino ratho vartir yāti nṛpāyyam //",
  "GV01rvh1-10u:12511": "RV_8,009.19a yad āpītāso aṃśavo gāvo na duhra ūdhabhiḥ /",
  "GV01rvh1-10u:12512": "RV_8,009.19c yad vā vāṇīr anūṣata pra devayanto aśvinā //",
  "GV01rvh1-10u:12513": "RV_8,009.20a pra dyumnāya pra śavase pra nṛṣāhyāya śarmaṇe /",
  "GV01rvh1-10u:12514": "RV_8,009.20c pra dakṣāya pracetasā //",
  "GV01rvh1-10u:12515": "RV_8,009.21a yan nūnaṃ dhībhir aśvinā pitur yonā niṣīdathaḥ /",
  "GV01rvh1-10u:12516": "RV_8,009.21c yad vā sumnebhir ukthyā //",
  "GV01rvh1-10u:12517": "RV_8,010.01a yat stho dīrghaprasadmani yad vādo rocane divaḥ /",
  "GV01rvh1-10u:12518": "RV_8,010.01c yad vā samudre adhy ākṛte gṛhe 'ta ā yātam aśvinā //",
  "GV01rvh1-10u:12519": "RV_8,010.02a yad vā yajñam manave sammimikṣathur evet kāṇvasya bodhatam /",
  "GV01rvh1-10u:12520": "RV_8,010.02c bṛhaspatiṃ viśvān devāṃ ahaṃ huva indrāviṣṇū aśvināv āśuheṣasā //",
  "GV01rvh1-10u:12521": "RV_8,010.03a tyā nv aśvinā huve sudaṃsasā gṛbhe kṛtā /",
  "GV01rvh1-10u:12522": "RV_8,010.03c yayor asti pra ṇaḥ sakhyaṃ deveṣv adhy āpyam //",
  "GV01rvh1-10u:12523": "RV_8,010.04a yayor adhi pra yajñā asūre santi sūrayaḥ /",
  "GV01rvh1-10u:12524": "RV_8,010.04c tā yajñasyādhvarasya pracetasā svadhābhir yā pibataḥ somyam madhu //",
  "GV01rvh1-10u:12525": "RV_8,010.05a yad adyāśvināv apāg yat prāk stho vājinīvasū /",
  "GV01rvh1-10u:12526": "RV_8,010.05c yad druhyavy anavi turvaśe yadau huve vām atha mā gatam //",
  "GV01rvh1-10u:12527": "RV_8,010.06a yad antarikṣe patathaḥ purubhujā yad veme rodasī anu /",
  "GV01rvh1-10u:12528": "RV_8,010.06c yad vā svadhābhir adhitiṣṭhatho ratham ata ā yātam aśvinā //",
  "GV01rvh1-10u:12529": "RV_8,011.01a tvam agne vratapā asi deva ā martyeṣv ā /",
  "GV01rvh1-10u:12530": "RV_8,011.01c tvaṃ yajñeṣv īḍyaḥ //",
  "GV01rvh1-10u:12531": "RV_8,011.02a tvam asi praśasyo vidatheṣu sahantya /",
  "GV01rvh1-10u:12532": "RV_8,011.02c agne rathīr adhvarāṇām //",
  "GV01rvh1-10u:12533": "RV_8,011.03a sa tvam asmad apa dviṣo yuyodhi jātavedaḥ /",
  "GV01rvh1-10u:12534": "RV_8,011.03c adevīr agne arātīḥ //",
  "GV01rvh1-10u:12535": "RV_8,011.04a anti cit santam aha yajñam martasya ripoḥ /",
  "GV01rvh1-10u:12536": "RV_8,011.04c nopa veṣi jātavedaḥ //",
  "GV01rvh1-10u:12537": "RV_8,011.05a martā amartyasya te bhūri nāma manāmahe /",
  "GV01rvh1-10u:12538": "RV_8,011.05c viprāso jātavedasaḥ //",
  "GV01rvh1-10u:12539": "RV_8,011.06a vipraṃ viprāso 'vase devam martāsa ūtaye /",
  "GV01rvh1-10u:12540": "RV_8,011.06c agniṃ gīrbhir havāmahe //",
  "GV01rvh1-10u:12541": "RV_8,011.07a ā te vatso mano yamat paramāc cit sadhasthāt /",
  "GV01rvh1-10u:12542": "RV_8,011.07c agne tvāṅkāmayā girā //",
  "GV01rvh1-10u:12543": "RV_8,011.08a purutrā hi sadṛṅṅ asi viśo viśvā anu prabhuḥ /",
  "GV01rvh1-10u:12544": "RV_8,011.08c samatsu tvā havāmahe //",
  "GV01rvh1-10u:12545": "RV_8,011.09a samatsv agnim avase vājayanto havāmahe /",
  "GV01rvh1-10u:12546": "RV_8,011.09c vājeṣu citrarādhasam //",
  "GV01rvh1-10u:12547": "RV_8,011.10a pratno hi kam īḍyo adhvareṣu sanāc ca hotā navyaś ca satsi /",
  "GV01rvh1-10u:12548": "RV_8,011.10c svāṃ cāgne tanvam piprayasvāsmabhyaṃ ca saubhagam ā yajasva //",
  "GV01rvh1-10u:12549": "RV_8,012.01a ya indra somapātamo madaḥ śaviṣṭha cetati /",
  "GV01rvh1-10u:12550": "RV_8,012.01c yenā haṃsi ny atriṇaṃ tam īmahe //",
  "GV01rvh1-10u:12551": "RV_8,012.02a yenā daśagvam adhriguṃ vepayantaṃ svarṇaram /",
  "GV01rvh1-10u:12552": "RV_8,012.02c yenā samudram āvithā tam īmahe //",
  "GV01rvh1-10u:12553": "RV_8,012.03a yena sindhum mahīr apo rathāṃ iva pracodayaḥ /",
  "GV01rvh1-10u:12554": "RV_8,012.03c panthām ṛtasya yātave tam īmahe //",
  "GV01rvh1-10u:12555": "RV_8,012.04a imaṃ stomam abhiṣṭaye ghṛtaṃ na pūtam adrivaḥ /",
  "GV01rvh1-10u:12556": "RV_8,012.04c yenā nu sadya ojasā vavakṣitha //",
  "GV01rvh1-10u:12557": "RV_8,012.05a imaṃ juṣasva girvaṇaḥ samudra iva pinvate /",
  "GV01rvh1-10u:12558": "RV_8,012.05c indra viśvābhir ūtibhir vavakṣitha //",
  "GV01rvh1-10u:12559": "RV_8,012.06a yo no devaḥ parāvataḥ sakhitvanāya māmahe /",
  "GV01rvh1-10u:12560": "RV_8,012.06c divo na vṛṣṭim prathayan vavakṣitha //",
  "GV01rvh1-10u:12561": "RV_8,012.07a vavakṣur asya ketavo uta vajro gabhastyoḥ /",
  "GV01rvh1-10u:12562": "RV_8,012.07c yat sūryo na rodasī avardhayat //",
  "GV01rvh1-10u:12563": "RV_8,012.08a yadi pravṛddha satpate sahasram mahiṣāṃ aghaḥ /",
  "GV01rvh1-10u:12564": "RV_8,012.08c ād it ta indriyam mahi pra vāvṛdhe //",
  "GV01rvh1-10u:12565": "RV_8,012.09a indraḥ sūryasya raśmibhir ny arśasānam oṣati /",
  "GV01rvh1-10u:12566": "RV_8,012.09c agnir vaneva sāsahiḥ pra vāvṛdhe //",
  "GV01rvh1-10u:12567": "RV_8,012.10a iyaṃ ta ṛtviyāvatī dhītir eti navīyasī /",
  "GV01rvh1-10u:12568": "RV_8,012.10c saparyantī purupriyā mimīta it //",
  "GV01rvh1-10u:12569": "RV_8,012.11a garbho yajñasya devayuḥ kratum punīta ānuṣak /",
  "GV01rvh1-10u:12570": "RV_8,012.11c stomair indrasya vāvṛdhe mimīta it //",
  "GV01rvh1-10u:12571": "RV_8,012.12a sanir mitrasya papratha indraḥ somasya pītaye /",
  "GV01rvh1-10u:12572": "RV_8,012.12c prācī vāśīva sunvate mimīta it //",
  "GV01rvh1-10u:12573": "RV_8,012.13a yaṃ viprā ukthavāhaso 'bhipramandur āyavaḥ /",
  "GV01rvh1-10u:12574": "RV_8,012.13c ghṛtaṃ na pipya āsany ṛtasya yat //",
  "GV01rvh1-10u:12575": "RV_8,012.14a uta svarāje aditi stomam indrāya jījanat /",
  "GV01rvh1-10u:12576": "RV_8,012.14c purupraśastam ūtaya ṛtasya yat //",
  "GV01rvh1-10u:12577": "RV_8,012.15a abhi vahnaya ūtaye 'nūṣata praśastaye /",
  "GV01rvh1-10u:12578": "RV_8,012.15c na deva vivratā harī ṛtasya yat //",
  "GV01rvh1-10u:12579": "RV_8,012.16a yat somam indra viṣṇavi yad vā gha trita āptye /",
  "GV01rvh1-10u:12580": "RV_8,012.16c yad vā marutsu mandase sam indubhiḥ //",
  "GV01rvh1-10u:12581": "RV_8,012.17a yad vā śakra parāvati samudre adhi mandase /",
  "GV01rvh1-10u:12582": "RV_8,012.17c asmākam it sute raṇā sam indubhiḥ //",
  "GV01rvh1-10u:12583": "RV_8,012.18a yad vāsi sunvato vṛdho yajamānasya satpate /",
  "GV01rvh1-10u:12584": "RV_8,012.18c ukthe vā yasya raṇyasi sam indubhiḥ //",
  "GV01rvh1-10u:12585": "RV_8,012.19a devaṃ-devaṃ vo 'vasa indram-indraṃ gṛṇīṣaṇi /",
  "GV01rvh1-10u:12586": "RV_8,012.19c adhā yajñāya turvaṇe vy ānaśuḥ //",
  "GV01rvh1-10u:12587": "RV_8,012.20a yajñebhir yajñavāhasaṃ somebhiḥ somapātamam /",
  "GV01rvh1-10u:12588": "RV_8,012.20c hotrābhir indraṃ vāvṛdhur vy ānaśuḥ //",
  "GV01rvh1-10u:12589": "RV_8,012.21a mahīr asya praṇītayaḥ pūrvīr uta praśastayaḥ /",
  "GV01rvh1-10u:12590": "RV_8,012.21c viśvā vasūni dāśuṣe vy ānaśuḥ //",
  "GV01rvh1-10u:12591": "RV_8,012.22a indraṃ vṛtrāya hantave devāso dadhire puraḥ /",
  "GV01rvh1-10u:12592": "RV_8,012.22c indraṃ vāṇīr anūṣatā sam ojase //",
  "GV01rvh1-10u:12593": "RV_8,012.23a mahāntam mahinā vayaṃ stomebhir havanaśrutam /",
  "GV01rvh1-10u:12594": "RV_8,012.23c arkair abhi pra ṇonumaḥ sam ojase //",
  "GV01rvh1-10u:12595": "RV_8,012.24a na yaṃ vivikto rodasī nāntarikṣāṇi vajriṇam /",
  "GV01rvh1-10u:12596": "RV_8,012.24c amād id asya titviṣe sam ojasaḥ //",
  "GV01rvh1-10u:12597": "RV_8,012.25a yad indra pṛtanājye devās tvā dadhire puraḥ /",
  "GV01rvh1-10u:12598": "RV_8,012.25c ād it te haryatā harī vavakṣatuḥ //",
  "GV01rvh1-10u:12599": "RV_8,012.26a yadā vṛtraṃ nadīvṛtaṃ śavasā vajrinn avadhīḥ /",
  "GV01rvh1-10u:12600": "RV_8,012.26c ād it te haryatā harī vavakṣatuḥ //",
  "GV01rvh1-10u:12601": "RV_8,012.27a yadā te viṣṇur ojasā trīṇi padā vicakrame /",
  "GV01rvh1-10u:12602": "RV_8,012.27c ād it te haryatā harī vavakṣatuḥ //",
  "GV01rvh1-10u:12603": "RV_8,012.28a yadā te haryatā harī vāvṛdhāte dive-dive /",
  "GV01rvh1-10u:12604": "RV_8,012.28c ād it te viśvā bhuvanāni yemire //",
  "GV01rvh1-10u:12605": "RV_8,012.29a yadā te mārutīr viśas tubhyam indra niyemire /",
  "GV01rvh1-10u:12606": "RV_8,012.29c ād it te viśvā bhuvanāni yemire //",
  "GV01rvh1-10u:12607": "RV_8,012.30a yadā sūryam amuṃ divi śukraṃ jyotir adhārayaḥ /",
  "GV01rvh1-10u:12608": "RV_8,012.30c ād it te viśvā bhuvanāni yemire //",
  "GV01rvh1-10u:12609": "RV_8,012.31a imāṃ ta indra suṣṭutiṃ vipra iyarti dhītibhiḥ /",
  "GV01rvh1-10u:12610": "RV_8,012.31c jāmim padeva pipratīm prādhvare //",
  "GV01rvh1-10u:12611": "RV_8,012.32a yad asya dhāmani priye samīcīnāso asvaran /",
  "GV01rvh1-10u:12612": "RV_8,012.32c nābhā yajñasya dohanā prādhvare //",
  "GV01rvh1-10u:12613": "RV_8,012.33a suvīryaṃ svaśvyaṃ sugavyam indra daddhi naḥ /",
  "GV01rvh1-10u:12614": "RV_8,012.33c hoteva pūrvacittaye prādhvare //",
  "GV01rvh1-10u:12615": "RV_8,013.01a indraḥ suteṣu someṣu kratum punīta ukthyam /",
  "GV01rvh1-10u:12616": "RV_8,013.01c vide vṛdhasya dakṣaso mahān hi ṣaḥ //",
  "GV01rvh1-10u:12617": "RV_8,013.02a sa prathame vyomani devānāṃ sadane vṛdhaḥ /",
  "GV01rvh1-10u:12618": "RV_8,013.02c supāraḥ suśravastamaḥ sam apsujit //",
  "GV01rvh1-10u:12619": "RV_8,013.03a tam ahve vājasātaya indram bharāya śuṣmiṇam /",
  "GV01rvh1-10u:12620": "RV_8,013.03c bhavā naḥ sumne antamaḥ sakhā vṛdhe //",
  "GV01rvh1-10u:12621": "RV_8,013.04a iyaṃ ta indra girvaṇo rātiḥ kṣarati sunvataḥ /",
  "GV01rvh1-10u:12622": "RV_8,013.04c mandāno asya barhiṣo vi rājasi //",
  "GV01rvh1-10u:12623": "RV_8,013.05a nūnaṃ tad indra daddhi no yat tvā sunvanta īmahe /",
  "GV01rvh1-10u:12624": "RV_8,013.05c rayiṃ naś citram ā bharā svarvidam //",
  "GV01rvh1-10u:12625": "RV_8,013.06a stotā yat te vicarṣaṇir atipraśardhayad giraḥ /",
  "GV01rvh1-10u:12626": "RV_8,013.06c vayā ivānu rohate juṣanta yat //",
  "GV01rvh1-10u:12627": "RV_8,013.07a pratnavaj janayā giraḥ śṛṇudhī jaritur havam /",
  "GV01rvh1-10u:12628": "RV_8,013.07c made-made vavakṣithā sukṛtvane //",
  "GV01rvh1-10u:12629": "RV_8,013.08a krīḷanty asya sūnṛtā āpo na pravatā yatīḥ /",
  "GV01rvh1-10u:12630": "RV_8,013.08c ayā dhiyā ya ucyate patir divaḥ //",
  "GV01rvh1-10u:12631": "RV_8,013.09a uto patir ya ucyate kṛṣṭīnām eka id vaśī /",
  "GV01rvh1-10u:12632": "RV_8,013.09c namovṛdhair avasyubhiḥ sute raṇa //",
  "GV01rvh1-10u:12633": "RV_8,013.10a stuhi śrutaṃ vipaścitaṃ harī yasya prasakṣiṇā /",
  "GV01rvh1-10u:12634": "RV_8,013.10c gantārā dāśuṣo gṛhaṃ namasvinaḥ //",
  "GV01rvh1-10u:12635": "RV_8,013.11a tūtujāno mahemate 'śvebhiḥ pruṣitapsubhiḥ /",
  "GV01rvh1-10u:12636": "RV_8,013.11c ā yāhi yajñam āśubhiḥ śam id dhi te //",
  "GV01rvh1-10u:12637": "RV_8,013.12a indra śaviṣṭha satpate rayiṃ gṛṇatsu dhāraya /",
  "GV01rvh1-10u:12638": "RV_8,013.12c śravaḥ sūribhyo amṛtaṃ vasutvanam //",
  "GV01rvh1-10u:12639": "RV_8,013.13a have tvā sūra udite have madhyandine divaḥ /",
  "GV01rvh1-10u:12640": "RV_8,013.13c juṣāṇa indra saptibhir na ā gahi //",
  "GV01rvh1-10u:12641": "RV_8,013.14a ā tū gahi pra tu drava matsvā sutasya gomataḥ /",
  "GV01rvh1-10u:12642": "RV_8,013.14c tantuṃ tanuṣva pūrvyaṃ yathā vide //",
  "GV01rvh1-10u:12643": "RV_8,013.15a yac chakrāsi parāvati yad arvāvati vṛtrahan /",
  "GV01rvh1-10u:12644": "RV_8,013.15c yad vā samudre andhaso 'vited asi //",
  "GV01rvh1-10u:12645": "RV_8,013.16a indraṃ vardhantu no gira indraṃ sutāsa indavaḥ /",
  "GV01rvh1-10u:12646": "RV_8,013.16c indre haviṣmatīr viśo arāṇiṣuḥ //",
  "GV01rvh1-10u:12647": "RV_8,013.17a tam id viprā avasyavaḥ pravatvatībhir ūtibhiḥ /",
  "GV01rvh1-10u:12648": "RV_8,013.17c indraṃ kṣoṇīr avardhayan vayā iva //",
  "GV01rvh1-10u:12649": "RV_8,013.18a trikadrukeṣu cetanaṃ devāso yajñam atnata /",
  "GV01rvh1-10u:12650": "RV_8,013.18c tam id vardhantu no giraḥ sadāvṛdham //",
  "GV01rvh1-10u:12651": "RV_8,013.19a stotā yat te anuvrata ukthāny ṛtuthā dadhe /",
  "GV01rvh1-10u:12652": "RV_8,013.19c śuciḥ pāvaka ucyate so adbhutaḥ //",
  "GV01rvh1-10u:12653": "RV_8,013.20a tad id rudrasya cetati yahvam pratneṣu dhāmasu /",
  "GV01rvh1-10u:12654": "RV_8,013.20c mano yatrā vi tad dadhur vicetasaḥ //",
  "GV01rvh1-10u:12655": "RV_8,013.21a yadi me sakhyam āvara imasya pāhy andhasaḥ /",
  "GV01rvh1-10u:12656": "RV_8,013.21c yena viśvā ati dviṣo atārima //",
  "GV01rvh1-10u:12657": "RV_8,013.22a kadā ta indra girvaṇa stotā bhavāti śantamaḥ /",
  "GV01rvh1-10u:12658": "RV_8,013.22c kadā no gavye aśvye vasau dadhaḥ //",
  "GV01rvh1-10u:12659": "RV_8,013.23a uta te suṣṭutā harī vṛṣaṇā vahato ratham /",
  "GV01rvh1-10u:12660": "RV_8,013.23c ajuryasya madintamaṃ yam īmahe //",
  "GV01rvh1-10u:12661": "RV_8,013.24a tam īmahe puruṣṭutaṃ yahvam pratnābhir ūtibhiḥ /",
  "GV01rvh1-10u:12662": "RV_8,013.24c ni barhiṣi priye sadad adha dvitā //",
  "GV01rvh1-10u:12663": "RV_8,013.25a vardhasvā su puruṣṭuta ṛṣiṣṭutābhir ūtibhiḥ /",
  "GV01rvh1-10u:12664": "RV_8,013.25c dhukṣasva pipyuṣīm iṣam avā ca naḥ //",
  "GV01rvh1-10u:12665": "RV_8,013.26a indra tvam avited asītthā stuvato adrivaḥ /",
  "GV01rvh1-10u:12666": "RV_8,013.26c ṛtād iyarmi te dhiyam manoyujam //",
  "GV01rvh1-10u:12667": "RV_8,013.27a iha tyā sadhamādyā yujānaḥ somapītaye /",
  "GV01rvh1-10u:12668": "RV_8,013.27c harī indra pratadvasū abhi svara //",
  "GV01rvh1-10u:12669": "RV_8,013.28a abhi svarantu ye tava rudrāsaḥ sakṣata śriyam /",
  "GV01rvh1-10u:12670": "RV_8,013.28c uto marutvatīr viśo abhi prayaḥ //",
  "GV01rvh1-10u:12671": "RV_8,013.29a imā asya pratūrtayaḥ padaṃ juṣanta yad divi /",
  "GV01rvh1-10u:12672": "RV_8,013.29c nābhā yajñasya saṃ dadhur yathā vide //",
  "GV01rvh1-10u:12673": "RV_8,013.30a ayaṃ dīrghāya cakṣase prāci prayaty adhvare /",
  "GV01rvh1-10u:12674": "RV_8,013.30c mimīte yajñam ānuṣag vicakṣya //",
  "GV01rvh1-10u:12675": "RV_8,013.31a vṛṣāyam indra te ratha uto te vṛṣaṇā harī /",
  "GV01rvh1-10u:12676": "RV_8,013.31c vṛṣā tvaṃ śatakrato vṛṣā havaḥ //",
  "GV01rvh1-10u:12677": "RV_8,013.32a vṛṣā grāvā vṛṣā mado vṛṣā somo ayaṃ sutaḥ /",
  "GV01rvh1-10u:12678": "RV_8,013.32c vṛṣā yajño yam invasi vṛṣā havaḥ //",
  "GV01rvh1-10u:12679": "RV_8,013.33a vṛṣā tvā vṛṣaṇaṃ huve vajriñ citrābhir ūtibhiḥ /",
  "GV01rvh1-10u:12680": "RV_8,013.33c vāvantha hi pratiṣṭutiṃ vṛṣā havaḥ //",
  "GV01rvh1-10u:12681": "RV_8,014.01a yad indrāhaṃ yathā tvam īśīya vasva eka it /",
  "GV01rvh1-10u:12682": "RV_8,014.01c stotā me goṣakhā syāt //",
  "GV01rvh1-10u:12683": "RV_8,014.02a śikṣeyam asmai ditseyaṃ śacīpate manīṣiṇe /",
  "GV01rvh1-10u:12684": "RV_8,014.02c yad ahaṃ gopatiḥ syām //",
  "GV01rvh1-10u:12685": "RV_8,014.03a dhenuṣ ṭa indra sūnṛtā yajamānāya sunvate /",
  "GV01rvh1-10u:12686": "RV_8,014.03c gām aśvam pipyuṣī duhe //",
  "GV01rvh1-10u:12687": "RV_8,014.04a na te vartāsti rādhasa indra devo na martyaḥ /",
  "GV01rvh1-10u:12688": "RV_8,014.04c yad ditsasi stuto magham //",
  "GV01rvh1-10u:12689": "RV_8,014.05a yajña indram avardhayad yad bhūmiṃ vy avartayat /",
  "GV01rvh1-10u:12690": "RV_8,014.05c cakrāṇa opaśaṃ divi //",
  "GV01rvh1-10u:12691": "RV_8,014.06a vāvṛdhānasya te vayaṃ viśvā dhanāni jigyuṣaḥ /",
  "GV01rvh1-10u:12692": "RV_8,014.06c ūtim indrā vṛṇīmahe //",
  "GV01rvh1-10u:12693": "RV_8,014.07a vy antarikṣam atiran made somasya rocanā /",
  "GV01rvh1-10u:12694": "RV_8,014.07c indro yad abhinad valam //",
  "GV01rvh1-10u:12695": "RV_8,014.08a ud gā ājad aṅgirobhya āviṣ kṛṇvan guhā satīḥ /",
  "GV01rvh1-10u:12696": "RV_8,014.08c arvāñcaṃ nunude valam //",
  "GV01rvh1-10u:12697": "RV_8,014.09a indreṇa rocanā divo dṛḷhāni dṛṃhitāni ca /",
  "GV01rvh1-10u:12698": "RV_8,014.09c sthirāṇi na parāṇude //",
  "GV01rvh1-10u:12699": "RV_8,014.10a apām ūrmir madann iva stoma indrājirāyate /",
  "GV01rvh1-10u:12700": "RV_8,014.10c vi te madā arājiṣuḥ //",
  "GV01rvh1-10u:12701": "RV_8,014.11a tvaṃ hi stomavardhana indrāsy ukthavardhanaḥ /",
  "GV01rvh1-10u:12702": "RV_8,014.11c stotṝṇām uta bhadrakṛt //",
  "GV01rvh1-10u:12703": "RV_8,014.12a indram it keśinā harī somapeyāya vakṣataḥ /",
  "GV01rvh1-10u:12704": "RV_8,014.12c upa yajñaṃ surādhasam //",
  "GV01rvh1-10u:12705": "RV_8,014.13a apām phenena namuceḥ śira indrod avartayaḥ /",
  "GV01rvh1-10u:12706": "RV_8,014.13c viśvā yad ajaya spṛdhaḥ //",
  "GV01rvh1-10u:12707": "RV_8,014.14a māyābhir utsisṛpsata indra dyām ārurukṣataḥ /",
  "GV01rvh1-10u:12708": "RV_8,014.14c ava dasyūṃr adhūnuthāḥ //",
  "GV01rvh1-10u:12709": "RV_8,014.15a asunvām indra saṃsadaṃ viṣūcīṃ vy anāśayaḥ /",
  "GV01rvh1-10u:12710": "RV_8,014.15c somapā uttaro bhavan //",
  "GV01rvh1-10u:12711": "RV_8,015.01a tam v abhi pra gāyata puruhūtam puruṣṭutam /",
  "GV01rvh1-10u:12712": "RV_8,015.01c indraṃ gīrbhis taviṣam ā vivāsata //",
  "GV01rvh1-10u:12713": "RV_8,015.02a yasya dvibarhaso bṛhat saho dādhāra rodasī /",
  "GV01rvh1-10u:12714": "RV_8,015.02c girīṃr ajrāṃ apaḥ svar vṛṣatvanā //",
  "GV01rvh1-10u:12715": "RV_8,015.03a sa rājasi puruṣṭutaṃ eko vṛtrāṇi jighnase /",
  "GV01rvh1-10u:12716": "RV_8,015.03c indra jaitrā śravasyā ca yantave //",
  "GV01rvh1-10u:12717": "RV_8,015.04a taṃ te madaṃ gṛṇīmasi vṛṣaṇam pṛtsu sāsahim /",
  "GV01rvh1-10u:12718": "RV_8,015.04c u lokakṛtnum adrivo hariśriyam //",
  "GV01rvh1-10u:12719": "RV_8,015.05a yena jyotīṃṣy āyave manave ca viveditha /",
  "GV01rvh1-10u:12720": "RV_8,015.05c mandāno asya barhiṣo vi rājasi //",
  "GV01rvh1-10u:12721": "RV_8,015.06a tad adyā cit ta ukthino 'nu ṣṭuvanti pūrvathā /",
  "GV01rvh1-10u:12722": "RV_8,015.06c vṛṣapatnīr apo jayā dive-dive //",
  "GV01rvh1-10u:12723": "RV_8,015.07a tava tyad indriyam bṛhat tava śuṣmam uta kratum /",
  "GV01rvh1-10u:12724": "RV_8,015.07c vajraṃ śiśāti dhiṣaṇā vareṇyam //",
  "GV01rvh1-10u:12725": "RV_8,015.08a tava dyaur indra pauṃsyam pṛthivī vardhati śravaḥ /",
  "GV01rvh1-10u:12726": "RV_8,015.08c tvām āpaḥ parvatāsaś ca hinvire //",
  "GV01rvh1-10u:12727": "RV_8,015.09a tvāṃ viṣṇur bṛhan kṣayo mitro gṛṇāti varuṇaḥ /",
  "GV01rvh1-10u:12728": "RV_8,015.09c tvāṃ śardho madaty anu mārutam //",
  "GV01rvh1-10u:12729": "RV_8,015.10a tvaṃ vṛṣā janānām maṃhiṣṭha indra jajñiṣe /",
  "GV01rvh1-10u:12730": "RV_8,015.10c satrā viśvā svapatyāni dadhiṣe //",
  "GV01rvh1-10u:12731": "RV_8,015.11a satrā tvam puruṣṭutaṃ eko vṛtrāṇi tośase /",
  "GV01rvh1-10u:12732": "RV_8,015.11c nānya indrāt karaṇam bhūya invati //",
  "GV01rvh1-10u:12733": "RV_8,015.12a yad indra manmaśas tvā nānā havanta ūtaye /",
  "GV01rvh1-10u:12734": "RV_8,015.12c asmākebhir nṛbhir atrā svar jaya //",
  "GV01rvh1-10u:12735": "RV_8,015.13a araṃ kṣayāya no mahe viśvā rūpāṇy āviśan /",
  "GV01rvh1-10u:12736": "RV_8,015.13c indraṃ jaitrāya harṣayā śacīpatim //",
  "GV01rvh1-10u:12737": "RV_8,016.01a pra samrājaṃ carṣaṇīnām indraṃ stotā navyaṃ gīrbhiḥ /",
  "GV01rvh1-10u:12738": "RV_8,016.01c naraṃ nṛṣāham maṃhiṣṭham //",
  "GV01rvh1-10u:12739": "RV_8,016.02a yasminn ukthāni raṇyanti viśvāni ca śravasyā /",
  "GV01rvh1-10u:12740": "RV_8,016.02c apām avo na samudre //",
  "GV01rvh1-10u:12741": "RV_8,016.03a taṃ suṣṭutyā vivāse jyeṣṭharājam bhare kṛtnum /",
  "GV01rvh1-10u:12742": "RV_8,016.03c maho vājinaṃ sanibhyaḥ //",
  "GV01rvh1-10u:12743": "RV_8,016.04a yasyānūnā gabhīrā madā uravas tarutrāḥ /",
  "GV01rvh1-10u:12744": "RV_8,016.04c harṣumantaḥ śūrasātau //",
  "GV01rvh1-10u:12745": "RV_8,016.05a tam id dhaneṣu hiteṣv adhivākāya havante /",
  "GV01rvh1-10u:12746": "RV_8,016.05c yeṣām indras te jayanti //",
  "GV01rvh1-10u:12747": "RV_8,016.06a tam ic cyautnair āryanti taṃ kṛtebhiś carṣaṇayaḥ /",
  "GV01rvh1-10u:12748": "RV_8,016.06c eṣa indro varivaskṛt //",
  "GV01rvh1-10u:12749": "RV_8,016.07a indro brahmendra ṛṣir indraḥ purū puruhūtaḥ /",
  "GV01rvh1-10u:12750": "RV_8,016.07c mahān mahībhiḥ śacībhiḥ //",
  "GV01rvh1-10u:12751": "RV_8,016.08a sa stomyaḥ sa havyaḥ satyaḥ satvā tuvikūrmiḥ /",
  "GV01rvh1-10u:12752": "RV_8,016.08c ekaś cit sann abhibhūtiḥ //",
  "GV01rvh1-10u:12753": "RV_8,016.09a tam arkebhis taṃ sāmabhis taṃ gāyatraiś carṣaṇayaḥ /",
  "GV01rvh1-10u:12754": "RV_8,016.09c indraṃ vardhanti kṣitayaḥ //",
  "GV01rvh1-10u:12755": "RV_8,016.10a praṇetāraṃ vasyo acchā kartāraṃ jyotiḥ samatsu /",
  "GV01rvh1-10u:12756": "RV_8,016.10c sāsahvāṃsaṃ yudhāmitrān //",
  "GV01rvh1-10u:12757": "RV_8,016.11a sa naḥ papriḥ pārayāti svasti nāvā puruhūtaḥ /",
  "GV01rvh1-10u:12758": "RV_8,016.11c indro viśvā ati dviṣaḥ //",
  "GV01rvh1-10u:12759": "RV_8,016.12a sa tvaṃ na indra vājebhir daśasyā ca gātuyā ca /",
  "GV01rvh1-10u:12760": "RV_8,016.12c acchā ca naḥ sumnaṃ neṣi //",
  "GV01rvh1-10u:12761": "RV_8,017.01a ā yāhi suṣumā hi ta indra somam pibā imam /",
  "GV01rvh1-10u:12762": "RV_8,017.01c edam barhiḥ sado mama //",
  "GV01rvh1-10u:12763": "RV_8,017.02a ā tvā brahmayujā harī vahatām indra keśinā /",
  "GV01rvh1-10u:12764": "RV_8,017.02c upa brahmāṇi naḥ śṛṇu //",
  "GV01rvh1-10u:12765": "RV_8,017.03a brahmāṇas tvā vayaṃ yujā somapām indra sominaḥ /",
  "GV01rvh1-10u:12766": "RV_8,017.03c sutāvanto havāmahe //",
  "GV01rvh1-10u:12767": "RV_8,017.04a ā no yāhi sutāvato 'smākaṃ suṣṭutīr upa /",
  "GV01rvh1-10u:12768": "RV_8,017.04c pibā su śiprinn andhasaḥ //",
  "GV01rvh1-10u:12769": "RV_8,017.05a ā te siñcāmi kukṣyor anu gātrā vi dhāvatu /",
  "GV01rvh1-10u:12770": "RV_8,017.05c gṛbhāya jihvayā madhu //",
  "GV01rvh1-10u:12771": "RV_8,017.06a svāduṣ ṭe astu saṃsude madhumān tanve tava /",
  "GV01rvh1-10u:12772": "RV_8,017.06c somaḥ śam astu te hṛde //",
  "GV01rvh1-10u:12773": "RV_8,017.07a ayam u tvā vicarṣaṇe janīr ivābhi saṃvṛtaḥ /",
  "GV01rvh1-10u:12774": "RV_8,017.07c pra soma indra sarpatu //",
  "GV01rvh1-10u:12775": "RV_8,017.08a tuvigrīvo vapodaraḥ subāhur andhaso made /",
  "GV01rvh1-10u:12776": "RV_8,017.08c indro vṛtrāṇi jighnate //",
  "GV01rvh1-10u:12777": "RV_8,017.09a indra prehi puras tvaṃ viśvasyeśāna ojasā /",
  "GV01rvh1-10u:12778": "RV_8,017.09c vṛtrāṇi vṛtrahañ jahi //",
  "GV01rvh1-10u:12779": "RV_8,017.10a dīrghas te astv aṅkuśo yenā vasu prayacchasi /",
  "GV01rvh1-10u:12780": "RV_8,017.10c yajamānāya sunvate //",
  "GV01rvh1-10u:12781": "RV_8,017.11a ayaṃ ta indra somo nipūto adhi barhiṣi /",
  "GV01rvh1-10u:12782": "RV_8,017.11c ehīm asya dravā piba //",
  "GV01rvh1-10u:12783": "RV_8,017.12a śācigo śācipūjanāyaṃ raṇāya te sutaḥ /",
  "GV01rvh1-10u:12784": "RV_8,017.12c ākhaṇḍala pra hūyase //",
  "GV01rvh1-10u:12785": "RV_8,017.13a yas te śṛṅgavṛṣo napāt praṇapāt kuṇḍapāyyaḥ /",
  "GV01rvh1-10u:12786": "RV_8,017.13c ny asmin dadhra ā manaḥ //",
  "GV01rvh1-10u:12787": "RV_8,017.14a vāstoṣ pate dhruvā sthūṇāṃsatraṃ somyānām /",
  "GV01rvh1-10u:12788": "RV_8,017.14c drapso bhettā purāṃ śaśvatīnām indro munīnāṃ sakhā //",
  "GV01rvh1-10u:12789": "RV_8,017.15a pṛdākusānur yajato gaveṣaṇa ekaḥ sann abhi bhūyasaḥ /",
  "GV01rvh1-10u:12790": "RV_8,017.15c bhūrṇim aśvaṃ nayat tujā puro gṛbhendraṃ somasya pītaye //",
  "GV01rvh1-10u:12791": "RV_8,018.01a idaṃ ha nūnam eṣāṃ sumnam bhikṣeta martyaḥ /",
  "GV01rvh1-10u:12792": "RV_8,018.01c ādityānām apūrvyaṃ savīmani //",
  "GV01rvh1-10u:12793": "RV_8,018.02a anarvāṇo hy eṣām panthā ādityānām /",
  "GV01rvh1-10u:12794": "RV_8,018.02c adabdhāḥ santi pāyavaḥ sugevṛdhaḥ //",
  "GV01rvh1-10u:12795": "RV_8,018.03a tat su naḥ savitā bhago varuṇo mitro aryamā /",
  "GV01rvh1-10u:12796": "RV_8,018.03c śarma yacchantu sapratho yad īmahe //",
  "GV01rvh1-10u:12797": "RV_8,018.04a devebhir devy adite 'riṣṭabharmann ā gahi /",
  "GV01rvh1-10u:12798": "RV_8,018.04c smat sūribhiḥ purupriye suśarmabhiḥ //",
  "GV01rvh1-10u:12799": "RV_8,018.05a te hi putrāso aditer vidur dveṣāṃsi yotave /",
  "GV01rvh1-10u:12800": "RV_8,018.05c aṃhoś cid urucakrayo 'nehasaḥ //",
  "GV01rvh1-10u:12801": "RV_8,018.06a aditir no divā paśum aditir naktam advayāḥ /",
  "GV01rvh1-10u:12802": "RV_8,018.06c aditiḥ pātv aṃhasaḥ sadāvṛdhā //",
  "GV01rvh1-10u:12803": "RV_8,018.07a uta syā no divā matir aditir ūtyā gamat /",
  "GV01rvh1-10u:12804": "RV_8,018.07c sā śantāti mayas karad apa sridhaḥ //",
  "GV01rvh1-10u:12805": "RV_8,018.08a uta tyā daivyā bhiṣajā śaṃ naḥ karato aśvinā /",
  "GV01rvh1-10u:12806": "RV_8,018.08c yuyuyātām ito rapo apa sridhaḥ //",
  "GV01rvh1-10u:12807": "RV_8,018.09a śam agnir agnibhiḥ karac chaṃ nas tapatu sūryaḥ /",
  "GV01rvh1-10u:12808": "RV_8,018.09c śaṃ vāto vātv arapā apa sridhaḥ //",
  "GV01rvh1-10u:12809": "RV_8,018.10a apāmīvām apa sridham apa sedhata durmatim /",
  "GV01rvh1-10u:12810": "RV_8,018.10c ādityāso yuyotanā no aṃhasaḥ //",
  "GV01rvh1-10u:12811": "RV_8,018.11a yuyotā śarum asmad āṃ ādityāsa utāmatim /",
  "GV01rvh1-10u:12812": "RV_8,018.11c ṛdhag dveṣaḥ kṛṇuta viśvavedasaḥ //",
  "GV01rvh1-10u:12813": "RV_8,018.12a tat su naḥ śarma yacchatādityā yan mumocati /",
  "GV01rvh1-10u:12814": "RV_8,018.12c enasvantaṃ cid enasaḥ sudānavaḥ //",
  "GV01rvh1-10u:12815": "RV_8,018.13a yo naḥ kaś cid ririkṣati rakṣastvena martyaḥ /",
  "GV01rvh1-10u:12816": "RV_8,018.13c svaiḥ ṣa evai ririṣīṣṭa yur janaḥ //",
  "GV01rvh1-10u:12817": "RV_8,018.14a sam it tam agham aśnavad duḥśaṃsam martyaṃ ripum /",
  "GV01rvh1-10u:12818": "RV_8,018.14c yo asmatrā durhaṇāvāṃ upa dvayuḥ //",
  "GV01rvh1-10u:12819": "RV_8,018.15a pākatrā sthana devā hṛtsu jānītha martyam /",
  "GV01rvh1-10u:12820": "RV_8,018.15c upa dvayuṃ cādvayuṃ ca vasavaḥ //",
  "GV01rvh1-10u:12821": "RV_8,018.16a ā śarma parvatānām otāpāṃ vṛṇīmahe /",
  "GV01rvh1-10u:12822": "RV_8,018.16c dyāvākṣāmāre asmad rapas kṛtam //",
  "GV01rvh1-10u:12823": "RV_8,018.17a te no bhadreṇa śarmaṇā yuṣmākaṃ nāvā vasavaḥ /",
  "GV01rvh1-10u:12824": "RV_8,018.17c ati viśvāni duritā pipartana //",
  "GV01rvh1-10u:12825": "RV_8,018.18a tuce tanāya tat su no drāghīya āyur jīvase /",
  "GV01rvh1-10u:12826": "RV_8,018.18c ādityāsaḥ sumahasaḥ kṛṇotana //",
  "GV01rvh1-10u:12827": "RV_8,018.19a yajño hīḷo vo antara ādityā asti mṛḷata /",
  "GV01rvh1-10u:12828": "RV_8,018.19c yuṣme id vo api ṣmasi sajātye //",
  "GV01rvh1-10u:12829": "RV_8,018.20a bṛhad varūtham marutāṃ devaṃ trātāram aśvinā /",
  "GV01rvh1-10u:12830": "RV_8,018.20c mitram īmahe varuṇaṃ svastaye //",
  "GV01rvh1-10u:12831": "RV_8,018.21a aneho mitrāryaman nṛvad varuṇa śaṃsyam /",
  "GV01rvh1-10u:12832": "RV_8,018.21c trivarūtham maruto yanta naś chardiḥ //",
  "GV01rvh1-10u:12833": "RV_8,018.22a ye cid dhi mṛtyubandhava ādityā manavaḥ smasi /",
  "GV01rvh1-10u:12834": "RV_8,018.22c pra sū na āyur jīvase tiretana //",
  "GV01rvh1-10u:12835": "RV_8,019.01a taṃ gūrdhayā svarṇaraṃ devāso devam aratiṃ dadhanvire /",
  "GV01rvh1-10u:12836": "RV_8,019.01c devatrā havyam ohire //",
  "GV01rvh1-10u:12837": "RV_8,019.02a vibhūtarātiṃ vipra citraśociṣam agnim īḷiṣva yanturam /",
  "GV01rvh1-10u:12838": "RV_8,019.02c asya medhasya somyasya sobhare prem adhvarāya pūrvyam //",
  "GV01rvh1-10u:12839": "RV_8,019.03a yajiṣṭhaṃ tvā vavṛmahe devaṃ devatrā hotāram amartyam /",
  "GV01rvh1-10u:12840": "RV_8,019.03c asya yajñasya sukratum //",
  "GV01rvh1-10u:12841": "RV_8,019.04a ūrjo napātaṃ subhagaṃ sudīditim agniṃ śreṣṭhaśociṣam /",
  "GV01rvh1-10u:12842": "RV_8,019.04c sa no mitrasya varuṇasya so apām ā sumnaṃ yakṣate divi //",
  "GV01rvh1-10u:12843": "RV_8,019.05a yaḥ samidhā ya āhutī yo vedena dadāśa marto agnaye /",
  "GV01rvh1-10u:12844": "RV_8,019.05c yo namasā svadhvaraḥ //",
  "GV01rvh1-10u:12845": "RV_8,019.06a tasyed arvanto raṃhayanta āśavas tasya dyumnitamaṃ yaśaḥ /",
  "GV01rvh1-10u:12846": "RV_8,019.06c na tam aṃho devakṛtaṃ kutaś cana na martyakṛtaṃ naśat //",
  "GV01rvh1-10u:12847": "RV_8,019.07a svagnayo vo agnibhiḥ syāma sūno sahasa ūrjām pate /",
  "GV01rvh1-10u:12848": "RV_8,019.07c suvīras tvam asmayuḥ //",
  "GV01rvh1-10u:12849": "RV_8,019.08a praśaṃsamāno atithir na mitriyo 'gnī ratho na vedyaḥ /",
  "GV01rvh1-10u:12850": "RV_8,019.08c tve kṣemāso api santi sādhavas tvaṃ rājā rayīṇām //",
  "GV01rvh1-10u:12851": "RV_8,019.09a so addhā dāśvadhvaro 'gne martaḥ subhaga sa praśaṃsyaḥ /",
  "GV01rvh1-10u:12852": "RV_8,019.09c sa dhībhir astu sanitā //",
  "GV01rvh1-10u:12853": "RV_8,019.10a yasya tvam ūrdhvo adhvarāya tiṣṭhasi kṣayadvīraḥ sa sādhate /",
  "GV01rvh1-10u:12854": "RV_8,019.10c so arvadbhiḥ sanitā sa vipanyubhiḥ sa śūraiḥ sanitā kṛtam //",
  "GV01rvh1-10u:12855": "RV_8,019.11a yasyāgnir vapur gṛhe stomaṃ cano dadhīta viśvavāryaḥ /",
  "GV01rvh1-10u:12856": "RV_8,019.11c havyā vā veviṣad viṣaḥ //",
  "GV01rvh1-10u:12857": "RV_8,019.12a viprasya vā stuvataḥ sahaso yaho makṣūtamasya rātiṣu /",
  "GV01rvh1-10u:12858": "RV_8,019.12c avodevam uparimartyaṃ kṛdhi vaso vividuṣo vacaḥ //",
  "GV01rvh1-10u:12859": "RV_8,019.13a yo agniṃ havyadātibhir namobhir vā sudakṣam āvivāsati /",
  "GV01rvh1-10u:12860": "RV_8,019.13c girā vājiraśociṣam //",
  "GV01rvh1-10u:12861": "RV_8,019.14a samidhā yo niśitī dāśad aditiṃ dhāmabhir asya martyaḥ /",
  "GV01rvh1-10u:12862": "RV_8,019.14c viśvet sa dhībhiḥ subhago janāṃ ati dyumnair udna iva tāriṣat //",
  "GV01rvh1-10u:12863": "RV_8,019.15a tad agne dyumnam ā bhara yat sāsahat sadane kaṃ cid atriṇam /",
  "GV01rvh1-10u:12864": "RV_8,019.15c manyuṃ janasya dūḍhyaḥ //",
  "GV01rvh1-10u:12865": "RV_8,019.16a yena caṣṭe varuṇo mitro aryamā yena nāsatyā bhagaḥ /",
  "GV01rvh1-10u:12866": "RV_8,019.16c vayaṃ tat te śavasā gātuvittamā indratvotā vidhemahi //",
  "GV01rvh1-10u:12867": "RV_8,019.17a te ghed agne svādhyo ye tvā vipra nidadhire nṛcakṣasam /",
  "GV01rvh1-10u:12868": "RV_8,019.17c viprāso deva sukratum //",
  "GV01rvh1-10u:12869": "RV_8,019.18a ta id vediṃ subhaga ta āhutiṃ te sotuṃ cakrire divi /",
  "GV01rvh1-10u:12870": "RV_8,019.18c ta id vājebhir jigyur mahad dhanaṃ ye tve kāmaṃ nyerire //",
  "GV01rvh1-10u:12871": "RV_8,019.19a bhadro no agnir āhuto bhadrā rātiḥ subhaga bhadro adhvaraḥ /",
  "GV01rvh1-10u:12872": "RV_8,019.19c bhadrā uta praśastayaḥ //",
  "GV01rvh1-10u:12873": "RV_8,019.20a bhadram manaḥ kṛṇuṣva vṛtratūrye yenā samatsu sāsahaḥ /",
  "GV01rvh1-10u:12874": "RV_8,019.20c ava sthirā tanuhi bhūri śardhatāṃ vanemā te abhiṣṭibhiḥ //",
  "GV01rvh1-10u:12875": "RV_8,019.21a īḷe girā manurhitaṃ yaṃ devā dūtam aratiṃ nyerire /",
  "GV01rvh1-10u:12876": "RV_8,019.21c yajiṣṭhaṃ havyavāhanam //",
  "GV01rvh1-10u:12877": "RV_8,019.22a tigmajambhāya taruṇāya rājate prayo gāyasy agnaye /",
  "GV01rvh1-10u:12878": "RV_8,019.22c yaḥ piṃśate sūnṛtābhiḥ suvīryam agnir ghṛtebhir āhutaḥ //",
  "GV01rvh1-10u:12879": "RV_8,019.23a yadī ghṛtebhir āhuto vāśīm agnir bharata uc cāva ca /",
  "GV01rvh1-10u:12880": "RV_8,019.23c asura iva nirṇijam //",
  "GV01rvh1-10u:12881": "RV_8,019.24a yo havyāny airayatā manurhito deva āsā sugandhinā /",
  "GV01rvh1-10u:12882": "RV_8,019.24c vivāsate vāryāṇi svadhvaro hotā devo amartyaḥ //",
  "GV01rvh1-10u:12883": "RV_8,019.25a yad agne martyas tvaṃ syām aham mitramaho amartyaḥ /",
  "GV01rvh1-10u:12884": "RV_8,019.25c sahasaḥ sūnav āhuta //",
  "GV01rvh1-10u:12885": "RV_8,019.26a na tvā rāsīyābhiśastaye vaso na pāpatvāya santya /",
  "GV01rvh1-10u:12886": "RV_8,019.26c na me stotāmatīvā na durhitaḥ syād agne na pāpayā //",
  "GV01rvh1-10u:12887": "RV_8,019.27a pitur na putraḥ subhṛto duroṇa ā devāṃ etu pra ṇo haviḥ //",
  "GV01rvh1-10u:12888": "RV_8,019.28a tavāham agna ūtibhir nediṣṭhābhiḥ saceya joṣam ā vaso /",
  "GV01rvh1-10u:12889": "RV_8,019.28c sadā devasya martyaḥ //",
  "GV01rvh1-10u:12890": "RV_8,019.29a tava kratvā saneyaṃ tava rātibhir agne tava praśastibhiḥ /",
  "GV01rvh1-10u:12891": "RV_8,019.29c tvām id āhuḥ pramatiṃ vaso mamāgne harṣasva dātave //",
  "GV01rvh1-10u:12892": "RV_8,019.30a pra so agne tavotibhiḥ suvīrābhis tirate vājabharmabhiḥ /",
  "GV01rvh1-10u:12893": "RV_8,019.30c yasya tvaṃ sakhyam āvaraḥ //",
  "GV01rvh1-10u:12894": "RV_8,019.31a tava drapso nīlavān vāśa ṛtviya indhānaḥ siṣṇav ā dade /",
  "GV01rvh1-10u:12895": "RV_8,019.31c tvam mahīnām uṣasām asi priyaḥ kṣapo vastuṣu rājasi //",
  "GV01rvh1-10u:12896": "RV_8,019.32a tam āganma sobharayaḥ sahasramuṣkaṃ svabhiṣṭim avase /",
  "GV01rvh1-10u:12897": "RV_8,019.32c samrājaṃ trāsadasyavam //",
  "GV01rvh1-10u:12898": "RV_8,019.33a yasya te agne anye agnaya upakṣito vayā iva /",
  "GV01rvh1-10u:12899": "RV_8,019.33c vipo na dyumnā ni yuve janānāṃ tava kṣatrāṇi vardhayan //",
  "GV01rvh1-10u:12900": "RV_8,019.34a yam ādityāso adruhaḥ pāraṃ nayatha martyam /",
  "GV01rvh1-10u:12901": "RV_8,019.34c maghonāṃ viśveṣāṃ sudānavaḥ //",
  "GV01rvh1-10u:12902": "RV_8,019.35a yūyaṃ rājānaḥ kaṃ cic carṣaṇīsahaḥ kṣayantam mānuṣāṃ anu /",
  "GV01rvh1-10u:12903": "RV_8,019.35c vayaṃ te vo varuṇa mitrāryaman syāmed ṛtasya rathyaḥ //",
  "GV01rvh1-10u:12904": "RV_8,019.36a adān me paurukutsyaḥ pañcāśataṃ trasadasyur vadhūnām /",
  "GV01rvh1-10u:12905": "RV_8,019.36c maṃhiṣṭho aryaḥ satpatiḥ //",
  "GV01rvh1-10u:12906": "RV_8,019.37a uta me prayiyor vayiyoḥ suvāstvā adhi tugvani /",
  "GV01rvh1-10u:12907": "RV_8,019.37c tisṝṇāṃ saptatīnāṃ śyāvaḥ praṇetā bhuvad vasur diyānām patiḥ //",
  "GV01rvh1-10u:12908": "RV_8,020.01a ā gantā mā riṣaṇyata prasthāvāno māpa sthātā samanyavaḥ /",
  "GV01rvh1-10u:12909": "RV_8,020.01c sthirā cin namayiṣṇavaḥ //",
  "GV01rvh1-10u:12910": "RV_8,020.02a vīḷupavibhir maruta ṛbhukṣaṇa ā rudrāsaḥ sudītibhiḥ /",
  "GV01rvh1-10u:12911": "RV_8,020.02c iṣā no adyā gatā puruspṛho yajñam ā sobharīyavaḥ //",
  "GV01rvh1-10u:12912": "RV_8,020.03a vidmā hi rudriyāṇāṃ śuṣmam ugram marutāṃ śimīvatām /",
  "GV01rvh1-10u:12913": "RV_8,020.03c viṣṇor eṣasya mīḷhuṣām //",
  "GV01rvh1-10u:12914": "RV_8,020.04a vi dvīpāni pāpatan tiṣṭhad ducchunobhe yujanta rodasī /",
  "GV01rvh1-10u:12915": "RV_8,020.04c pra dhanvāny airata śubhrakhādayo yad ejatha svabhānavaḥ //",
  "GV01rvh1-10u:12916": "RV_8,020.05a acyutā cid vo ajmann ā nānadati parvatāso vanaspatiḥ /",
  "GV01rvh1-10u:12917": "RV_8,020.05c bhūmir yāmeṣu rejate //",
  "GV01rvh1-10u:12918": "RV_8,020.06a amāya vo maruto yātave dyaur jihīta uttarā bṛhat /",
  "GV01rvh1-10u:12919": "RV_8,020.06c yatrā naro dediśate tanūṣv ā tvakṣāṃsi bāhvojasaḥ //",
  "GV01rvh1-10u:12920": "RV_8,020.07a svadhām anu śriyaṃ naro mahi tveṣā amavanto vṛṣapsavaḥ /",
  "GV01rvh1-10u:12921": "RV_8,020.07c vahante ahrutapsavaḥ //",
  "GV01rvh1-10u:12922": "RV_8,020.08a gobhir vāṇo ajyate sobharīṇāṃ rathe kośe hiraṇyaye /",
  "GV01rvh1-10u:12923": "RV_8,020.08c gobandhavaḥ sujātāsa iṣe bhuje mahānto na sparase nu //",
  "GV01rvh1-10u:12924": "RV_8,020.09a prati vo vṛṣadañjayo vṛṣṇe śardhāya mārutāya bharadhvam /",
  "GV01rvh1-10u:12925": "RV_8,020.09c havyā vṛṣaprayāvṇe //",
  "GV01rvh1-10u:12926": "RV_8,020.10a vṛṣaṇaśvena maruto vṛṣapsunā rathena vṛṣanābhinā /",
  "GV01rvh1-10u:12927": "RV_8,020.10c ā śyenāso na pakṣiṇo vṛthā naro havyā no vītaye gata //",
  "GV01rvh1-10u:12928": "RV_8,020.11a samānam añjy eṣāṃ vi bhrājante rukmāso adhi bāhuṣu /",
  "GV01rvh1-10u:12929": "RV_8,020.11c davidyutaty ṛṣṭayaḥ //",
  "GV01rvh1-10u:12930": "RV_8,020.12a ta ugrāso vṛṣaṇa ugrabāhavo nakiṣ ṭanūṣu yetire /",
  "GV01rvh1-10u:12931": "RV_8,020.12c sthirā dhanvāny āyudhā ratheṣu vo 'nīkeṣv adhi śriyaḥ //",
  "GV01rvh1-10u:12932": "RV_8,020.13a yeṣām arṇo na sapratho nāma tveṣaṃ śaśvatām ekam id bhuje /",
  "GV01rvh1-10u:12933": "RV_8,020.13c vayo na pitryaṃ sahaḥ //",
  "GV01rvh1-10u:12934": "RV_8,020.14a tān vandasva marutas tāṃ upa stuhi teṣāṃ hi dhunīnām /",
  "GV01rvh1-10u:12935": "RV_8,020.14c arāṇāṃ na caramas tad eṣāṃ dānā mahnā tad eṣām //",
  "GV01rvh1-10u:12936": "RV_8,020.15a subhagaḥ sa va ūtiṣv āsa pūrvāsu maruto vyuṣṭiṣu /",
  "GV01rvh1-10u:12937": "RV_8,020.15c yo vā nūnam utāsati //",
  "GV01rvh1-10u:12938": "RV_8,020.16a yasya vā yūyam prati vājino nara ā havyā vītaye gatha /",
  "GV01rvh1-10u:12939": "RV_8,020.16c abhi ṣa dyumnair uta vājasātibhiḥ sumnā vo dhūtayo naśat //",
  "GV01rvh1-10u:12940": "RV_8,020.17a yathā rudrasya sūnavo divo vaśanty asurasya vedhasaḥ /",
  "GV01rvh1-10u:12941": "RV_8,020.17c yuvānas tathed asat //",
  "GV01rvh1-10u:12942": "RV_8,020.18a ye cārhanti marutaḥ sudānavaḥ sman mīḷhuṣaś caranti ye /",
  "GV01rvh1-10u:12943": "RV_8,020.18c ataś cid ā na upa vasyasā hṛdā yuvāna ā vavṛdhvam //",
  "GV01rvh1-10u:12944": "RV_8,020.19a yūna ū ṣu naviṣṭhayā vṛṣṇaḥ pāvakāṃ abhi sobhare girā /",
  "GV01rvh1-10u:12945": "RV_8,020.19c gāya gā iva carkṛṣat //",
  "GV01rvh1-10u:12946": "RV_8,020.20a sāhā ye santi muṣṭiheva havyo viśvāsu pṛtsu hotṛṣu /",
  "GV01rvh1-10u:12947": "RV_8,020.20c vṛṣṇaś candrān na suśravastamān girā vandasva maruto aha //",
  "GV01rvh1-10u:12948": "RV_8,020.21a gāvaś cid ghā samanyavaḥ sajātyena marutaḥ sabandhavaḥ /",
  "GV01rvh1-10u:12949": "RV_8,020.21c rihate kakubho mithaḥ //",
  "GV01rvh1-10u:12950": "RV_8,020.22a martaś cid vo nṛtavo rukmavakṣasa upa bhrātṛtvam āyati /",
  "GV01rvh1-10u:12951": "RV_8,020.22c adhi no gāta marutaḥ sadā hi va āpitvam asti nidhruvi //",
  "GV01rvh1-10u:12952": "RV_8,020.23a maruto mārutasya na ā bheṣajasya vahatā sudānavaḥ /",
  "GV01rvh1-10u:12953": "RV_8,020.23c yūyaṃ sakhāyaḥ saptayaḥ //",
  "GV01rvh1-10u:12954": "RV_8,020.24a yābhiḥ sindhum avatha yābhis tūrvatha yābhir daśasyathā krivim /",
  "GV01rvh1-10u:12955": "RV_8,020.24c mayo no bhūtotibhir mayobhuvaḥ śivābhir asacadviṣaḥ //",
  "GV01rvh1-10u:12956": "RV_8,020.25a yat sindhau yad asiknyāṃ yat samudreṣu marutaḥ subarhiṣaḥ /",
  "GV01rvh1-10u:12957": "RV_8,020.25c yat parvateṣu bheṣajam //",
  "GV01rvh1-10u:12958": "RV_8,020.26a viśvam paśyanto bibhṛthā tanūṣv ā tenā no adhi vocata /",
  "GV01rvh1-10u:12959": "RV_8,020.26c kṣamā rapo maruta āturasya na iṣkartā vihrutam punaḥ //",
  "GV01rvh1-10u:12960": "RV_8,021.01a vayam u tvām apūrvya sthūraṃ na kac cid bharanto 'vasyavaḥ /",
  "GV01rvh1-10u:12961": "RV_8,021.01c vāje citraṃ havāmahe //",
  "GV01rvh1-10u:12962": "RV_8,021.02a upa tvā karmann ūtaye sa no yuvograś cakrāma yo dhṛṣat /",
  "GV01rvh1-10u:12963": "RV_8,021.02c tvām id dhy avitāraṃ vavṛmahe sakhāya indra sānasim //",
  "GV01rvh1-10u:12964": "RV_8,021.03a ā yāhīma indavo 'śvapate gopata urvarāpate /",
  "GV01rvh1-10u:12965": "RV_8,021.03c somaṃ somapate piba //",
  "GV01rvh1-10u:12966": "RV_8,021.04a vayaṃ hi tvā bandhumantam abandhavo viprāsa indra yemima /",
  "GV01rvh1-10u:12967": "RV_8,021.04c yā te dhāmāni vṛṣabha tebhir ā gahi viśvebhiḥ somapītaye //",
  "GV01rvh1-10u:12968": "RV_8,021.05a sīdantas te vayo yathā gośrīte madhau madire vivakṣaṇe /",
  "GV01rvh1-10u:12969": "RV_8,021.05c abhi tvām indra nonumaḥ //",
  "GV01rvh1-10u:12970": "RV_8,021.06a acchā ca tvainā namasā vadāmasi kim muhuś cid vi dīdhayaḥ /",
  "GV01rvh1-10u:12971": "RV_8,021.06c santi kāmāso harivo dadiṣ ṭvaṃ smo vayaṃ santi no dhiyaḥ //",
  "GV01rvh1-10u:12972": "RV_8,021.07a nūtnā id indra te vayam ūtī abhūma nahi nū te adrivaḥ /",
  "GV01rvh1-10u:12973": "RV_8,021.07c vidmā purā parīṇasaḥ //",
  "GV01rvh1-10u:12974": "RV_8,021.08a vidmā sakhitvam uta śūra bhojyam ā te tā vajrinn īmahe /",
  "GV01rvh1-10u:12975": "RV_8,021.08c uto samasminn ā śiśīhi no vaso vāje suśipra gomati //",
  "GV01rvh1-10u:12976": "RV_8,021.09a yo na idam-idam purā pra vasya ānināya tam u va stuṣe /",
  "GV01rvh1-10u:12977": "RV_8,021.09c sakhāya indram ūtaye //",
  "GV01rvh1-10u:12978": "RV_8,021.10a haryaśvaṃ satpatiṃ carṣaṇīsahaṃ sa hi ṣmā yo amandata /",
  "GV01rvh1-10u:12979": "RV_8,021.10c ā tu naḥ sa vayati gavyam aśvyaṃ stotṛbhyo maghavā śatam //",
  "GV01rvh1-10u:12980": "RV_8,021.11a tvayā ha svid yujā vayam prati śvasantaṃ vṛṣabha bruvīmahi /",
  "GV01rvh1-10u:12981": "RV_8,021.11c saṃsthe janasya gomataḥ //",
  "GV01rvh1-10u:12982": "RV_8,021.12a jayema kāre puruhūta kāriṇo 'bhi tiṣṭhema dūḍhyaḥ /",
  "GV01rvh1-10u:12983": "RV_8,021.12c nṛbhir vṛtraṃ hanyāma śūśuyāma cāver indra pra ṇo dhiyaḥ //",
  "GV01rvh1-10u:12984": "RV_8,021.13a abhrātṛvyo anā tvam anāpir indra januṣā sanād asi /",
  "GV01rvh1-10u:12985": "RV_8,021.13c yudhed āpitvam icchase //",
  "GV01rvh1-10u:12986": "RV_8,021.14a nakī revantaṃ sakhyāya vindase pīyanti te surāśvaḥ /",
  "GV01rvh1-10u:12987": "RV_8,021.14c yadā kṛṇoṣi nadanuṃ sam ūhasy ād it piteva hūyase //",
  "GV01rvh1-10u:12988": "RV_8,021.15a mā te amājuro yathā mūrāsa indra sakhye tvāvataḥ /",
  "GV01rvh1-10u:12989": "RV_8,021.15c ni ṣadāma sacā sute //",
  "GV01rvh1-10u:12990": "RV_8,021.16a mā te godatra nir arāma rādhasa indra mā te gṛhāmahi /",
  "GV01rvh1-10u:12991": "RV_8,021.16c dṛḷhā cid aryaḥ pra mṛśābhy ā bhara na te dāmāna ādabhe //",
  "GV01rvh1-10u:12992": "RV_8,021.17a indro vā ghed iyan maghaṃ sarasvatī vā subhagā dadir vasu /",
  "GV01rvh1-10u:12993": "RV_8,021.17c tvaṃ vā citra dāśuṣe //",
  "GV01rvh1-10u:12994": "RV_8,021.18a citra id rājā rājakā id anyake yake sarasvatīm anu /",
  "GV01rvh1-10u:12995": "RV_8,021.18c parjanya iva tatanad dhi vṛṣṭyā sahasram ayutā dadat //",
  "GV01rvh1-10u:12996": "RV_8,022.01a o tyam ahva ā ratham adyā daṃsiṣṭham ūtaye /",
  "GV01rvh1-10u:12997": "RV_8,022.01c yam aśvinā suhavā rudravartanī ā sūryāyai tasthathuḥ //",
  "GV01rvh1-10u:12998": "RV_8,022.02a pūrvāyuṣaṃ suhavam puruspṛham bhujyuṃ vājeṣu pūrvyam /",
  "GV01rvh1-10u:12999": "RV_8,022.02c sacanāvantaṃ sumatibhiḥ sobhare vidveṣasam anehasam //",
  "GV01rvh1-10u:13000": "RV_8,022.03a iha tyā purubhūtamā devā namobhir aśvinā /",
  "GV01rvh1-10u:13001": "RV_8,022.03c arvācīnā sv avase karāmahe gantārā dāśuṣo gṛham //",
  "GV01rvh1-10u:13002": "RV_8,022.04a yuvo rathasya pari cakram īyata īrmānyad vām iṣaṇyati /",
  "GV01rvh1-10u:13003": "RV_8,022.04c asmāṃ acchā sumatir vāṃ śubhas patī ā dhenur iva dhāvatu //",
  "GV01rvh1-10u:13004": "RV_8,022.05a ratho yo vāṃ trivandhuro hiraṇyābhīśur aśvinā /",
  "GV01rvh1-10u:13005": "RV_8,022.05c pari dyāvāpṛthivī bhūṣati śrutas tena nāsatyā gatam //",
  "GV01rvh1-10u:13006": "RV_8,022.06a daśasyantā manave pūrvyaṃ divi yavaṃ vṛkeṇa karṣathaḥ /",
  "GV01rvh1-10u:13007": "RV_8,022.06c tā vām adya sumatibhiḥ śubhas patī aśvinā pra stuvīmahi //",
  "GV01rvh1-10u:13008": "RV_8,022.07a upa no vājinīvasū yātam ṛtasya pathibhiḥ /",
  "GV01rvh1-10u:13009": "RV_8,022.07c yebhis tṛkṣiṃ vṛṣaṇā trāsadasyavam mahe kṣatrāya jinvathaḥ //",
  "GV01rvh1-10u:13010": "RV_8,022.08a ayaṃ vām adribhiḥ sutaḥ somo narā vṛṣaṇvasū /",
  "GV01rvh1-10u:13011": "RV_8,022.08c ā yātaṃ somapītaye pibataṃ dāśuṣo gṛhe //",
  "GV01rvh1-10u:13012": "RV_8,022.09a ā hi ruhatam aśvinā rathe kośe hiraṇyaye vṛṣaṇvasū /",
  "GV01rvh1-10u:13013": "RV_8,022.09c yuñjāthām pīvarīr iṣaḥ //",
  "GV01rvh1-10u:13014": "RV_8,022.10a yābhiḥ paktham avatho yābhir adhriguṃ yābhir babhruṃ vijoṣasam /",
  "GV01rvh1-10u:13015": "RV_8,022.10c tābhir no makṣū tūyam aśvinā gatam bhiṣajyataṃ yad āturam //",
  "GV01rvh1-10u:13016": "RV_8,022.11a yad adhrigāvo adhrigū idā cid ahno aśvinā havāmahe /",
  "GV01rvh1-10u:13017": "RV_8,022.11c vayaṃ gīrbhir vipanyavaḥ //",
  "GV01rvh1-10u:13018": "RV_8,022.12a tābhir ā yātaṃ vṛṣaṇopa me havaṃ viśvapsuṃ viśvavāryam /",
  "GV01rvh1-10u:13019": "RV_8,022.12c iṣā maṃhiṣṭhā purubhūtamā narā yābhiḥ kriviṃ vāvṛdhus tābhir ā gatam //",
  "GV01rvh1-10u:13020": "RV_8,022.13a tāv idā cid ahānāṃ tāv aśvinā vandamāna upa bruve /",
  "GV01rvh1-10u:13021": "RV_8,022.13c tā u namobhir īmahe //",
  "GV01rvh1-10u:13022": "RV_8,022.14a tāv id doṣā tā uṣasi śubhas patī tā yāman rudravartanī /",
  "GV01rvh1-10u:13023": "RV_8,022.14c mā no martāya ripave vājinīvasū paro rudrāv ati khyatam //",
  "GV01rvh1-10u:13024": "RV_8,022.15a ā sugmyāya sugmyam prātā rathenāśvinā vā sakṣaṇī /",
  "GV01rvh1-10u:13025": "RV_8,022.15c huve piteva sobharī //",
  "GV01rvh1-10u:13026": "RV_8,022.16a manojavasā vṛṣaṇā madacyutā makṣuṅgamābhir ūtibhiḥ /",
  "GV01rvh1-10u:13027": "RV_8,022.16c ārāttāc cid bhūtam asme avase pūrvībhiḥ purubhojasā //",
  "GV01rvh1-10u:13028": "RV_8,022.17a ā no aśvāvad aśvinā vartir yāsiṣṭam madhupātamā narā /",
  "GV01rvh1-10u:13029": "RV_8,022.17c gomad dasrā hiraṇyavat //",
  "GV01rvh1-10u:13030": "RV_8,022.18a suprāvargaṃ suvīryaṃ suṣṭhu vāryam anādhṛṣṭaṃ rakṣasvinā /",
  "GV01rvh1-10u:13031": "RV_8,022.18c asminn ā vām āyāne vājinīvasū viśvā vāmāni dhīmahi //",
  "GV01rvh1-10u:13032": "RV_8,023.01a īḷiṣvā hi pratīvyaṃ yajasva jātavedasam /",
  "GV01rvh1-10u:13033": "RV_8,023.01c cariṣṇudhūmam agṛbhītaśociṣam //",
  "GV01rvh1-10u:13034": "RV_8,023.02a dāmānaṃ viśvacarṣaṇe 'gniṃ viśvamano girā /",
  "GV01rvh1-10u:13035": "RV_8,023.02c uta stuṣe viṣpardhaso rathānām //",
  "GV01rvh1-10u:13036": "RV_8,023.03a yeṣām ābādha ṛgmiya iṣaḥ pṛkṣaś ca nigrabhe /",
  "GV01rvh1-10u:13037": "RV_8,023.03c upavidā vahnir vindate vasu //",
  "GV01rvh1-10u:13038": "RV_8,023.04a ud asya śocir asthād dīdiyuṣo vy ajaram /",
  "GV01rvh1-10u:13039": "RV_8,023.04c tapurjambhasya sudyuto gaṇaśriyaḥ //",
  "GV01rvh1-10u:13040": "RV_8,023.05a ud u tiṣṭha svadhvara stavāno devyā kṛpā /",
  "GV01rvh1-10u:13041": "RV_8,023.05c abhikhyā bhāsā bṛhatā śuśukvaniḥ //",
  "GV01rvh1-10u:13042": "RV_8,023.06a agne yāhi suśastibhir havyā juhvāna ānuṣak /",
  "GV01rvh1-10u:13043": "RV_8,023.06c yathā dūto babhūtha havyavāhanaḥ //",
  "GV01rvh1-10u:13044": "RV_8,023.07a agniṃ vaḥ pūrvyaṃ huve hotāraṃ carṣaṇīnām /",
  "GV01rvh1-10u:13045": "RV_8,023.07c tam ayā vācā gṛṇe tam u va stuṣe //",
  "GV01rvh1-10u:13046": "RV_8,023.08a yajñebhir adbhutakratuṃ yaṃ kṛpā sūdayanta it /",
  "GV01rvh1-10u:13047": "RV_8,023.08c mitraṃ na jane sudhitam ṛtāvani //",
  "GV01rvh1-10u:13048": "RV_8,023.09a ṛtāvānam ṛtāyavo yajñasya sādhanaṃ girā /",
  "GV01rvh1-10u:13049": "RV_8,023.09c upo enaṃ jujuṣur namasas pade //",
  "GV01rvh1-10u:13050": "RV_8,023.10a acchā no aṅgirastamaṃ yajñāso yantu saṃyataḥ /",
  "GV01rvh1-10u:13051": "RV_8,023.10c hotā yo asti vikṣv ā yaśastamaḥ //",
  "GV01rvh1-10u:13052": "RV_8,023.11a agne tava tye ajarendhānāso bṛhad bhāḥ /",
  "GV01rvh1-10u:13053": "RV_8,023.11c aśvā iva vṛṣaṇas taviṣīyavaḥ //",
  "GV01rvh1-10u:13054": "RV_8,023.12a sa tvaṃ na ūrjām pate rayiṃ rāsva suvīryam /",
  "GV01rvh1-10u:13055": "RV_8,023.12c prāva nas toke tanaye samatsv ā //",
  "GV01rvh1-10u:13056": "RV_8,023.13a yad vā u viśpatiḥ śitaḥ suprīto manuṣo viśi /",
  "GV01rvh1-10u:13057": "RV_8,023.13c viśved agniḥ prati rakṣāṃsi sedhati //",
  "GV01rvh1-10u:13058": "RV_8,023.14a śruṣṭy agne navasya me stomasya vīra viśpate /",
  "GV01rvh1-10u:13059": "RV_8,023.14c ni māyinas tapuṣā rakṣaso daha //",
  "GV01rvh1-10u:13060": "RV_8,023.15a na tasya māyayā cana ripur īśīta martyaḥ /",
  "GV01rvh1-10u:13061": "RV_8,023.15c yo agnaye dadāśa havyadātibhiḥ //",
  "GV01rvh1-10u:13062": "RV_8,023.16a vyaśvas tvā vasuvidam ukṣaṇyur aprīṇād ṛṣiḥ /",
  "GV01rvh1-10u:13063": "RV_8,023.16c maho rāye tam u tvā sam idhīmahi //",
  "GV01rvh1-10u:13064": "RV_8,023.17a uśanā kāvyas tvā ni hotāram asādayat /",
  "GV01rvh1-10u:13065": "RV_8,023.17c āyajiṃ tvā manave jātavedasam //",
  "GV01rvh1-10u:13066": "RV_8,023.18a viśve hi tvā sajoṣaso devāso dūtam akrata /",
  "GV01rvh1-10u:13067": "RV_8,023.18c śruṣṭī deva prathamo yajñiyo bhuvaḥ //",
  "GV01rvh1-10u:13068": "RV_8,023.19a imaṃ ghā vīro amṛtaṃ dūtaṃ kṛṇvīta martyaḥ /",
  "GV01rvh1-10u:13069": "RV_8,023.19c pāvakaṃ kṛṣṇavartaniṃ vihāyasam //",
  "GV01rvh1-10u:13070": "RV_8,023.20a taṃ huvema yatasrucaḥ subhāsaṃ śukraśociṣam /",
  "GV01rvh1-10u:13071": "RV_8,023.20c viśām agnim ajaram pratnam īḍyam //",
  "GV01rvh1-10u:13072": "RV_8,023.21a yo asmai havyadātibhir āhutim marto 'vidhat /",
  "GV01rvh1-10u:13073": "RV_8,023.21c bhūri poṣaṃ sa dhatte vīravad yaśaḥ //",
  "GV01rvh1-10u:13074": "RV_8,023.22a prathamaṃ jātavedasam agniṃ yajñeṣu pūrvyam /",
  "GV01rvh1-10u:13075": "RV_8,023.22c prati srug eti namasā haviṣmatī //",
  "GV01rvh1-10u:13076": "RV_8,023.23a ābhir vidhemāgnaye jyeṣṭhābhir vyaśvavat /",
  "GV01rvh1-10u:13077": "RV_8,023.23c maṃhiṣṭhābhir matibhiḥ śukraśociṣe //",
  "GV01rvh1-10u:13078": "RV_8,023.24a nūnam arca vihāyase stomebhi sthūrayūpavat /",
  "GV01rvh1-10u:13079": "RV_8,023.24c ṛṣe vaiyaśva damyāyāgnaye //",
  "GV01rvh1-10u:13080": "RV_8,023.25a atithim mānuṣāṇāṃ sūnuṃ vanaspatīnām /",
  "GV01rvh1-10u:13081": "RV_8,023.25c viprā agnim avase pratnam īḷate //",
  "GV01rvh1-10u:13082": "RV_8,023.26a maho viśvāṃ abhi ṣato 'bhi havyāni mānuṣā /",
  "GV01rvh1-10u:13083": "RV_8,023.26c agne ni ṣatsi namasādhi barhiṣi //",
  "GV01rvh1-10u:13084": "RV_8,023.27a vaṃsvā no vāryā puru vaṃsva rāyaḥ puruspṛhaḥ /",
  "GV01rvh1-10u:13085": "RV_8,023.27c suvīryasya prajāvato yaśasvataḥ //",
  "GV01rvh1-10u:13086": "RV_8,023.28a tvaṃ varo suṣāmṇe 'gne janāya codaya /",
  "GV01rvh1-10u:13087": "RV_8,023.28c sadā vaso rātiṃ yaviṣṭha śaśvate //",
  "GV01rvh1-10u:13088": "RV_8,023.29a tvaṃ hi supratūr asi tvaṃ no gomatīr iṣaḥ /",
  "GV01rvh1-10u:13089": "RV_8,023.29c maho rāyaḥ sātim agne apā vṛdhi //",
  "GV01rvh1-10u:13090": "RV_8,023.30a agne tvaṃ yaśā asy ā mitrāvaruṇā vaha /",
  "GV01rvh1-10u:13091": "RV_8,023.30c ṛtāvānā samrājā pūtadakṣasā //",
  "GV01rvh1-10u:13092": "RV_8,024.01a sakhāya ā śiṣāmahi brahmendrāya vajriṇe /",
  "GV01rvh1-10u:13093": "RV_8,024.01c stuṣa ū ṣu vo nṛtamāya dhṛṣṇave //",
  "GV01rvh1-10u:13094": "RV_8,024.02a śavasā hy asi śruto vṛtrahatyena vṛtrahā /",
  "GV01rvh1-10u:13095": "RV_8,024.02c maghair maghono ati śūra dāśasi //",
  "GV01rvh1-10u:13096": "RV_8,024.03a sa na stavāna ā bhara rayiṃ citraśravastamam /",
  "GV01rvh1-10u:13097": "RV_8,024.03c nireke cid yo harivo vasur dadiḥ //",
  "GV01rvh1-10u:13098": "RV_8,024.04a ā nirekam uta priyam indra darṣi janānām /",
  "GV01rvh1-10u:13099": "RV_8,024.04c dhṛṣatā dhṛṣṇo stavamāna ā bhara //",
  "GV01rvh1-10u:13100": "RV_8,024.05a na te savyaṃ na dakṣiṇaṃ hastaṃ varanta āmuraḥ /",
  "GV01rvh1-10u:13101": "RV_8,024.05c na paribādho harivo gaviṣṭiṣu //",
  "GV01rvh1-10u:13102": "RV_8,024.06a ā tvā gobhir iva vrajaṃ gīrbhir ṛṇomy adrivaḥ /",
  "GV01rvh1-10u:13103": "RV_8,024.06c ā smā kāmaṃ jaritur ā manaḥ pṛṇa //",
  "GV01rvh1-10u:13104": "RV_8,024.07a viśvāni viśvamanaso dhiyā no vṛtrahantama /",
  "GV01rvh1-10u:13105": "RV_8,024.07c ugra praṇetar adhi ṣū vaso gahi //",
  "GV01rvh1-10u:13106": "RV_8,024.08a vayaṃ te asya vṛtrahan vidyāma śūra navyasaḥ /",
  "GV01rvh1-10u:13107": "RV_8,024.08c vaso spārhasya puruhūta rādhasaḥ //",
  "GV01rvh1-10u:13108": "RV_8,024.09a indra yathā hy asti te 'parītaṃ nṛto śavaḥ /",
  "GV01rvh1-10u:13109": "RV_8,024.09c amṛktā rātiḥ puruhūta dāśuṣe //",
  "GV01rvh1-10u:13110": "RV_8,024.10a ā vṛṣasva mahāmaha mahe nṛtama rādhase /",
  "GV01rvh1-10u:13111": "RV_8,024.10c dṛḷhaś cid dṛhya maghavan maghattaye //",
  "GV01rvh1-10u:13112": "RV_8,024.11a nū anyatrā cid adrivas tvan no jagmur āśasaḥ /",
  "GV01rvh1-10u:13113": "RV_8,024.11c maghavañ chagdhi tava tan na ūtibhiḥ //",
  "GV01rvh1-10u:13114": "RV_8,024.12a nahy aṅga nṛto tvad anyaṃ vindāmi rādhase /",
  "GV01rvh1-10u:13115": "RV_8,024.12c rāye dyumnāya śavase ca girvaṇaḥ //",
  "GV01rvh1-10u:13116": "RV_8,024.13a endum indrāya siñcata pibāti somyam madhu /",
  "GV01rvh1-10u:13117": "RV_8,024.13c pra rādhasā codayāte mahitvanā //",
  "GV01rvh1-10u:13118": "RV_8,024.14a upo harīṇām patiṃ dakṣam pṛñcantam abravam /",
  "GV01rvh1-10u:13119": "RV_8,024.14c nūnaṃ śrudhi stuvato aśvyasya //",
  "GV01rvh1-10u:13120": "RV_8,024.15a nahy aṅga purā cana jajñe vīrataras tvat /",
  "GV01rvh1-10u:13121": "RV_8,024.15c nakī rāyā naivathā na bhandanā //",
  "GV01rvh1-10u:13122": "RV_8,024.16a ed u madhvo madintaraṃ siñca vādhvaryo andhasaḥ /",
  "GV01rvh1-10u:13123": "RV_8,024.16c evā hi vīra stavate sadāvṛdhaḥ //",
  "GV01rvh1-10u:13124": "RV_8,024.17a indra sthātar harīṇāṃ nakiṣ ṭe pūrvyastutim /",
  "GV01rvh1-10u:13125": "RV_8,024.17c ud ānaṃśa śavasā na bhandanā //",
  "GV01rvh1-10u:13126": "RV_8,024.18a taṃ vo vājānām patim ahūmahi śravasyavaḥ /",
  "GV01rvh1-10u:13127": "RV_8,024.18c aprāyubhir yajñebhir vāvṛdhenyam //",
  "GV01rvh1-10u:13128": "RV_8,024.19a eto nv indraṃ stavāma sakhāya stomyaṃ naram /",
  "GV01rvh1-10u:13129": "RV_8,024.19c kṛṣṭīr yo viśvā abhy asty eka it //",
  "GV01rvh1-10u:13130": "RV_8,024.20a agorudhāya gaviṣe dyukṣāya dasmyaṃ vacaḥ /",
  "GV01rvh1-10u:13131": "RV_8,024.20c ghṛtāt svādīyo madhunaś ca vocata //",
  "GV01rvh1-10u:13132": "RV_8,024.21a yasyāmitāni vīryā na rādhaḥ paryetave /",
  "GV01rvh1-10u:13133": "RV_8,024.21c jyotir na viśvam abhy asti dakṣiṇā //",
  "GV01rvh1-10u:13134": "RV_8,024.22a stuhīndraṃ vyaśvavad anūrmiṃ vājinaṃ yamam /",
  "GV01rvh1-10u:13135": "RV_8,024.22c aryo gayam maṃhamānaṃ vi dāśuṣe //",
  "GV01rvh1-10u:13136": "RV_8,024.23a evā nūnam upa stuhi vaiyaśva daśamaṃ navam /",
  "GV01rvh1-10u:13137": "RV_8,024.23c suvidvāṃsaṃ carkṛtyaṃ caraṇīnām //",
  "GV01rvh1-10u:13138": "RV_8,024.24a vetthā hi nirṛtīnāṃ vajrahasta parivṛjam /",
  "GV01rvh1-10u:13139": "RV_8,024.24c ahar-ahaḥ śundhyuḥ paripadām iva //",
  "GV01rvh1-10u:13140": "RV_8,024.25a tad indrāva ā bhara yenā daṃsiṣṭha kṛtvane /",
  "GV01rvh1-10u:13141": "RV_8,024.25c dvitā kutsāya śiśnatho ni codaya //",
  "GV01rvh1-10u:13142": "RV_8,024.26a tam u tvā nūnam īmahe navyaṃ daṃsiṣṭha sanyase /",
  "GV01rvh1-10u:13143": "RV_8,024.26c sa tvaṃ no viśvā abhimātīḥ sakṣaṇiḥ //",
  "GV01rvh1-10u:13144": "RV_8,024.27a ya ṛkṣād aṃhaso mucad yo vāryāt sapta sindhuṣu /",
  "GV01rvh1-10u:13145": "RV_8,024.27c vadhar dāsasya tuvinṛmṇa nīnamaḥ //",
  "GV01rvh1-10u:13146": "RV_8,024.28a yathā varo suṣāmṇe sanibhya āvaho rayim /",
  "GV01rvh1-10u:13147": "RV_8,024.28c vyaśvebhyaḥ subhage vājinīvati //",
  "GV01rvh1-10u:13148": "RV_8,024.29a ā nāryasya dakṣiṇā vyaśvāṃ etu sominaḥ /",
  "GV01rvh1-10u:13149": "RV_8,024.29c sthūraṃ ca rādhaḥ śatavat sahasravat //",
  "GV01rvh1-10u:13150": "RV_8,024.30a yat tvā pṛcchād ījānaḥ kuhayā kuhayākṛte /",
  "GV01rvh1-10u:13151": "RV_8,024.30c eṣo apaśrito valo gomatīm ava tiṣṭhati //",
  "GV01rvh1-10u:13152": "RV_8,025.01a tā vāṃ viśvasya gopā devā deveṣu yajñiyā /",
  "GV01rvh1-10u:13153": "RV_8,025.01c ṛtāvānā yajase pūtadakṣasā //",
  "GV01rvh1-10u:13154": "RV_8,025.02a mitrā tanā na rathyā varuṇo yaś ca sukratuḥ /",
  "GV01rvh1-10u:13155": "RV_8,025.02c sanāt sujātā tanayā dhṛtavratā //",
  "GV01rvh1-10u:13156": "RV_8,025.03a tā mātā viśvavedasāsuryāya pramahasā /",
  "GV01rvh1-10u:13157": "RV_8,025.03c mahī jajānāditir ṛtāvarī //",
  "GV01rvh1-10u:13158": "RV_8,025.04a mahāntā mitrāvaruṇā samrājā devāv asurā /",
  "GV01rvh1-10u:13159": "RV_8,025.04c ṛtāvānāv ṛtam ā ghoṣato bṛhat //",
  "GV01rvh1-10u:13160": "RV_8,025.05a napātā śavaso mahaḥ sūnū dakṣasya sukratū /",
  "GV01rvh1-10u:13161": "RV_8,025.05c sṛpradānū iṣo vāstv adhi kṣitaḥ //",
  "GV01rvh1-10u:13162": "RV_8,025.06a saṃ yā dānūni yemathur divyāḥ pārthivīr iṣaḥ /",
  "GV01rvh1-10u:13163": "RV_8,025.06c nabhasvatīr ā vāṃ carantu vṛṣṭayaḥ //",
  "GV01rvh1-10u:13164": "RV_8,025.07a adhi yā bṛhato divo 'bhi yūtheva paśyataḥ /",
  "GV01rvh1-10u:13165": "RV_8,025.07c ṛtāvānā samrājā namase hitā //",
  "GV01rvh1-10u:13166": "RV_8,025.08a ṛtāvānā ni ṣedatuḥ sāmrājyāya sukratū /",
  "GV01rvh1-10u:13167": "RV_8,025.08c dhṛtavratā kṣatriyā kṣatram āśatuḥ //",
  "GV01rvh1-10u:13168": "RV_8,025.09a akṣṇaś cid gātuvittarānulbaṇena cakṣasā /",
  "GV01rvh1-10u:13169": "RV_8,025.09c ni cin miṣantā nicirā ni cikyatuḥ //",
  "GV01rvh1-10u:13170": "RV_8,025.10a uta no devy aditir uruṣyatāṃ nāsatyā /",
  "GV01rvh1-10u:13171": "RV_8,025.10c uruṣyantu maruto vṛddhaśavasaḥ //",
  "GV01rvh1-10u:13172": "RV_8,025.11a te no nāvam uruṣyata divā naktaṃ sudānavaḥ /",
  "GV01rvh1-10u:13173": "RV_8,025.11c ariṣyanto ni pāyubhiḥ sacemahi //",
  "GV01rvh1-10u:13174": "RV_8,025.12a aghnate viṣṇave vayam ariṣyantaḥ sudānave /",
  "GV01rvh1-10u:13175": "RV_8,025.12c śrudhi svayāvan sindho pūrvacittaye //",
  "GV01rvh1-10u:13176": "RV_8,025.13a tad vāryaṃ vṛṇīmahe variṣṭhaṃ gopayatyam /",
  "GV01rvh1-10u:13177": "RV_8,025.13c mitro yat pānti varuṇo yad aryamā //",
  "GV01rvh1-10u:13178": "RV_8,025.14a uta naḥ sindhur apāṃ tan marutas tad aśvinā /",
  "GV01rvh1-10u:13179": "RV_8,025.14c indro viṣṇur mīḍhvāṃsaḥ sajoṣasaḥ //",
  "GV01rvh1-10u:13180": "RV_8,025.15a te hi ṣmā vanuṣo naro 'bhimātiṃ kayasya cit /",
  "GV01rvh1-10u:13181": "RV_8,025.15c tigmaṃ na kṣodaḥ pratighnanti bhūrṇayaḥ //",
  "GV01rvh1-10u:13182": "RV_8,025.16a ayam eka itthā purūru caṣṭe vi viśpatiḥ /",
  "GV01rvh1-10u:13183": "RV_8,025.16c tasya vratāny anu vaś carāmasi //",
  "GV01rvh1-10u:13184": "RV_8,025.17a anu pūrvāṇy okyā sāmrājyasya saścima /",
  "GV01rvh1-10u:13185": "RV_8,025.17c mitrasya vratā varuṇasya dīrghaśrut //",
  "GV01rvh1-10u:13186": "RV_8,025.18a pari yo raśminā divo 'ntān mame pṛthivyāḥ /",
  "GV01rvh1-10u:13187": "RV_8,025.18c ubhe ā paprau rodasī mahitvā //",
  "GV01rvh1-10u:13188": "RV_8,025.19a ud u ṣya śaraṇe divo jyotir ayaṃsta sūryaḥ /",
  "GV01rvh1-10u:13189": "RV_8,025.19c agnir na śukraḥ samidhāna āhutaḥ //",
  "GV01rvh1-10u:13190": "RV_8,025.20a vaco dīrghaprasadmanīśe vājasya gomataḥ /",
  "GV01rvh1-10u:13191": "RV_8,025.20c īśe hi pitvo 'viṣasya dāvane //",
  "GV01rvh1-10u:13192": "RV_8,025.21a tat sūryaṃ rodasī ubhe doṣā vastor upa bruve /",
  "GV01rvh1-10u:13193": "RV_8,025.21c bhojeṣv asmāṃ abhy uc carā sadā //",
  "GV01rvh1-10u:13194": "RV_8,025.22a ṛjram ukṣaṇyāyane rajataṃ harayāṇe /",
  "GV01rvh1-10u:13195": "RV_8,025.22c rathaṃ yuktam asanāma suṣāmaṇi //",
  "GV01rvh1-10u:13196": "RV_8,025.23a tā me aśvyānāṃ harīṇāṃ nitośanā /",
  "GV01rvh1-10u:13197": "RV_8,025.23c uto nu kṛtvyānāṃ nṛvāhasā //",
  "GV01rvh1-10u:13198": "RV_8,025.24a smadabhīśū kaśāvantā viprā naviṣṭhayā matī /",
  "GV01rvh1-10u:13199": "RV_8,025.24c maho vājināv arvantā sacāsanam //",
  "GV01rvh1-10u:13200": "RV_8,026.01a yuvor u ṣū rathaṃ huve sadhastutyāya sūriṣu /",
  "GV01rvh1-10u:13201": "RV_8,026.01c atūrtadakṣā vṛṣaṇā vṛṣaṇvasū //",
  "GV01rvh1-10u:13202": "RV_8,026.02a yuvaṃ varo suṣāmṇe mahe tane nāsatyā /",
  "GV01rvh1-10u:13203": "RV_8,026.02c avobhir yātho vṛṣaṇā vṛṣaṇvasū //",
  "GV01rvh1-10u:13204": "RV_8,026.03a tā vām adya havāmahe havyebhir vājinīvasū /",
  "GV01rvh1-10u:13205": "RV_8,026.03c pūrvīr iṣa iṣayantāv ati kṣapaḥ //",
  "GV01rvh1-10u:13206": "RV_8,026.04a ā vāṃ vāhiṣṭho aśvinā ratho yātu śruto narā /",
  "GV01rvh1-10u:13207": "RV_8,026.04c upa stomān turasya darśathaḥ śriye //",
  "GV01rvh1-10u:13208": "RV_8,026.05a juhurāṇā cid aśvinā manyethāṃ vṛṣaṇvasū /",
  "GV01rvh1-10u:13209": "RV_8,026.05c yuvaṃ hi rudrā parṣatho ati dviṣaḥ //",
  "GV01rvh1-10u:13210": "RV_8,026.06a dasrā hi viśvam ānuṣaṅ makṣūbhiḥ paridīyathaḥ /",
  "GV01rvh1-10u:13211": "RV_8,026.06c dhiyañjinvā madhuvarṇā śubhas patī //",
  "GV01rvh1-10u:13212": "RV_8,026.07a upa no yātam aśvinā rāyā viśvapuṣā saha /",
  "GV01rvh1-10u:13213": "RV_8,026.07c maghavānā suvīrāv anapacyutā //",
  "GV01rvh1-10u:13214": "RV_8,026.08a ā me asya pratīvyam indranāsatyā gatam /",
  "GV01rvh1-10u:13215": "RV_8,026.08c devā devebhir adya sacanastamā //",
  "GV01rvh1-10u:13216": "RV_8,026.09a vayaṃ hi vāṃ havāmaha ukṣaṇyanto vyaśvavat /",
  "GV01rvh1-10u:13217": "RV_8,026.09c sumatibhir upa viprāv ihā gatam //",
  "GV01rvh1-10u:13218": "RV_8,026.10a aśvinā sv ṛṣe stuhi kuvit te śravato havam /",
  "GV01rvh1-10u:13219": "RV_8,026.10c nedīyasaḥ kūḷayātaḥ paṇīṃr uta //",
  "GV01rvh1-10u:13220": "RV_8,026.11a vaiyaśvasya śrutaṃ naroto me asya vedathaḥ /",
  "GV01rvh1-10u:13221": "RV_8,026.11c sajoṣasā varuṇo mitro aryamā //",
  "GV01rvh1-10u:13222": "RV_8,026.12a yuvādattasya dhiṣṇyā yuvānītasya sūribhiḥ /",
  "GV01rvh1-10u:13223": "RV_8,026.12c ahar-ahar vṛṣaṇa mahyaṃ śikṣatam //",
  "GV01rvh1-10u:13224": "RV_8,026.13a yo vāṃ yajñebhir āvṛto 'dhivastrā vadhūr iva /",
  "GV01rvh1-10u:13225": "RV_8,026.13c saparyantā śubhe cakrāte aśvinā //",
  "GV01rvh1-10u:13226": "RV_8,026.14a yo vām uruvyacastamaṃ ciketati nṛpāyyam /",
  "GV01rvh1-10u:13227": "RV_8,026.14c vartir aśvinā pari yātam asmayū //",
  "GV01rvh1-10u:13228": "RV_8,026.15a asmabhyaṃ su vṛṣaṇvasū yātaṃ vartir nṛpāyyam /",
  "GV01rvh1-10u:13229": "RV_8,026.15c viṣudruheva yajñam ūhathur girā //",
  "GV01rvh1-10u:13230": "RV_8,026.16a vāhiṣṭho vāṃ havānāṃ stomo dūto huvan narā /",
  "GV01rvh1-10u:13231": "RV_8,026.16c yuvābhyām bhūtv aśvinā //",
  "GV01rvh1-10u:13232": "RV_8,026.17a yad ado divo arṇava iṣo vā madatho gṛhe /",
  "GV01rvh1-10u:13233": "RV_8,026.17c śrutam in me amartyā //",
  "GV01rvh1-10u:13234": "RV_8,026.18a uta syā śvetayāvarī vāhiṣṭhā vāṃ nadīnām /",
  "GV01rvh1-10u:13235": "RV_8,026.18c sindhur hiraṇyavartaniḥ //",
  "GV01rvh1-10u:13236": "RV_8,026.19a smad etayā sukīrtyāśvinā śvetayā dhiyā /",
  "GV01rvh1-10u:13237": "RV_8,026.19c vahethe śubhrayāvānā //",
  "GV01rvh1-10u:13238": "RV_8,026.20a yukṣvā hi tvaṃ rathāsahā yuvasva poṣyā vaso /",
  "GV01rvh1-10u:13239": "RV_8,026.20c ān no vāyo madhu pibāsmākaṃ savanā gahi //",
  "GV01rvh1-10u:13240": "RV_8,026.21a tava vāyav ṛtaspate tvaṣṭur jāmātar adbhuta /",
  "GV01rvh1-10u:13241": "RV_8,026.21c avāṃsy ā vṛṇīmahe //",
  "GV01rvh1-10u:13242": "RV_8,026.22a tvaṣṭur jāmātaraṃ vayam īśānaṃ rāya īmahe /",
  "GV01rvh1-10u:13243": "RV_8,026.22c sutāvanto vāyuṃ dyumnā janāsaḥ //",
  "GV01rvh1-10u:13244": "RV_8,026.23a vāyo yāhi śivā divo vahasvā su svaśvyam /",
  "GV01rvh1-10u:13245": "RV_8,026.23c vahasva mahaḥ pṛthupakṣasā rathe //",
  "GV01rvh1-10u:13246": "RV_8,026.24a tvāṃ hi supsarastamaṃ nṛṣadaneṣu hūmahe /",
  "GV01rvh1-10u:13247": "RV_8,026.24c grāvāṇaṃ nāśvapṛṣṭham maṃhanā //",
  "GV01rvh1-10u:13248": "RV_8,026.25a sa tvaṃ no deva manasā vāyo mandāno agriyaḥ /",
  "GV01rvh1-10u:13249": "RV_8,026.25c kṛdhi vājāṃ apo dhiyaḥ //",
  "GV01rvh1-10u:13250": "RV_8,027.01a agnir ukthe purohito grāvāṇo barhir adhvare /",
  "GV01rvh1-10u:13251": "RV_8,027.01c ṛcā yāmi maruto brahmaṇas patiṃ devāṃ avo vareṇyam //",
  "GV01rvh1-10u:13252": "RV_8,027.02a ā paśuṃ gāsi pṛthivīṃ vanaspatīn uṣāsā naktam oṣadhīḥ /",
  "GV01rvh1-10u:13253": "RV_8,027.02c viśve ca no vasavo viśvavedaso dhīnām bhūta prāvitāraḥ //",
  "GV01rvh1-10u:13254": "RV_8,027.03a pra sū na etv adhvaro 'gnā deveṣu pūrvyaḥ /",
  "GV01rvh1-10u:13255": "RV_8,027.03c ādityeṣu pra varuṇe dhṛtavrate marutsu viśvabhānuṣu //",
  "GV01rvh1-10u:13256": "RV_8,027.04a viśve hi ṣmā manave viśvavedaso bhuvan vṛdhe riśādasaḥ /",
  "GV01rvh1-10u:13257": "RV_8,027.04c ariṣṭebhiḥ pāyubhir viśvavedaso yantā no 'vṛkaṃ chardiḥ //",
  "GV01rvh1-10u:13258": "RV_8,027.05a ā no adya samanaso gantā viśve sajoṣasaḥ /",
  "GV01rvh1-10u:13259": "RV_8,027.05c ṛcā girā maruto devy adite sadane pastye mahi //",
  "GV01rvh1-10u:13260": "RV_8,027.06a abhi priyā maruto yā vo aśvyā havyā mitra prayāthana /",
  "GV01rvh1-10u:13261": "RV_8,027.06c ā barhir indro varuṇas turā nara ādityāsaḥ sadantu naḥ //",
  "GV01rvh1-10u:13262": "RV_8,027.07a vayaṃ vo vṛktabarhiṣo hitaprayasa ānuṣak /",
  "GV01rvh1-10u:13263": "RV_8,027.07c sutasomāso varuṇa havāmahe manuṣvad iddhāgnayaḥ //",
  "GV01rvh1-10u:13264": "RV_8,027.08a ā pra yāta maruto viṣṇo aśvinā pūṣan mākīnayā dhiyā /",
  "GV01rvh1-10u:13265": "RV_8,027.08c indra ā yātu prathamaḥ saniṣyubhir vṛṣā yo vṛtrahā gṛṇe //",
  "GV01rvh1-10u:13266": "RV_8,027.09a vi no devāso adruho 'cchidraṃ śarma yacchata /",
  "GV01rvh1-10u:13267": "RV_8,027.09c na yad dūrād vasavo nū cid antito varūtham ādadharṣati //",
  "GV01rvh1-10u:13268": "RV_8,027.10a asti hi vaḥ sajātyaṃ riśādaso devāso asty āpyam /",
  "GV01rvh1-10u:13269": "RV_8,027.10c pra ṇaḥ pūrvasmai suvitāya vocata makṣū sumnāya navyase //",
  "GV01rvh1-10u:13270": "RV_8,027.11a idā hi va upastutim idā vāmasya bhaktaye /",
  "GV01rvh1-10u:13271": "RV_8,027.11c upa vo viśvavedaso namasyur āṃ asṛkṣy anyām iva //",
  "GV01rvh1-10u:13272": "RV_8,027.12a ud u ṣya vaḥ savitā supraṇītayo 'sthād ūrdhvo vareṇyaḥ /",
  "GV01rvh1-10u:13273": "RV_8,027.12c ni dvipādaś catuṣpādo arthino 'viśran patayiṣṇavaḥ //",
  "GV01rvh1-10u:13274": "RV_8,027.13a devaṃ-devaṃ vo 'vase devaṃ-devam abhiṣṭaye /",
  "GV01rvh1-10u:13275": "RV_8,027.13c devaṃ-devaṃ huvema vājasātaye gṛṇanto devyā dhiyā //",
  "GV01rvh1-10u:13276": "RV_8,027.14a devāso hi ṣmā manave samanyavo viśve sākaṃ sarātayaḥ /",
  "GV01rvh1-10u:13277": "RV_8,027.14c te no adya te aparaṃ tuce tu no bhavantu varivovidaḥ //",
  "GV01rvh1-10u:13278": "RV_8,027.15a pra vaḥ śaṃsāmy adruhaḥ saṃstha upastutīnām /",
  "GV01rvh1-10u:13279": "RV_8,027.15c na taṃ dhūrtir varuṇa mitra martyaṃ yo vo dhāmabhyo 'vidhat //",
  "GV01rvh1-10u:13280": "RV_8,027.16a pra sa kṣayaṃ tirate vi mahīr iṣo yo vo varāya dāśati /",
  "GV01rvh1-10u:13281": "RV_8,027.16c pra prajābhir jāyate dharmaṇas pary ariṣṭaḥ sarva edhate //",
  "GV01rvh1-10u:13282": "RV_8,027.17a ṛte sa vindate yudhaḥ sugebhir yāty adhvanaḥ /",
  "GV01rvh1-10u:13283": "RV_8,027.17c aryamā mitro varuṇaḥ sarātayo yaṃ trāyante sajoṣasaḥ //",
  "GV01rvh1-10u:13284": "RV_8,027.18a ajre cid asmai kṛṇuthā nyañcanaṃ durge cid ā susaraṇam /",
  "GV01rvh1-10u:13285": "RV_8,027.18c eṣā cid asmād aśaniḥ paro nu sāsredhantī vi naśyatu //",
  "GV01rvh1-10u:13286": "RV_8,027.19a yad adya sūrya udyati priyakṣatrā ṛtaṃ dadha /",
  "GV01rvh1-10u:13287": "RV_8,027.19c yan nimruci prabudhi viśvavedaso yad vā madhyandine divaḥ //",
  "GV01rvh1-10u:13288": "RV_8,027.20a yad vābhipitve asurā ṛtaṃ yate chardir yema vi dāśuṣe /",
  "GV01rvh1-10u:13289": "RV_8,027.20c vayaṃ tad vo vasavo viśvavedasa upa stheyāma madhya ā //",
  "GV01rvh1-10u:13290": "RV_8,027.21a yad adya sūra udite yan madhyandina ātuci /",
  "GV01rvh1-10u:13291": "RV_8,027.21c vāmaṃ dhattha manave viśvavedaso juhvānāya pracetase //",
  "GV01rvh1-10u:13292": "RV_8,027.22a vayaṃ tad vaḥ samrāja ā vṛṇīmahe putro na bahupāyyam /",
  "GV01rvh1-10u:13293": "RV_8,027.22c aśyāma tad ādityā juhvato havir yena vasyo 'naśāmahai //",
  "GV01rvh1-10u:13294": "RV_8,028.01a ye triṃśati trayas paro devāso barhir āsadan /",
  "GV01rvh1-10u:13295": "RV_8,028.01c vidann aha dvitāsanan //",
  "GV01rvh1-10u:13296": "RV_8,028.02a varuṇo mitro aryamā smadrātiṣāco agnayaḥ /",
  "GV01rvh1-10u:13297": "RV_8,028.02c patnīvanto vaṣaṭkṛtāḥ //",
  "GV01rvh1-10u:13298": "RV_8,028.03a te no gopā apācyās ta udak ta itthā nyak /",
  "GV01rvh1-10u:13299": "RV_8,028.03c purastāt sarvayā viśā //",
  "GV01rvh1-10u:13300": "RV_8,028.04a yathā vaśanti devās tathed asat tad eṣāṃ nakir ā minat /",
  "GV01rvh1-10u:13301": "RV_8,028.04c arāvā cana martyaḥ //",
  "GV01rvh1-10u:13302": "RV_8,028.05a saptānāṃ sapta ṛṣṭayaḥ sapta dyumnāny eṣām /",
  "GV01rvh1-10u:13303": "RV_8,028.05c sapto adhi śriyo dhire //",
  "GV01rvh1-10u:13304": "RV_8,029.01a babhrur eko viṣuṇaḥ sūnaro yuvāñjy aṅkte hiraṇyayam //",
  "GV01rvh1-10u:13305": "RV_8,029.02a yonim eka ā sasāda dyotano 'ntar deveṣu medhiraḥ //",
  "GV01rvh1-10u:13306": "RV_8,029.03a vāśīm eko bibharti hasta āyasīm antar deveṣu nidhruviḥ //",
  "GV01rvh1-10u:13307": "RV_8,029.04a vajram eko bibharti hasta āhitaṃ tena vṛtrāṇi jighnate //",
  "GV01rvh1-10u:13308": "RV_8,029.05a tigmam eko bibharti hasta āyudhaṃ śucir ugro jalāṣabheṣajaḥ //",
  "GV01rvh1-10u:13309": "RV_8,029.06a patha ekaḥ pīpāya taskaro yathāṃ eṣa veda nidhīnām //",
  "GV01rvh1-10u:13310": "RV_8,029.07a trīṇy eka urugāyo vi cakrame yatra devāso madanti //",
  "GV01rvh1-10u:13311": "RV_8,029.08a vibhir dvā carata ekayā saha pra pravāseva vasataḥ //",
  "GV01rvh1-10u:13312": "RV_8,029.09a sado dvā cakrāte upamā divi samrājā sarpirāsutī //",
  "GV01rvh1-10u:13313": "RV_8,029.10a arcanta eke mahi sāma manvata tena sūryam arocayan //",
  "GV01rvh1-10u:13314": "RV_8,030.01a nahi vo asty arbhako devāso na kumārakaḥ /",
  "GV01rvh1-10u:13315": "RV_8,030.01c viśve satomahānta it //",
  "GV01rvh1-10u:13316": "RV_8,030.02a iti stutāso asathā riśādaso ye stha trayaś ca triṃśac ca /",
  "GV01rvh1-10u:13317": "RV_8,030.02c manor devā yajñiyāsaḥ //",
  "GV01rvh1-10u:13318": "RV_8,030.03a te nas trādhvaṃ te 'vata ta u no adhi vocata /",
  "GV01rvh1-10u:13319": "RV_8,030.03c mā naḥ pathaḥ pitryān mānavād adhi dūraṃ naiṣṭa parāvataḥ //",
  "GV01rvh1-10u:13320": "RV_8,030.04a ye devāsa iha sthana viśve vaiśvānarā uta /",
  "GV01rvh1-10u:13321": "RV_8,030.04c asmabhyaṃ śarma sapratho gave 'śvāya yacchata //",
  "GV01rvh1-10u:13322": "RV_8,031.01a yo yajāti yajāta it sunavac ca pacāti ca /",
  "GV01rvh1-10u:13323": "RV_8,031.01c brahmed indrasya cākanat //",
  "GV01rvh1-10u:13324": "RV_8,031.02a puroḷāśaṃ yo asmai somaṃ rarata āśiram /",
  "GV01rvh1-10u:13325": "RV_8,031.02c pād it taṃ śakro aṃhasaḥ //",
  "GV01rvh1-10u:13326": "RV_8,031.03a tasya dyumāṃ asad ratho devajūtaḥ sa śūśuvat /",
  "GV01rvh1-10u:13327": "RV_8,031.03c viśvā vanvann amitriyā //",
  "GV01rvh1-10u:13328": "RV_8,031.04a asya prajāvatī gṛhe 'saścantī dive-dive /",
  "GV01rvh1-10u:13329": "RV_8,031.04c iḷā dhenumatī duhe //",
  "GV01rvh1-10u:13330": "RV_8,031.05a yā dampatī samanasā sunuta ā ca dhāvataḥ /",
  "GV01rvh1-10u:13331": "RV_8,031.05c devāso nityayāśirā //",
  "GV01rvh1-10u:13332": "RV_8,031.06a prati prāśavyāṃ itaḥ samyañcā barhir āśāte /",
  "GV01rvh1-10u:13333": "RV_8,031.06c na tā vājeṣu vāyataḥ //",
  "GV01rvh1-10u:13334": "RV_8,031.07a na devānām api hnutaḥ sumatiṃ na jugukṣataḥ /",
  "GV01rvh1-10u:13335": "RV_8,031.07c śravo bṛhad vivāsataḥ //",
  "GV01rvh1-10u:13336": "RV_8,031.08a putriṇā tā kumāriṇā viśvam āyur vy aśnutaḥ /",
  "GV01rvh1-10u:13337": "RV_8,031.08c ubhā hiraṇyapeśasā //",
  "GV01rvh1-10u:13338": "RV_8,031.09a vītihotrā kṛtadvasū daśasyantāmṛtāya kam /",
  "GV01rvh1-10u:13339": "RV_8,031.09c sam ūdho romaśaṃ hato deveṣu kṛṇuto duvaḥ //",
  "GV01rvh1-10u:13340": "RV_8,031.10a ā śarma parvatānāṃ vṛṇīmahe nadīnām /",
  "GV01rvh1-10u:13341": "RV_8,031.10c ā viṣṇoḥ sacābhuvaḥ //",
  "GV01rvh1-10u:13342": "RV_8,031.11a aitu pūṣā rayir bhagaḥ svasti sarvadhātamaḥ /",
  "GV01rvh1-10u:13343": "RV_8,031.11c urur adhvā svastaye //",
  "GV01rvh1-10u:13344": "RV_8,031.12a aramatir anarvaṇo viśvo devasya manasā /",
  "GV01rvh1-10u:13345": "RV_8,031.12c ādityānām aneha it //",
  "GV01rvh1-10u:13346": "RV_8,031.13a yathā no mitro aryamā varuṇaḥ santi gopāḥ /",
  "GV01rvh1-10u:13347": "RV_8,031.13c sugā ṛtasya panthāḥ //",
  "GV01rvh1-10u:13348": "RV_8,031.14a agniṃ vaḥ pūrvyaṃ girā devam īḷe vasūnām /",
  "GV01rvh1-10u:13349": "RV_8,031.14c saparyantaḥ purupriyam mitraṃ na kṣetrasādhasam //",
  "GV01rvh1-10u:13350": "RV_8,031.15a makṣū devavato rathaḥ śūro vā pṛtsu kāsu cit /",
  "GV01rvh1-10u:13351": "RV_8,031.15c devānāṃ ya in mano yajamāna iyakṣaty abhīd ayajvano bhuvat //",
  "GV01rvh1-10u:13352": "RV_8,031.16a na yajamāna riṣyasi na sunvāna na devayo /",
  "GV01rvh1-10u:13353": "RV_8,031.16c devānāṃ ya in mano yajamāna iyakṣaty abhīd ayajvano bhuvat //",
  "GV01rvh1-10u:13354": "RV_8,031.17a nakiṣ ṭaṃ karmaṇā naśan na pra yoṣan na yoṣati /",
  "GV01rvh1-10u:13355": "RV_8,031.17c devānāṃ ya in mano yajamāna iyakṣaty abhīd ayajvano bhuvat //",
  "GV01rvh1-10u:13356": "RV_8,031.18a asad atra suvīryam uta tyad āśvaśvyam /",
  "GV01rvh1-10u:13357": "RV_8,031.18c devānāṃ ya in mano yajamāna iyakṣaty abhīd ayajvano bhuvat //",
  "GV01rvh1-10u:13358": "RV_8,032.01a pra kṛtāny ṛjīṣiṇaḥ kaṇvā indrasya gāthayā /",
  "GV01rvh1-10u:13359": "RV_8,032.01c made somasya vocata //",
  "GV01rvh1-10u:13360": "RV_8,032.02a yaḥ sṛbindam anarśanim pipruṃ dāsam ahīśuvam /",
  "GV01rvh1-10u:13361": "RV_8,032.02c vadhīd ugro riṇann apaḥ //",
  "GV01rvh1-10u:13362": "RV_8,032.03a ny arbudasya viṣṭapaṃ varṣmāṇam bṛhatas tira /",
  "GV01rvh1-10u:13363": "RV_8,032.03c kṛṣe tad indra pauṃsyam //",
  "GV01rvh1-10u:13364": "RV_8,032.04a prati śrutāya vo dhṛṣat tūrṇāśaṃ na girer adhi /",
  "GV01rvh1-10u:13365": "RV_8,032.04c huve suśipram ūtaye //",
  "GV01rvh1-10u:13366": "RV_8,032.05a sa gor aśvasya vi vrajam mandānaḥ somyebhyaḥ /",
  "GV01rvh1-10u:13367": "RV_8,032.05c puraṃ na śūra darṣasi //",
  "GV01rvh1-10u:13368": "RV_8,032.06a yadi me rāraṇaḥ suta ukthe vā dadhase canaḥ /",
  "GV01rvh1-10u:13369": "RV_8,032.06c ārād upa svadhā gahi //",
  "GV01rvh1-10u:13370": "RV_8,032.07a vayaṃ ghā te api ṣmasi stotāra indra girvaṇaḥ /",
  "GV01rvh1-10u:13371": "RV_8,032.07c tvaṃ no jinva somapāḥ //",
  "GV01rvh1-10u:13372": "RV_8,032.08a uta naḥ pitum ā bhara saṃrarāṇo avikṣitam /",
  "GV01rvh1-10u:13373": "RV_8,032.08c maghavan bhūri te vasu //",
  "GV01rvh1-10u:13374": "RV_8,032.09a uta no gomatas kṛdhi hiraṇyavato aśvinaḥ /",
  "GV01rvh1-10u:13375": "RV_8,032.09c iḷābhiḥ saṃ rabhemahi //",
  "GV01rvh1-10u:13376": "RV_8,032.10a bṛbadukthaṃ havāmahe sṛprakarasnam ūtaye /",
  "GV01rvh1-10u:13377": "RV_8,032.10c sādhu kṛṇvantam avase //",
  "GV01rvh1-10u:13378": "RV_8,032.11a yaḥ saṃsthe cic chatakratur ād īṃ kṛṇoti vṛtrahā /",
  "GV01rvh1-10u:13379": "RV_8,032.11c jaritṛbhyaḥ purūvasuḥ //",
  "GV01rvh1-10u:13380": "RV_8,032.12a sa naḥ śakraś cid ā śakad dānavāṃ antarābharaḥ /",
  "GV01rvh1-10u:13381": "RV_8,032.12c indro viśvābhir ūtibhiḥ //",
  "GV01rvh1-10u:13382": "RV_8,032.13a yo rāyo 'vanir mahān supāraḥ sunvataḥ sakhā /",
  "GV01rvh1-10u:13383": "RV_8,032.13c tam indram abhi gāyata //",
  "GV01rvh1-10u:13384": "RV_8,032.14a āyantāram mahi sthiram pṛtanāsu śravojitam /",
  "GV01rvh1-10u:13385": "RV_8,032.14c bhūrer īśānam ojasā //",
  "GV01rvh1-10u:13386": "RV_8,032.15a nakir asya śacīnāṃ niyantā sūnṛtānām /",
  "GV01rvh1-10u:13387": "RV_8,032.15c nakir vaktā na dād iti //",
  "GV01rvh1-10u:13388": "RV_8,032.16a na nūnam brahmaṇām ṛṇam prāśūnām asti sunvatām /",
  "GV01rvh1-10u:13389": "RV_8,032.16c na somo apratā pape //",
  "GV01rvh1-10u:13390": "RV_8,032.17a panya id upa gāyata panya ukthāni śaṃsata /",
  "GV01rvh1-10u:13391": "RV_8,032.17c brahmā kṛṇota panya it //",
  "GV01rvh1-10u:13392": "RV_8,032.18a panya ā dardirac chatā sahasrā vājy avṛtaḥ /",
  "GV01rvh1-10u:13393": "RV_8,032.18c indro yo yajvano vṛdhaḥ //",
  "GV01rvh1-10u:13394": "RV_8,032.19a vi ṣū cara svadhā anu kṛṣṭīnām anv āhuvaḥ /",
  "GV01rvh1-10u:13395": "RV_8,032.19c indra piba sutānām //",
  "GV01rvh1-10u:13396": "RV_8,032.20a piba svadhainavānām uta yas tugrye sacā /",
  "GV01rvh1-10u:13397": "RV_8,032.20c utāyam indra yas tava //",
  "GV01rvh1-10u:13398": "RV_8,032.21a atīhi manyuṣāviṇaṃ suṣuvāṃsam upāraṇe /",
  "GV01rvh1-10u:13399": "RV_8,032.21c imaṃ rātaṃ sutam piba //",
  "GV01rvh1-10u:13400": "RV_8,032.22a ihi tisraḥ parāvata ihi pañca janāṃ ati /",
  "GV01rvh1-10u:13401": "RV_8,032.22c dhenā indrāvacākaśat //",
  "GV01rvh1-10u:13402": "RV_8,032.23a sūryo raśmiṃ yathā sṛjā tvā yacchantu me giraḥ /",
  "GV01rvh1-10u:13403": "RV_8,032.23c nimnam āpo na sadhryak //",
  "GV01rvh1-10u:13404": "RV_8,032.24a adhvaryav ā tu hi ṣiñca somaṃ vīrāya śipriṇe /",
  "GV01rvh1-10u:13405": "RV_8,032.24c bharā sutasya pītaye //",
  "GV01rvh1-10u:13406": "RV_8,032.25a ya udnaḥ phaligam bhinan nyak sindhūṃr avāsṛjat /",
  "GV01rvh1-10u:13407": "RV_8,032.25c yo goṣu pakvaṃ dhārayat //",
  "GV01rvh1-10u:13408": "RV_8,032.26a ahan vṛtram ṛcīṣama aurṇavābham ahīśuvam /",
  "GV01rvh1-10u:13409": "RV_8,032.26c himenāvidhyad arbudam //",
  "GV01rvh1-10u:13410": "RV_8,032.27a pra va ugrāya niṣṭure 'ṣāḷhāya prasakṣiṇe /",
  "GV01rvh1-10u:13411": "RV_8,032.27c devattam brahma gāyata //",
  "GV01rvh1-10u:13412": "RV_8,032.28a yo viśvāny abhi vratā somasya made andhasaḥ /",
  "GV01rvh1-10u:13413": "RV_8,032.28c indro deveṣu cetati //",
  "GV01rvh1-10u:13414": "RV_8,032.29a iha tyā sadhamādyā harī hiraṇyakeśyā /",
  "GV01rvh1-10u:13415": "RV_8,032.29c voḷhām abhi prayo hitam //",
  "GV01rvh1-10u:13416": "RV_8,032.30a arvāñcaṃ tvā puruṣṭuta priyamedhastutā harī /",
  "GV01rvh1-10u:13417": "RV_8,032.30c somapeyāya vakṣataḥ //",
  "GV01rvh1-10u:13418": "RV_8,033.01a vayaṃ gha tvā sutāvanta āpo na vṛktabarhiṣaḥ /",
  "GV01rvh1-10u:13419": "RV_8,033.01c pavitrasya prasravaṇeṣu vṛtrahan pari stotāra āsate //",
  "GV01rvh1-10u:13420": "RV_8,033.02a svaranti tvā sute naro vaso nireka ukthinaḥ /",
  "GV01rvh1-10u:13421": "RV_8,033.02c kadā sutaṃ tṛṣāṇa oka ā gama indra svabdīva vaṃsagaḥ //",
  "GV01rvh1-10u:13422": "RV_8,033.03a kaṇvebhir dhṛṣṇav ā dhṛṣad vājaṃ darṣi sahasriṇam /",
  "GV01rvh1-10u:13423": "RV_8,033.03c piśaṅgarūpam maghavan vicarṣaṇe makṣū gomantam īmahe //",
  "GV01rvh1-10u:13424": "RV_8,033.04a pāhi gāyāndhaso mada indrāya medhyātithe /",
  "GV01rvh1-10u:13425": "RV_8,033.04c yaḥ sammiślo haryor yaḥ sute sacā vajrī ratho hiraṇyayaḥ //",
  "GV01rvh1-10u:13426": "RV_8,033.05a yaḥ suṣavyaḥ sudakṣiṇa ino yaḥ sukratur gṛṇe /",
  "GV01rvh1-10u:13427": "RV_8,033.05c ya ākaraḥ sahasrā yaḥ śatāmagha indro yaḥ pūrbhid āritaḥ //",
  "GV01rvh1-10u:13428": "RV_8,033.06a yo dhṛṣito yo 'vṛto yo asti śmaśruṣu śritaḥ /",
  "GV01rvh1-10u:13429": "RV_8,033.06c vibhūtadyumnaś cyavanaḥ puruṣṭutaḥ kratvā gaur iva śākinaḥ //",
  "GV01rvh1-10u:13430": "RV_8,033.07a ka īṃ veda sute sacā pibantaṃ kad vayo dadhe /",
  "GV01rvh1-10u:13431": "RV_8,033.07c ayaṃ yaḥ puro vibhinatty ojasā mandānaḥ śipry andhasaḥ //",
  "GV01rvh1-10u:13432": "RV_8,033.08a dānā mṛgo na vāraṇaḥ purutrā carathaṃ dadhe /",
  "GV01rvh1-10u:13433": "RV_8,033.08c nakiṣ ṭvā ni yamad ā sute gamo mahāṃś carasy ojasā //",
  "GV01rvh1-10u:13434": "RV_8,033.09a ya ugraḥ sann aniṣṭṛta sthiro raṇāya saṃskṛtaḥ /",
  "GV01rvh1-10u:13435": "RV_8,033.09c yadi stotur maghavā śṛṇavad dhavaṃ nendro yoṣaty ā gamat //",
  "GV01rvh1-10u:13436": "RV_8,033.10a satyam itthā vṛṣed asi vṛṣajūtir no 'vṛtaḥ /",
  "GV01rvh1-10u:13437": "RV_8,033.10c vṛṣā hy ugra śṛṇviṣe parāvati vṛṣo arvāvati śrutaḥ //",
  "GV01rvh1-10u:13438": "RV_8,033.11a vṛṣaṇas te abhīśavo vṛṣā kaśā hiraṇyayī /",
  "GV01rvh1-10u:13439": "RV_8,033.11c vṛṣā ratho maghavan vṛṣaṇā harī vṛṣā tvaṃ śatakrato //",
  "GV01rvh1-10u:13440": "RV_8,033.12a vṛṣā sotā sunotu te vṛṣann ṛjīpinn ā bhara /",
  "GV01rvh1-10u:13441": "RV_8,033.12c vṛṣā dadhanve vṛṣaṇaṃ nadīṣv ā tubhyaṃ sthātar harīṇām //",
  "GV01rvh1-10u:13442": "RV_8,033.13a endra yāhi pītaye madhu śaviṣṭha somyam /",
  "GV01rvh1-10u:13443": "RV_8,033.13c nāyam acchā maghavā śṛṇavad giro brahmokthā ca sukratuḥ //",
  "GV01rvh1-10u:13444": "RV_8,033.14a vahantu tvā ratheṣṭhām ā harayo rathayujaḥ /",
  "GV01rvh1-10u:13445": "RV_8,033.14c tiraś cid aryaṃ savanāni vṛtrahann anyeṣāṃ yā śatakrato //",
  "GV01rvh1-10u:13446": "RV_8,033.15a asmākam adyāntamaṃ stomaṃ dhiṣva mahāmaha /",
  "GV01rvh1-10u:13447": "RV_8,033.15c asmākaṃ te savanā santu śantamā madāya dyukṣa somapāḥ //",
  "GV01rvh1-10u:13448": "RV_8,033.16a nahi ṣas tava no mama śāstre anyasya raṇyati /",
  "GV01rvh1-10u:13449": "RV_8,033.16c yo asmān vīra ānayat //",
  "GV01rvh1-10u:13450": "RV_8,033.17a indraś cid ghā tad abravīt striyā aśāsyam manaḥ /",
  "GV01rvh1-10u:13451": "RV_8,033.17c uto aha kratuṃ raghum //",
  "GV01rvh1-10u:13452": "RV_8,033.18a saptī cid ghā madacyutā mithunā vahato ratham /",
  "GV01rvh1-10u:13453": "RV_8,033.18c eved dhūr vṛṣṇa uttarā //",
  "GV01rvh1-10u:13454": "RV_8,033.19a adhaḥ paśyasva mopari saṃtarām pādakau hara /",
  "GV01rvh1-10u:13455": "RV_8,033.19c mā te kaśaplakau dṛśan strī hi brahmā babhūvitha //",
  "GV01rvh1-10u:13456": "RV_8,034.01a endra yāhi haribhir upa kaṇvasya suṣṭutim /",
  "GV01rvh1-10u:13457": "RV_8,034.01c divo amuṣya śāsato divaṃ yaya divāvaso //",
  "GV01rvh1-10u:13458": "RV_8,034.02a ā tvā grāvā vadann iha somī ghoṣeṇa yacchatu /",
  "GV01rvh1-10u:13459": "RV_8,034.02c divo amuṣya śāsato divaṃ yaya divāvaso //",
  "GV01rvh1-10u:13460": "RV_8,034.03a atrā vi nemir eṣām urāṃ na dhūnute vṛkaḥ /",
  "GV01rvh1-10u:13461": "RV_8,034.03c divo amuṣya śāsato divaṃ yaya divāvaso //",
  "GV01rvh1-10u:13462": "RV_8,034.04a ā tvā kaṇvā ihāvase havante vājasātaye /",
  "GV01rvh1-10u:13463": "RV_8,034.04c divo amuṣya śāsato divaṃ yaya divāvaso //",
  "GV01rvh1-10u:13464": "RV_8,034.05a dadhāmi te sutānāṃ vṛṣṇe na pūrvapāyyam /",
  "GV01rvh1-10u:13465": "RV_8,034.05c divo amuṣya śāsato divaṃ yaya divāvaso //",
  "GV01rvh1-10u:13466": "RV_8,034.06a smatpurandhir na ā gahi viśvatodhīr na ūtaye /",
  "GV01rvh1-10u:13467": "RV_8,034.06c divo amuṣya śāsato divaṃ yaya divāvaso //",
  "GV01rvh1-10u:13468": "RV_8,034.07a ā no yāhi mahemate sahasrote śatāmagha /",
  "GV01rvh1-10u:13469": "RV_8,034.07c divo amuṣya śāsato divaṃ yaya divāvaso //",
  "GV01rvh1-10u:13470": "RV_8,034.08a ā tvā hotā manurhito devatrā vakṣad īḍyaḥ /",
  "GV01rvh1-10u:13471": "RV_8,034.08c divo amuṣya śāsato divaṃ yaya divāvaso //",
  "GV01rvh1-10u:13472": "RV_8,034.09a ā tvā madacyutā harī śyenam pakṣeva vakṣataḥ /",
  "GV01rvh1-10u:13473": "RV_8,034.09c divo amuṣya śāsato divaṃ yaya divāvaso //",
  "GV01rvh1-10u:13474": "RV_8,034.10a ā yāhy arya ā pari svāhā somasya pītaye /",
  "GV01rvh1-10u:13475": "RV_8,034.10c divo amuṣya śāsato divaṃ yaya divāvaso //",
  "GV01rvh1-10u:13476": "RV_8,034.11a ā no yāhy upaśruty uktheṣu raṇayā iha /",
  "GV01rvh1-10u:13477": "RV_8,034.11c divo amuṣya śāsato divaṃ yaya divāvaso //",
  "GV01rvh1-10u:13478": "RV_8,034.12a sarūpair ā su no gahi sambhṛtaiḥ sambhṛtāśvaḥ /",
  "GV01rvh1-10u:13479": "RV_8,034.12c divo amuṣya śāsato divaṃ yaya divāvaso //",
  "GV01rvh1-10u:13480": "RV_8,034.13a ā yāhi parvatebhyaḥ samudrasyādhi viṣṭapaḥ /",
  "GV01rvh1-10u:13481": "RV_8,034.13c divo amuṣya śāsato divaṃ yaya divāvaso //",
  "GV01rvh1-10u:13482": "RV_8,034.14a ā no gavyāny aśvyā sahasrā śūra dardṛhi /",
  "GV01rvh1-10u:13483": "RV_8,034.14c divo amuṣya śāsato divaṃ yaya divāvaso //",
  "GV01rvh1-10u:13484": "RV_8,034.15a ā naḥ sahasraśo bharāyutāni śatāni ca /",
  "GV01rvh1-10u:13485": "RV_8,034.15c divo amuṣya śāsato divaṃ yaya divāvaso //",
  "GV01rvh1-10u:13486": "RV_8,034.16a ā yad indraś ca dadvahe sahasraṃ vasurociṣaḥ /",
  "GV01rvh1-10u:13487": "RV_8,034.16c ojiṣṭham aśvyam paśum //",
  "GV01rvh1-10u:13488": "RV_8,034.17a ya ṛjrā vātaraṃhaso 'ruṣāso raghuṣyadaḥ /",
  "GV01rvh1-10u:13489": "RV_8,034.17c bhrājante sūryā iva //",
  "GV01rvh1-10u:13490": "RV_8,034.18a pārāvatasya rātiṣu dravaccakreṣv āśuṣu /",
  "GV01rvh1-10u:13491": "RV_8,034.18c tiṣṭhaṃ vanasya madhya ā //",
  "GV01rvh1-10u:13492": "RV_8,035.01a agninendreṇa varuṇena viṣṇunādityai rudrair vasubhiḥ sacābhuvā /",
  "GV01rvh1-10u:13493": "RV_8,035.01c sajoṣasā uṣasā sūryeṇa ca somam pibatam aśvinā //",
  "GV01rvh1-10u:13494": "RV_8,035.02a viśvābhir dhībhir bhuvanena vājinā divā pṛthivyādribhiḥ sacābhuvā /",
  "GV01rvh1-10u:13495": "RV_8,035.02c sajoṣasā uṣasā sūryeṇa ca somam pibatam aśvinā //",
  "GV01rvh1-10u:13496": "RV_8,035.03a viśvair devais tribhir ekādaśair ihādbhir marudbhir bhṛgubhiḥ sacābhuvā /",
  "GV01rvh1-10u:13497": "RV_8,035.03c sajoṣasā uṣasā sūryeṇa ca somam pibatam aśvinā //",
  "GV01rvh1-10u:13498": "RV_8,035.04a juṣethāṃ yajñam bodhataṃ havasya me viśveha devau savanāva gacchatam /",
  "GV01rvh1-10u:13499": "RV_8,035.04c sajoṣasā uṣasā sūryeṇa ceṣaṃ no voḷham aśvinā //",
  "GV01rvh1-10u:13500": "RV_8,035.05a stomaṃ juṣethāṃ yuvaśeva kanyanāṃ viśveha devau savanāva gacchatam /",
  "GV01rvh1-10u:13501": "RV_8,035.05c sajoṣasā uṣasā sūryeṇa ceṣaṃ no voḷham aśvinā //",
  "GV01rvh1-10u:13502": "RV_8,035.06a giro juṣethām adhvaraṃ juṣethāṃ viśveha devau savanāva gacchatam /",
  "GV01rvh1-10u:13503": "RV_8,035.06c sajoṣasā uṣasā sūryeṇa ceṣaṃ no voḷham aśvinā //",
  "GV01rvh1-10u:13504": "RV_8,035.07a hāridraveva patatho vaned upa somaṃ sutam mahiṣevāva gacchathaḥ /",
  "GV01rvh1-10u:13505": "RV_8,035.07c sajoṣasā uṣasā sūryeṇa ca trir vartir yātam aśvinā //",
  "GV01rvh1-10u:13506": "RV_8,035.08a haṃsāv iva patatho adhvagāv iva somaṃ sutam mahiṣevāva gacchathaḥ /",
  "GV01rvh1-10u:13507": "RV_8,035.08c sajoṣasā uṣasā sūryeṇa ca trir vartir yātam aśvinā //",
  "GV01rvh1-10u:13508": "RV_8,035.09a śyenāv iva patatho havyadātaye somaṃ sutam mahiṣevāva gacchathaḥ /",
  "GV01rvh1-10u:13509": "RV_8,035.09c sajoṣasā uṣasā sūryeṇa ca trir vartir yātam aśvinā //",
  "GV01rvh1-10u:13510": "RV_8,035.10a pibataṃ ca tṛpṇutaṃ cā ca gacchatam prajāṃ ca dhattaṃ draviṇaṃ ca dhattam /",
  "GV01rvh1-10u:13511": "RV_8,035.10c sajoṣasā uṣasā sūryeṇa corjaṃ no dhattam aśvinā //",
  "GV01rvh1-10u:13512": "RV_8,035.11a jayataṃ ca pra stutaṃ ca pra cāvatam prajāṃ ca dhattaṃ draviṇaṃ ca dhattam /",
  "GV01rvh1-10u:13513": "RV_8,035.11c sajoṣasā uṣasā sūryeṇa corjaṃ no dhattam aśvinā //",
  "GV01rvh1-10u:13514": "RV_8,035.12a hataṃ ca śatrūn yatataṃ ca mitriṇaḥ prajāṃ ca dhattaṃ draviṇaṃ ca dhattam /",
  "GV01rvh1-10u:13515": "RV_8,035.12c sajoṣasā uṣasā sūryeṇa corjaṃ no dhattam aśvinā //",
  "GV01rvh1-10u:13516": "RV_8,035.13a mitrāvaruṇavantā uta dharmavantā marutvantā jaritur gacchatho havam /",
  "GV01rvh1-10u:13517": "RV_8,035.13c sajoṣasā uṣasā sūryeṇa cādityair yātam aśvinā //",
  "GV01rvh1-10u:13518": "RV_8,035.14a aṅgirasvantā uta viṣṇuvantā marutvantā jaritur gacchatho havam /",
  "GV01rvh1-10u:13519": "RV_8,035.14c sajoṣasā uṣasā sūryeṇa cādityair yātam aśvinā //",
  "GV01rvh1-10u:13520": "RV_8,035.15a ṛbhumantā vṛṣaṇā vājavantā marutvantā jaritur gacchatho havam /",
  "GV01rvh1-10u:13521": "RV_8,035.15c sajoṣasā uṣasā sūryeṇa cādityair yātam aśvinā //",
  "GV01rvh1-10u:13522": "RV_8,035.16a brahma jinvatam uta jinvataṃ dhiyo hataṃ rakṣāṃsi sedhatam amīvāḥ /",
  "GV01rvh1-10u:13523": "RV_8,035.16c sajoṣasā uṣasā sūryeṇa ca somaṃ sunvato aśvinā //",
  "GV01rvh1-10u:13524": "RV_8,035.17a kṣatraṃ jinvatam uta jinvataṃ nṝn hataṃ rakṣāṃsi sedhatam amīvāḥ /",
  "GV01rvh1-10u:13525": "RV_8,035.17c sajoṣasā uṣasā sūryeṇa ca somaṃ sunvato aśvinā //",
  "GV01rvh1-10u:13526": "RV_8,035.18a dhenūr jinvatam uta jinvataṃ viśo hataṃ rakṣāṃsi sedhatam amīvāḥ /",
  "GV01rvh1-10u:13527": "RV_8,035.18c sajoṣasā uṣasā sūryeṇa ca somaṃ sunvato aśvinā //",
  "GV01rvh1-10u:13528": "RV_8,035.19a atrer iva śṛṇutam pūrvyastutiṃ śyāvāśvasya sunvato madacyutā /",
  "GV01rvh1-10u:13529": "RV_8,035.19c sajoṣasā uṣasā sūryeṇa cāśvinā tiroahnyam //",
  "GV01rvh1-10u:13530": "RV_8,035.20a sargāṃ iva sṛjataṃ suṣṭutīr upa śyāvāśvasya sunvato madacyutā /",
  "GV01rvh1-10u:13531": "RV_8,035.20c sajoṣasā uṣasā sūryeṇa cāśvinā tiroahnyam //",
  "GV01rvh1-10u:13532": "RV_8,035.21a raśmīṃr iva yacchatam adhvarāṃ upa śyāvāśvasya sunvato madacyutā /",
  "GV01rvh1-10u:13533": "RV_8,035.21c sajoṣasā uṣasā sūryeṇa cāśvinā tiroahnyam //",
  "GV01rvh1-10u:13534": "RV_8,035.22a arvāg rathaṃ ni yacchatam pibataṃ somyam madhu /",
  "GV01rvh1-10u:13535": "RV_8,035.22c ā yātam aśvinā gatam avasyur vām ahaṃ huve dhattaṃ ratnāni dāśuṣe //",
  "GV01rvh1-10u:13536": "RV_8,035.23a namovāke prasthite adhvare narā vivakṣaṇasya pītaye /",
  "GV01rvh1-10u:13537": "RV_8,035.23c ā yātam aśvinā gatam avasyur vām ahaṃ huve dhattaṃ ratnāni dāśuṣe //",
  "GV01rvh1-10u:13538": "RV_8,035.24a svāhākṛtasya tṛmpataṃ sutasya devāv andhasaḥ /",
  "GV01rvh1-10u:13539": "RV_8,035.24c ā yātam aśvinā gatam avasyur vām ahaṃ huve dhattaṃ ratnāni dāśuṣe //",
  "GV01rvh1-10u:13540": "RV_8,036.01a avitāsi sunvato vṛktabarhiṣaḥ pibā somam madāya kaṃ śatakrato /",
  "GV01rvh1-10u:13541": "RV_8,036.01c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //",
  "GV01rvh1-10u:13542": "RV_8,036.02a prāva stotāram maghavann ava tvām pibā somam madāya kaṃ śatakrato /",
  "GV01rvh1-10u:13543": "RV_8,036.02c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //",
  "GV01rvh1-10u:13544": "RV_8,036.03a ūrjā devāṃ avasy ojasā tvām pibā somam madāya kaṃ śatakrato /",
  "GV01rvh1-10u:13545": "RV_8,036.03c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //",
  "GV01rvh1-10u:13546": "RV_8,036.04a janitā divo janitā pṛthivyāḥ pibā somam madāya kaṃ śatakrato /",
  "GV01rvh1-10u:13547": "RV_8,036.04c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //",
  "GV01rvh1-10u:13548": "RV_8,036.05a janitāśvānāṃ janitā gavām asi pibā somam madāya kaṃ śatakrato /",
  "GV01rvh1-10u:13549": "RV_8,036.05c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //",
  "GV01rvh1-10u:13550": "RV_8,036.06a atrīṇāṃ stomam adrivo mahas kṛdhi pibā somam madāya kaṃ śatakrato /",
  "GV01rvh1-10u:13551": "RV_8,036.06c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //",
  "GV01rvh1-10u:13552": "RV_8,036.07a śyāvāśvasya sunvatas tathā śṛṇu yathāśṛṇor atreḥ karmāṇi kṛṇvataḥ /",
  "GV01rvh1-10u:13553": "RV_8,036.07c pra trasadasyum āvitha tvam eka in nṛṣāhya indra brahmāṇi vardhayan //",
  "GV01rvh1-10u:13554": "RV_8,037.01a predam brahma vṛtratūryeṣv āvitha pra sunvataḥ śacīpata indra viśvābhir ūtibhiḥ /",
  "GV01rvh1-10u:13555": "RV_8,037.01d mādhyandinasya savanasya vṛtrahann anedya pibā somasya vajrivaḥ //",
  "GV01rvh1-10u:13556": "RV_8,037.02a sehāna ugra pṛtanā abhi druhaḥ śacīpata indra viśvābhir ūtibhiḥ /",
  "GV01rvh1-10u:13557": "RV_8,037.02d mādhyandinasya savanasya vṛtrahann anedya pibā somasya vajrivaḥ //",
  "GV01rvh1-10u:13558": "RV_8,037.03a ekarāḷ asya bhuvanasya rājasi śacīpata indra viśvābhir ūtibhiḥ /",
  "GV01rvh1-10u:13559": "RV_8,037.03d mādhyandinasya savanasya vṛtrahann anedya pibā somasya vajrivaḥ //",
  "GV01rvh1-10u:13560": "RV_8,037.04a sasthāvānā yavayasi tvam eka ic chacīpata indra viśvābhir ūtibhiḥ /",
  "GV01rvh1-10u:13561": "RV_8,037.04d mādhyandinasya savanasya vṛtrahann anedya pibā somasya vajrivaḥ //",
  "GV01rvh1-10u:13562": "RV_8,037.05a kṣemasya ca prayujaś ca tvam īśiṣe śacīpata indra viśvābhir ūtibhiḥ /",
  "GV01rvh1-10u:13563": "RV_8,037.05d mādhyandinasya savanasya vṛtrahann anedya pibā somasya vajrivaḥ //",
  "GV01rvh1-10u:13564": "RV_8,037.06a kṣatrāya tvam avasi na tvam āvitha śacīpata indra viśvābhir ūtibhiḥ /",
  "GV01rvh1-10u:13565": "RV_8,037.06d mādhyandinasya savanasya vṛtrahann anedya pibā somasya vajrivaḥ //",
  "GV01rvh1-10u:13566": "RV_8,037.07a śyāvāśvasya rebhatas tathā śṛṇu yathāśṛṇor atreḥ karmāṇi kṛṇvataḥ /",
  "GV01rvh1-10u:13567": "RV_8,037.07c pra trasadasyum āvitha tvam eka in nṛṣāhya indra kṣatrāṇi vardhayan //",
  "GV01rvh1-10u:13568": "RV_8,038.01a yajñasya hi stha ṛtvijā sasnī vājeṣu karmasu /",
  "GV01rvh1-10u:13569": "RV_8,038.01c indrāgnī tasya bodhatam //",
  "GV01rvh1-10u:13570": "RV_8,038.02a tośāsā rathayāvānā vṛtrahaṇāparājitā /",
  "GV01rvh1-10u:13571": "RV_8,038.02c indrāgnī tasya bodhatam //",
  "GV01rvh1-10u:13572": "RV_8,038.03a idaṃ vām madiram madhv adhukṣann adribhir naraḥ /",
  "GV01rvh1-10u:13573": "RV_8,038.03c indrāgnī tasya bodhatam //",
  "GV01rvh1-10u:13574": "RV_8,038.04a juṣethāṃ yajñam iṣṭaye sutaṃ somaṃ sadhastutī /",
  "GV01rvh1-10u:13575": "RV_8,038.04c indrāgnī ā gataṃ narā //",
  "GV01rvh1-10u:13576": "RV_8,038.05a imā juṣethāṃ savanā yebhir havyāny ūhathuḥ /",
  "GV01rvh1-10u:13577": "RV_8,038.05c indrāgnī ā gataṃ narā //",
  "GV01rvh1-10u:13578": "RV_8,038.06a imāṃ gāyatravartaniṃ juṣethāṃ suṣṭutim mama /",
  "GV01rvh1-10u:13579": "RV_8,038.06c indrāgnī ā gataṃ narā //",
  "GV01rvh1-10u:13580": "RV_8,038.07a prātaryāvabhir ā gataṃ devebhir jenyāvasū /",
  "GV01rvh1-10u:13581": "RV_8,038.07c indrāgnī somapītaye //",
  "GV01rvh1-10u:13582": "RV_8,038.08a śyāvāśvasya sunvato 'trīṇāṃ śṛṇutaṃ havam /",
  "GV01rvh1-10u:13583": "RV_8,038.08c indrāgnī somapītaye //",
  "GV01rvh1-10u:13584": "RV_8,038.09a evā vām ahva ūtaye yathāhuvanta medhirāḥ /",
  "GV01rvh1-10u:13585": "RV_8,038.09c indrāgnī somapītaye //",
  "GV01rvh1-10u:13586": "RV_8,038.10a āhaṃ sarasvatīvator indrāgnyor avo vṛṇe /",
  "GV01rvh1-10u:13587": "RV_8,038.10c yābhyāṃ gāyatram ṛcyate //",
  "GV01rvh1-10u:13588": "RV_8,039.01a agnim astoṣy ṛgmiyam agnim īḷā yajadhyai /",
  "GV01rvh1-10u:13589": "RV_8,039.01c agnir devāṃ anaktu na ubhe hi vidathe kavir antaś carati dūtyaṃ nabhantām anyake same //",
  "GV01rvh1-10u:13590": "RV_8,039.02a ny agne navyasā vacas tanūṣu śaṃsam eṣām /",
  "GV01rvh1-10u:13591": "RV_8,039.02c ny arātī rarāvṇāṃ viśvā aryo arātīr ito yucchantv āmuro nabhantām anyake same //",
  "GV01rvh1-10u:13592": "RV_8,039.03a agne manmāni tubhyaṃ kaṃ ghṛtaṃ na juhva āsani /",
  "GV01rvh1-10u:13593": "RV_8,039.03c sa deveṣu pra cikiddhi tvaṃ hy asi pūrvyaḥ śivo dūto vivasvato nabhantām anyake same //",
  "GV01rvh1-10u:13594": "RV_8,039.04a tat-tad agnir vayo dadhe yathā-yathā kṛpaṇyati /",
  "GV01rvh1-10u:13595": "RV_8,039.04c ūrjāhutir vasūnāṃ śaṃ ca yoś ca mayo dadhe viśvasyai devahūtyai nabhantām anyake same //",
  "GV01rvh1-10u:13596": "RV_8,039.05a sa ciketa sahīyasāgniś citreṇa karmaṇā /",
  "GV01rvh1-10u:13597": "RV_8,039.05c sa hotā śaśvatīnāṃ dakṣiṇābhir abhīvṛta inoti ca pratīvyaṃ nabhantām anyake same //",
  "GV01rvh1-10u:13598": "RV_8,039.06a agnir jātā devānām agnir veda martānām apīcyam /",
  "GV01rvh1-10u:13599": "RV_8,039.06c agniḥ sa draviṇodā agnir dvārā vy ūrṇute svāhuto navīyasā nabhantām anyake same //",
  "GV01rvh1-10u:13600": "RV_8,039.07a agnir deveṣu saṃvasuḥ sa vikṣu yajñiyāsv ā /",
  "GV01rvh1-10u:13601": "RV_8,039.07c sa mudā kāvyā puru viśvam bhūmeva puṣyati devo deveṣu yajñiyo nabhantām anyake same //",
  "GV01rvh1-10u:13602": "RV_8,039.08a yo agniḥ saptamānuṣaḥ śrito viśveṣu sindhuṣu /",
  "GV01rvh1-10u:13603": "RV_8,039.08c tam āganma tripastyam mandhātur dasyuhantamam agniṃ yajñeṣu pūrvyaṃ nabhantām anyake same //",
  "GV01rvh1-10u:13604": "RV_8,039.09a agnis trīṇi tridhātūny ā kṣeti vidathā kaviḥ /",
  "GV01rvh1-10u:13605": "RV_8,039.09c sa trīṃr ekādaśāṃ iha yakṣac ca piprayac ca no vipro dūtaḥ pariṣkṛto nabhantām anyake same //",
  "GV01rvh1-10u:13606": "RV_8,039.10a tvaṃ no agna āyuṣu tvaṃ deveṣu pūrvya vasva eka irajyasi /",
  "GV01rvh1-10u:13607": "RV_8,039.10d tvām āpaḥ parisrutaḥ pari yanti svasetavo nabhantām anyake same //",
  "GV01rvh1-10u:13608": "RV_8,040.01a indrāgnī yuvaṃ su naḥ sahantā dāsatho rayim /",
  "GV01rvh1-10u:13609": "RV_8,040.01c yena dṛḷhā samatsv ā vīḷu cit sāhiṣīmahy agnir vaneva vāta in nabhantām anyake same //",
  "GV01rvh1-10u:13610": "RV_8,040.02a nahi vāṃ vavrayāmahe 'thendram id yajāmahe śaviṣṭhaṃ nṛṇāṃ naram /",
  "GV01rvh1-10u:13611": "RV_8,040.02d sa naḥ kadā cid arvatā gamad ā vājasātaye gamad ā medhasātaye nabhantām anyake same //",
  "GV01rvh1-10u:13612": "RV_8,040.03a tā hi madhyam bharāṇām indrāgnī adhikṣitaḥ /",
  "GV01rvh1-10u:13613": "RV_8,040.03c tā u kavitvanā kavī pṛcchyamānā sakhīyate saṃ dhītam aśnutaṃ narā nabhantām anyake same //",
  "GV01rvh1-10u:13614": "RV_8,040.04a abhy arca nabhākavad indrāgnī yajasā girā /",
  "GV01rvh1-10u:13615": "RV_8,040.04c yayor viśvam idaṃ jagad iyaṃ dyauḥ pṛthivī mahy upasthe bibhṛto vasu nabhantām anyake same //",
  "GV01rvh1-10u:13616": "RV_8,040.05a pra brahmāṇi nabhākavad indrāgnibhyām irajyata /",
  "GV01rvh1-10u:13617": "RV_8,040.05c yā saptabudhnam arṇavaṃ jihmabāram aporṇuta indra īśāna ojasā nabhantām anyake same //",
  "GV01rvh1-10u:13618": "RV_8,040.06a api vṛśca purāṇavad vratater iva guṣpitam ojo dāsasya dambhaya /",
  "GV01rvh1-10u:13619": "RV_8,040.06d vayaṃ tad asya sambhṛtaṃ vasv indreṇa vi bhajemahi nabhantām anyake same //",
  "GV01rvh1-10u:13620": "RV_8,040.07a yad indrāgnī janā ime vihvayante tanā girā /",
  "GV01rvh1-10u:13621": "RV_8,040.07c asmākebhir nṛbhir vayaṃ sāsahyāma pṛtanyato vanuyāma vanuṣyato nabhantām anyake same //",
  "GV01rvh1-10u:13622": "RV_8,040.08a yā nu śvetāv avo diva uccarāta upa dyubhiḥ /",
  "GV01rvh1-10u:13623": "RV_8,040.08c indrāgnyor anu vratam uhānā yanti sindhavo yān sīm bandhād amuñcatāṃ nabhantām anyake same //",
  "GV01rvh1-10u:13624": "RV_8,040.09a pūrvīṣ ṭa indropamātayaḥ pūrvīr uta praśastayaḥ sūno hinvasya harivaḥ /",
  "GV01rvh1-10u:13625": "RV_8,040.09d vasvo vīrasyāpṛco yā nu sādhanta no dhiyo nabhantām anyake same //",
  "GV01rvh1-10u:13626": "RV_8,040.10a taṃ śiśītā suvṛktibhis tveṣaṃ satvānam ṛgmiyam /",
  "GV01rvh1-10u:13627": "RV_8,040.10c uto nu cid ya ojasā śuṣṇasyāṇḍāni bhedati jeṣat svarvatīr apo nabhantām anyake same //",
  "GV01rvh1-10u:13628": "RV_8,040.11a taṃ śiśītā svadhvaraṃ satyaṃ satvānam ṛtviyam /",
  "GV01rvh1-10u:13629": "RV_8,040.11c uto nu cid ya ohata āṇḍā śuṣṇasya bhedaty ajaiḥ svarvatīr apo nabhantām anyake same //",
  "GV01rvh1-10u:13630": "RV_8,040.12a evendrāgnibhyām pitṛvan navīyo mandhātṛvad aṅgirasvad avāci /",
  "GV01rvh1-10u:13631": "RV_8,040.12c tridhātunā śarmaṇā pātam asmān vayaṃ syāma patayo rayīṇām //",
  "GV01rvh1-10u:13632": "RV_8,041.01a asmā ū ṣu prabhūtaye varuṇāya marudbhyo 'rcā viduṣṭarebhyaḥ /",
  "GV01rvh1-10u:13633": "RV_8,041.01d yo dhītā mānuṣāṇām paśvo gā iva rakṣati nabhantām anyake same //",
  "GV01rvh1-10u:13634": "RV_8,041.02a tam ū ṣu samanā girā pitṝṇāṃ ca manmabhiḥ /",
  "GV01rvh1-10u:13635": "RV_8,041.02c nābhākasya praśastibhir yaḥ sindhūnām upodaye saptasvasā sa madhyamo nabhantām anyake same //",
  "GV01rvh1-10u:13636": "RV_8,041.03a sa kṣapaḥ pari ṣasvaje ny usro māyayā dadhe sa viśvam pari darśataḥ /",
  "GV01rvh1-10u:13637": "RV_8,041.03d tasya venīr anu vratam uṣas tisro avardhayan nabhantām anyake same //",
  "GV01rvh1-10u:13638": "RV_8,041.04a yaḥ kakubho nidhārayaḥ pṛthivyām adhi darśataḥ /",
  "GV01rvh1-10u:13639": "RV_8,041.04c sa mātā pūrvyam padaṃ tad varuṇasya saptyaṃ sa hi gopā iveryo nabhantām anyake same //",
  "GV01rvh1-10u:13640": "RV_8,041.05a yo dhartā bhuvanānāṃ ya usrāṇām apīcyā veda nāmāni guhyā /",
  "GV01rvh1-10u:13641": "RV_8,041.05d sa kaviḥ kāvyā puru rūpaṃ dyaur iva puṣyati nabhantām anyake same //",
  "GV01rvh1-10u:13642": "RV_8,041.06a yasmin viśvāni kāvyā cakre nābhir iva śritā /",
  "GV01rvh1-10u:13643": "RV_8,041.06c tritaṃ jūtī saparyata vraje gāvo na saṃyuje yuje aśvāṃ ayukṣata nabhantām anyake same //",
  "GV01rvh1-10u:13644": "RV_8,041.07a ya āsv atka āśaye viśvā jātāny eṣām /",
  "GV01rvh1-10u:13645": "RV_8,041.07c pari dhāmāni marmṛśad varuṇasya puro gaye viśve devā anu vrataṃ nabhantām anyake same //",
  "GV01rvh1-10u:13646": "RV_8,041.08a sa samudro apīcyas turo dyām iva rohati ni yad āsu yajur dadhe /",
  "GV01rvh1-10u:13647": "RV_8,041.08d sa māyā arcinā padāstṛṇān nākam āruhan nabhantām anyake same //",
  "GV01rvh1-10u:13648": "RV_8,041.09a yasya śvetā vicakṣaṇā tisro bhūmīr adhikṣitaḥ /",
  "GV01rvh1-10u:13649": "RV_8,041.09c trir uttarāṇi papratur varuṇasya dhruvaṃ sadaḥ sa saptānām irajyati nabhantām anyake same //",
  "GV01rvh1-10u:13650": "RV_8,041.10a yaḥ śvetāṃ adhinirṇijaś cakre kṛṣṇāṃ anu vratā /",
  "GV01rvh1-10u:13651": "RV_8,041.10c sa dhāma pūrvyam mame ya skambhena vi rodasī ajo na dyām adhārayan nabhantām anyake same //",
  "GV01rvh1-10u:13652": "RV_8,042.01a astabhnād dyām asuro viśvavedā amimīta varimāṇam pṛthivyāḥ /",
  "GV01rvh1-10u:13653": "RV_8,042.01c āsīdad viśvā bhuvanāni samrāḍ viśvet tāni varuṇasya vratāni //",
  "GV01rvh1-10u:13654": "RV_8,042.02a evā vandasva varuṇam bṛhantaṃ namasyā dhīram amṛtasya gopām /",
  "GV01rvh1-10u:13655": "RV_8,042.02c sa naḥ śarma trivarūthaṃ vi yaṃsat pātaṃ no dyāvāpṛthivī upasthe //",
  "GV01rvh1-10u:13656": "RV_8,042.03a imāṃ dhiyaṃ śikṣamāṇasya deva kratuṃ dakṣaṃ varuṇa saṃ śiśādhi /",
  "GV01rvh1-10u:13657": "RV_8,042.03c yayāti viśvā duritā tarema sutarmāṇam adhi nāvaṃ ruhema //",
  "GV01rvh1-10u:13658": "RV_8,042.04a ā vāṃ grāvāṇo aśvinā dhībhir viprā acucyavuḥ /",
  "GV01rvh1-10u:13659": "RV_8,042.04c nāsatyā somapītaye nabhantām anyake same //",
  "GV01rvh1-10u:13660": "RV_8,042.05a yathā vām atrir aśvinā gīrbhir vipro ajohavīt /",
  "GV01rvh1-10u:13661": "RV_8,042.05c nāsatyā somapītaye nabhantām anyake same //",
  "GV01rvh1-10u:13662": "RV_8,042.06a evā vām ahva ūtaye yathāhuvanta medhirāḥ /",
  "GV01rvh1-10u:13663": "RV_8,042.06c nāsatyā somapītaye nabhantām anyake same //",
  "GV01rvh1-10u:13664": "RV_8,043.01a ime viprasya vedhaso 'gner astṛtayajvanaḥ /",
  "GV01rvh1-10u:13665": "RV_8,043.01c gira stomāsa īrate //",
  "GV01rvh1-10u:13666": "RV_8,043.02a asmai te pratiharyate jātavedo vicarṣaṇe /",
  "GV01rvh1-10u:13667": "RV_8,043.02c agne janāmi suṣṭutim //",
  "GV01rvh1-10u:13668": "RV_8,043.03a ārokā iva ghed aha tigmā agne tava tviṣaḥ /",
  "GV01rvh1-10u:13669": "RV_8,043.03c dadbhir vanāni bapsati //",
  "GV01rvh1-10u:13670": "RV_8,043.04a harayo dhūmaketavo vātajūtā upa dyavi /",
  "GV01rvh1-10u:13671": "RV_8,043.04c yatante vṛthag agnayaḥ //",
  "GV01rvh1-10u:13672": "RV_8,043.05a ete tye vṛthag agnaya iddhāsaḥ sam adṛkṣata /",
  "GV01rvh1-10u:13673": "RV_8,043.05c uṣasām iva ketavaḥ //",
  "GV01rvh1-10u:13674": "RV_8,043.06a kṛṣṇā rajāṃsi patsutaḥ prayāṇe jātavedasaḥ /",
  "GV01rvh1-10u:13675": "RV_8,043.06c agnir yad rodhati kṣami //",
  "GV01rvh1-10u:13676": "RV_8,043.07a dhāsiṃ kṛṇvāna oṣadhīr bapsad agnir na vāyati /",
  "GV01rvh1-10u:13677": "RV_8,043.07c punar yan taruṇīr api //",
  "GV01rvh1-10u:13678": "RV_8,043.08a jihvābhir aha nannamad arciṣā jañjaṇābhavan /",
  "GV01rvh1-10u:13679": "RV_8,043.08c agnir vaneṣu rocate //",
  "GV01rvh1-10u:13680": "RV_8,043.09a apsv agne sadhiṣ ṭava sauṣadhīr anu rudhyase /",
  "GV01rvh1-10u:13681": "RV_8,043.09c garbhe sañ jāyase punaḥ //",
  "GV01rvh1-10u:13682": "RV_8,043.10a ud agne tava tad ghṛtād arcī rocata āhutam /",
  "GV01rvh1-10u:13683": "RV_8,043.10c niṃsānaṃ juhvo mukhe //",
  "GV01rvh1-10u:13684": "RV_8,043.11a ukṣānnāya vaśānnāya somapṛṣṭhāya vedhase /",
  "GV01rvh1-10u:13685": "RV_8,043.11c stomair vidhemāgnaye //",
  "GV01rvh1-10u:13686": "RV_8,043.12a uta tvā namasā vayaṃ hotar vareṇyakrato /",
  "GV01rvh1-10u:13687": "RV_8,043.12c agne samidbhir īmahe //",
  "GV01rvh1-10u:13688": "RV_8,043.13a uta tvā bhṛguvac chuce manuṣvad agna āhuta /",
  "GV01rvh1-10u:13689": "RV_8,043.13c aṅgirasvad dhavāmahe //",
  "GV01rvh1-10u:13690": "RV_8,043.14a tvaṃ hy agne agninā vipro vipreṇa san satā /",
  "GV01rvh1-10u:13691": "RV_8,043.14c sakhā sakhyā samidhyase //",
  "GV01rvh1-10u:13692": "RV_8,043.15a sa tvaṃ viprāya dāśuṣe rayiṃ dehi sahasriṇam /",
  "GV01rvh1-10u:13693": "RV_8,043.15c agne vīravatīm iṣam //",
  "GV01rvh1-10u:13694": "RV_8,043.16a agne bhrātaḥ sahaskṛta rohidaśva śucivrata /",
  "GV01rvh1-10u:13695": "RV_8,043.16c imaṃ stomaṃ juṣasva me //",
  "GV01rvh1-10u:13696": "RV_8,043.17a uta tvāgne mama stuto vāśrāya pratiharyate /",
  "GV01rvh1-10u:13697": "RV_8,043.17c goṣṭhaṃ gāva ivāśata //",
  "GV01rvh1-10u:13698": "RV_8,043.18a tubhyaṃ tā aṅgirastama viśvāḥ sukṣitayaḥ pṛthak /",
  "GV01rvh1-10u:13699": "RV_8,043.18c agne kāmāya yemire //",
  "GV01rvh1-10u:13700": "RV_8,043.19a agniṃ dhībhir manīṣiṇo medhirāso vipaścitaḥ /",
  "GV01rvh1-10u:13701": "RV_8,043.19c admasadyāya hinvire //",
  "GV01rvh1-10u:13702": "RV_8,043.20a taṃ tvām ajmeṣu vājinaṃ tanvānā agne adhvaram /",
  "GV01rvh1-10u:13703": "RV_8,043.20c vahniṃ hotāram īḷate //",
  "GV01rvh1-10u:13704": "RV_8,043.21a purutrā hi sadṛṅṅ asi viśo viśvā anu prabhuḥ /",
  "GV01rvh1-10u:13705": "RV_8,043.21c samatsu tvā havāmahe //",
  "GV01rvh1-10u:13706": "RV_8,043.22a tam īḷiṣva ya āhuto 'gnir vibhrājate ghṛtaiḥ /",
  "GV01rvh1-10u:13707": "RV_8,043.22c imaṃ naḥ śṛṇavad dhavam //",
  "GV01rvh1-10u:13708": "RV_8,043.23a taṃ tvā vayaṃ havāmahe śṛṇvantaṃ jātavedasam /",
  "GV01rvh1-10u:13709": "RV_8,043.23c agne ghnantam apa dviṣaḥ //",
  "GV01rvh1-10u:13710": "RV_8,043.24a viśāṃ rājānam adbhutam adhyakṣaṃ dharmaṇām imam /",
  "GV01rvh1-10u:13711": "RV_8,043.24c agnim īḷe sa u śravat //",
  "GV01rvh1-10u:13712": "RV_8,043.25a agniṃ viśvāyuvepasam maryaṃ na vājinaṃ hitam /",
  "GV01rvh1-10u:13713": "RV_8,043.25c saptiṃ na vājayāmasi //",
  "GV01rvh1-10u:13714": "RV_8,043.26a ghnan mṛdhrāṇy apa dviṣo dahan rakṣāṃsi viśvahā /",
  "GV01rvh1-10u:13715": "RV_8,043.26c agne tigmena dīdihi //",
  "GV01rvh1-10u:13716": "RV_8,043.27a yaṃ tvā janāsa indhate manuṣvad aṅgirastama /",
  "GV01rvh1-10u:13717": "RV_8,043.27c agne sa bodhi me vacaḥ //",
  "GV01rvh1-10u:13718": "RV_8,043.28a yad agne divijā asy apsujā vā sahaskṛta /",
  "GV01rvh1-10u:13719": "RV_8,043.28c taṃ tvā gīrbhir havāmahe //",
  "GV01rvh1-10u:13720": "RV_8,043.29a tubhyaṃ ghet te janā ime viśvāḥ sukṣitayaḥ pṛthak /",
  "GV01rvh1-10u:13721": "RV_8,043.29c dhāsiṃ hinvanty attave //",
  "GV01rvh1-10u:13722": "RV_8,043.30a te ghed agne svādhyo 'hā viśvā nṛcakṣasaḥ /",
  "GV01rvh1-10u:13723": "RV_8,043.30c tarantaḥ syāma durgahā //",
  "GV01rvh1-10u:13724": "RV_8,043.31a agnim mandram purupriyaṃ śīram pāvakaśociṣam /",
  "GV01rvh1-10u:13725": "RV_8,043.31c hṛdbhir mandrebhir īmahe //",
  "GV01rvh1-10u:13726": "RV_8,043.32a sa tvam agne vibhāvasuḥ sṛjan sūryo na raśmibhiḥ /",
  "GV01rvh1-10u:13727": "RV_8,043.32c śardhan tamāṃsi jighnase //",
  "GV01rvh1-10u:13728": "RV_8,043.33a tat te sahasva īmahe dātraṃ yan nopadasyati /",
  "GV01rvh1-10u:13729": "RV_8,043.33c tvad agne vāryaṃ vasu //",
  "GV01rvh1-10u:13730": "RV_8,044.01a samidhāgniṃ duvasyata ghṛtair bodhayatātithim /",
  "GV01rvh1-10u:13731": "RV_8,044.01c āsmin havyā juhotana //",
  "GV01rvh1-10u:13732": "RV_8,044.02a agne stomaṃ juṣasva me vardhasvānena manmanā /",
  "GV01rvh1-10u:13733": "RV_8,044.02c prati sūktāni harya naḥ //",
  "GV01rvh1-10u:13734": "RV_8,044.03a agniṃ dūtam puro dadhe havyavāham upa bruve /",
  "GV01rvh1-10u:13735": "RV_8,044.03c devāṃ ā sādayād iha //",
  "GV01rvh1-10u:13736": "RV_8,044.04a ut te bṛhanto arcayaḥ samidhānasya dīdivaḥ /",
  "GV01rvh1-10u:13737": "RV_8,044.04c agne śukrāsa īrate //",
  "GV01rvh1-10u:13738": "RV_8,044.05a upa tvā juhvo mama ghṛtācīr yantu haryata /",
  "GV01rvh1-10u:13739": "RV_8,044.05c agne havyā juṣasva naḥ //",
  "GV01rvh1-10u:13740": "RV_8,044.06a mandraṃ hotāram ṛtvijaṃ citrabhānuṃ vibhāvasum /",
  "GV01rvh1-10u:13741": "RV_8,044.06c agnim īḷe sa u śravat //",
  "GV01rvh1-10u:13742": "RV_8,044.07a pratnaṃ hotāram īḍyaṃ juṣṭam agniṃ kavikratum /",
  "GV01rvh1-10u:13743": "RV_8,044.07c adhvarāṇām abhiśriyam //",
  "GV01rvh1-10u:13744": "RV_8,044.08a juṣāṇo aṅgirastamemā havyāny ānuṣak /",
  "GV01rvh1-10u:13745": "RV_8,044.08c agne yajñaṃ naya ṛtuthā //",
  "GV01rvh1-10u:13746": "RV_8,044.09a samidhāna u santya śukraśoca ihā vaha /",
  "GV01rvh1-10u:13747": "RV_8,044.09c cikitvān daivyaṃ janam //",
  "GV01rvh1-10u:13748": "RV_8,044.10a vipraṃ hotāram adruhaṃ dhūmaketuṃ vibhāvasum /",
  "GV01rvh1-10u:13749": "RV_8,044.10c yajñānāṃ ketum īmahe //",
  "GV01rvh1-10u:13750": "RV_8,044.11a agne ni pāhi nas tvam prati ṣma deva rīṣataḥ /",
  "GV01rvh1-10u:13751": "RV_8,044.11c bhindhi dveṣaḥ sahaskṛta //",
  "GV01rvh1-10u:13752": "RV_8,044.12a agniḥ pratnena manmanā śumbhānas tanvaṃ svām /",
  "GV01rvh1-10u:13753": "RV_8,044.12c kavir vipreṇa vāvṛdhe //",
  "GV01rvh1-10u:13754": "RV_8,044.13a ūrjo napātam ā huve 'gnim pāvakaśociṣam /",
  "GV01rvh1-10u:13755": "RV_8,044.13c asmin yajñe svadhvare //",
  "GV01rvh1-10u:13756": "RV_8,044.14a sa no mitramahas tvam agne śukreṇa śociṣā /",
  "GV01rvh1-10u:13757": "RV_8,044.14c devair ā satsi barhiṣi //",
  "GV01rvh1-10u:13758": "RV_8,044.15a yo agniṃ tanvo dame devam martaḥ saparyati /",
  "GV01rvh1-10u:13759": "RV_8,044.15c tasmā id dīdayad vasu //",
  "GV01rvh1-10u:13760": "RV_8,044.16a agnir mūrdhā divaḥ kakut patiḥ pṛthivyā ayam /",
  "GV01rvh1-10u:13761": "RV_8,044.16c apāṃ retāṃsi jinvati //",
  "GV01rvh1-10u:13762": "RV_8,044.17a ud agne śucayas tava śukrā bhrājanta īrate /",
  "GV01rvh1-10u:13763": "RV_8,044.17c tava jyotīṃṣy arcayaḥ //",
  "GV01rvh1-10u:13764": "RV_8,044.18a īśiṣe vāryasya hi dātrasyāgne svarpatiḥ /",
  "GV01rvh1-10u:13765": "RV_8,044.18c stotā syāṃ tava śarmaṇi //",
  "GV01rvh1-10u:13766": "RV_8,044.19a tvām agne manīṣiṇas tvāṃ hinvanti cittibhiḥ /",
  "GV01rvh1-10u:13767": "RV_8,044.19c tvāṃ vardhantu no giraḥ //",
  "GV01rvh1-10u:13768": "RV_8,044.20a adabdhasya svadhāvato dūtasya rebhataḥ sadā /",
  "GV01rvh1-10u:13769": "RV_8,044.20c agneḥ sakhyaṃ vṛṇīmahe //",
  "GV01rvh1-10u:13770": "RV_8,044.21a agniḥ śucivratatamaḥ śucir vipraḥ śuciḥ kaviḥ /",
  "GV01rvh1-10u:13771": "RV_8,044.21c śucī rocata āhutaḥ //",
  "GV01rvh1-10u:13772": "RV_8,044.22a uta tvā dhītayo mama giro vardhantu viśvahā /",
  "GV01rvh1-10u:13773": "RV_8,044.22c agne sakhyasya bodhi naḥ //",
  "GV01rvh1-10u:13774": "RV_8,044.23a yad agne syām ahaṃ tvaṃ tvaṃ vā ghā syā aham /",
  "GV01rvh1-10u:13775": "RV_8,044.23c syuṣ ṭe satyā ihāśiṣaḥ //",
  "GV01rvh1-10u:13776": "RV_8,044.24a vasur vasupatir hi kam asy agne vibhāvasuḥ /",
  "GV01rvh1-10u:13777": "RV_8,044.24c syāma te sumatāv api //",
  "GV01rvh1-10u:13778": "RV_8,044.25a agne dhṛtavratāya te samudrāyeva sindhavaḥ /",
  "GV01rvh1-10u:13779": "RV_8,044.25c giro vāśrāsa īrate //",
  "GV01rvh1-10u:13780": "RV_8,044.26a yuvānaṃ viśpatiṃ kaviṃ viśvādam puruvepasam /",
  "GV01rvh1-10u:13781": "RV_8,044.26c agniṃ śumbhāmi manmabhiḥ //",
  "GV01rvh1-10u:13782": "RV_8,044.27a yajñānāṃ rathye vayaṃ tigmajambhāya vīḷave /",
  "GV01rvh1-10u:13783": "RV_8,044.27c stomair iṣemāgnaye //",
  "GV01rvh1-10u:13784": "RV_8,044.28a ayam agne tve api jaritā bhūtu santya /",
  "GV01rvh1-10u:13785": "RV_8,044.28c tasmai pāvaka mṛḷaya //",
  "GV01rvh1-10u:13786": "RV_8,044.29a dhīro hy asy admasad vipro na jāgṛviḥ sadā /",
  "GV01rvh1-10u:13787": "RV_8,044.29c agne dīdayasi dyavi //",
  "GV01rvh1-10u:13788": "RV_8,044.30a purāgne duritebhyaḥ purā mṛdhrebhyaḥ kave /",
  "GV01rvh1-10u:13789": "RV_8,044.30c pra ṇa āyur vaso tira //",
  "GV01rvh1-10u:13790": "RV_8,045.01a ā ghā ye agnim indhate stṛṇanti barhir ānuṣak /",
  "GV01rvh1-10u:13791": "RV_8,045.01c yeṣām indro yuvā sakhā //",
  "GV01rvh1-10u:13792": "RV_8,045.02a bṛhann id idhma eṣām bhūri śastam pṛthuḥ svaruḥ /",
  "GV01rvh1-10u:13793": "RV_8,045.02c yeṣām indro yuvā sakhā //",
  "GV01rvh1-10u:13794": "RV_8,045.03a ayuddha id yudhā vṛtaṃ śūra ājati satvabhiḥ /",
  "GV01rvh1-10u:13795": "RV_8,045.03c yeṣām indro yuvā sakhā //",
  "GV01rvh1-10u:13796": "RV_8,045.04a ā bundaṃ vṛtrahā dade jātaḥ pṛcchad vi mātaram /",
  "GV01rvh1-10u:13797": "RV_8,045.04c ka ugrāḥ ke ha śṛṇvire //",
  "GV01rvh1-10u:13798": "RV_8,045.05a prati tvā śavasī vadad girāv apso na yodhiṣat /",
  "GV01rvh1-10u:13799": "RV_8,045.05c yas te śatrutvam ācake //",
  "GV01rvh1-10u:13800": "RV_8,045.06a uta tvam maghavañ chṛṇu yas te vaṣṭi vavakṣi tat /",
  "GV01rvh1-10u:13801": "RV_8,045.06c yad vīḷayāsi vīḷu tat //",
  "GV01rvh1-10u:13802": "RV_8,045.07a yad ājiṃ yāty ājikṛd indraḥ svaśvayur upa /",
  "GV01rvh1-10u:13803": "RV_8,045.07c rathītamo rathīnām //",
  "GV01rvh1-10u:13804": "RV_8,045.08a vi ṣu viśvā abhiyujo vajrin viṣvag yathā vṛha /",
  "GV01rvh1-10u:13805": "RV_8,045.08c bhavā naḥ suśravastamaḥ //",
  "GV01rvh1-10u:13806": "RV_8,045.09a asmākaṃ su ratham pura indraḥ kṛṇotu sātaye /",
  "GV01rvh1-10u:13807": "RV_8,045.09c na yaṃ dhūrvanti dhūrtayaḥ //",
  "GV01rvh1-10u:13808": "RV_8,045.10a vṛjyāma te pari dviṣo 'raṃ te śakra dāvane /",
  "GV01rvh1-10u:13809": "RV_8,045.10c gamemed indra gomataḥ //",
  "GV01rvh1-10u:13810": "RV_8,045.11a śanaiś cid yanto adrivo 'śvāvantaḥ śatagvinaḥ /",
  "GV01rvh1-10u:13811": "RV_8,045.11c vivakṣaṇā anehasaḥ //",
  "GV01rvh1-10u:13812": "RV_8,045.12a ūrdhvā hi te dive-dive sahasrā sūnṛtā śatā /",
  "GV01rvh1-10u:13813": "RV_8,045.12c jaritṛbhyo vimaṃhate //",
  "GV01rvh1-10u:13814": "RV_8,045.13a vidmā hi tvā dhanañjayam indra dṛḷhā cid ārujam /",
  "GV01rvh1-10u:13815": "RV_8,045.13c ādāriṇaṃ yathā gayam //",
  "GV01rvh1-10u:13816": "RV_8,045.14a kakuhaṃ cit tvā kave mandantu dhṛṣṇav indavaḥ /",
  "GV01rvh1-10u:13817": "RV_8,045.14c ā tvā paṇiṃ yad īmahe //",
  "GV01rvh1-10u:13818": "RV_8,045.15a yas te revāṃ adāśuriḥ pramamarṣa maghattaye /",
  "GV01rvh1-10u:13819": "RV_8,045.15c tasya no veda ā bhara //",
  "GV01rvh1-10u:13820": "RV_8,045.16a ima u tvā vi cakṣate sakhāya indra sominaḥ /",
  "GV01rvh1-10u:13821": "RV_8,045.16c puṣṭāvanto yathā paśum //",
  "GV01rvh1-10u:13822": "RV_8,045.17a uta tvābadhiraṃ vayaṃ śrutkarṇaṃ santam ūtaye /",
  "GV01rvh1-10u:13823": "RV_8,045.17c dūrād iha havāmahe //",
  "GV01rvh1-10u:13824": "RV_8,045.18a yac chuśrūyā imaṃ havaṃ durmarṣaṃ cakriyā uta /",
  "GV01rvh1-10u:13825": "RV_8,045.18c bhaver āpir no antamaḥ //",
  "GV01rvh1-10u:13826": "RV_8,045.19a yac cid dhi te api vyathir jaganvāṃso amanmahi /",
  "GV01rvh1-10u:13827": "RV_8,045.19c godā id indra bodhi naḥ //",
  "GV01rvh1-10u:13828": "RV_8,045.20a ā tvā rambhaṃ na jivrayo rarabhmā śavasas pate /",
  "GV01rvh1-10u:13829": "RV_8,045.20c uśmasi tvā sadhastha ā //",
  "GV01rvh1-10u:13830": "RV_8,045.21a stotram indrāya gāyata purunṛmṇāya satvane /",
  "GV01rvh1-10u:13831": "RV_8,045.21c nakir yaṃ vṛṇvate yudhi //",
  "GV01rvh1-10u:13832": "RV_8,045.22a abhi tvā vṛṣabhā sute sutaṃ sṛjāmi pītaye /",
  "GV01rvh1-10u:13833": "RV_8,045.22c tṛmpā vy aśnuhī madam //",
  "GV01rvh1-10u:13834": "RV_8,045.23a mā tvā mūrā aviṣyavo mopahasvāna ā dabhan /",
  "GV01rvh1-10u:13835": "RV_8,045.23c mākīm brahmadviṣo vanaḥ //",
  "GV01rvh1-10u:13836": "RV_8,045.24a iha tvā goparīṇasā mahe mandantu rādhase /",
  "GV01rvh1-10u:13837": "RV_8,045.24c saro gauro yathā piba //",
  "GV01rvh1-10u:13838": "RV_8,045.25a yā vṛtrahā parāvati sanā navā ca cucyuve /",
  "GV01rvh1-10u:13839": "RV_8,045.25c tā saṃsatsu pra vocata //",
  "GV01rvh1-10u:13840": "RV_8,045.26a apibat kadruvaḥ sutam indraḥ sahasrabāhve /",
  "GV01rvh1-10u:13841": "RV_8,045.26c atrādediṣṭa pauṃsyam //",
  "GV01rvh1-10u:13842": "RV_8,045.27a satyaṃ tat turvaśe yadau vidāno ahnavāyyam /",
  "GV01rvh1-10u:13843": "RV_8,045.27c vy ānaṭ turvaṇe śami //",
  "GV01rvh1-10u:13844": "RV_8,045.28a taraṇiṃ vo janānāṃ tradaṃ vājasya gomataḥ /",
  "GV01rvh1-10u:13845": "RV_8,045.28c samānam u pra śaṃsiṣam //",
  "GV01rvh1-10u:13846": "RV_8,045.29a ṛbhukṣaṇaṃ na vartava uktheṣu tugryāvṛdham /",
  "GV01rvh1-10u:13847": "RV_8,045.29c indraṃ some sacā sute //",
  "GV01rvh1-10u:13848": "RV_8,045.30a yaḥ kṛntad id vi yonyaṃ triśokāya girim pṛthum /",
  "GV01rvh1-10u:13849": "RV_8,045.30c gobhyo gātuṃ niretave //",
  "GV01rvh1-10u:13850": "RV_8,045.31a yad dadhiṣe manasyasi mandānaḥ pred iyakṣasi /",
  "GV01rvh1-10u:13851": "RV_8,045.31c mā tat kar indra mṛḷaya //",
  "GV01rvh1-10u:13852": "RV_8,045.32a dabhraṃ cid dhi tvāvataḥ kṛtaṃ śṛṇve adhi kṣami /",
  "GV01rvh1-10u:13853": "RV_8,045.32c jigātv indra te manaḥ //",
  "GV01rvh1-10u:13854": "RV_8,045.33a taved u tāḥ sukīrtayo 'sann uta praśastayaḥ /",
  "GV01rvh1-10u:13855": "RV_8,045.33c yad indra mṛḷayāsi naḥ //",
  "GV01rvh1-10u:13856": "RV_8,045.34a mā na ekasminn āgasi mā dvayor uta triṣu /",
  "GV01rvh1-10u:13857": "RV_8,045.34c vadhīr mā śūra bhūriṣu //",
  "GV01rvh1-10u:13858": "RV_8,045.35a bibhayā hi tvāvata ugrād abhiprabhaṅgiṇaḥ /",
  "GV01rvh1-10u:13859": "RV_8,045.35c dasmād aham ṛtīṣahaḥ //",
  "GV01rvh1-10u:13860": "RV_8,045.36a mā sakhyuḥ śūnam ā vide mā putrasya prabhūvaso /",
  "GV01rvh1-10u:13861": "RV_8,045.36c āvṛtvad bhūtu te manaḥ //",
  "GV01rvh1-10u:13862": "RV_8,045.37a ko nu maryā amithitaḥ sakhā sakhāyam abravīt /",
  "GV01rvh1-10u:13863": "RV_8,045.37c jahā ko asmad īṣate //",
  "GV01rvh1-10u:13864": "RV_8,045.38a evāre vṛṣabhā sute 'sinvan bhūry āvayaḥ /",
  "GV01rvh1-10u:13865": "RV_8,045.38c śvaghnīva nivatā caran //",
  "GV01rvh1-10u:13866": "RV_8,045.39a ā ta etā vacoyujā harī gṛbhṇe sumadrathā /",
  "GV01rvh1-10u:13867": "RV_8,045.39c yad īm brahmabhya id dadaḥ //",
  "GV01rvh1-10u:13868": "RV_8,045.40a bhindhi viśvā apa dviṣaḥ pari bādho jahī mṛdhaḥ /",
  "GV01rvh1-10u:13869": "RV_8,045.40c vasu spārhaṃ tad ā bhara //",
  "GV01rvh1-10u:13870": "RV_8,045.41a yad vīḷāv indra yat sthire yat parśāne parābhṛtam /",
  "GV01rvh1-10u:13871": "RV_8,045.41c vasu spārhaṃ tad ā bhara //",
  "GV01rvh1-10u:13872": "RV_8,045.42a yasya te viśvamānuṣo bhūrer dattasya vedati /",
  "GV01rvh1-10u:13873": "RV_8,045.42c vasu spārhaṃ tad ā bhara //",
  "GV01rvh1-10u:13874": "RV_8,046.01a tvāvataḥ purūvaso vayam indra praṇetaḥ /",
  "GV01rvh1-10u:13875": "RV_8,046.01c smasi sthātar harīṇām //",
  "GV01rvh1-10u:13876": "RV_8,046.02a tvāṃ hi satyam adrivo vidma dātāram iṣām /",
  "GV01rvh1-10u:13877": "RV_8,046.02c vidma dātāraṃ rayīṇām //",
  "GV01rvh1-10u:13878": "RV_8,046.03a ā yasya te mahimānaṃ śatamūte śatakrato /",
  "GV01rvh1-10u:13879": "RV_8,046.03c gīrbhir gṛṇanti kāravaḥ //",
  "GV01rvh1-10u:13880": "RV_8,046.04a sunītho ghā sa martyo yam maruto yam aryamā /",
  "GV01rvh1-10u:13881": "RV_8,046.04c mitraḥ pānty adruhaḥ //",
  "GV01rvh1-10u:13882": "RV_8,046.05a dadhāno gomad aśvavat suvīryam ādityajūta edhate /",
  "GV01rvh1-10u:13883": "RV_8,046.05c sadā rāyā puruspṛhā //",
  "GV01rvh1-10u:13884": "RV_8,046.06a tam indraṃ dānam īmahe śavasānam abhīrvam /",
  "GV01rvh1-10u:13885": "RV_8,046.06c īśānaṃ rāya īmahe //",
  "GV01rvh1-10u:13886": "RV_8,046.07a tasmin hi santy ūtayo viśvā abhīravaḥ sacā /",
  "GV01rvh1-10u:13887": "RV_8,046.07c tam ā vahantu saptayaḥ purūvasum madāya harayaḥ sutam //",
  "GV01rvh1-10u:13888": "RV_8,046.08a yas te mado vareṇyo ya indra vṛtrahantamaḥ /",
  "GV01rvh1-10u:13889": "RV_8,046.08c ya ādadiḥ svar nṛbhir yaḥ pṛtanāsu duṣṭaraḥ //",
  "GV01rvh1-10u:13890": "RV_8,046.09a yo duṣṭaro viśvavāra śravāyyo vājeṣv asti tarutā /",
  "GV01rvh1-10u:13891": "RV_8,046.09c sa naḥ śaviṣṭha savanā vaso gahi gamema gomati vraje //",
  "GV01rvh1-10u:13892": "RV_8,046.10a gavyo ṣu ṇo yathā purāśvayota rathayā /",
  "GV01rvh1-10u:13893": "RV_8,046.10c varivasya mahāmaha //",
  "GV01rvh1-10u:13894": "RV_8,046.11a nahi te śūra rādhaso 'ntaṃ vindāmi satrā /",
  "GV01rvh1-10u:13895": "RV_8,046.11c daśasyā no maghavan nū cid adrivo dhiyo vājebhir āvitha //",
  "GV01rvh1-10u:13896": "RV_8,046.12a ya ṛṣvaḥ śrāvayatsakhā viśvet sa veda janimā puruṣṭutaḥ /",
  "GV01rvh1-10u:13897": "RV_8,046.12c taṃ viśve mānuṣā yugendraṃ havante taviṣaṃ yatasrucaḥ //",
  "GV01rvh1-10u:13898": "RV_8,046.13a sa no vājeṣv avitā purūvasuḥ purasthātā maghavā vṛtrahā bhuvat //",
  "GV01rvh1-10u:13899": "RV_8,046.14a abhi vo vīram andhaso madeṣu gāya girā mahā vicetasam /",
  "GV01rvh1-10u:13900": "RV_8,046.14c indraṃ nāma śrutyaṃ śākinaṃ vaco yathā //",
  "GV01rvh1-10u:13901": "RV_8,046.15a dadī rekṇas tanve dadir vasu dadir vājeṣu puruhūta vājinam /",
  "GV01rvh1-10u:13902": "RV_8,046.15c nūnam atha //",
  "GV01rvh1-10u:13903": "RV_8,046.16a viśveṣām irajyantaṃ vasūnāṃ sāsahvāṃsaṃ cid asya varpasaḥ /",
  "GV01rvh1-10u:13904": "RV_8,046.16c kṛpayato nūnam aty atha //",
  "GV01rvh1-10u:13905": "RV_8,046.17a mahaḥ su vo aram iṣe stavāmahe mīḷhuṣe araṅgamāya jagmaye /",
  "GV01rvh1-10u:13906": "RV_8,046.17c yajñebhir gīrbhir viśvamanuṣām marutām iyakṣasi gāye tvā namasā girā //",
  "GV01rvh1-10u:13907": "RV_8,046.18a ye pātayante ajmabhir girīṇāṃ snubhir eṣām /",
  "GV01rvh1-10u:13908": "RV_8,046.18c yajñam mahiṣvaṇīnāṃ sumnaṃ tuviṣvaṇīnām prādhvare //",
  "GV01rvh1-10u:13909": "RV_8,046.19a prabhaṅgaṃ durmatīnām indra śaviṣṭhā bhara /",
  "GV01rvh1-10u:13910": "RV_8,046.19c rayim asmabhyaṃ yujyaṃ codayanmate jyeṣṭhaṃ codayanmate //",
  "GV01rvh1-10u:13911": "RV_8,046.20a sanitaḥ susanitar ugra citra cetiṣṭha sūnṛta /",
  "GV01rvh1-10u:13912": "RV_8,046.20c prāsahā samrāṭ sahuriṃ sahantam bhujyuṃ vājeṣu pūrvyam //",
  "GV01rvh1-10u:13913": "RV_8,046.21a ā sa etu ya īvad āṃ adevaḥ pūrtam ādade /",
  "GV01rvh1-10u:13914": "RV_8,046.21c yathā cid vaśo aśvyaḥ pṛthuśravasi kānīte 'syā vyuṣy ādade //",
  "GV01rvh1-10u:13915": "RV_8,046.22a ṣaṣṭiṃ sahasrāśvyasyāyutāsanam uṣṭrānāṃ viṃśatiṃ śatā /",
  "GV01rvh1-10u:13916": "RV_8,046.22c daśa śyāvīnāṃ śatā daśa tryaruṣīṇāṃ daśa gavāṃ sahasrā //",
  "GV01rvh1-10u:13917": "RV_8,046.23a daśa śyāvā ṛdhadrayo vītavārāsa āśavaḥ /",
  "GV01rvh1-10u:13918": "RV_8,046.23c mathrā nemiṃ ni vāvṛtuḥ //",
  "GV01rvh1-10u:13919": "RV_8,046.24a dānāsaḥ pṛthuśravasaḥ kānītasya surādhasaḥ /",
  "GV01rvh1-10u:13920": "RV_8,046.24c rathaṃ hiraṇyayaṃ dadan maṃhiṣṭhaḥ sūrir abhūd varṣiṣṭham akṛta śravaḥ //",
  "GV01rvh1-10u:13921": "RV_8,046.25a ā no vāyo mahe tane yāhi makhāya pājase /",
  "GV01rvh1-10u:13922": "RV_8,046.25c vayaṃ hi te cakṛmā bhūri dāvane sadyaś cin mahi dāvane //",
  "GV01rvh1-10u:13923": "RV_8,046.26a yo aśvebhir vahate vasta usrās triḥ sapta saptatīnām /",
  "GV01rvh1-10u:13924": "RV_8,046.26c ebhiḥ somebhiḥ somasudbhiḥ somapā dānāya śukrapūtapāḥ //",
  "GV01rvh1-10u:13925": "RV_8,046.27a yo ma imaṃ cid u tmanāmandac citraṃ dāvane /",
  "GV01rvh1-10u:13926": "RV_8,046.27c araṭve akṣe nahuṣe sukṛtvani sukṛttarāya sukratuḥ //",
  "GV01rvh1-10u:13927": "RV_8,046.28a ucathye vapuṣi yaḥ svarāḷ uta vāyo ghṛtasnāḥ /",
  "GV01rvh1-10u:13928": "RV_8,046.28c aśveṣitaṃ rajeṣitaṃ śuneṣitam prājma tad idaṃ nu tat //",
  "GV01rvh1-10u:13929": "RV_8,046.29a adha priyam iṣirāya ṣaṣṭiṃ sahasrāsanam /",
  "GV01rvh1-10u:13930": "RV_8,046.29c aśvānām in na vṛṣṇām //",
  "GV01rvh1-10u:13931": "RV_8,046.30a gāvo na yūtham upa yanti vadhraya upa mā yanti vadhrayaḥ //",
  "GV01rvh1-10u:13932": "RV_8,046.31a adha yac cārathe gaṇe śatam uṣṭrāṃ acikradat /",
  "GV01rvh1-10u:13933": "RV_8,046.31c adha śvitneṣu viṃśatiṃ śatā //",
  "GV01rvh1-10u:13934": "RV_8,046.32a śataṃ dāse balbūthe vipras tarukṣa ā dade /",
  "GV01rvh1-10u:13935": "RV_8,046.32c te te vāyav ime janā madantīndragopā madanti devagopāḥ //",
  "GV01rvh1-10u:13936": "RV_8,046.33a adha syā yoṣaṇā mahī pratīcī vaśam aśvyam /",
  "GV01rvh1-10u:13937": "RV_8,046.33c adhirukmā vi nīyate //",
  "GV01rvh1-10u:13938": "RV_8,047.01a mahi vo mahatām avo varuṇa mitra dāśuṣe /",
  "GV01rvh1-10u:13939": "RV_8,047.01c yam ādityā abhi druho rakṣathā nem aghaṃ naśad anehaso va ūtayaḥ suūtayo va ūtayaḥ //",
  "GV01rvh1-10u:13940": "RV_8,047.02a vidā devā aghānām ādityāso apākṛtim /",
  "GV01rvh1-10u:13941": "RV_8,047.02c pakṣā vayo yathopari vy asme śarma yacchatānehaso va ūtayaḥ suūtayo va ūtayaḥ //",
  "GV01rvh1-10u:13942": "RV_8,047.03a vy asme adhi śarma tat pakṣā vayo na yantana /",
  "GV01rvh1-10u:13943": "RV_8,047.03c viśvāni viśvavedaso varūthyā manāmahe 'nehaso va ūtayaḥ suūtayo va ūtayaḥ //",
  "GV01rvh1-10u:13944": "RV_8,047.04a yasmā arāsata kṣayaṃ jīvātuṃ ca pracetasaḥ /",
  "GV01rvh1-10u:13945": "RV_8,047.04c manor viśvasya ghed ima ādityā rāya īśate 'nehaso va ūtayaḥ suūtayo va ūtayaḥ //",
  "GV01rvh1-10u:13946": "RV_8,047.05a pari ṇo vṛṇajann aghā durgāṇi rathyo yathā /",
  "GV01rvh1-10u:13947": "RV_8,047.05c syāmed indrasya śarmaṇy ādityānām utāvasy anehaso va ūtayaḥ suūtayo va ūtayaḥ //",
  "GV01rvh1-10u:13948": "RV_8,047.06a parihvṛted anā jano yuṣmādattasya vāyati /",
  "GV01rvh1-10u:13949": "RV_8,047.06c devā adabhram āśa vo yam ādityā ahetanānehaso va ūtayaḥ suūtayo va ūtayaḥ //",
  "GV01rvh1-10u:13950": "RV_8,047.07a na taṃ tigmaṃ cana tyajo na drāsad abhi taṃ guru /",
  "GV01rvh1-10u:13951": "RV_8,047.07c yasmā u śarma sapratha ādityāso arādhvam anehaso va ūtayaḥ suūtayo va ūtayaḥ //",
  "GV01rvh1-10u:13952": "RV_8,047.08a yuṣme devā api ṣmasi yudhyanta iva varmasu /",
  "GV01rvh1-10u:13953": "RV_8,047.08c yūyam maho na enaso yūyam arbhād uruṣyatānehaso va ūtayaḥ suūtayo va ūtayaḥ //",
  "GV01rvh1-10u:13954": "RV_8,047.09a aditir na uruṣyatv aditiḥ śarma yacchatu /",
  "GV01rvh1-10u:13955": "RV_8,047.09c mātā mitrasya revato 'ryamṇo varuṇasya cānehaso va ūtayaḥ suūtayo va ūtayaḥ //",
  "GV01rvh1-10u:13956": "RV_8,047.10a yad devāḥ śarma śaraṇaṃ yad bhadraṃ yad anāturam /",
  "GV01rvh1-10u:13957": "RV_8,047.10c tridhātu yad varūthyaṃ tad asmāsu vi yantanānehaso va ūtayaḥ suūtayo va ūtayaḥ //",
  "GV01rvh1-10u:13958": "RV_8,047.11a ādityā ava hi khyatādhi kūlād iva spaśaḥ /",
  "GV01rvh1-10u:13959": "RV_8,047.11c sutīrtham arvato yathānu no neṣathā sugam anehaso va ūtayaḥ suūtayo va ūtayaḥ //",
  "GV01rvh1-10u:13960": "RV_8,047.12a neha bhadraṃ rakṣasvine nāvayai nopayā uta /",
  "GV01rvh1-10u:13961": "RV_8,047.12c gave ca bhadraṃ dhenave vīrāya ca śravasyate 'nehaso va ūtayaḥ suūtayo va ūtayaḥ //",
  "GV01rvh1-10u:13962": "RV_8,047.13a yad āvir yad apīcyaṃ devāso asti duṣkṛtam /",
  "GV01rvh1-10u:13963": "RV_8,047.13c trite tad viśvam āptya āre asmad dadhātanānehaso va ūtayaḥ suūtayo va ūtayaḥ //",
  "GV01rvh1-10u:13964": "RV_8,047.14a yac ca goṣu duṣṣvapnyaṃ yac cāsme duhitar divaḥ /",
  "GV01rvh1-10u:13965": "RV_8,047.14c tritāya tad vibhāvary āptyāya parā vahānehaso va ūtayaḥ suūtayo va ūtayaḥ //",
  "GV01rvh1-10u:13966": "RV_8,047.15a niṣkaṃ vā ghā kṛṇavate srajaṃ vā duhitar divaḥ /",
  "GV01rvh1-10u:13967": "RV_8,047.15c trite duṣṣvapnyaṃ sarvam āptye pari dadmasy anehaso va ūtayaḥ suūtayo va ūtayaḥ //",
  "GV01rvh1-10u:13968": "RV_8,047.16a tadannāya tadapase tam bhāgam upaseduṣe /",
  "GV01rvh1-10u:13969": "RV_8,047.16c tritāya ca dvitāya coṣo duṣṣvapnyaṃ vahānehaso va ūtayaḥ suūtayo va ūtayaḥ //",
  "GV01rvh1-10u:13970": "RV_8,047.17a yathā kalāṃ yathā śaphaṃ yatha ṛṇaṃ saṃnayāmasi /",
  "GV01rvh1-10u:13971": "RV_8,047.17c evā duṣṣvapnyaṃ sarvam āptye saṃ nayāmasy anehaso va ūtayaḥ suūtayo va ūtayaḥ //",
  "GV01rvh1-10u:13972": "RV_8,047.18a ajaiṣmādyāsanāma cābhūmānāgaso vayam /",
  "GV01rvh1-10u:13973": "RV_8,047.18c uṣo yasmād duṣṣvapnyād abhaiṣmāpa tad ucchatv anehaso va ūtayaḥ suūtayo va ūtayaḥ //",
  "GV01rvh1-10u:13974": "RV_8,048.01a svādor abhakṣi vayasaḥ sumedhāḥ svādhyo varivovittarasya /",
  "GV01rvh1-10u:13975": "RV_8,048.01c viśve yaṃ devā uta martyāso madhu bruvanto abhi saṃcaranti //",
  "GV01rvh1-10u:13976": "RV_8,048.02a antaś ca prāgā aditir bhavāsy avayātā haraso daivyasya /",
  "GV01rvh1-10u:13977": "RV_8,048.02c indav indrasya sakhyaṃ juṣāṇaḥ śrauṣṭīva dhuram anu rāya ṛdhyāḥ //",
  "GV01rvh1-10u:13978": "RV_8,048.03a apāma somam amṛtā abhūmāganma jyotir avidāma devān /",
  "GV01rvh1-10u:13979": "RV_8,048.03c kiṃ nūnam asmān kṛṇavad arātiḥ kim u dhūrtir amṛta martyasya //",
  "GV01rvh1-10u:13980": "RV_8,048.04a śaṃ no bhava hṛda ā pīta indo piteva soma sūnave suśevaḥ /",
  "GV01rvh1-10u:13981": "RV_8,048.04c sakheva sakhya uruśaṃsa dhīraḥ pra ṇa āyur jīvase soma tārīḥ //",
  "GV01rvh1-10u:13982": "RV_8,048.05a ime mā pītā yaśasa uruṣyavo rathaṃ na gāvaḥ sam anāha parvasu /",
  "GV01rvh1-10u:13983": "RV_8,048.05c te mā rakṣantu visrasaś caritrād uta mā srāmād yavayantv indavaḥ //",
  "GV01rvh1-10u:13984": "RV_8,048.06a agniṃ na mā mathitaṃ saṃ didīpaḥ pra cakṣaya kṛṇuhi vasyaso naḥ /",
  "GV01rvh1-10u:13985": "RV_8,048.06c athā hi te mada ā soma manye revāṃ iva pra carā puṣṭim accha //",
  "GV01rvh1-10u:13986": "RV_8,048.07a iṣireṇa te manasā sutasya bhakṣīmahi pitryasyeva rāyaḥ /",
  "GV01rvh1-10u:13987": "RV_8,048.07c soma rājan pra ṇa āyūṃṣi tārīr ahānīva sūryo vāsarāṇi //",
  "GV01rvh1-10u:13988": "RV_8,048.08a soma rājan mṛḷayā naḥ svasti tava smasi vratyās tasya viddhi /",
  "GV01rvh1-10u:13989": "RV_8,048.08c alarti dakṣa uta manyur indo mā no aryo anukāmam parā dāḥ //",
  "GV01rvh1-10u:13990": "RV_8,048.09a tvaṃ hi nas tanvaḥ soma gopā gātre-gātre niṣasatthā nṛcakṣāḥ /",
  "GV01rvh1-10u:13991": "RV_8,048.09c yat te vayam pramināma vratāni sa no mṛḷa suṣakhā deva vasyaḥ //",
  "GV01rvh1-10u:13992": "RV_8,048.10a ṛdūdareṇa sakhyā saceya yo mā na riṣyed dharyaśva pītaḥ /",
  "GV01rvh1-10u:13993": "RV_8,048.10c ayaṃ yaḥ somo ny adhāyy asme tasmā indram pratiram emy āyuḥ //",
  "GV01rvh1-10u:13994": "RV_8,048.11a apa tyā asthur anirā amīvā nir atrasan tamiṣīcīr abhaiṣuḥ /",
  "GV01rvh1-10u:13995": "RV_8,048.11c ā somo asmāṃ aruhad vihāyā aganma yatra pratiranta āyuḥ //",
  "GV01rvh1-10u:13996": "RV_8,048.12a yo na induḥ pitaro hṛtsu pīto 'martyo martyāṃ āviveśa /",
  "GV01rvh1-10u:13997": "RV_8,048.12c tasmai somāya haviṣā vidhema mṛḷīke asya sumatau syāma //",
  "GV01rvh1-10u:13998": "RV_8,048.13a tvaṃ soma pitṛbhiḥ saṃvidāno 'nu dyāvāpṛthivī ā tatantha /",
  "GV01rvh1-10u:13999": "RV_8,048.13c tasmai ta indo haviṣā vidhema vayaṃ syāma patayo rayīṇām //",
  "GV01rvh1-10u:14000": "RV_8,048.14a trātāro devā adhi vocatā no mā no nidrā īśata mota jalpiḥ /",
  "GV01rvh1-10u:14001": "RV_8,048.14c vayaṃ somasya viśvaha priyāsaḥ suvīrāso vidatham ā vadema //",
  "GV01rvh1-10u:14002": "RV_8,048.15a tvaṃ naḥ soma viśvato vayodhās tvaṃ svarvid ā viśā nṛcakṣāḥ /",
  "GV01rvh1-10u:14003": "RV_8,048.15c tvaṃ na inda ūtibhiḥ sajoṣāḥ pāhi paścātād uta vā purastāt //",
  "GV01rvh1-10u:14004": "RV_8,049.01a abhi pra vaḥ surādhasam indram arca yathā vide /",
  "GV01rvh1-10u:14005": "RV_8,049.01c yo jaritṛbhyo maghavā purūvasuḥ sahasreṇeva śikṣati //",
  "GV01rvh1-10u:14006": "RV_8,049.02a śatānīkeva pra jigāti dhṛṣṇuyā hanti vṛtrāṇi dāśuṣe /",
  "GV01rvh1-10u:14007": "RV_8,049.02c girer iva pra rasā asya pinvire datrāṇi purubhojasaḥ //",
  "GV01rvh1-10u:14008": "RV_8,049.03a ā tvā sutāsa indavo madā ya indra girvaṇaḥ /",
  "GV01rvh1-10u:14009": "RV_8,049.03c āpo na vajrinn anv okyaṃ saraḥ pṛṇanti śūra rādhase //",
  "GV01rvh1-10u:14010": "RV_8,049.04a anehasam prataraṇaṃ vivakṣaṇam madhvaḥ svādiṣṭham īm piba /",
  "GV01rvh1-10u:14011": "RV_8,049.04c ā yathā mandasānaḥ kirāsi naḥ pra kṣudreva tmanā dhṛṣat //",
  "GV01rvh1-10u:14012": "RV_8,049.05a ā na stomam upa dravad dhiyāno aśvo na sotṛbhiḥ /",
  "GV01rvh1-10u:14013": "RV_8,049.05c yaṃ te svadhāvan svadayanti dhenava indra kaṇveṣu rātayaḥ //",
  "GV01rvh1-10u:14014": "RV_8,049.06a ugraṃ na vīraṃ namasopa sedima vibhūtim akṣitāvasum /",
  "GV01rvh1-10u:14015": "RV_8,049.06c udrīva vajrinn avato na siñcate kṣarantīndra dhītayaḥ //",
  "GV01rvh1-10u:14016": "RV_8,049.07a yad dha nūnaṃ yad vā yajñe yad vā pṛthivyām adhi /",
  "GV01rvh1-10u:14017": "RV_8,049.07c ato no yajñam āśubhir mahemata ugra ugrebhir ā gahi //",
  "GV01rvh1-10u:14018": "RV_8,049.08a ajirāso harayo ye ta āśavo vātā iva prasakṣiṇaḥ /",
  "GV01rvh1-10u:14019": "RV_8,049.08c yebhir apatyam manuṣaḥ parīyase yebhir viśvaṃ svar dṛśe //",
  "GV01rvh1-10u:14020": "RV_8,049.09a etāvatas ta īmaha indra sumnasya gomataḥ /",
  "GV01rvh1-10u:14021": "RV_8,049.09c yathā prāvo maghavan medhyātithiṃ yathā nīpātithiṃ dhane //",
  "GV01rvh1-10u:14022": "RV_8,049.10a yathā kaṇve maghavan trasadasyavi yathā pakthe daśavraje /",
  "GV01rvh1-10u:14023": "RV_8,049.10c yathā gośarye asanor ṛjiśvanīndra gomad dhiraṇyavat //",
  "GV01rvh1-10u:14024": "RV_8,050.01a pra su śrutaṃ surādhasam arcā śakram abhiṣṭaye /",
  "GV01rvh1-10u:14025": "RV_8,050.01c yaḥ sunvate stuvate kāmyaṃ vasu sahasreṇeva maṃhate //",
  "GV01rvh1-10u:14026": "RV_8,050.02a śatānīkā hetayo asya duṣṭarā indrasya samiṣo mahīḥ /",
  "GV01rvh1-10u:14027": "RV_8,050.02c girir na bhujmā maghavatsu pinvate yad īṃ sutā amandiṣuḥ //",
  "GV01rvh1-10u:14028": "RV_8,050.03a yad īṃ sutāsa indavo 'bhi priyam amandiṣuḥ /",
  "GV01rvh1-10u:14029": "RV_8,050.03c āpo na dhāyi savanam ma ā vaso dughā ivopa dāśuṣe //",
  "GV01rvh1-10u:14030": "RV_8,050.04a anehasaṃ vo havamānam ūtaye madhvaḥ kṣaranti dhītayaḥ /",
  "GV01rvh1-10u:14031": "RV_8,050.04c ā tvā vaso havamānāsa indava upa stotreṣu dadhire //",
  "GV01rvh1-10u:14032": "RV_8,050.05a ā naḥ some svadhvara iyāno atyo na tośate /",
  "GV01rvh1-10u:14033": "RV_8,050.05c yaṃ te svadāvan svadanti gūrtayaḥ paure chandayase havam //",
  "GV01rvh1-10u:14034": "RV_8,050.06a pra vīram ugraṃ viviciṃ dhanaspṛtaṃ vibhūtiṃ rādhaso mahaḥ /",
  "GV01rvh1-10u:14035": "RV_8,050.06c udrīva vajrinn avato vasutvanā sadā pīpetha dāśuṣe //",
  "GV01rvh1-10u:14036": "RV_8,050.07a yad dha nūnam parāvati yad vā pṛthivyāṃ divi /",
  "GV01rvh1-10u:14037": "RV_8,050.07c yujāna indra haribhir mahemata ṛṣva ṛṣvebhir ā gahi //",
  "GV01rvh1-10u:14038": "RV_8,050.08a rathirāso harayo ye te asridha ojo vātasya piprati /",
  "GV01rvh1-10u:14039": "RV_8,050.08c yebhir ni dasyum manuṣo nighoṣayo yebhiḥ svaḥ parīyase //",
  "GV01rvh1-10u:14040": "RV_8,050.09a etāvatas te vaso vidyāma śūra navyasaḥ /",
  "GV01rvh1-10u:14041": "RV_8,050.09c yathā prāva etaśaṃ kṛtvye dhane yathā vaśaṃ daśavraje //",
  "GV01rvh1-10u:14042": "RV_8,050.10a yathā kaṇve maghavan medhe adhvare dīrghanīthe damūnasi /",
  "GV01rvh1-10u:14043": "RV_8,050.10c yathā gośarye asiṣāso adrivo mayi gotraṃ hariśriyam //",
  "GV01rvh1-10u:14044": "RV_8,051.01a yathā manau sāṃvaraṇau somam indrāpibaḥ sutam /",
  "GV01rvh1-10u:14045": "RV_8,051.01c nīpātithau maghavan medhyātithau puṣṭigau śruṣṭigau sacā //",
  "GV01rvh1-10u:14046": "RV_8,051.02a pārṣadvāṇaḥ praskaṇvaṃ sam asādayac chayānaṃ jivrim uddhitam /",
  "GV01rvh1-10u:14047": "RV_8,051.02c sahasrāṇy asiṣāsad gavām ṛṣis tvoto dasyave vṛkaḥ //",
  "GV01rvh1-10u:14048": "RV_8,051.03a ya ukthebhir na vindhate cikid ya ṛṣicodanaḥ /",
  "GV01rvh1-10u:14049": "RV_8,051.03c indraṃ tam acchā vada navyasyā maty ariṣyantaṃ na bhojase //",
  "GV01rvh1-10u:14050": "RV_8,051.04a yasmā arkaṃ saptaśīrṣāṇam ānṛcus tridhātum uttame pade /",
  "GV01rvh1-10u:14051": "RV_8,051.04c sa tv imā viśvā bhuvanāni cikradad ād ij janiṣṭa pauṃsyam //",
  "GV01rvh1-10u:14052": "RV_8,051.05a yo no dātā vasūnām indraṃ taṃ hūmahe vayam /",
  "GV01rvh1-10u:14053": "RV_8,051.05c vidmā hy asya sumatiṃ navīyasīṃ gamema gomati vraje //",
  "GV01rvh1-10u:14054": "RV_8,051.06a yasmai tvaṃ vaso dānāya śikṣasi sa rāyas poṣam aśnute /",
  "GV01rvh1-10u:14055": "RV_8,051.06c taṃ tvā vayam maghavann indra girvaṇaḥ sutāvanto havāmahe //",
  "GV01rvh1-10u:14056": "RV_8,051.07a kadā cana starīr asi nendra saścasi dāśuṣe /",
  "GV01rvh1-10u:14057": "RV_8,051.07c upopen nu maghavan bhūya in nu te dānaṃ devasya pṛcyate //",
  "GV01rvh1-10u:14058": "RV_8,051.08a pra yo nanakṣe abhy ojasā kriviṃ vadhaiḥ śuṣṇaṃ nighoṣayan /",
  "GV01rvh1-10u:14059": "RV_8,051.08c yaded astambhīt prathayann amūṃ divam ād ij janiṣṭa pārthivaḥ //",
  "GV01rvh1-10u:14060": "RV_8,051.09a yasyāyaṃ viśva āryo dāsaḥ śevadhipā ariḥ /",
  "GV01rvh1-10u:14061": "RV_8,051.09c tiraś cid arye ruśame parīravi tubhyet so ajyate rayiḥ //",
  "GV01rvh1-10u:14062": "RV_8,051.10a turaṇyavo madhumantaṃ ghṛtaścutaṃ viprāso arkam ānṛcuḥ /",
  "GV01rvh1-10u:14063": "RV_8,051.10c asme rayiḥ paprathe vṛṣṇyaṃ śavo 'sme suvānāsa indavaḥ //",
  "GV01rvh1-10u:14064": "RV_8,052.01a yathā manau vivasvati somaṃ śakrāpibaḥ sutam /",
  "GV01rvh1-10u:14065": "RV_8,052.01c yathā trite chanda indra jujoṣasy āyau mādayase sacā //",
  "GV01rvh1-10u:14066": "RV_8,052.02a pṛṣadhre medhye mātariśvanīndra suvāne amandathāḥ /",
  "GV01rvh1-10u:14067": "RV_8,052.02c yathā somaṃ daśaśipre daśoṇye syūmaraśmāv ṛjūnasi //",
  "GV01rvh1-10u:14068": "RV_8,052.03a ya ukthā kevalā dadhe yaḥ somaṃ dhṛṣitāpibat /",
  "GV01rvh1-10u:14069": "RV_8,052.03c yasmai viṣṇus trīṇi padā vicakrama upa mitrasya dharmabhiḥ //",
  "GV01rvh1-10u:14070": "RV_8,052.04a yasya tvam indra stomeṣu cākano vāje vājiñ chatakrato /",
  "GV01rvh1-10u:14071": "RV_8,052.04c taṃ tvā vayaṃ sudughām iva goduho juhūmasi śravasyavaḥ //",
  "GV01rvh1-10u:14072": "RV_8,052.05a yo no dātā sa naḥ pitā mahāṃ ugra īśānakṛt /",
  "GV01rvh1-10u:14073": "RV_8,052.05c ayāmann ugro maghavā purūvasur gor aśvasya pra dātu naḥ //",
  "GV01rvh1-10u:14074": "RV_8,052.06a yasmai tvaṃ vaso dānāya maṃhase sa rāyas poṣam invati /",
  "GV01rvh1-10u:14075": "RV_8,052.06c vasūyavo vasupatiṃ śatakratuṃ stomair indraṃ havāmahe //",
  "GV01rvh1-10u:14076": "RV_8,052.07a kadā cana pra yucchasy ubhe ni pāsi janmanī /",
  "GV01rvh1-10u:14077": "RV_8,052.07c turīyāditya havanaṃ ta indriyam ā tasthāv amṛtaṃ divi //",
  "GV01rvh1-10u:14078": "RV_8,052.08a yasmai tvam maghavann indra girvaṇaḥ śikṣo śikṣasi dāśuṣe /",
  "GV01rvh1-10u:14079": "RV_8,052.08c asmākaṃ gira uta suṣṭutiṃ vaso kaṇvavac chṛṇudhī havam //",
  "GV01rvh1-10u:14080": "RV_8,052.09a astāvi manma pūrvyam brahmendrāya vocata /",
  "GV01rvh1-10u:14081": "RV_8,052.09c pūrvīr ṛtasya bṛhatīr anūṣata stotur medhā asṛkṣata //",
  "GV01rvh1-10u:14082": "RV_8,052.10a sam indro rāyo bṛhatīr adhūnuta saṃ kṣoṇī sam u sūryam /",
  "GV01rvh1-10u:14083": "RV_8,052.10c saṃ śukrāsaḥ śucayaḥ saṃ gavāśiraḥ somā indram amandiṣuḥ //",
  "GV01rvh1-10u:14084": "RV_8,053.01a upamaṃ tvā maghonāṃ jyeṣṭhaṃ ca vṛṣabhāṇām /",
  "GV01rvh1-10u:14085": "RV_8,053.01c pūrbhittamam maghavann indra govidam īśānaṃ rāya īmahe //",
  "GV01rvh1-10u:14086": "RV_8,053.02a ya āyuṃ kutsam atithigvam ardayo vāvṛdhāno dive-dive /",
  "GV01rvh1-10u:14087": "RV_8,053.02c taṃ tvā vayaṃ haryaśvaṃ śatakratuṃ vājayanto havāmahe //",
  "GV01rvh1-10u:14088": "RV_8,053.03a ā no viśveṣāṃ rasam madhvaḥ siñcantv adrayaḥ /",
  "GV01rvh1-10u:14089": "RV_8,053.03c ye parāvati sunvire janeṣv ā ye arvāvatīndavaḥ //",
  "GV01rvh1-10u:14090": "RV_8,053.04a viśvā dveṣāṃsi jahi cāva cā kṛdhi viśve sanvantv ā vasu /",
  "GV01rvh1-10u:14091": "RV_8,053.04c śīṣṭeṣu cit te madirāso aṃśavo yatrā somasya tṛmpasi //",
  "GV01rvh1-10u:14092": "RV_8,053.05a indra nedīya ed ihi mitamedhābhir ūtibhiḥ /",
  "GV01rvh1-10u:14093": "RV_8,053.05c ā śantama śantamābhir abhiṣṭibhir ā svāpe svāpibhiḥ //",
  "GV01rvh1-10u:14094": "RV_8,053.06a ājituraṃ satpatiṃ viśvacarṣaṇiṃ kṛdhi prajāsv ābhagam /",
  "GV01rvh1-10u:14095": "RV_8,053.06c pra sū tirā śacībhir ye ta ukthinaḥ kratum punata ānuṣak //",
  "GV01rvh1-10u:14096": "RV_8,053.07a yas te sādhiṣṭho 'vase te syāma bhareṣu te /",
  "GV01rvh1-10u:14097": "RV_8,053.07c vayaṃ hotrābhir uta devahūtibhiḥ sasavāṃso manāmahe //",
  "GV01rvh1-10u:14098": "RV_8,053.08a ahaṃ hi te harivo brahma vājayur ājiṃ yāmi sadotibhiḥ /",
  "GV01rvh1-10u:14099": "RV_8,053.08c tvām id eva tam ame sam aśvayur gavyur agre mathīnām //",
  "GV01rvh1-10u:14100": "RV_8,054.01a etat ta indra vīryaṃ gīrbhir gṛṇanti kāravaḥ /",
  "GV01rvh1-10u:14101": "RV_8,054.01c te stobhanta ūrjam āvan ghṛtaścutam paurāso nakṣan dhītibhiḥ //",
  "GV01rvh1-10u:14102": "RV_8,054.02a nakṣanta indram avase sukṛtyayā yeṣāṃ suteṣu mandase /",
  "GV01rvh1-10u:14103": "RV_8,054.02c yathā saṃvarte amado yathā kṛśa evāsme indra matsva //",
  "GV01rvh1-10u:14104": "RV_8,054.03a ā no viśve sajoṣaso devāso gantanopa naḥ /",
  "GV01rvh1-10u:14105": "RV_8,054.03c vasavo rudrā avase na ā gamañ chṛṇvantu maruto havam //",
  "GV01rvh1-10u:14106": "RV_8,054.04a pūṣā viṣṇur havanam me sarasvaty avantu sapta sindhavaḥ /",
  "GV01rvh1-10u:14107": "RV_8,054.04c āpo vātaḥ parvatāso vanaspatiḥ śṛṇotu pṛthivī havam //",
  "GV01rvh1-10u:14108": "RV_8,054.05a yad indra rādho asti te māghonam maghavattama /",
  "GV01rvh1-10u:14109": "RV_8,054.05c tena no bodhi sadhamādyo vṛdhe bhago dānāya vṛtrahan //",
  "GV01rvh1-10u:14110": "RV_8,054.06a ājipate nṛpate tvam id dhi no vāja ā vakṣi sukrato /",
  "GV01rvh1-10u:14111": "RV_8,054.06c vītī hotrābhir uta devavītibhiḥ sasavāṃso vi śṛṇvire //",
  "GV01rvh1-10u:14112": "RV_8,054.07a santi hy arya āśiṣa indra āyur janānām /",
  "GV01rvh1-10u:14113": "RV_8,054.07c asmān nakṣasva maghavann upāvase dhukṣasva pipyuṣīm iṣam //",
  "GV01rvh1-10u:14114": "RV_8,054.08a vayaṃ ta indra stomebhir vidhema tvam asmākaṃ śatakrato /",
  "GV01rvh1-10u:14115": "RV_8,054.08c mahi sthūraṃ śaśayaṃ rādho ahrayam praskaṇvāya ni tośaya //",
  "GV01rvh1-10u:14116": "RV_8,055.01a bhūrīd indrasya vīryaṃ vy akhyam abhy āyati /",
  "GV01rvh1-10u:14117": "RV_8,055.01c rādhas te dasyave vṛka //",
  "GV01rvh1-10u:14118": "RV_8,055.02a śataṃ śvetāsa ukṣaṇo divi tāro na rocante /",
  "GV01rvh1-10u:14119": "RV_8,055.02c mahnā divaṃ na tastabhuḥ //",
  "GV01rvh1-10u:14120": "RV_8,055.03a śataṃ veṇūñ chataṃ śunaḥ śataṃ carmāṇi mlātāni /",
  "GV01rvh1-10u:14121": "RV_8,055.03c śatam me balbajastukā aruṣīṇāṃ catuḥśatam //",
  "GV01rvh1-10u:14122": "RV_8,055.04a sudevā stha kāṇvāyanā vayo-vayo vicarantaḥ /",
  "GV01rvh1-10u:14123": "RV_8,055.04c aśvāso na caṅkramata //",
  "GV01rvh1-10u:14124": "RV_8,055.05a ād it sāptasya carkirann ānūnasya mahi śravaḥ /",
  "GV01rvh1-10u:14125": "RV_8,055.05c śyāvīr atidhvasan pathaś cakṣuṣā cana saṃnaśe //",
  "GV01rvh1-10u:14126": "RV_8,056.01a prati te dasyave vṛka rādho adarśy ahrayam /",
  "GV01rvh1-10u:14127": "RV_8,056.01c dyaur na prathinā śavaḥ //",
  "GV01rvh1-10u:14128": "RV_8,056.02a daśa mahyam pautakrataḥ sahasrā dasyave vṛkaḥ /",
  "GV01rvh1-10u:14129": "RV_8,056.02c nityād rāyo amaṃhata //",
  "GV01rvh1-10u:14130": "RV_8,056.03a śatam me gardabhānāṃ śatam ūrṇāvatīnām /",
  "GV01rvh1-10u:14131": "RV_8,056.03c śataṃ dāsāṃ ati srajaḥ //",
  "GV01rvh1-10u:14132": "RV_8,056.04a tatro api prāṇīyata pūtakratāyai vyaktā /",
  "GV01rvh1-10u:14133": "RV_8,056.04c aśvānām in na yūthyām //",
  "GV01rvh1-10u:14134": "RV_8,056.05a acety agniś cikitur havyavāṭ sa sumadrathaḥ /",
  "GV01rvh1-10u:14135": "RV_8,056.05c agniḥ śukreṇa śociṣā bṛhat sūro arocata divi sūryo arocata //",
  "GV01rvh1-10u:14136": "RV_8,057.01a yuvaṃ devā kratunā pūrvyeṇa yuktā rathena taviṣaṃ yajatrā /",
  "GV01rvh1-10u:14137": "RV_8,057.01c āgacchataṃ nāsatyā śacībhir idaṃ tṛtīyaṃ savanam pibāthaḥ //",
  "GV01rvh1-10u:14138": "RV_8,057.02a yuvāṃ devās traya ekādaśāsaḥ satyāḥ satyasya dadṛśe purastāt /",
  "GV01rvh1-10u:14139": "RV_8,057.02c asmākaṃ yajñaṃ savanaṃ juṣāṇā pātaṃ somam aśvinā dīdyagnī //",
  "GV01rvh1-10u:14140": "RV_8,057.03a panāyyaṃ tad aśvinā kṛtaṃ vāṃ vṛṣabho divo rajasaḥ pṛthivyāḥ /",
  "GV01rvh1-10u:14141": "RV_8,057.03c sahasraṃ śaṃsā uta ye gaviṣṭau sarvāṃ it tāṃ upa yātā pibadhyai //",
  "GV01rvh1-10u:14142": "RV_8,057.04a ayaṃ vām bhāgo nihito yajatremā giro nāsatyopa yātam /",
  "GV01rvh1-10u:14143": "RV_8,057.04c pibataṃ somam madhumantam asme pra dāśvāṃsam avataṃ śacībhiḥ //",
  "GV01rvh1-10u:14144": "RV_8,058.01a yam ṛtvijo bahudhā kalpayantaḥ sacetaso yajñam imaṃ vahanti /",
  "GV01rvh1-10u:14145": "RV_8,058.01c yo anūcāno brāhmaṇo yukta āsīt kā svit tatra yajamānasya saṃvit //",
  "GV01rvh1-10u:14146": "RV_8,058.02a eka evāgnir bahudhā samiddha ekaḥ sūryo viśvam anu prabhūtaḥ /",
  "GV01rvh1-10u:14147": "RV_8,058.02c ekaivoṣāḥ sarvam idaṃ vi bhāty ekaṃ vā idaṃ vi babhūva sarvam //",
  "GV01rvh1-10u:14148": "RV_8,058.03a jyotiṣmantaṃ ketumantaṃ tricakraṃ sukhaṃ rathaṃ suṣadam bhūrivāram /",
  "GV01rvh1-10u:14149": "RV_8,058.03c citrāmaghā yasya yoge 'dhijajñe taṃ vāṃ huve ati riktam pibadhyai //",
  "GV01rvh1-10u:14150": "RV_8,059.01a imāni vām bhāgadheyāni sisrata indrāvaruṇā pra mahe suteṣu vām /",
  "GV01rvh1-10u:14151": "RV_8,059.01c yajñe-yajñe ha savanā bhuraṇyatho yat sunvate yajamānāya śikṣathaḥ //",
  "GV01rvh1-10u:14152": "RV_8,059.02a niṣṣidhvarīr oṣadhīr āpa āstām indrāvaruṇā mahimānam āśata /",
  "GV01rvh1-10u:14153": "RV_8,059.02c yā sisratū rajasaḥ pāre adhvano yayoḥ śatrur nakir ādeva ohate //",
  "GV01rvh1-10u:14154": "RV_8,059.03a satyaṃ tad indrāvaruṇā kṛśasya vām madhva ūrmiṃ duhate sapta vāṇīḥ /",
  "GV01rvh1-10u:14155": "RV_8,059.03c tābhir dāśvāṃsam avataṃ śubhas patī yo vām adabdho abhi pāti cittibhiḥ //",
  "GV01rvh1-10u:14156": "RV_8,059.04a ghṛtapruṣaḥ saumyā jīradānavaḥ sapta svasāraḥ sadana ṛtasya /",
  "GV01rvh1-10u:14157": "RV_8,059.04c yā ha vām indrāvaruṇā ghṛtaścutas tābhir dhattaṃ yajamānāya śikṣatam //",
  "GV01rvh1-10u:14158": "RV_8,059.05a avocāma mahate saubhagāya satyaṃ tveṣābhyām mahimānam indriyam /",
  "GV01rvh1-10u:14159": "RV_8,059.05c asmān sv indrāvaruṇā ghṛtaścutas tribhiḥ sāptebhir avataṃ śubhas patī //",
  "GV01rvh1-10u:14160": "RV_8,059.06a indrāvaruṇā yad ṛṣibhyo manīṣāṃ vāco matiṃ śrutam adattam agre /",
  "GV01rvh1-10u:14161": "RV_8,059.06c yāni sthānāny asṛjanta dhīrā yajñaṃ tanvānās tapasābhy apaśyam //",
  "GV01rvh1-10u:14162": "RV_8,059.07a indrāvaruṇā saumanasam adṛptaṃ rāyas poṣaṃ yajamāneṣu dhattam /",
  "GV01rvh1-10u:14163": "RV_8,059.07c prajām puṣṭim bhūtim asmāsu dhattaṃ dīrghāyutvāya pra tirataṃ na āyuḥ //",
  "GV01rvh1-10u:14164": "RV_8,060.01a agna ā yāhy agnibhir hotāraṃ tvā vṛṇīmahe /",
  "GV01rvh1-10u:14165": "RV_8,060.01c ā tvām anaktu prayatā haviṣmatī yajiṣṭham barhir āsade //",
  "GV01rvh1-10u:14166": "RV_8,060.02a acchā hi tvā sahasaḥ sūno aṅgiraḥ srucaś caranty adhvare /",
  "GV01rvh1-10u:14167": "RV_8,060.02c ūrjo napātaṃ ghṛtakeśam īmahe 'gniṃ yajñeṣu pūrvyam //",
  "GV01rvh1-10u:14168": "RV_8,060.03a agne kavir vedhā asi hotā pāvaka yakṣyaḥ /",
  "GV01rvh1-10u:14169": "RV_8,060.03c mandro yajiṣṭho adhvareṣv īḍyo viprebhiḥ śukra manmabhiḥ //",
  "GV01rvh1-10u:14170": "RV_8,060.04a adrogham ā vahośato yaviṣṭhya devāṃ ajasra vītaye /",
  "GV01rvh1-10u:14171": "RV_8,060.04c abhi prayāṃsi sudhitā vaso gahi mandasva dhītibhir hitaḥ //",
  "GV01rvh1-10u:14172": "RV_8,060.05a tvam it saprathā asy agne trātar ṛtas kaviḥ /",
  "GV01rvh1-10u:14173": "RV_8,060.05c tvāṃ viprāsaḥ samidhāna dīdiva ā vivāsanti vedhasaḥ //",
  "GV01rvh1-10u:14174": "RV_8,060.06a śocā śociṣṭha dīdihi viśe mayo rāsva stotre mahāṃ asi /",
  "GV01rvh1-10u:14175": "RV_8,060.06c devānāṃ śarman mama santu sūrayaḥ śatrūṣāhaḥ svagnayaḥ //",
  "GV01rvh1-10u:14176": "RV_8,060.07a yathā cid vṛddham atasam agne saṃjūrvasi kṣami /",
  "GV01rvh1-10u:14177": "RV_8,060.07c evā daha mitramaho yo asmadhrug durmanmā kaś ca venati //",
  "GV01rvh1-10u:14178": "RV_8,060.08a mā no martāya ripave rakṣasvine māghaśaṃsāya rīradhaḥ /",
  "GV01rvh1-10u:14179": "RV_8,060.08c asredhadbhis taraṇibhir yaviṣṭhya śivebhiḥ pāhi pāyubhiḥ //",
  "GV01rvh1-10u:14180": "RV_8,060.09a pāhi no agna ekayā pāhy uta dvitīyayā /",
  "GV01rvh1-10u:14181": "RV_8,060.09c pāhi gīrbhis tisṛbhir ūrjām pate pāhi catasṛbhir vaso //",
  "GV01rvh1-10u:14182": "RV_8,060.10a pāhi viśvasmād rakṣaso arāvṇaḥ pra sma vājeṣu no 'va /",
  "GV01rvh1-10u:14183": "RV_8,060.10c tvām id dhi nediṣṭhaṃ devatātaya āpiṃ nakṣāmahe vṛdhe //",
  "GV01rvh1-10u:14184": "RV_8,060.11a ā no agne vayovṛdhaṃ rayim pāvaka śaṃsyam /",
  "GV01rvh1-10u:14185": "RV_8,060.11c rāsvā ca na upamāte puruspṛhaṃ sunītī svayaśastaram //",
  "GV01rvh1-10u:14186": "RV_8,060.12a yena vaṃsāma pṛtanāsu śardhatas taranto arya ādiśaḥ /",
  "GV01rvh1-10u:14187": "RV_8,060.12c sa tvaṃ no vardha prayasā śacīvaso jinvā dhiyo vasuvidaḥ //",
  "GV01rvh1-10u:14188": "RV_8,060.13a śiśāno vṛṣabho yathāgniḥ śṛṅge davidhvat /",
  "GV01rvh1-10u:14189": "RV_8,060.13c tigmā asya hanavo na pratidhṛṣe sujambhaḥ sahaso yahuḥ //",
  "GV01rvh1-10u:14190": "RV_8,060.14a nahi te agne vṛṣabha pratidhṛṣe jambhāso yad vitiṣṭhase /",
  "GV01rvh1-10u:14191": "RV_8,060.14c sa tvaṃ no hotaḥ suhutaṃ haviṣ kṛdhi vaṃsvā no vāryā puru //",
  "GV01rvh1-10u:14192": "RV_8,060.15a śeṣe vaneṣu mātroḥ saṃ tvā martāsa indhate /",
  "GV01rvh1-10u:14193": "RV_8,060.15c atandro havyā vahasi haviṣkṛta ād id deveṣu rājasi //",
  "GV01rvh1-10u:14194": "RV_8,060.16a sapta hotāras tam id īḷate tvāgne sutyajam ahrayam /",
  "GV01rvh1-10u:14195": "RV_8,060.16c bhinatsy adriṃ tapasā vi śociṣā prāgne tiṣṭha janāṃ ati //",
  "GV01rvh1-10u:14196": "RV_8,060.17a agnim-agniṃ vo adhriguṃ huvema vṛktabarhiṣaḥ /",
  "GV01rvh1-10u:14197": "RV_8,060.17c agniṃ hitaprayasaḥ śaśvatīṣv ā hotāraṃ carṣaṇīnām //",
  "GV01rvh1-10u:14198": "RV_8,060.18a ketena śarman sacate suṣāmaṇy agne tubhyaṃ cikitvanā /",
  "GV01rvh1-10u:14199": "RV_8,060.18c iṣaṇyayā naḥ pururūpam ā bhara vājaṃ nediṣṭham ūtaye //",
  "GV01rvh1-10u:14200": "RV_8,060.19a agne jaritar viśpatis tepāno deva rakṣasaḥ /",
  "GV01rvh1-10u:14201": "RV_8,060.19c aproṣivān gṛhapatir mahāṃ asi divas pāyur duroṇayuḥ //",
  "GV01rvh1-10u:14202": "RV_8,060.20a mā no rakṣa ā veśīd āghṛṇīvaso mā yātur yātumāvatām /",
  "GV01rvh1-10u:14203": "RV_8,060.20c parogavyūty anirām apa kṣudham agne sedha rakṣasvinaḥ //",
  "GV01rvh1-10u:14204": "RV_8,061.01a ubhayaṃ śṛṇavac ca na indro arvāg idaṃ vacaḥ /",
  "GV01rvh1-10u:14205": "RV_8,061.01c satrācyā maghavā somapītaye dhiyā śaviṣṭha ā gamat //",
  "GV01rvh1-10u:14206": "RV_8,061.02a taṃ hi svarājaṃ vṛṣabhaṃ tam ojase dhiṣaṇe niṣṭatakṣatuḥ /",
  "GV01rvh1-10u:14207": "RV_8,061.02c utopamānām prathamo ni ṣīdasi somakāmaṃ hi te manaḥ //",
  "GV01rvh1-10u:14208": "RV_8,061.03a ā vṛṣasva purūvaso sutasyendrāndhasaḥ /",
  "GV01rvh1-10u:14209": "RV_8,061.03c vidmā hi tvā harivaḥ pṛtsu sāsahim adhṛṣṭaṃ cid dadhṛṣvaṇim //",
  "GV01rvh1-10u:14210": "RV_8,061.04a aprāmisatya maghavan tathed asad indra kratvā yathā vaśaḥ /",
  "GV01rvh1-10u:14211": "RV_8,061.04c sanema vājaṃ tava śiprinn avasā makṣū cid yanto adrivaḥ //",
  "GV01rvh1-10u:14212": "RV_8,061.05a śagdhy ū ṣu śacīpata indra viśvābhir ūtibhiḥ /",
  "GV01rvh1-10u:14213": "RV_8,061.05c bhagaṃ na hi tvā yaśasaṃ vasuvidam anu śūra carāmasi //",
  "GV01rvh1-10u:14214": "RV_8,061.06a pauro aśvasya purukṛd gavām asy utso deva hiraṇyayaḥ /",
  "GV01rvh1-10u:14215": "RV_8,061.06c nakir hi dānam parimardhiṣat tve yad-yad yāmi tad ā bhara //",
  "GV01rvh1-10u:14216": "RV_8,061.07a tvaṃ hy ehi cerave vidā bhagaṃ vasuttaye /",
  "GV01rvh1-10u:14217": "RV_8,061.07c ud vāvṛṣasva maghavan gaviṣṭaya ud indrāśvamiṣṭaye //",
  "GV01rvh1-10u:14218": "RV_8,061.08a tvam purū sahasrāṇi śatāni ca yūthā dānāya maṃhase /",
  "GV01rvh1-10u:14219": "RV_8,061.08c ā purandaraṃ cakṛma vipravacasa indraṃ gāyanto 'vase //",
  "GV01rvh1-10u:14220": "RV_8,061.09a avipro vā yad avidhad vipro vendra te vacaḥ /",
  "GV01rvh1-10u:14221": "RV_8,061.09c sa pra mamandat tvāyā śatakrato prācāmanyo ahaṃsana //",
  "GV01rvh1-10u:14222": "RV_8,061.10a ugrabāhur mrakṣakṛtvā purandaro yadi me śṛṇavad dhavam /",
  "GV01rvh1-10u:14223": "RV_8,061.10c vasūyavo vasupatiṃ śatakratuṃ stomair indraṃ havāmahe //",
  "GV01rvh1-10u:14224": "RV_8,061.11a na pāpāso manāmahe nārāyāso na jaḷhavaḥ /",
  "GV01rvh1-10u:14225": "RV_8,061.11c yad in nv indraṃ vṛṣaṇaṃ sacā sute sakhāyaṃ kṛṇavāmahai //",
  "GV01rvh1-10u:14226": "RV_8,061.12a ugraṃ yuyujma pṛtanāsu sāsahim ṛṇakātim adābhyam /",
  "GV01rvh1-10u:14227": "RV_8,061.12c vedā bhṛmaṃ cit sanitā rathītamo vājinaṃ yam id ū naśat //",
  "GV01rvh1-10u:14228": "RV_8,061.13a yata indra bhayāmahe tato no abhayaṃ kṛdhi /",
  "GV01rvh1-10u:14229": "RV_8,061.13c maghavañ chagdhi tava tan na ūtibhir vi dviṣo vi mṛdho jahi //",
  "GV01rvh1-10u:14230": "RV_8,061.14a tvaṃ hi rādhaspate rādhaso mahaḥ kṣayasyāsi vidhataḥ /",
  "GV01rvh1-10u:14231": "RV_8,061.14c taṃ tvā vayam maghavann indra girvaṇaḥ sutāvanto havāmahe //",
  "GV01rvh1-10u:14232": "RV_8,061.15a indra spaḷ uta vṛtrahā paraspā no vareṇyaḥ /",
  "GV01rvh1-10u:14233": "RV_8,061.15c sa no rakṣiṣac caramaṃ sa madhyamaṃ sa paścāt pātu naḥ puraḥ //",
  "GV01rvh1-10u:14234": "RV_8,061.16a tvaṃ naḥ paścād adharād uttarāt pura indra ni pāhi viśvataḥ /",
  "GV01rvh1-10u:14235": "RV_8,061.16c āre asmat kṛṇuhi daivyam bhayam āre hetīr adevīḥ //",
  "GV01rvh1-10u:14236": "RV_8,061.17a adyādyā śvaḥ-śva indra trāsva pare ca naḥ /",
  "GV01rvh1-10u:14237": "RV_8,061.17c viśvā ca no jaritṝn satpate ahā divā naktaṃ ca rakṣiṣaḥ //",
  "GV01rvh1-10u:14238": "RV_8,061.18a prabhaṅgī śūro maghavā tuvīmaghaḥ sammiślo viryāya kam /",
  "GV01rvh1-10u:14239": "RV_8,061.18c ubhā te bāhū vṛṣaṇā śatakrato ni yā vajram mimikṣatuḥ //",
  "GV01rvh1-10u:14240": "RV_8,062.01a pro asmā upastutim bharatā yaj jujoṣati /",
  "GV01rvh1-10u:14241": "RV_8,062.01c ukthair indrasya māhinaṃ vayo vardhanti somino bhadrā indrasya rātayaḥ //",
  "GV01rvh1-10u:14242": "RV_8,062.02a ayujo asamo nṛbhir ekaḥ kṛṣṭīr ayāsyaḥ /",
  "GV01rvh1-10u:14243": "RV_8,062.02c pūrvīr ati pra vāvṛdhe viśvā jātāny ojasā bhadrā indrasya rātayaḥ //",
  "GV01rvh1-10u:14244": "RV_8,062.03a ahitena cid arvatā jīradānuḥ siṣāsati /",
  "GV01rvh1-10u:14245": "RV_8,062.03c pravācyam indra tat tava vīryāṇi kariṣyato bhadrā indrasya rātayaḥ //",
  "GV01rvh1-10u:14246": "RV_8,062.04a ā yāhi kṛṇavāma ta indra brahmāṇi vardhanā /",
  "GV01rvh1-10u:14247": "RV_8,062.04c yebhiḥ śaviṣṭha cākano bhadram iha śravasyate bhadrā indrasya rātayaḥ //",
  "GV01rvh1-10u:14248": "RV_8,062.05a dhṛṣataś cid dhṛṣan manaḥ kṛṇoṣīndra yat tvam /",
  "GV01rvh1-10u:14249": "RV_8,062.05c tīvraiḥ somaiḥ saparyato namobhiḥ pratibhūṣato bhadrā indrasya rātayaḥ //",
  "GV01rvh1-10u:14250": "RV_8,062.06a ava caṣṭa ṛcīṣamo 'vatāṃ iva mānuṣaḥ /",
  "GV01rvh1-10u:14251": "RV_8,062.06c juṣṭvī dakṣasya sominaḥ sakhāyaṃ kṛṇute yujam bhadrā indrasya rātayaḥ //",
  "GV01rvh1-10u:14252": "RV_8,062.07a viśve ta indra vīryaṃ devā anu kratuṃ daduḥ /",
  "GV01rvh1-10u:14253": "RV_8,062.07c bhuvo viśvasya gopatiḥ puruṣṭuta bhadrā indrasya rātayaḥ //",
  "GV01rvh1-10u:14254": "RV_8,062.08a gṛṇe tad indra te śava upamaṃ devatātaye /",
  "GV01rvh1-10u:14255": "RV_8,062.08c yad dhaṃsi vṛtram ojasā śacīpate bhadrā indrasya rātayaḥ //",
  "GV01rvh1-10u:14256": "RV_8,062.09a samaneva vapuṣyataḥ kṛṇavan mānuṣā yugā /",
  "GV01rvh1-10u:14257": "RV_8,062.09c vide tad indraś cetanam adha śruto bhadrā indrasya rātayaḥ //",
  "GV01rvh1-10u:14258": "RV_8,062.10a uj jātam indra te śava ut tvām ut tava kratum /",
  "GV01rvh1-10u:14259": "RV_8,062.10c bhūrigo bhūri vāvṛdhur maghavan tava śarmaṇi bhadrā indrasya rātayaḥ //",
  "GV01rvh1-10u:14260": "RV_8,062.11a ahaṃ ca tvaṃ ca vṛtrahan saṃ yujyāva sanibhya ā /",
  "GV01rvh1-10u:14261": "RV_8,062.11c arātīvā cid adrivo 'nu nau śūra maṃsate bhadrā indrasya rātayaḥ //",
  "GV01rvh1-10u:14262": "RV_8,062.12a satyam id vā u taṃ vayam indraṃ stavāma nānṛtam /",
  "GV01rvh1-10u:14263": "RV_8,062.12c mahāṃ asunvato vadho bhūri jyotīṃṣi sunvato bhadrā indrasya rātayaḥ //",
  "GV01rvh1-10u:14264": "RV_8,063.01a sa pūrvyo mahānāṃ venaḥ kratubhir ānaje /",
  "GV01rvh1-10u:14265": "RV_8,063.01c yasya dvārā manuṣ pitā deveṣu dhiya ānaje //",
  "GV01rvh1-10u:14266": "RV_8,063.02a divo mānaṃ not sadan somapṛṣṭhāso adrayaḥ /",
  "GV01rvh1-10u:14267": "RV_8,063.02c ukthā brahma ca śaṃsyā //",
  "GV01rvh1-10u:14268": "RV_8,063.03a sa vidvāṃ aṅgirobhya indro gā avṛṇod apa /",
  "GV01rvh1-10u:14269": "RV_8,063.03c stuṣe tad asya pauṃsyam //",
  "GV01rvh1-10u:14270": "RV_8,063.04a sa pratnathā kavivṛdha indro vākasya vakṣaṇiḥ /",
  "GV01rvh1-10u:14271": "RV_8,063.04c śivo arkasya homany asmatrā gantv avase //",
  "GV01rvh1-10u:14272": "RV_8,063.05a ād ū nu te anu kratuṃ svāhā varasya yajyavaḥ /",
  "GV01rvh1-10u:14273": "RV_8,063.05c śvātram arkā anūṣatendra gotrasya dāvane //",
  "GV01rvh1-10u:14274": "RV_8,063.06a indre viśvāni vīryā kṛtāni kartvāni ca /",
  "GV01rvh1-10u:14275": "RV_8,063.06c yam arkā adhvaraṃ viduḥ //",
  "GV01rvh1-10u:14276": "RV_8,063.07a yat pāñcajanyayā viśendre ghoṣā asṛkṣata /",
  "GV01rvh1-10u:14277": "RV_8,063.07c astṛṇād barhaṇā vipo 'ryo mānasya sa kṣayaḥ //",
  "GV01rvh1-10u:14278": "RV_8,063.08a iyam u te anuṣṭutiś cakṛṣe tāni pauṃsyā /",
  "GV01rvh1-10u:14279": "RV_8,063.08c prāvaś cakrasya vartanim //",
  "GV01rvh1-10u:14280": "RV_8,063.09a asya vṛṣṇo vyodana uru kramiṣṭa jīvase /",
  "GV01rvh1-10u:14281": "RV_8,063.09c yavaṃ na paśva ā dade //",
  "GV01rvh1-10u:14282": "RV_8,063.10a tad dadhānā avasyavo yuṣmābhir dakṣapitaraḥ /",
  "GV01rvh1-10u:14283": "RV_8,063.10c syāma marutvato vṛdhe //",
  "GV01rvh1-10u:14284": "RV_8,063.11a baḷ ṛtviyāya dhāmna ṛkvabhiḥ śūra nonumaḥ /",
  "GV01rvh1-10u:14285": "RV_8,063.11c jeṣāmendra tvayā yujā //",
  "GV01rvh1-10u:14286": "RV_8,063.12a asme rudrā mehanā parvatāso vṛtrahatye bharahūtau sajoṣāḥ /",
  "GV01rvh1-10u:14287": "RV_8,063.12c yaḥ śaṃsate stuvate dhāyi pajra indrajyeṣṭhā asmāṃ avantu devāḥ //",
  "GV01rvh1-10u:14288": "RV_8,064.01a ut tvā mandantu stomāḥ kṛṇuṣva rādho adrivaḥ /",
  "GV01rvh1-10u:14289": "RV_8,064.01c ava brahmadviṣo jahi //",
  "GV01rvh1-10u:14290": "RV_8,064.02a padā paṇīṃr arādhaso ni bādhasva mahāṃ asi /",
  "GV01rvh1-10u:14291": "RV_8,064.02c nahi tvā kaś cana prati //",
  "GV01rvh1-10u:14292": "RV_8,064.03a tvam īśiṣe sutānām indra tvam asutānām /",
  "GV01rvh1-10u:14293": "RV_8,064.03c tvaṃ rājā janānām //",
  "GV01rvh1-10u:14294": "RV_8,064.04a ehi prehi kṣayo divy āghoṣañ carṣaṇīnām /",
  "GV01rvh1-10u:14295": "RV_8,064.04c obhe pṛṇāsi rodasī //",
  "GV01rvh1-10u:14296": "RV_8,064.05a tyaṃ cit parvataṃ giriṃ śatavantaṃ sahasriṇam /",
  "GV01rvh1-10u:14297": "RV_8,064.05c vi stotṛbhyo rurojitha //",
  "GV01rvh1-10u:14298": "RV_8,064.06a vayam u tvā divā sute vayaṃ naktaṃ havāmahe /",
  "GV01rvh1-10u:14299": "RV_8,064.06c asmākaṃ kāmam ā pṛṇa //",
  "GV01rvh1-10u:14300": "RV_8,064.07a kva sya vṛṣabho yuvā tuvigrīvo anānataḥ /",
  "GV01rvh1-10u:14301": "RV_8,064.07c brahmā kas taṃ saparyati //",
  "GV01rvh1-10u:14302": "RV_8,064.08a kasya svit savanaṃ vṛṣā jujuṣvāṃ ava gacchati /",
  "GV01rvh1-10u:14303": "RV_8,064.08c indraṃ ka u svid ā cake //",
  "GV01rvh1-10u:14304": "RV_8,064.09a kaṃ te dānā asakṣata vṛtrahan kaṃ suvīryā /",
  "GV01rvh1-10u:14305": "RV_8,064.09c ukthe ka u svid antamaḥ //",
  "GV01rvh1-10u:14306": "RV_8,064.10a ayaṃ te mānuṣe jane somaḥ pūruṣu sūyate /",
  "GV01rvh1-10u:14307": "RV_8,064.10c tasyehi pra dravā piba //",
  "GV01rvh1-10u:14308": "RV_8,064.11a ayaṃ te śaryaṇāvati suṣomāyām adhi priyaḥ /",
  "GV01rvh1-10u:14309": "RV_8,064.11c ārjīkīye madintamaḥ //",
  "GV01rvh1-10u:14310": "RV_8,064.12a tam adya rādhase mahe cārum madāya ghṛṣvaye /",
  "GV01rvh1-10u:14311": "RV_8,064.12c ehīm indra dravā piba //",
  "GV01rvh1-10u:14312": "RV_8,065.01a yad indra prāg apāg udaṅ nyag vā hūyase nṛbhiḥ /",
  "GV01rvh1-10u:14313": "RV_8,065.01c ā yāhi tūyam āśubhiḥ //",
  "GV01rvh1-10u:14314": "RV_8,065.02a yad vā prasravaṇe divo mādayāse svarṇare /",
  "GV01rvh1-10u:14315": "RV_8,065.02c yad vā samudre andhasaḥ //",
  "GV01rvh1-10u:14316": "RV_8,065.03a ā tvā gīrbhir mahām uruṃ huve gām iva bhojase /",
  "GV01rvh1-10u:14317": "RV_8,065.03c indra somasya pītaye //",
  "GV01rvh1-10u:14318": "RV_8,065.04a ā ta indra mahimānaṃ harayo deva te mahaḥ /",
  "GV01rvh1-10u:14319": "RV_8,065.04c rathe vahantu bibhrataḥ //",
  "GV01rvh1-10u:14320": "RV_8,065.05a indra gṛṇīṣa u stuṣe mahāṃ ugra īśānakṛt /",
  "GV01rvh1-10u:14321": "RV_8,065.05c ehi naḥ sutam piba //",
  "GV01rvh1-10u:14322": "RV_8,065.06a sutāvantas tvā vayam prayasvanto havāmahe /",
  "GV01rvh1-10u:14323": "RV_8,065.06c idaṃ no barhir āsade //",
  "GV01rvh1-10u:14324": "RV_8,065.07a yac cid dhi śaśvatām asīndra sādhāraṇas tvam /",
  "GV01rvh1-10u:14325": "RV_8,065.07c taṃ tvā vayaṃ havāmahe //",
  "GV01rvh1-10u:14326": "RV_8,065.08a idaṃ te somyam madhv adhukṣann adribhir naraḥ /",
  "GV01rvh1-10u:14327": "RV_8,065.08c juṣāṇa indra tat piba //",
  "GV01rvh1-10u:14328": "RV_8,065.09a viśvāṃ aryo vipaścito 'ti khyas tūyam ā gahi /",
  "GV01rvh1-10u:14329": "RV_8,065.09c asme dhehi śravo bṛhat //",
  "GV01rvh1-10u:14330": "RV_8,065.10a dātā me pṛṣatīnāṃ rājā hiraṇyavīnām /",
  "GV01rvh1-10u:14331": "RV_8,065.10c mā devā maghavā riṣat //",
  "GV01rvh1-10u:14332": "RV_8,065.11a sahasre pṛṣatīnām adhi ścandram bṛhat pṛthu /",
  "GV01rvh1-10u:14333": "RV_8,065.11c śukraṃ hiraṇyam ā dade //",
  "GV01rvh1-10u:14334": "RV_8,065.12a napāto durgahasya me sahasreṇa surādhasaḥ /",
  "GV01rvh1-10u:14335": "RV_8,065.12c śravo deveṣv akrata //",
  "GV01rvh1-10u:14336": "RV_8,066.01a tarobhir vo vidadvasum indraṃ sabādha ūtaye /",
  "GV01rvh1-10u:14337": "RV_8,066.01c bṛhad gāyantaḥ sutasome adhvare huve bharaṃ na kāriṇam //",
  "GV01rvh1-10u:14338": "RV_8,066.02a na yaṃ dudhrā varante na sthirā muro made suśipram andhasaḥ /",
  "GV01rvh1-10u:14339": "RV_8,066.02c ya ādṛtyā śaśamānāya sunvate dātā jaritra ukthyam //",
  "GV01rvh1-10u:14340": "RV_8,066.03a yaḥ śakro mṛkṣo aśvyo yo vā kījo hiraṇyayaḥ /",
  "GV01rvh1-10u:14341": "RV_8,066.03c sa ūrvasya rejayaty apāvṛtim indro gavyasya vṛtrahā //",
  "GV01rvh1-10u:14342": "RV_8,066.04a nikhātaṃ cid yaḥ purusambhṛtaṃ vasūd id vapati dāśuṣe /",
  "GV01rvh1-10u:14343": "RV_8,066.04c vajrī suśipro haryaśva it karad indraḥ kratvā yathā vaśat //",
  "GV01rvh1-10u:14344": "RV_8,066.05a yad vāvantha puruṣṭuta purā cic chūra nṛṇām /",
  "GV01rvh1-10u:14345": "RV_8,066.05c vayaṃ tat ta indra sam bharāmasi yajñam ukthaṃ turaṃ vacaḥ //",
  "GV01rvh1-10u:14346": "RV_8,066.06a sacā someṣu puruhūta vajrivo madāya dyukṣa somapāḥ /",
  "GV01rvh1-10u:14347": "RV_8,066.06c tvam id dhi brahmakṛte kāmyaṃ vasu deṣṭhaḥ sunvate bhuvaḥ //",
  "GV01rvh1-10u:14348": "RV_8,066.07a vayam enam idā hyo 'pīpemeha vajriṇam /",
  "GV01rvh1-10u:14349": "RV_8,066.07c tasmā u adya samanā sutam bharā nūnam bhūṣata śrute //",
  "GV01rvh1-10u:14350": "RV_8,066.08a vṛkaś cid asya vāraṇa urāmathir ā vayuneṣu bhūṣati /",
  "GV01rvh1-10u:14351": "RV_8,066.08c semaṃ na stomaṃ jujuṣāṇa ā gahīndra pra citrayā dhiyā //",
  "GV01rvh1-10u:14352": "RV_8,066.09a kad ū nv asyākṛtam indrasyāsti pauṃsyam /",
  "GV01rvh1-10u:14353": "RV_8,066.09c keno nu kaṃ śromatena na śuśruve januṣaḥ pari vṛtrahā //",
  "GV01rvh1-10u:14354": "RV_8,066.10a kad ū mahīr adhṛṣṭā asya taviṣīḥ kad u vṛtraghno astṛtam /",
  "GV01rvh1-10u:14355": "RV_8,066.10c indro viśvān bekanāṭāṃ ahardṛśa uta kratvā paṇīṃr abhi //",
  "GV01rvh1-10u:14356": "RV_8,066.11a vayaṃ ghā te apūrvyendra brahmāṇi vṛtrahan /",
  "GV01rvh1-10u:14357": "RV_8,066.11c purūtamāsaḥ puruhūta vajrivo bhṛtiṃ na pra bharāmasi //",
  "GV01rvh1-10u:14358": "RV_8,066.12a pūrvīś cid dhi tve tuvikūrminn āśaso havanta indrotayaḥ /",
  "GV01rvh1-10u:14359": "RV_8,066.12c tiraś cid aryaḥ savanā vaso gahi śaviṣṭha śrudhi me havam //",
  "GV01rvh1-10u:14360": "RV_8,066.13a vayaṃ ghā te tve id v indra viprā api ṣmasi /",
  "GV01rvh1-10u:14361": "RV_8,066.13c nahi tvad anyaḥ puruhūta kaś cana maghavann asti marḍitā //",
  "GV01rvh1-10u:14362": "RV_8,066.14a tvaṃ no asyā amater uta kṣudho 'bhiśaster ava spṛdhi /",
  "GV01rvh1-10u:14363": "RV_8,066.14c tvaṃ na ūtī tava citrayā dhiyā śikṣā śaciṣṭha gātuvit //",
  "GV01rvh1-10u:14364": "RV_8,066.15a soma id vaḥ suto astu kalayo mā bibhītana /",
  "GV01rvh1-10u:14365": "RV_8,066.15c aped eṣa dhvasmāyati svayaṃ ghaiṣo apāyati //",
  "GV01rvh1-10u:14366": "RV_8,067.01a tyān nu kṣatriyāṃ ava ādityān yāciṣāmahe /",
  "GV01rvh1-10u:14367": "RV_8,067.01c sumṛḷīkāṃ abhiṣṭaye //",
  "GV01rvh1-10u:14368": "RV_8,067.02a mitro no aty aṃhatiṃ varuṇaḥ parṣad aryamā /",
  "GV01rvh1-10u:14369": "RV_8,067.02c ādityāso yathā viduḥ //",
  "GV01rvh1-10u:14370": "RV_8,067.03a teṣāṃ hi citram ukthyaṃ varūtham asti dāśuṣe /",
  "GV01rvh1-10u:14371": "RV_8,067.03c ādityānām araṅkṛte //",
  "GV01rvh1-10u:14372": "RV_8,067.04a mahi vo mahatām avo varuṇa mitrāryaman /",
  "GV01rvh1-10u:14373": "RV_8,067.04c avāṃsy ā vṛṇīmahe //",
  "GV01rvh1-10u:14374": "RV_8,067.05a jīvān no abhi dhetanādityāsaḥ purā hathāt /",
  "GV01rvh1-10u:14375": "RV_8,067.05c kad dha stha havanaśrutaḥ //",
  "GV01rvh1-10u:14376": "RV_8,067.06a yad vaḥ śrāntāya sunvate varūtham asti yac chardiḥ /",
  "GV01rvh1-10u:14377": "RV_8,067.06c tenā no adhi vocata //",
  "GV01rvh1-10u:14378": "RV_8,067.07a asti devā aṃhor urv asti ratnam anāgasaḥ /",
  "GV01rvh1-10u:14379": "RV_8,067.07c ādityā adbhutainasaḥ //",
  "GV01rvh1-10u:14380": "RV_8,067.08a mā naḥ setuḥ siṣed ayam mahe vṛṇaktu nas pari /",
  "GV01rvh1-10u:14381": "RV_8,067.08c indra id dhi śruto vaśī //",
  "GV01rvh1-10u:14382": "RV_8,067.09a mā no mṛcā ripūṇāṃ vṛjinānām aviṣyavaḥ /",
  "GV01rvh1-10u:14383": "RV_8,067.09c devā abhi pra mṛkṣata //",
  "GV01rvh1-10u:14384": "RV_8,067.10a uta tvām adite mahy ahaṃ devy upa bruve /",
  "GV01rvh1-10u:14385": "RV_8,067.10c sumṛḷīkām abhiṣṭaye //",
  "GV01rvh1-10u:14386": "RV_8,067.11a parṣi dīne gabhīra āṃ ugraputre jighāṃsataḥ /",
  "GV01rvh1-10u:14387": "RV_8,067.11c mākis tokasya no riṣat //",
  "GV01rvh1-10u:14388": "RV_8,067.12a aneho na uruvraja urūci vi prasartave /",
  "GV01rvh1-10u:14389": "RV_8,067.12c kṛdhi tokāya jīvase //",
  "GV01rvh1-10u:14390": "RV_8,067.13a ye mūrdhānaḥ kṣitīnām adabdhāsaḥ svayaśasaḥ /",
  "GV01rvh1-10u:14391": "RV_8,067.13c vratā rakṣante adruhaḥ //",
  "GV01rvh1-10u:14392": "RV_8,067.14a te na āsno vṛkāṇām ādityāso mumocata /",
  "GV01rvh1-10u:14393": "RV_8,067.14c stenam baddham ivādite //",
  "GV01rvh1-10u:14394": "RV_8,067.15a apo ṣu ṇa iyaṃ śarur ādityā apa durmatiḥ /",
  "GV01rvh1-10u:14395": "RV_8,067.15c asmad etv ajaghnuṣī //",
  "GV01rvh1-10u:14396": "RV_8,067.16a śaśvad dhi vaḥ sudānava ādityā ūtibhir vayam /",
  "GV01rvh1-10u:14397": "RV_8,067.16c purā nūnam bubhujmahe //",
  "GV01rvh1-10u:14398": "RV_8,067.17a śaśvantaṃ hi pracetasaḥ pratiyantaṃ cid enasaḥ /",
  "GV01rvh1-10u:14399": "RV_8,067.17c devāḥ kṛṇutha jīvase //",
  "GV01rvh1-10u:14400": "RV_8,067.18a tat su no navyaṃ sanyasa ādityā yan mumocati /",
  "GV01rvh1-10u:14401": "RV_8,067.18c bandhād baddham ivādite //",
  "GV01rvh1-10u:14402": "RV_8,067.19a nāsmākam asti tat tara ādityāso atiṣkade /",
  "GV01rvh1-10u:14403": "RV_8,067.19c yūyam asmabhyam mṛḷata //",
  "GV01rvh1-10u:14404": "RV_8,067.20a mā no hetir vivasvata ādityāḥ kṛtrimā śaruḥ /",
  "GV01rvh1-10u:14405": "RV_8,067.20c purā nu jaraso vadhīt //",
  "GV01rvh1-10u:14406": "RV_8,067.21a vi ṣu dveṣo vy aṃhatim ādityāso vi saṃhitam /",
  "GV01rvh1-10u:14407": "RV_8,067.21c viṣvag vi vṛhatā rapaḥ //",
  "GV01rvh1-10u:14408": "RV_8,068.01a ā tvā rathaṃ yathotaye sumnāya vartayāmasi /",
  "GV01rvh1-10u:14409": "RV_8,068.01c tuvikūrmim ṛtīṣaham indra śaviṣṭha satpate //",
  "GV01rvh1-10u:14410": "RV_8,068.02a tuviśuṣma tuvikrato śacīvo viśvayā mate /",
  "GV01rvh1-10u:14411": "RV_8,068.02c ā paprātha mahitvanā //",
  "GV01rvh1-10u:14412": "RV_8,068.03a yasya te mahinā mahaḥ pari jmāyantam īyatuḥ /",
  "GV01rvh1-10u:14413": "RV_8,068.03c hastā vajraṃ hiraṇyayam //",
  "GV01rvh1-10u:14414": "RV_8,068.04a viśvānarasya vas patim anānatasya śavasaḥ /",
  "GV01rvh1-10u:14415": "RV_8,068.04c evaiś ca carṣaṇīnām ūtī huve rathānām //",
  "GV01rvh1-10u:14416": "RV_8,068.05a abhiṣṭaye sadāvṛdhaṃ svarmīḷheṣu yaṃ naraḥ /",
  "GV01rvh1-10u:14417": "RV_8,068.05c nānā havanta ūtaye //",
  "GV01rvh1-10u:14418": "RV_8,068.06a paromātram ṛcīṣamam indram ugraṃ surādhasam /",
  "GV01rvh1-10u:14419": "RV_8,068.06c īśānaṃ cid vasūnām //",
  "GV01rvh1-10u:14420": "RV_8,068.07a taṃ-tam id rādhase maha indraṃ codāmi pītaye /",
  "GV01rvh1-10u:14421": "RV_8,068.07c yaḥ pūrvyām anuṣṭutim īśe kṛṣṭīnāṃ nṛtuḥ //",
  "GV01rvh1-10u:14422": "RV_8,068.08a na yasya te śavasāna sakhyam ānaṃśa martyaḥ /",
  "GV01rvh1-10u:14423": "RV_8,068.08c nakiḥ śavāṃsi te naśat //",
  "GV01rvh1-10u:14424": "RV_8,068.09a tvotāsas tvā yujāpsu sūrye mahad dhanam /",
  "GV01rvh1-10u:14425": "RV_8,068.09c jayema pṛtsu vajrivaḥ //",
  "GV01rvh1-10u:14426": "RV_8,068.10a taṃ tvā yajñebhir īmahe taṃ gīrbhir girvaṇastama /",
  "GV01rvh1-10u:14427": "RV_8,068.10c indra yathā cid āvitha vājeṣu purumāyyam //",
  "GV01rvh1-10u:14428": "RV_8,068.11a yasya te svādu sakhyaṃ svādvī praṇītir adrivaḥ /",
  "GV01rvh1-10u:14429": "RV_8,068.11c yajño vitantasāyyaḥ //",
  "GV01rvh1-10u:14430": "RV_8,068.12a uru ṇas tanve tana uru kṣayāya nas kṛdhi /",
  "GV01rvh1-10u:14431": "RV_8,068.12c uru ṇo yandhi jīvase //",
  "GV01rvh1-10u:14432": "RV_8,068.13a uruṃ nṛbhya uruṃ gava uruṃ rathāya panthām /",
  "GV01rvh1-10u:14433": "RV_8,068.13c devavītim manāmahe //",
  "GV01rvh1-10u:14434": "RV_8,068.14a upa mā ṣaḍ dvā-dvā naraḥ somasya harṣyā /",
  "GV01rvh1-10u:14435": "RV_8,068.14c tiṣṭhanti svādurātayaḥ //",
  "GV01rvh1-10u:14436": "RV_8,068.15a ṛjrāv indrota ā dade harī ṛkṣasya sūnavi /",
  "GV01rvh1-10u:14437": "RV_8,068.15c āśvamedhasya rohitā //",
  "GV01rvh1-10u:14438": "RV_8,068.16a surathāṃ ātithigve svabhīśūṃr ārkṣe /",
  "GV01rvh1-10u:14439": "RV_8,068.16c āśvamedhe supeśasaḥ //",
  "GV01rvh1-10u:14440": "RV_8,068.17a ṣaḷ aśvāṃ ātithigva indrote vadhūmataḥ /",
  "GV01rvh1-10u:14441": "RV_8,068.17c sacā pūtakratau sanam //",
  "GV01rvh1-10u:14442": "RV_8,068.18a aiṣu cetad vṛṣaṇvaty antar ṛjreṣv aruṣī /",
  "GV01rvh1-10u:14443": "RV_8,068.18c svabhīśuḥ kaśāvatī //",
  "GV01rvh1-10u:14444": "RV_8,068.19a na yuṣme vājabandhavo ninitsuś cana martyaḥ /",
  "GV01rvh1-10u:14445": "RV_8,068.19c avadyam adhi dīdharat //",
  "GV01rvh1-10u:14446": "RV_8,069.01a pra-pra vas triṣṭubham iṣam mandadvīrāyendave /",
  "GV01rvh1-10u:14447": "RV_8,069.01c dhiyā vo medhasātaye purandhyā vivāsati //",
  "GV01rvh1-10u:14448": "RV_8,069.02a nadaṃ va odatīnāṃ nadaṃ yoyuvatīnām /",
  "GV01rvh1-10u:14449": "RV_8,069.02c patiṃ vo aghnyānāṃ dhenūnām iṣudhyasi //",
  "GV01rvh1-10u:14450": "RV_8,069.03a tā asya sūdadohasaḥ somaṃ śrīṇanti pṛśnayaḥ /",
  "GV01rvh1-10u:14451": "RV_8,069.03c janman devānāṃ viśas triṣv ā rocane divaḥ //",
  "GV01rvh1-10u:14452": "RV_8,069.04a abhi pra gopatiṃ girendram arca yathā vide /",
  "GV01rvh1-10u:14453": "RV_8,069.04c sūnuṃ satyasya satpatim //",
  "GV01rvh1-10u:14454": "RV_8,069.05a ā harayaḥ sasṛjrire 'ruṣīr adhi barhiṣi /",
  "GV01rvh1-10u:14455": "RV_8,069.05c yatrābhi saṃnavāmahe //",
  "GV01rvh1-10u:14456": "RV_8,069.06a indrāya gāva āśiraṃ duduhre vajriṇe madhu /",
  "GV01rvh1-10u:14457": "RV_8,069.06c yat sīm upahvare vidat //",
  "GV01rvh1-10u:14458": "RV_8,069.07a ud yad bradhnasya viṣṭapaṃ gṛham indraś ca ganvahi /",
  "GV01rvh1-10u:14459": "RV_8,069.07c madhvaḥ pītvā sacevahi triḥ sapta sakhyuḥ pade //",
  "GV01rvh1-10u:14460": "RV_8,069.08a arcata prārcata priyamedhāso arcata /",
  "GV01rvh1-10u:14461": "RV_8,069.08c arcantu putrakā uta puraṃ na dhṛṣṇv arcata //",
  "GV01rvh1-10u:14462": "RV_8,069.09a ava svarāti gargaro godhā pari saniṣvaṇat /",
  "GV01rvh1-10u:14463": "RV_8,069.09c piṅgā pari caniṣkadad indrāya brahmodyatam //",
  "GV01rvh1-10u:14464": "RV_8,069.10a ā yat patanty enyaḥ sudughā anapasphuraḥ /",
  "GV01rvh1-10u:14465": "RV_8,069.10c apasphuraṃ gṛbhāyata somam indrāya pātave //",
  "GV01rvh1-10u:14466": "RV_8,069.11a apād indro apād agnir viśve devā amatsata /",
  "GV01rvh1-10u:14467": "RV_8,069.11c varuṇa id iha kṣayat tam āpo abhy anūṣata vatsaṃ saṃśiśvarīr iva //",
  "GV01rvh1-10u:14468": "RV_8,069.12a sudevo asi varuṇa yasya te sapta sindhavaḥ /",
  "GV01rvh1-10u:14469": "RV_8,069.12c anukṣaranti kākudaṃ sūrmyaṃ suṣirām iva //",
  "GV01rvh1-10u:14470": "RV_8,069.13a yo vyatīṃr aphāṇayat suyuktāṃ upa dāśuṣe /",
  "GV01rvh1-10u:14471": "RV_8,069.13c takvo netā tad id vapur upamā yo amucyata //",
  "GV01rvh1-10u:14472": "RV_8,069.14a atīd u śakra ohata indro viśvā ati dviṣaḥ /",
  "GV01rvh1-10u:14473": "RV_8,069.14c bhinat kanīna odanam pacyamānam paro girā //",
  "GV01rvh1-10u:14474": "RV_8,069.15a arbhako na kumārako 'dhi tiṣṭhan navaṃ ratham /",
  "GV01rvh1-10u:14475": "RV_8,069.15c sa pakṣan mahiṣam mṛgam pitre mātre vibhukratum //",
  "GV01rvh1-10u:14476": "RV_8,069.16a ā tū suśipra dampate rathaṃ tiṣṭhā hiraṇyayam /",
  "GV01rvh1-10u:14477": "RV_8,069.16c adha dyukṣaṃ sacevahi sahasrapādam aruṣaṃ svastigām anehasam //",
  "GV01rvh1-10u:14478": "RV_8,069.17a taṃ ghem itthā namasvina upa svarājam āsate /",
  "GV01rvh1-10u:14479": "RV_8,069.17c arthaṃ cid asya sudhitaṃ yad etava āvartayanti dāvane //",
  "GV01rvh1-10u:14480": "RV_8,069.18a anu pratnasyaukasaḥ priyamedhāsa eṣām /",
  "GV01rvh1-10u:14481": "RV_8,069.18c pūrvām anu prayatiṃ vṛktabarhiṣo hitaprayasa āśata //",
  "GV01rvh1-10u:14482": "RV_8,070.01a yo rājā carṣaṇīnāṃ yātā rathebhir adhriguḥ /",
  "GV01rvh1-10u:14483": "RV_8,070.01c viśvāsāṃ tarutā pṛtanānāṃ jyeṣṭho yo vṛtrahā gṛṇe //",
  "GV01rvh1-10u:14484": "RV_8,070.02a indraṃ taṃ śumbha puruhanmann avase yasya dvitā vidhartari /",
  "GV01rvh1-10u:14485": "RV_8,070.02c hastāya vajraḥ prati dhāyi darśato maho dive na sūryaḥ //",
  "GV01rvh1-10u:14486": "RV_8,070.03a nakiṣ ṭaṃ karmaṇā naśad yaś cakāra sadāvṛdham /",
  "GV01rvh1-10u:14487": "RV_8,070.03c indraṃ na yajñair viśvagūrtam ṛbhvasam adhṛṣṭaṃ dhṛṣṇvojasam //",
  "GV01rvh1-10u:14488": "RV_8,070.04a aṣāḷham ugram pṛtanāsu sāsahiṃ yasmin mahīr urujrayaḥ /",
  "GV01rvh1-10u:14489": "RV_8,070.04c saṃ dhenavo jāyamāne anonavur dyāvaḥ kṣāmo anonavuḥ //",
  "GV01rvh1-10u:14490": "RV_8,070.05a yad dyāva indra te śataṃ śatam bhūmīr uta syuḥ /",
  "GV01rvh1-10u:14491": "RV_8,070.05c na tvā vajrin sahasraṃ sūryā anu na jātam aṣṭa rodasī //",
  "GV01rvh1-10u:14492": "RV_8,070.06a ā paprātha mahinā vṛṣṇyā vṛṣan viśvā śaviṣṭha śavasā /",
  "GV01rvh1-10u:14493": "RV_8,070.06c asmāṃ ava maghavan gomati vraje vajriñ citrābhir ūtibhiḥ //",
  "GV01rvh1-10u:14494": "RV_8,070.07a na sīm adeva āpad iṣaṃ dīrghāyo martyaḥ /",
  "GV01rvh1-10u:14495": "RV_8,070.07c etagvā cid ya etaśā yuyojate harī indro yuyojate //",
  "GV01rvh1-10u:14496": "RV_8,070.08a taṃ vo maho mahāyyam indraṃ dānāya sakṣaṇim /",
  "GV01rvh1-10u:14497": "RV_8,070.08c yo gādheṣu ya āraṇeṣu havyo vājeṣv asti havyaḥ //",
  "GV01rvh1-10u:14498": "RV_8,070.09a ud ū ṣu ṇo vaso mahe mṛśasva śūra rādhase /",
  "GV01rvh1-10u:14499": "RV_8,070.09c ud ū ṣu mahyai maghavan maghattaya ud indra śravase mahe //",
  "GV01rvh1-10u:14500": "RV_8,070.10a tvaṃ na indra ṛtayus tvānido ni tṛmpasi /",
  "GV01rvh1-10u:14501": "RV_8,070.10c madhye vasiṣva tuvinṛmṇorvor ni dāsaṃ śiśnatho hathaiḥ //",
  "GV01rvh1-10u:14502": "RV_8,070.11a anyavratam amānuṣam ayajvānam adevayum /",
  "GV01rvh1-10u:14503": "RV_8,070.11c ava svaḥ sakhā dudhuvīta parvataḥ sughnāya dasyum parvataḥ //",
  "GV01rvh1-10u:14504": "RV_8,070.12a tvaṃ na indrāsāṃ haste śaviṣṭha dāvane /",
  "GV01rvh1-10u:14505": "RV_8,070.12c dhānānāṃ na saṃ gṛbhāyāsmayur dviḥ saṃ gṛbhāyāsmayuḥ //",
  "GV01rvh1-10u:14506": "RV_8,070.13a sakhāyaḥ kratum icchata kathā rādhāma śarasya /",
  "GV01rvh1-10u:14507": "RV_8,070.13c upastutim bhojaḥ sūrir yo ahrayaḥ //",
  "GV01rvh1-10u:14508": "RV_8,070.14a bhūribhiḥ samaha ṛṣibhir barhiṣmadbhi staviṣyase /",
  "GV01rvh1-10u:14509": "RV_8,070.14c yad ittham ekam-ekam ic chara vatsān parādadaḥ //",
  "GV01rvh1-10u:14510": "RV_8,070.15a karṇagṛhyā maghavā śauradevyo vatsaṃ nas tribhya ānayat /",
  "GV01rvh1-10u:14511": "RV_8,070.15c ajāṃ sūrir na dhātave //",
  "GV01rvh1-10u:14512": "RV_8,071.01a tvaṃ no agne mahobhiḥ pāhi viśvasyā arāteḥ /",
  "GV01rvh1-10u:14513": "RV_8,071.01c uta dviṣo martyasya //",
  "GV01rvh1-10u:14514": "RV_8,071.02a nahi manyuḥ pauruṣeya īśe hi vaḥ priyajāta /",
  "GV01rvh1-10u:14515": "RV_8,071.02c tvam id asi kṣapāvān //",
  "GV01rvh1-10u:14516": "RV_8,071.03a sa no viśvebhir devebhir ūrjo napād bhadraśoce /",
  "GV01rvh1-10u:14517": "RV_8,071.03c rayiṃ dehi viśvavāram //",
  "GV01rvh1-10u:14518": "RV_8,071.04a na tam agne arātayo martaṃ yuvanta rāyaḥ /",
  "GV01rvh1-10u:14519": "RV_8,071.04c yaṃ trāyase dāśvāṃsam //",
  "GV01rvh1-10u:14520": "RV_8,071.05a yaṃ tvaṃ vipra medhasātāv agne hinoṣi dhanāya /",
  "GV01rvh1-10u:14521": "RV_8,071.05c sa tavotī goṣu gantā //",
  "GV01rvh1-10u:14522": "RV_8,071.06a tvaṃ rayim puruvīram agne dāśuṣe martāya /",
  "GV01rvh1-10u:14523": "RV_8,071.06c pra ṇo naya vasyo accha //",
  "GV01rvh1-10u:14524": "RV_8,071.07a uruṣyā ṇo mā parā dā aghāyate jātavedaḥ /",
  "GV01rvh1-10u:14525": "RV_8,071.07c durādhye martāya //",
  "GV01rvh1-10u:14526": "RV_8,071.08a agne mākiṣ ṭe devasya rātim adevo yuyota /",
  "GV01rvh1-10u:14527": "RV_8,071.08c tvam īśiṣe vasūnām //",
  "GV01rvh1-10u:14528": "RV_8,071.09a sa no vasva upa māsy ūrjo napān māhinasya /",
  "GV01rvh1-10u:14529": "RV_8,071.09c sakhe vaso jaritṛbhyaḥ //",
  "GV01rvh1-10u:14530": "RV_8,071.10a acchā naḥ śīraśociṣaṃ giro yantu darśatam /",
  "GV01rvh1-10u:14531": "RV_8,071.10c acchā yajñāso namasā purūvasum purupraśastam ūtaye //",
  "GV01rvh1-10u:14532": "RV_8,071.11a agniṃ sūnuṃ sahaso jātavedasaṃ dānāya vāryāṇām /",
  "GV01rvh1-10u:14533": "RV_8,071.11c dvitā yo bhūd amṛto martyeṣv ā hotā mandratamo viśi //",
  "GV01rvh1-10u:14534": "RV_8,071.12a agniṃ vo devayajyayāgnim prayaty adhvare /",
  "GV01rvh1-10u:14535": "RV_8,071.12c agniṃ dhīṣu prathamam agnim arvaty agniṃ kṣaitrāya sādhase //",
  "GV01rvh1-10u:14536": "RV_8,071.13a agnir iṣāṃ sakhye dadātu na īśe yo vāryāṇām /",
  "GV01rvh1-10u:14537": "RV_8,071.13c agniṃ toke tanaye śaśvad īmahe vasuṃ santaṃ tanūpām //",
  "GV01rvh1-10u:14538": "RV_8,071.14a agnim īḷiṣvāvase gāthābhiḥ śīraśociṣam /",
  "GV01rvh1-10u:14539": "RV_8,071.14c agniṃ rāye purumīḷha śrutaṃ naro 'gniṃ sudītaye chardiḥ //",
  "GV01rvh1-10u:14540": "RV_8,071.15a agniṃ dveṣo yotavai no gṛṇīmasy agniṃ śaṃ yoś ca dātave /",
  "GV01rvh1-10u:14541": "RV_8,071.15c viśvāsu vikṣv aviteva havyo bhuvad vastur ṛṣūṇām //",
  "GV01rvh1-10u:14542": "RV_8,072.01a haviṣ kṛṇudhvam ā gamad adhvaryur vanate punaḥ /",
  "GV01rvh1-10u:14543": "RV_8,072.01c vidvāṃ asya praśāsanam //",
  "GV01rvh1-10u:14544": "RV_8,072.02a ni tigmam abhy aṃśuṃ sīdad dhotā manāv adhi /",
  "GV01rvh1-10u:14545": "RV_8,072.02c juṣāṇo asya sakhyam //",
  "GV01rvh1-10u:14546": "RV_8,072.03a antar icchanti taṃ jane rudram paro manīṣayā /",
  "GV01rvh1-10u:14547": "RV_8,072.03c gṛbhṇanti jihvayā sasam //",
  "GV01rvh1-10u:14548": "RV_8,072.04a jāmy atītape dhanur vayodhā aruhad vanam /",
  "GV01rvh1-10u:14549": "RV_8,072.04c dṛṣadaṃ jihvayāvadhīt //",
  "GV01rvh1-10u:14550": "RV_8,072.05a caran vatso ruśann iha nidātāraṃ na vindate /",
  "GV01rvh1-10u:14551": "RV_8,072.05c veti stotava ambyam //",
  "GV01rvh1-10u:14552": "RV_8,072.06a uto nv asya yan mahad aśvāvad yojanam bṛhad /",
  "GV01rvh1-10u:14553": "RV_8,072.06c dāmā rathasya dadṛśe //",
  "GV01rvh1-10u:14554": "RV_8,072.07a duhanti saptaikām upa dvā pañca sṛjataḥ /",
  "GV01rvh1-10u:14555": "RV_8,072.07c tīrthe sindhor adhi svare //",
  "GV01rvh1-10u:14556": "RV_8,072.08a ā daśabhir vivasvata indraḥ kośam acucyavīt /",
  "GV01rvh1-10u:14557": "RV_8,072.08c khedayā trivṛtā divaḥ //",
  "GV01rvh1-10u:14558": "RV_8,072.09a pari tridhātur adhvaraṃ jūrṇir eti navīyasī /",
  "GV01rvh1-10u:14559": "RV_8,072.09c madhvā hotāro añjate //",
  "GV01rvh1-10u:14560": "RV_8,072.10a siñcanti namasāvatam uccācakram parijmānam /",
  "GV01rvh1-10u:14561": "RV_8,072.10c nīcīnabāram akṣitam //",
  "GV01rvh1-10u:14562": "RV_8,072.11a abhyāram id adrayo niṣiktam puṣkare madhu /",
  "GV01rvh1-10u:14563": "RV_8,072.11c avatasya visarjane //",
  "GV01rvh1-10u:14564": "RV_8,072.12a gāva upāvatāvatam mahī yajñasya rapsudā /",
  "GV01rvh1-10u:14565": "RV_8,072.12c ubhā karṇā hiraṇyayā //",
  "GV01rvh1-10u:14566": "RV_8,072.13a ā sute siñcata śriyaṃ rodasyor abhiśriyam /",
  "GV01rvh1-10u:14567": "RV_8,072.13c rasā dadhīta vṛṣabham //",
  "GV01rvh1-10u:14568": "RV_8,072.14a te jānata svam okyaṃ saṃ vatsāso na mātṛbhiḥ /",
  "GV01rvh1-10u:14569": "RV_8,072.14c mitho nasanta jāmibhiḥ //",
  "GV01rvh1-10u:14570": "RV_8,072.15a upa srakveṣu bapsataḥ kṛṇvate dharuṇaṃ divi /",
  "GV01rvh1-10u:14571": "RV_8,072.15c indre agnā namaḥ svaḥ //",
  "GV01rvh1-10u:14572": "RV_8,072.16a adhukṣat pipyuṣīm iṣam ūrjaṃ saptapadīm ariḥ /",
  "GV01rvh1-10u:14573": "RV_8,072.16c sūryasya sapta raśmibhiḥ //",
  "GV01rvh1-10u:14574": "RV_8,072.17a somasya mitrāvaruṇoditā sūra ā dade /",
  "GV01rvh1-10u:14575": "RV_8,072.17c tad āturasya bheṣajam //",
  "GV01rvh1-10u:14576": "RV_8,072.18a uto nv asya yat padaṃ haryatasya nidhānyam /",
  "GV01rvh1-10u:14577": "RV_8,072.18c pari dyāṃ jihvayātanat //",
  "GV01rvh1-10u:14578": "RV_8,073.01a ud īrāthām ṛtāyate yuñjāthām aśvinā ratham /",
  "GV01rvh1-10u:14579": "RV_8,073.01c anti ṣad bhūtu vām avaḥ //",
  "GV01rvh1-10u:14580": "RV_8,073.02a nimiṣaś cij javīyasā rathenā yātam aśvinā /",
  "GV01rvh1-10u:14581": "RV_8,073.02c anti ṣad bhūtu vām avaḥ //",
  "GV01rvh1-10u:14582": "RV_8,073.03a upa stṛṇītam atraye himena gharmam aśvinā /",
  "GV01rvh1-10u:14583": "RV_8,073.03c anti ṣad bhūtu vām avaḥ //",
  "GV01rvh1-10u:14584": "RV_8,073.04a kuha sthaḥ kuha jagmathuḥ kuha śyeneva petathuḥ /",
  "GV01rvh1-10u:14585": "RV_8,073.04c anti ṣad bhūtu vām avaḥ //",
  "GV01rvh1-10u:14586": "RV_8,073.05a yad adya karhi karhi cic chuśrūyātam imaṃ havam /",
  "GV01rvh1-10u:14587": "RV_8,073.05c anti ṣad bhūtu vām avaḥ //",
  "GV01rvh1-10u:14588": "RV_8,073.06a aśvinā yāmahūtamā nediṣṭhaṃ yāmy āpyam /",
  "GV01rvh1-10u:14589": "RV_8,073.06c anti ṣad bhūtu vām avaḥ //",
  "GV01rvh1-10u:14590": "RV_8,073.07a avantam atraye gṛhaṃ kṛṇutaṃ yuvam aśvinā /",
  "GV01rvh1-10u:14591": "RV_8,073.07c anti ṣad bhūtu vām avaḥ //",
  "GV01rvh1-10u:14592": "RV_8,073.08a varethe agnim ātapo vadate valgv atraye /",
  "GV01rvh1-10u:14593": "RV_8,073.08c anti ṣad bhūtu vām avaḥ //",
  "GV01rvh1-10u:14594": "RV_8,073.09a pra saptavadhrir āśasā dhārām agner aśāyata /",
  "GV01rvh1-10u:14595": "RV_8,073.09c anti ṣad bhūtu vām avaḥ //",
  "GV01rvh1-10u:14596": "RV_8,073.10a ihā gataṃ vṛṣaṇvasū śṛṇutam ma imaṃ havam /",
  "GV01rvh1-10u:14597": "RV_8,073.10c anti ṣad bhūtu vām avaḥ //",
  "GV01rvh1-10u:14598": "RV_8,073.11a kim idaṃ vām purāṇavaj jarator iva śasyate /",
  "GV01rvh1-10u:14599": "RV_8,073.11c anti ṣad bhūtu vām avaḥ //",
  "GV01rvh1-10u:14600": "RV_8,073.12a samānaṃ vāṃ sajātyaṃ samāno bandhur aśvinā /",
  "GV01rvh1-10u:14601": "RV_8,073.12c anti ṣad bhūtu vām avaḥ //",
  "GV01rvh1-10u:14602": "RV_8,073.13a yo vāṃ rajāṃsy aśvinā ratho viyāti rodasī /",
  "GV01rvh1-10u:14603": "RV_8,073.13c anti ṣad bhūtu vām avaḥ //",
  "GV01rvh1-10u:14604": "RV_8,073.14a ā no gavyebhir aśvyaiḥ sahasrair upa gacchatam /",
  "GV01rvh1-10u:14605": "RV_8,073.14c anti ṣad bhūtu vām avaḥ //",
  "GV01rvh1-10u:14606": "RV_8,073.15a mā no gavyebhir aśvyaiḥ sahasrebhir ati khyatam /",
  "GV01rvh1-10u:14607": "RV_8,073.15c anti ṣad bhūtu vām avaḥ //",
  "GV01rvh1-10u:14608": "RV_8,073.16a aruṇapsur uṣā abhūd akar jyotir ṛtāvarī /",
  "GV01rvh1-10u:14609": "RV_8,073.16c anti ṣad bhūtu vām avaḥ //",
  "GV01rvh1-10u:14610": "RV_8,073.17a aśvinā su vicākaśad vṛkṣam paraśumāṃ iva /",
  "GV01rvh1-10u:14611": "RV_8,073.17c anti ṣad bhūtu vām avaḥ //",
  "GV01rvh1-10u:14612": "RV_8,073.18a puraṃ na dhṛṣṇav ā ruja kṛṣṇayā bādhito viśā /",
  "GV01rvh1-10u:14613": "RV_8,073.18c anti ṣad bhūtu vām avaḥ //",
  "GV01rvh1-10u:14614": "RV_8,074.01a viśo-viśo vo atithiṃ vājayantaḥ purupriyam /",
  "GV01rvh1-10u:14615": "RV_8,074.01c agniṃ vo duryaṃ vaca stuṣe śūṣasya manmabhiḥ //",
  "GV01rvh1-10u:14616": "RV_8,074.02a yaṃ janāso haviṣmanto mitraṃ na sarpirāsutim /",
  "GV01rvh1-10u:14617": "RV_8,074.02c praśaṃsanti praśastibhiḥ //",
  "GV01rvh1-10u:14618": "RV_8,074.03a panyāṃsaṃ jātavedasaṃ yo devatāty udyatā /",
  "GV01rvh1-10u:14619": "RV_8,074.03c havyāny airayad divi //",
  "GV01rvh1-10u:14620": "RV_8,074.04a āganma vṛtrahantamaṃ jyeṣṭham agnim ānavam /",
  "GV01rvh1-10u:14621": "RV_8,074.04c yasya śrutarvā bṛhann ārkṣo anīka edhate //",
  "GV01rvh1-10u:14622": "RV_8,074.05a amṛtaṃ jātavedasaṃ tiras tamāṃsi darśatam /",
  "GV01rvh1-10u:14623": "RV_8,074.05c ghṛtāhavanam īḍyam //",
  "GV01rvh1-10u:14624": "RV_8,074.06a sabādho yaṃ janā ime 'gniṃ havyebhir īḷate /",
  "GV01rvh1-10u:14625": "RV_8,074.06c juhvānāso yatasrucaḥ //",
  "GV01rvh1-10u:14626": "RV_8,074.07a iyaṃ te navyasī matir agne adhāyy asmad ā /",
  "GV01rvh1-10u:14627": "RV_8,074.07c mandra sujāta sukrato 'mūra dasmātithe //",
  "GV01rvh1-10u:14628": "RV_8,074.08a sā te agne śantamā caniṣṭhā bhavatu priyā /",
  "GV01rvh1-10u:14629": "RV_8,074.08c tayā vardhasva suṣṭutaḥ //",
  "GV01rvh1-10u:14630": "RV_8,074.09a sā dyumnair dyumninī bṛhad upopa śravasi śravaḥ /",
  "GV01rvh1-10u:14631": "RV_8,074.09c dadhīta vṛtratūrye //",
  "GV01rvh1-10u:14632": "RV_8,074.10a aśvam id gāṃ rathaprāṃ tveṣam indraṃ na satpatim /",
  "GV01rvh1-10u:14633": "RV_8,074.10c yasya śravāṃsi tūrvatha panyam-panyaṃ ca kṛṣṭayaḥ //",
  "GV01rvh1-10u:14634": "RV_8,074.11a yaṃ tvā gopavano girā caniṣṭhad agne aṅgiraḥ /",
  "GV01rvh1-10u:14635": "RV_8,074.11c sa pāvaka śrudhī havam //",
  "GV01rvh1-10u:14636": "RV_8,074.12a yaṃ tvā janāsa īḷate sabādho vājasātaye /",
  "GV01rvh1-10u:14637": "RV_8,074.12c sa bodhi vṛtratūrye //",
  "GV01rvh1-10u:14638": "RV_8,074.13a ahaṃ huvāna ārkṣe śrutarvaṇi madacyuti /",
  "GV01rvh1-10u:14639": "RV_8,074.13c śardhāṃsīva stukāvinām mṛkṣā śīrṣā caturṇām //",
  "GV01rvh1-10u:14640": "RV_8,074.14a māṃ catvāra āśavaḥ śaviṣṭhasya dravitnavaḥ /",
  "GV01rvh1-10u:14641": "RV_8,074.14c surathāso abhi prayo vakṣan vayo na tugryam //",
  "GV01rvh1-10u:14642": "RV_8,074.15a satyam it tvā mahenadi paruṣṇy ava dediśam /",
  "GV01rvh1-10u:14643": "RV_8,074.15c nem āpo aśvadātaraḥ śaviṣṭhād asti martyaḥ //",
  "GV01rvh1-10u:14644": "RV_8,075.01a yukṣvā hi devahūtamāṃ aśvāṃ agne rathīr iva /",
  "GV01rvh1-10u:14645": "RV_8,075.01c ni hotā pūrvyaḥ sadaḥ //",
  "GV01rvh1-10u:14646": "RV_8,075.02a uta no deva devāṃ acchā voco viduṣṭaraḥ /",
  "GV01rvh1-10u:14647": "RV_8,075.02c śrad viśvā vāryā kṛdhi //",
  "GV01rvh1-10u:14648": "RV_8,075.03a tvaṃ ha yad yaviṣṭhya sahasaḥ sūnav āhuta /",
  "GV01rvh1-10u:14649": "RV_8,075.03c ṛtāvā yajñiyo bhuvaḥ //",
  "GV01rvh1-10u:14650": "RV_8,075.04a ayam agniḥ sahasriṇo vājasya śatinas patiḥ /",
  "GV01rvh1-10u:14651": "RV_8,075.04c mūrdhā kavī rayīṇām //",
  "GV01rvh1-10u:14652": "RV_8,075.05a taṃ nemim ṛbhavo yathā namasva sahūtibhiḥ /",
  "GV01rvh1-10u:14653": "RV_8,075.05c nedīyo yajñam aṅgiraḥ //",
  "GV01rvh1-10u:14654": "RV_8,075.06a tasmai nūnam abhidyave vācā virūpa nityayā /",
  "GV01rvh1-10u:14655": "RV_8,075.06c vṛṣṇe codasva suṣṭutim //",
  "GV01rvh1-10u:14656": "RV_8,075.07a kam u ṣvid asya senayāgner apākacakṣasaḥ /",
  "GV01rvh1-10u:14657": "RV_8,075.07c paṇiṃ goṣu starāmahe //",
  "GV01rvh1-10u:14658": "RV_8,075.08a mā no devānāṃ viśaḥ prasnātīr ivosrāḥ /",
  "GV01rvh1-10u:14659": "RV_8,075.08c kṛśaṃ na hāsur aghnyāḥ //",
  "GV01rvh1-10u:14660": "RV_8,075.09a mā naḥ samasya dūḍhyaḥ paridveṣaso aṃhatiḥ /",
  "GV01rvh1-10u:14661": "RV_8,075.09c ūrmir na nāvam ā vadhīt //",
  "GV01rvh1-10u:14662": "RV_8,075.10a namas te agna ojase gṛṇanti deva kṛṣṭayaḥ /",
  "GV01rvh1-10u:14663": "RV_8,075.10c amair amitram ardaya //",
  "GV01rvh1-10u:14664": "RV_8,075.11a kuvit su no gaviṣṭaye 'gne saṃveṣiṣo rayim /",
  "GV01rvh1-10u:14665": "RV_8,075.11c urukṛd uru ṇas kṛdhi //",
  "GV01rvh1-10u:14666": "RV_8,075.12a mā no asmin mahādhane parā varg bhārabhṛd yathā /",
  "GV01rvh1-10u:14667": "RV_8,075.12c saṃvargaṃ saṃ rayiṃ jaya //",
  "GV01rvh1-10u:14668": "RV_8,075.13a anyam asmad bhiyā iyam agne siṣaktu ducchunā /",
  "GV01rvh1-10u:14669": "RV_8,075.13c vardhā no amavac chavaḥ //",
  "GV01rvh1-10u:14670": "RV_8,075.14a yasyājuṣan namasvinaḥ śamīm adurmakhasya vā /",
  "GV01rvh1-10u:14671": "RV_8,075.14c taṃ ghed agnir vṛdhāvati //",
  "GV01rvh1-10u:14672": "RV_8,075.15a parasyā adhi saṃvato 'varāṃ abhy ā tara /",
  "GV01rvh1-10u:14673": "RV_8,075.15c yatrāham asmi tāṃ ava //",
  "GV01rvh1-10u:14674": "RV_8,075.16a vidmā hi te purā vayam agne pitur yathāvasaḥ /",
  "GV01rvh1-10u:14675": "RV_8,075.16c adhā te sumnam īmahe //",
  "GV01rvh1-10u:14676": "RV_8,076.01a imaṃ nu māyinaṃ huva indram īśānam ojasā /",
  "GV01rvh1-10u:14677": "RV_8,076.01c marutvantaṃ na vṛñjase //",
  "GV01rvh1-10u:14678": "RV_8,076.02a ayam indro marutsakhā vi vṛtrasyābhinac chiraḥ /",
  "GV01rvh1-10u:14679": "RV_8,076.02c vajreṇa śataparvaṇā //",
  "GV01rvh1-10u:14680": "RV_8,076.03a vāvṛdhāno marutsakhendro vi vṛtram airayat /",
  "GV01rvh1-10u:14681": "RV_8,076.03c sṛjan samudriyā apaḥ //",
  "GV01rvh1-10u:14682": "RV_8,076.04a ayaṃ ha yena vā idaṃ svar marutvatā jitam /",
  "GV01rvh1-10u:14683": "RV_8,076.04c indreṇa somapītaye //",
  "GV01rvh1-10u:14684": "RV_8,076.05a marutvantam ṛjīṣiṇam ojasvantaṃ virapśinam /",
  "GV01rvh1-10u:14685": "RV_8,076.05c indraṃ gīrbhir havāmahe //",
  "GV01rvh1-10u:14686": "RV_8,076.06a indram pratnena manmanā marutvantaṃ havāmahe /",
  "GV01rvh1-10u:14687": "RV_8,076.06c asya somasya pītaye //",
  "GV01rvh1-10u:14688": "RV_8,076.07a marutvāṃ indra mīḍhvaḥ pibā somaṃ śatakrato /",
  "GV01rvh1-10u:14689": "RV_8,076.07c asmin yajñe puruṣṭuta //",
  "GV01rvh1-10u:14690": "RV_8,076.08a tubhyed indra marutvate sutāḥ somāso adrivaḥ /",
  "GV01rvh1-10u:14691": "RV_8,076.08c hṛdā hūyanta ukthinaḥ //",
  "GV01rvh1-10u:14692": "RV_8,076.09a pibed indra marutsakhā sutaṃ somaṃ diviṣṭiṣu /",
  "GV01rvh1-10u:14693": "RV_8,076.09c vajraṃ śiśāna ojasā //",
  "GV01rvh1-10u:14694": "RV_8,076.10a uttiṣṭhann ojasā saha pītvī śipre avepayaḥ /",
  "GV01rvh1-10u:14695": "RV_8,076.10c somam indra camū sutam //",
  "GV01rvh1-10u:14696": "RV_8,076.11a anu tvā rodasī ubhe krakṣamāṇam akṛpetām /",
  "GV01rvh1-10u:14697": "RV_8,076.11c indra yad dasyuhābhavaḥ //",
  "GV01rvh1-10u:14698": "RV_8,076.12a vācam aṣṭāpadīm ahaṃ navasraktim ṛtaspṛśam /",
  "GV01rvh1-10u:14699": "RV_8,076.12c indrāt pari tanvam mame //",
  "GV01rvh1-10u:14700": "RV_8,077.01a jajñāno nu śatakratur vi pṛcchad iti mātaram /",
  "GV01rvh1-10u:14701": "RV_8,077.01c ka ugrāḥ ke ha śṛṇvire //",
  "GV01rvh1-10u:14702": "RV_8,077.02a ād īṃ śavasy abravīd aurṇavābham ahīśuvam /",
  "GV01rvh1-10u:14703": "RV_8,077.02c te putra santu niṣṭuraḥ //",
  "GV01rvh1-10u:14704": "RV_8,077.03a sam it tān vṛtrahākhidat khe arāṃ iva khedayā /",
  "GV01rvh1-10u:14705": "RV_8,077.03c pravṛddho dasyuhābhavat //",
  "GV01rvh1-10u:14706": "RV_8,077.04a ekayā pratidhāpibat sākaṃ sarāṃsi triṃśatam /",
  "GV01rvh1-10u:14707": "RV_8,077.04c indraḥ somasya kāṇukā //",
  "GV01rvh1-10u:14708": "RV_8,077.05a abhi gandharvam atṛṇad abudhneṣu rajassv ā /",
  "GV01rvh1-10u:14709": "RV_8,077.05c indro brahmabhya id vṛdhe //",
  "GV01rvh1-10u:14710": "RV_8,077.06a nir āvidhyad giribhya ā dhārayat pakvam odanam /",
  "GV01rvh1-10u:14711": "RV_8,077.06c indro bundaṃ svātatam //",
  "GV01rvh1-10u:14712": "RV_8,077.07a śatabradhna iṣus tava sahasraparṇa eka it /",
  "GV01rvh1-10u:14713": "RV_8,077.07c yam indra cakṛṣe yujam //",
  "GV01rvh1-10u:14714": "RV_8,077.08a tena stotṛbhya ā bhara nṛbhyo nāribhyo attave /",
  "GV01rvh1-10u:14715": "RV_8,077.08c sadyo jāta ṛbhuṣṭhira //",
  "GV01rvh1-10u:14716": "RV_8,077.09a etā cyautnāni te kṛtā varṣiṣṭhāni parīṇasā /",
  "GV01rvh1-10u:14717": "RV_8,077.09c hṛdā vīḍv adhārayaḥ //",
  "GV01rvh1-10u:14718": "RV_8,077.10a viśvet tā viṣṇur ābharad urukramas tveṣitaḥ /",
  "GV01rvh1-10u:14719": "RV_8,077.10c śatam mahiṣān kṣīrapākam odanaṃ varāham indra emuṣam //",
  "GV01rvh1-10u:14720": "RV_8,077.11a tuvikṣaṃ te sukṛtaṃ sūmayaṃ dhanuḥ sādhur bundo hiraṇyayaḥ /",
  "GV01rvh1-10u:14721": "RV_8,077.11c ubhā te bāhū raṇyā susaṃskṛta ṛdūpe cid ṛdūvṛdhā //",
  "GV01rvh1-10u:14722": "RV_8,078.01a puroḷāśaṃ no andhasa indra sahasram ā bhara /",
  "GV01rvh1-10u:14723": "RV_8,078.01c śatā ca śūra gonām //",
  "GV01rvh1-10u:14724": "RV_8,078.02a ā no bhara vyañjanaṃ gām aśvam abhyañjanam /",
  "GV01rvh1-10u:14725": "RV_8,078.02c sacā manā hiraṇyayā //",
  "GV01rvh1-10u:14726": "RV_8,078.03a uta naḥ karṇaśobhanā purūṇi dhṛṣṇav ā bhara /",
  "GV01rvh1-10u:14727": "RV_8,078.03c tvaṃ hi śṛṇviṣe vaso //",
  "GV01rvh1-10u:14728": "RV_8,078.04a nakīṃ vṛdhīka indra te na suṣā na sudā uta /",
  "GV01rvh1-10u:14729": "RV_8,078.04c nānyas tvac chūra vāghataḥ //",
  "GV01rvh1-10u:14730": "RV_8,078.05a nakīm indro nikartave na śakraḥ pariśaktave /",
  "GV01rvh1-10u:14731": "RV_8,078.05c viśvaṃ śṛṇoti paśyati //",
  "GV01rvh1-10u:14732": "RV_8,078.06a sa manyum martyānām adabdho ni cikīṣate /",
  "GV01rvh1-10u:14733": "RV_8,078.06c purā nidaś cikīṣate //",
  "GV01rvh1-10u:14734": "RV_8,078.07a kratva it pūrṇam udaraṃ turasyāsti vidhataḥ /",
  "GV01rvh1-10u:14735": "RV_8,078.07c vṛtraghnaḥ somapāvnaḥ //",
  "GV01rvh1-10u:14736": "RV_8,078.08a tve vasūni saṃgatā viśvā ca soma saubhagā /",
  "GV01rvh1-10u:14737": "RV_8,078.08c sudātv aparihvṛtā //",
  "GV01rvh1-10u:14738": "RV_8,078.09a tvām id yavayur mama kāmo gavyur hiraṇyayuḥ /",
  "GV01rvh1-10u:14739": "RV_8,078.09c tvām aśvayur eṣate //",
  "GV01rvh1-10u:14740": "RV_8,078.10a taved indrāham āśasā haste dātraṃ canā dade /",
  "GV01rvh1-10u:14741": "RV_8,078.10c dinasya vā maghavan sambhṛtasya vā pūrdhi yavasya kāśinā //",
  "GV01rvh1-10u:14742": "RV_8,079.01a ayaṃ kṛtnur agṛbhīto viśvajid udbhid it somaḥ /",
  "GV01rvh1-10u:14743": "RV_8,079.01c ṛṣir vipraḥ kāvyena //",
  "GV01rvh1-10u:14744": "RV_8,079.02a abhy ūrṇoti yan nagnam bhiṣakti viśvaṃ yat turam /",
  "GV01rvh1-10u:14745": "RV_8,079.02c prem andhaḥ khyan niḥ śroṇo bhūt //",
  "GV01rvh1-10u:14746": "RV_8,079.03a tvaṃ soma tanūkṛdbhyo dveṣobhyo 'nyakṛtebhyaḥ /",
  "GV01rvh1-10u:14747": "RV_8,079.03c uru yantāsi varūtham //",
  "GV01rvh1-10u:14748": "RV_8,079.04a tvaṃ cittī tava dakṣair diva ā pṛthivyā ṛjīṣin /",
  "GV01rvh1-10u:14749": "RV_8,079.04c yāvīr aghasya cid dveṣaḥ //",
  "GV01rvh1-10u:14750": "RV_8,079.05a arthino yanti ced arthaṃ gacchān id daduṣo rātim /",
  "GV01rvh1-10u:14751": "RV_8,079.05c vavṛjyus tṛṣyataḥ kāmam //",
  "GV01rvh1-10u:14752": "RV_8,079.06a vidad yat pūrvyaṃ naṣṭam ud īm ṛtāyum īrayat /",
  "GV01rvh1-10u:14753": "RV_8,079.06c prem āyus tārīd atīrṇam //",
  "GV01rvh1-10u:14754": "RV_8,079.07a suśevo no mṛḷayākur adṛptakratur avātaḥ /",
  "GV01rvh1-10u:14755": "RV_8,079.07c bhavā naḥ soma śaṃ hṛde //",
  "GV01rvh1-10u:14756": "RV_8,079.08a mā naḥ soma saṃ vīvijo mā vi bībhiṣathā rājan /",
  "GV01rvh1-10u:14757": "RV_8,079.08c mā no hārdi tviṣā vadhīḥ //",
  "GV01rvh1-10u:14758": "RV_8,079.09a ava yat sve sadhasthe devānāṃ durmatīr īkṣe /",
  "GV01rvh1-10u:14759": "RV_8,079.09c rājann apa dviṣaḥ sedha mīḍhvo apa sridhaḥ sedha //",
  "GV01rvh1-10u:14760": "RV_8,080.01a nahy anyam baḷākaram marḍitāraṃ śatakrato /",
  "GV01rvh1-10u:14761": "RV_8,080.01c tvaṃ na indra mṛḷaya //",
  "GV01rvh1-10u:14762": "RV_8,080.02a yo naḥ śaśvat purāvithāmṛdhro vājasātaye /",
  "GV01rvh1-10u:14763": "RV_8,080.02c sa tvaṃ na indra mṛḷaya //",
  "GV01rvh1-10u:14764": "RV_8,080.03a kim aṅga radhracodanaḥ sunvānasyāvited asi /",
  "GV01rvh1-10u:14765": "RV_8,080.03c kuvit sv indra ṇaḥ śakaḥ //",
  "GV01rvh1-10u:14766": "RV_8,080.04a indra pra ṇo ratham ava paścāc cit santam adrivaḥ /",
  "GV01rvh1-10u:14767": "RV_8,080.04c purastād enam me kṛdhi //",
  "GV01rvh1-10u:14768": "RV_8,080.05a hanto nu kim āsase prathamaṃ no rathaṃ kṛdhi /",
  "GV01rvh1-10u:14769": "RV_8,080.05c upamaṃ vājayu śravaḥ //",
  "GV01rvh1-10u:14770": "RV_8,080.06a avā no vājayuṃ rathaṃ sukaraṃ te kim it pari /",
  "GV01rvh1-10u:14771": "RV_8,080.06c asmān su jigyuṣas kṛdhi //",
  "GV01rvh1-10u:14772": "RV_8,080.07a indra dṛhyasva pūr asi bhadrā ta eti niṣkṛtam /",
  "GV01rvh1-10u:14773": "RV_8,080.07c iyaṃ dhīr ṛtviyāvatī //",
  "GV01rvh1-10u:14774": "RV_8,080.08a mā sīm avadya ā bhāg urvī kāṣṭhā hitaṃ dhanam /",
  "GV01rvh1-10u:14775": "RV_8,080.08c apāvṛktā aratnayaḥ //",
  "GV01rvh1-10u:14776": "RV_8,080.09a turīyaṃ nāma yajñiyaṃ yadā karas tad uśmasi /",
  "GV01rvh1-10u:14777": "RV_8,080.09c ād it patir na ohase //",
  "GV01rvh1-10u:14778": "RV_8,080.10a avīvṛdhad vo amṛtā amandīd ekadyūr devā uta yāś ca devīḥ /",
  "GV01rvh1-10u:14779": "RV_8,080.10c tasmā u rādhaḥ kṛṇuta praśastam prātar makṣū dhiyāvasur jagamyāt //",
  "GV01rvh1-10u:14780": "RV_8,081.01a ā tū na indra kṣumantaṃ citraṃ grābhaṃ saṃ gṛbhāya /",
  "GV01rvh1-10u:14781": "RV_8,081.01c mahāhastī dakṣiṇena //",
  "GV01rvh1-10u:14782": "RV_8,081.02a vidmā hi tvā tuvikūrmiṃ tuvideṣṇaṃ tuvīmagham /",
  "GV01rvh1-10u:14783": "RV_8,081.02c tuvimātram avobhiḥ //",
  "GV01rvh1-10u:14784": "RV_8,081.03a nahi tvā śūra devā na martāso ditsantam /",
  "GV01rvh1-10u:14785": "RV_8,081.03c bhīmaṃ na gāṃ vārayante //",
  "GV01rvh1-10u:14786": "RV_8,081.04a eto nv indraṃ stavāmeśānaṃ vasvaḥ svarājam /",
  "GV01rvh1-10u:14787": "RV_8,081.04c na rādhasā mardhiṣan naḥ //",
  "GV01rvh1-10u:14788": "RV_8,081.05a pra stoṣad upa gāsiṣac chravat sāma gīyamānam /",
  "GV01rvh1-10u:14789": "RV_8,081.05c abhi rādhasā jugurat //",
  "GV01rvh1-10u:14790": "RV_8,081.06a ā no bhara dakṣiṇenābhi savyena pra mṛśa /",
  "GV01rvh1-10u:14791": "RV_8,081.06c indra mā no vasor nir bhāk //",
  "GV01rvh1-10u:14792": "RV_8,081.07a upa kramasvā bhara dhṛṣatā dhṛṣṇo janānām /",
  "GV01rvh1-10u:14793": "RV_8,081.07c adāśūṣṭarasya vedaḥ //",
  "GV01rvh1-10u:14794": "RV_8,081.08a indra ya u nu te asti vājo viprebhiḥ sanitvaḥ /",
  "GV01rvh1-10u:14795": "RV_8,081.08c asmābhiḥ su taṃ sanuhi //",
  "GV01rvh1-10u:14796": "RV_8,081.09a sadyojuvas te vājā asmabhyaṃ viśvaścandrāḥ /",
  "GV01rvh1-10u:14797": "RV_8,081.09c vaśaiś ca makṣū jarante //",
  "GV01rvh1-10u:14798": "RV_8,082.01a ā pra drava parāvato 'rvāvataś ca vṛtrahan /",
  "GV01rvh1-10u:14799": "RV_8,082.01c madhvaḥ prati prabharmaṇi //",
  "GV01rvh1-10u:14800": "RV_8,082.02a tīvrāḥ somāsa ā gahi sutāso mādayiṣṇavaḥ /",
  "GV01rvh1-10u:14801": "RV_8,082.02c pibā dadhṛg yathociṣe //",
  "GV01rvh1-10u:14802": "RV_8,082.03a iṣā mandasvād u te 'raṃ varāya manyave /",
  "GV01rvh1-10u:14803": "RV_8,082.03c bhuvat ta indra śaṃ hṛde //",
  "GV01rvh1-10u:14804": "RV_8,082.04a ā tv aśatrav ā gahi ny ukthāni ca hūyase /",
  "GV01rvh1-10u:14805": "RV_8,082.04c upame rocane divaḥ //",
  "GV01rvh1-10u:14806": "RV_8,082.05a tubhyāyam adribhiḥ suto gobhiḥ śrīto madāya kam /",
  "GV01rvh1-10u:14807": "RV_8,082.05c pra soma indra hūyate //",
  "GV01rvh1-10u:14808": "RV_8,082.06a indra śrudhi su me havam asme sutasya gomataḥ /",
  "GV01rvh1-10u:14809": "RV_8,082.06c vi pītiṃ tṛptim aśnuhi //",
  "GV01rvh1-10u:14810": "RV_8,082.07a ya indra camaseṣv ā somaś camūṣu te sutaḥ /",
  "GV01rvh1-10u:14811": "RV_8,082.07c pibed asya tvam īśiṣe //",
  "GV01rvh1-10u:14812": "RV_8,082.08a yo apsu candramā iva somaś camūṣu dadṛśe /",
  "GV01rvh1-10u:14813": "RV_8,082.08c pibed asya tvam īśiṣe //",
  "GV01rvh1-10u:14814": "RV_8,082.09a yaṃ te śyenaḥ padābharat tiro rajāṃsy aspṛtam /",
  "GV01rvh1-10u:14815": "RV_8,082.09c pibed asya tvam īśiṣe //",
  "GV01rvh1-10u:14816": "RV_8,083.01a devānām id avo mahat tad ā vṛṇīmahe vayam /",
  "GV01rvh1-10u:14817": "RV_8,083.01c vṛṣṇām asmabhyam ūtaye //",
  "GV01rvh1-10u:14818": "RV_8,083.02a te naḥ santu yujaḥ sadā varuṇo mitro aryamā /",
  "GV01rvh1-10u:14819": "RV_8,083.02c vṛdhāsaś ca pracetasaḥ //",
  "GV01rvh1-10u:14820": "RV_8,083.03a ati no viṣpitā puru naubhir apo na parṣatha /",
  "GV01rvh1-10u:14821": "RV_8,083.03c yūyam ṛtasya rathyaḥ //",
  "GV01rvh1-10u:14822": "RV_8,083.04a vāmaṃ no astv aryaman vāmaṃ varuṇa śaṃsyam /",
  "GV01rvh1-10u:14823": "RV_8,083.04c vāmaṃ hy āvṛṇīmahe //",
  "GV01rvh1-10u:14824": "RV_8,083.05a vāmasya hi pracetasa īśānāśo riśādasaḥ /",
  "GV01rvh1-10u:14825": "RV_8,083.05c nem ādityā aghasya yat //",
  "GV01rvh1-10u:14826": "RV_8,083.06a vayam id vaḥ sudānavaḥ kṣiyanto yānto adhvann ā /",
  "GV01rvh1-10u:14827": "RV_8,083.06c devā vṛdhāya hūmahe //",
  "GV01rvh1-10u:14828": "RV_8,083.07a adhi na indraiṣāṃ viṣṇo sajātyānām /",
  "GV01rvh1-10u:14829": "RV_8,083.07c itā maruto aśvinā //",
  "GV01rvh1-10u:14830": "RV_8,083.08a pra bhrātṛtvaṃ sudānavo 'dha dvitā samānyā /",
  "GV01rvh1-10u:14831": "RV_8,083.08c mātur garbhe bharāmahe //",
  "GV01rvh1-10u:14832": "RV_8,083.09a yūyaṃ hi ṣṭhā sudānava indrajyeṣṭhā abhidyavaḥ /",
  "GV01rvh1-10u:14833": "RV_8,083.09c adhā cid va uta bruve //",
  "GV01rvh1-10u:14834": "RV_8,084.01a preṣṭhaṃ vo atithiṃ stuṣe mitram iva priyam /",
  "GV01rvh1-10u:14835": "RV_8,084.01c agniṃ rathaṃ na vedyam //",
  "GV01rvh1-10u:14836": "RV_8,084.02a kavim iva pracetasaṃ yaṃ devāso adha dvitā /",
  "GV01rvh1-10u:14837": "RV_8,084.02c ni martyeṣv ādadhuḥ //",
  "GV01rvh1-10u:14838": "RV_8,084.03a tvaṃ yaviṣṭha dāśuṣo nṝṃḥ pāhi śṛṇudhī giraḥ /",
  "GV01rvh1-10u:14839": "RV_8,084.03c rakṣā tokam uta tmanā //",
  "GV01rvh1-10u:14840": "RV_8,084.04a kayā te agne aṅgira ūrjo napād upastutim /",
  "GV01rvh1-10u:14841": "RV_8,084.04c varāya deva manyave //",
  "GV01rvh1-10u:14842": "RV_8,084.05a dāśema kasya manasā yajñasya sahaso yaho /",
  "GV01rvh1-10u:14843": "RV_8,084.05c kad u voca idaṃ namaḥ //",
  "GV01rvh1-10u:14844": "RV_8,084.06a adhā tvaṃ hi nas karo viśvā asmabhyaṃ sukṣitīḥ /",
  "GV01rvh1-10u:14845": "RV_8,084.06c vājadraviṇaso giraḥ //",
  "GV01rvh1-10u:14846": "RV_8,084.07a kasya nūnam parīṇaso dhiyo jinvasi dampate /",
  "GV01rvh1-10u:14847": "RV_8,084.07c goṣātā yasya te giraḥ //",
  "GV01rvh1-10u:14848": "RV_8,084.08a tam marjayanta sukratum puroyāvānam ājiṣu /",
  "GV01rvh1-10u:14849": "RV_8,084.08c sveṣu kṣayeṣu vājinam //",
  "GV01rvh1-10u:14850": "RV_8,084.09a kṣeti kṣemebhiḥ sādhubhir nakir yaṃ ghnanti hanti yaḥ /",
  "GV01rvh1-10u:14851": "RV_8,084.09c agne suvīra edhate //",
  "GV01rvh1-10u:14852": "RV_8,085.01a ā me havaṃ nāsatyāśvinā gacchataṃ yuvam /",
  "GV01rvh1-10u:14853": "RV_8,085.01c madhvaḥ somasya pītaye //",
  "GV01rvh1-10u:14854": "RV_8,085.02a imam me stomam aśvinemam me śṛṇutaṃ havam /",
  "GV01rvh1-10u:14855": "RV_8,085.02c madhvaḥ somasya pītaye //",
  "GV01rvh1-10u:14856": "RV_8,085.03a ayaṃ vāṃ kṛṣṇo aśvinā havate vājinīvasū /",
  "GV01rvh1-10u:14857": "RV_8,085.03c madhvaḥ somasya pītaye //",
  "GV01rvh1-10u:14858": "RV_8,085.04a śṛṇutaṃ jaritur havaṃ kṛṣṇasya stuvato narā /",
  "GV01rvh1-10u:14859": "RV_8,085.04c madhvaḥ somasya pītaye //",
  "GV01rvh1-10u:14860": "RV_8,085.05a chardir yantam adābhyaṃ viprāya stuvate narā /",
  "GV01rvh1-10u:14861": "RV_8,085.05c madhvaḥ somasya pītaye //",
  "GV01rvh1-10u:14862": "RV_8,085.06a gacchataṃ dāśuṣo gṛham itthā stuvato aśvinā /",
  "GV01rvh1-10u:14863": "RV_8,085.06c madhvaḥ somasya pītaye //",
  "GV01rvh1-10u:14864": "RV_8,085.07a yuñjāthāṃ rāsabhaṃ rathe vīḍvaṅge vṛṣaṇvasū /",
  "GV01rvh1-10u:14865": "RV_8,085.07c madhvaḥ somasya pītaye //",
  "GV01rvh1-10u:14866": "RV_8,085.08a trivandhureṇa trivṛtā rathenā yātam aśvinā /",
  "GV01rvh1-10u:14867": "RV_8,085.08c madhvaḥ somasya pītaye //",
  "GV01rvh1-10u:14868": "RV_8,085.09a nū me giro nāsatyāśvinā prāvataṃ yuvam /",
  "GV01rvh1-10u:14869": "RV_8,085.09c madhvaḥ somasya pītaye //",
  "GV01rvh1-10u:14870": "RV_8,086.01a ubhā hi dasrā bhiṣajā mayobhuvobhā dakṣasya vacaso babhūvathuḥ /",
  "GV01rvh1-10u:14871": "RV_8,086.01c tā vāṃ viśvako havate tanūkṛthe mā no vi yauṣṭaṃ sakhyā mumocatam //",
  "GV01rvh1-10u:14872": "RV_8,086.02a kathā nūnaṃ vāṃ vimanā upa stavad yuvaṃ dhiyaṃ dadathur vasyaiṣṭaye /",
  "GV01rvh1-10u:14873": "RV_8,086.02c tā vāṃ viśvako havate tanūkṛthe mā no vi yauṣṭaṃ sakhyā mumocatam //",
  "GV01rvh1-10u:14874": "RV_8,086.03a yuvaṃ hi ṣmā purubhujemam edhatuṃ viṣṇāpve dadathur vasyaiṣṭaye /",
  "GV01rvh1-10u:14875": "RV_8,086.03c tā vāṃ viśvako havate tanūkṛthe mā no vi yauṣṭaṃ sakhyā mumocatam //",
  "GV01rvh1-10u:14876": "RV_8,086.04a uta tyaṃ vīraṃ dhanasām ṛjīṣiṇaṃ dūre cit santam avase havāmahe /",
  "GV01rvh1-10u:14877": "RV_8,086.04c yasya svādiṣṭhā sumatiḥ pitur yathā mā no vi yauṣṭaṃ sakhyā mumocatam //",
  "GV01rvh1-10u:14878": "RV_8,086.05a ṛtena devaḥ savitā śamāyata ṛtasya śṛṅgam urviyā vi paprathe /",
  "GV01rvh1-10u:14879": "RV_8,086.05c ṛtaṃ sāsāha mahi cit pṛtanyato mā no vi yauṣṭaṃ sakhyā mumocatam //",
  "GV01rvh1-10u:14880": "RV_8,087.01a dyumnī vāṃ stomo aśvinā krivir na seka ā gatam /",
  "GV01rvh1-10u:14881": "RV_8,087.01c madhvaḥ sutasya sa divi priyo narā pātaṃ gaurāv iveriṇe //",
  "GV01rvh1-10u:14882": "RV_8,087.02a pibataṃ gharmam madhumantam aśvinā barhiḥ sīdataṃ narā /",
  "GV01rvh1-10u:14883": "RV_8,087.02c tā mandasānā manuṣo duroṇa ā ni pātaṃ vedasā vayaḥ //",
  "GV01rvh1-10u:14884": "RV_8,087.03a ā vāṃ viśvābhir ūtibhiḥ priyamedhā ahūṣata /",
  "GV01rvh1-10u:14885": "RV_8,087.03c tā vartir yātam upa vṛktabarhiṣo juṣṭaṃ yajñaṃ diviṣṭiṣu //",
  "GV01rvh1-10u:14886": "RV_8,087.04a pibataṃ somam madhumantam aśvinā barhiḥ sīdataṃ sumat /",
  "GV01rvh1-10u:14887": "RV_8,087.04c tā vāvṛdhānā upa suṣṭutiṃ divo gantaṃ gaurāv iveriṇam //",
  "GV01rvh1-10u:14888": "RV_8,087.05a ā nūnaṃ yātam aśvināśvebhiḥ pruṣitapsubhiḥ /",
  "GV01rvh1-10u:14889": "RV_8,087.05c dasrā hiraṇyavartanī śubhas patī pātaṃ somam ṛtāvṛdhā //",
  "GV01rvh1-10u:14890": "RV_8,087.06a vayaṃ hi vāṃ havāmahe vipanyavo viprāso vājasātaye /",
  "GV01rvh1-10u:14891": "RV_8,087.06c tā valgū dasrā purudaṃsasā dhiyāśvinā śruṣṭy ā gatam //",
  "GV01rvh1-10u:14892": "RV_8,088.01a taṃ vo dasmam ṛtīṣahaṃ vasor mandānam andhasaḥ /",
  "GV01rvh1-10u:14893": "RV_8,088.01c abhi vatsaṃ na svasareṣu dhenava indraṃ gīrbhir navāmahe //",
  "GV01rvh1-10u:14894": "RV_8,088.02a dyukṣaṃ sudānuṃ taviṣībhir āvṛtaṃ giriṃ na purubhojasam /",
  "GV01rvh1-10u:14895": "RV_8,088.02c kṣumantaṃ vājaṃ śatinaṃ sahasriṇam makṣū gomantam īmahe //",
  "GV01rvh1-10u:14896": "RV_8,088.03a na tvā bṛhanto adrayo varanta indra vīḷavaḥ /",
  "GV01rvh1-10u:14897": "RV_8,088.03c yad ditsasi stuvate māvate vasu nakiṣ ṭad ā mināti te //",
  "GV01rvh1-10u:14898": "RV_8,088.04a yoddhāsi kratvā śavasota daṃsanā viśvā jātābhi majmanā /",
  "GV01rvh1-10u:14899": "RV_8,088.04c ā tvāyam arka ūtaye vavartati yaṃ gotamā ajījanan //",
  "GV01rvh1-10u:14900": "RV_8,088.05a pra hi ririkṣa ojasā divo antebhyas pari /",
  "GV01rvh1-10u:14901": "RV_8,088.05c na tvā vivyāca raja indra pārthivam anu svadhāṃ vavakṣitha //",
  "GV01rvh1-10u:14902": "RV_8,088.06a nakiḥ pariṣṭir maghavan maghasya te yad dāśuṣe daśasyasi /",
  "GV01rvh1-10u:14903": "RV_8,088.06c asmākam bodhy ucathasya coditā maṃhiṣṭho vājasātaye //",
  "GV01rvh1-10u:14904": "RV_8,089.01a bṛhad indrāya gāyata maruto vṛtrahantamam /",
  "GV01rvh1-10u:14905": "RV_8,089.01c yena jyotir ajanayann ṛtāvṛdho devaṃ devāya jāgṛvi //",
  "GV01rvh1-10u:14906": "RV_8,089.02a apādhamad abhiśastīr aśastihāthendro dyumny ābhavat /",
  "GV01rvh1-10u:14907": "RV_8,089.02c devās ta indra sakhyāya yemire bṛhadbhāno marudgaṇa //",
  "GV01rvh1-10u:14908": "RV_8,089.03a pra va indrāya bṛhate maruto brahmārcata /",
  "GV01rvh1-10u:14909": "RV_8,089.03c vṛtraṃ hanati vṛtrahā śatakratur vajreṇa śataparvaṇā //",
  "GV01rvh1-10u:14910": "RV_8,089.04a abhi pra bhara dhṛṣatā dhṛṣanmanaḥ śravaś cit te asad bṛhat /",
  "GV01rvh1-10u:14911": "RV_8,089.04c arṣantv āpo javasā vi mātaro hano vṛtraṃ jayā svaḥ //",
  "GV01rvh1-10u:14912": "RV_8,089.05a yaj jāyathā apūrvya maghavan vṛtrahatyāya /",
  "GV01rvh1-10u:14913": "RV_8,089.05c tat pṛthivīm aprathayas tad astabhnā uta dyām //",
  "GV01rvh1-10u:14914": "RV_8,089.06a tat te yajño ajāyata tad arka uta haskṛtiḥ /",
  "GV01rvh1-10u:14915": "RV_8,089.06c tad viśvam abhibhūr asi yaj jātaṃ yac ca jantvam //",
  "GV01rvh1-10u:14916": "RV_8,089.07a āmāsu pakvam airaya ā sūryaṃ rohayo divi /",
  "GV01rvh1-10u:14917": "RV_8,089.07c gharmaṃ na sāman tapatā suvṛktibhir juṣṭaṃ girvaṇase bṛhat //",
  "GV01rvh1-10u:14918": "RV_8,090.01a ā no viśvāsu havya indraḥ samatsu bhūṣatu /",
  "GV01rvh1-10u:14919": "RV_8,090.01c upa brahmāṇi savanāni vṛtrahā paramajyā ṛcīṣamaḥ //",
  "GV01rvh1-10u:14920": "RV_8,090.02a tvaṃ dātā prathamo rādhasām asy asi satya īśānakṛt /",
  "GV01rvh1-10u:14921": "RV_8,090.02c tuvidyumnasya yujyā vṛṇīmahe putrasya śavaso mahaḥ //",
  "GV01rvh1-10u:14922": "RV_8,090.03a brahmā ta indra girvaṇaḥ kriyante anatidbhutā /",
  "GV01rvh1-10u:14923": "RV_8,090.03c imā juṣasva haryaśva yojanendra yā te amanmahi //",
  "GV01rvh1-10u:14924": "RV_8,090.04a tvaṃ hi satyo maghavann anānato vṛtrā bhūri nyṛñjase /",
  "GV01rvh1-10u:14925": "RV_8,090.04c sa tvaṃ śaviṣṭha vajrahasta dāśuṣe 'rvāñcaṃ rayim ā kṛdhi //",
  "GV01rvh1-10u:14926": "RV_8,090.05a tvam indra yaśā asy ṛjīṣī śavasas pate /",
  "GV01rvh1-10u:14927": "RV_8,090.05c tvaṃ vṛtrāṇi haṃsy apratīny eka id anuttā carṣaṇīdhṛtā //",
  "GV01rvh1-10u:14928": "RV_8,090.06a tam u tvā nūnam asura pracetasaṃ rādho bhāgam ivemahe /",
  "GV01rvh1-10u:14929": "RV_8,090.06c mahīva kṛttiḥ śaraṇā ta indra pra te sumnā no aśnavan //",
  "GV01rvh1-10u:14930": "RV_8,091.01a kanyā vār avāyatī somam api srutāvidat /",
  "GV01rvh1-10u:14931": "RV_8,091.01c astam bharanty abravīd indrāya sunavai tvā śakrāya sunavai tvā //",
  "GV01rvh1-10u:14932": "RV_8,091.02a asau ya eṣi vīrako gṛhaṃ-gṛhaṃ vicākaśad /",
  "GV01rvh1-10u:14933": "RV_8,091.02c imaṃ jambhasutam piba dhānāvantaṃ karambhiṇam apūpavantam ukthinam //",
  "GV01rvh1-10u:14934": "RV_8,091.03a ā cana tvā cikitsāmo 'dhi cana tvā nemasi /",
  "GV01rvh1-10u:14935": "RV_8,091.03c śanair iva śanakair ivendrāyendo pari srava //",
  "GV01rvh1-10u:14936": "RV_8,091.04a kuvic chakat kuvit karat kuvin no vasyasas karat /",
  "GV01rvh1-10u:14937": "RV_8,091.04c kuvit patidviṣo yatīr indreṇa saṃgamāmahai //",
  "GV01rvh1-10u:14938": "RV_8,091.05a imāni trīṇi viṣṭapā tānīndra vi rohaya /",
  "GV01rvh1-10u:14939": "RV_8,091.05c śiras tatasyorvarām ād idam ma upodare //",
  "GV01rvh1-10u:14940": "RV_8,091.06a asau ca yā na urvarād imāṃ tanvam mama /",
  "GV01rvh1-10u:14941": "RV_8,091.06c atho tatasya yac chiraḥ sarvā tā romaśā kṛdhi //",
  "GV01rvh1-10u:14942": "RV_8,091.07a khe rathasya khe 'nasaḥ khe yugasya śatakrato /",
  "GV01rvh1-10u:14943": "RV_8,091.07c apālām indra triṣ pūtvy akṛṇoḥ sūryatvacam //",
  "GV01rvh1-10u:14944": "RV_8,092.01a pāntam ā vo andhasa indram abhi pra gāyata /",
  "GV01rvh1-10u:14945": "RV_8,092.01c viśvāsāhaṃ śatakratum maṃhiṣṭhaṃ carṣaṇīnām //",
  "GV01rvh1-10u:14946": "RV_8,092.02a puruhūtam puruṣṭutaṃ gāthānyaṃ sanaśrutam /",
  "GV01rvh1-10u:14947": "RV_8,092.02c indra iti bravītana //",
  "GV01rvh1-10u:14948": "RV_8,092.03a indra in no mahānāṃ dātā vājānāṃ nṛtuḥ /",
  "GV01rvh1-10u:14949": "RV_8,092.03c mahāṃ abhijñv ā yamat //",
  "GV01rvh1-10u:14950": "RV_8,092.04a apād u śipry andhasaḥ sudakṣasya prahoṣiṇaḥ /",
  "GV01rvh1-10u:14951": "RV_8,092.04c indor indro yavāśiraḥ //",
  "GV01rvh1-10u:14952": "RV_8,092.05a tam v abhi prārcatendraṃ somasya pītaye /",
  "GV01rvh1-10u:14953": "RV_8,092.05c tad id dhy asya vardhanam //",
  "GV01rvh1-10u:14954": "RV_8,092.06a asya pītvā madānāṃ devo devasyaujasā /",
  "GV01rvh1-10u:14955": "RV_8,092.06c viśvābhi bhuvanā bhuvat //",
  "GV01rvh1-10u:14956": "RV_8,092.07a tyam u vaḥ satrāsāhaṃ viśvāsu gīrṣv āyatam /",
  "GV01rvh1-10u:14957": "RV_8,092.07c ā cyāvayasy ūtaye //",
  "GV01rvh1-10u:14958": "RV_8,092.08a yudhmaṃ santam anarvāṇaṃ somapām anapacyutam /",
  "GV01rvh1-10u:14959": "RV_8,092.08c naram avāryakratum //",
  "GV01rvh1-10u:14960": "RV_8,092.09a śikṣā ṇa indra rāya ā puru vidvāṃ ṛcīṣama /",
  "GV01rvh1-10u:14961": "RV_8,092.09c avā naḥ pārye dhane //",
  "GV01rvh1-10u:14962": "RV_8,092.10a ataś cid indra ṇa upā yāhi śatavājayā /",
  "GV01rvh1-10u:14963": "RV_8,092.10c iṣā sahasravājayā //",
  "GV01rvh1-10u:14964": "RV_8,092.11a ayāma dhīvato dhiyo 'rvadbhiḥ śakra godare /",
  "GV01rvh1-10u:14965": "RV_8,092.11c jayema pṛtsu vajrivaḥ //",
  "GV01rvh1-10u:14966": "RV_8,092.12a vayam u tvā śatakrato gāvo na yavaseṣv ā /",
  "GV01rvh1-10u:14967": "RV_8,092.12c uktheṣu raṇayāmasi //",
  "GV01rvh1-10u:14968": "RV_8,092.13a viśvā hi martyatvanānukāmā śatakrato /",
  "GV01rvh1-10u:14969": "RV_8,092.13c aganma vajrinn āśasaḥ //",
  "GV01rvh1-10u:14970": "RV_8,092.14a tve su putra śavaso 'vṛtran kāmakātayaḥ /",
  "GV01rvh1-10u:14971": "RV_8,092.14c na tvām indrāti ricyate //",
  "GV01rvh1-10u:14972": "RV_8,092.15a sa no vṛṣan saniṣṭhayā saṃ ghorayā dravitnvā /",
  "GV01rvh1-10u:14973": "RV_8,092.15c dhiyāviḍḍhi purandhyā //",
  "GV01rvh1-10u:14974": "RV_8,092.16a yas te nūnaṃ śatakratav indra dyumnitamo madaḥ /",
  "GV01rvh1-10u:14975": "RV_8,092.16c tena nūnam made madeḥ //",
  "GV01rvh1-10u:14976": "RV_8,092.17a yas te citraśravastamo ya indra vṛtrahantamaḥ /",
  "GV01rvh1-10u:14977": "RV_8,092.17c ya ojodātamo madaḥ //",
  "GV01rvh1-10u:14978": "RV_8,092.18a vidmā hi yas te adrivas tvādattaḥ satya somapāḥ /",
  "GV01rvh1-10u:14979": "RV_8,092.18c viśvāsu dasma kṛṣṭiṣu //",
  "GV01rvh1-10u:14980": "RV_8,092.19a indrāya madvane sutam pari ṣṭobhantu no giraḥ /",
  "GV01rvh1-10u:14981": "RV_8,092.19c arkam arcantu kāravaḥ //",
  "GV01rvh1-10u:14982": "RV_8,092.20a yasmin viśvā adhi śriyo raṇanti sapta saṃsadaḥ /",
  "GV01rvh1-10u:14983": "RV_8,092.20c indraṃ sute havāmahe //",
  "GV01rvh1-10u:14984": "RV_8,092.21a trikadrukeṣu cetanaṃ devāso yajñam atnata /",
  "GV01rvh1-10u:14985": "RV_8,092.21c tam id vardhantu no giraḥ //",
  "GV01rvh1-10u:14986": "RV_8,092.22a ā tvā viśantv indavaḥ samudram iva sindhavaḥ /",
  "GV01rvh1-10u:14987": "RV_8,092.22c na tvām indrāti ricyate //",
  "GV01rvh1-10u:14988": "RV_8,092.23a vivyaktha mahinā vṛṣan bhakṣaṃ somasya jāgṛve /",
  "GV01rvh1-10u:14989": "RV_8,092.23c ya indra jaṭhareṣu te //",
  "GV01rvh1-10u:14990": "RV_8,092.24a araṃ ta indra kukṣaye somo bhavatu vṛtrahan /",
  "GV01rvh1-10u:14991": "RV_8,092.24c araṃ dhāmabhya indavaḥ //",
  "GV01rvh1-10u:14992": "RV_8,092.25a aram aśvāya gāyati śrutakakṣo araṃ gave /",
  "GV01rvh1-10u:14993": "RV_8,092.25c aram indrasya dhāmne //",
  "GV01rvh1-10u:14994": "RV_8,092.26a araṃ hi ṣma suteṣu ṇaḥ someṣv indra bhūṣasi /",
  "GV01rvh1-10u:14995": "RV_8,092.26c araṃ te śakra dāvane //",
  "GV01rvh1-10u:14996": "RV_8,092.27a parākāttāc cid adrivas tvāṃ nakṣanta no giraḥ /",
  "GV01rvh1-10u:14997": "RV_8,092.27c araṃ gamāma te vayam //",
  "GV01rvh1-10u:14998": "RV_8,092.28a evā hy asi vīrayur evā śūra uta sthiraḥ /",
  "GV01rvh1-10u:14999": "RV_8,092.28c evā te rādhyam manaḥ //",
  "GV01rvh1-10u:15000": "RV_8,092.29a evā rātis tuvīmagha viśvebhir dhāyi dhātṛbhiḥ /",
  "GV01rvh1-10u:15001": "RV_8,092.29c adhā cid indra me sacā //",
  "GV01rvh1-10u:15002": "RV_8,092.30a mo ṣu brahmeva tandrayur bhuvo vājānām pate /",
  "GV01rvh1-10u:15003": "RV_8,092.30c matsvā sutasya gomataḥ //",
  "GV01rvh1-10u:15004": "RV_8,092.31a mā na indrābhy ādiśaḥ sūro aktuṣv ā yaman /",
  "GV01rvh1-10u:15005": "RV_8,092.31c tvā yujā vanema tat //",
  "GV01rvh1-10u:15006": "RV_8,092.32a tvayed indra yujā vayam prati bruvīmahi spṛdhaḥ /",
  "GV01rvh1-10u:15007": "RV_8,092.32c tvam asmākaṃ tava smasi //",
  "GV01rvh1-10u:15008": "RV_8,092.33a tvām id dhi tvāyavo 'nunonuvataś carān /",
  "GV01rvh1-10u:15009": "RV_8,092.33c sakhāya indra kāravaḥ //",
  "GV01rvh1-10u:15010": "RV_8,093.01a ud ghed abhi śrutāmaghaṃ vṛṣabhaṃ naryāpasam /",
  "GV01rvh1-10u:15011": "RV_8,093.01c astāram eṣi sūrya //",
  "GV01rvh1-10u:15012": "RV_8,093.02a nava yo navatim puro bibheda bāhvojasā /",
  "GV01rvh1-10u:15013": "RV_8,093.02c ahiṃ ca vṛtrahāvadhīt //",
  "GV01rvh1-10u:15014": "RV_8,093.03a sa na indraḥ śivaḥ sakhāśvāvad gomad yavamat /",
  "GV01rvh1-10u:15015": "RV_8,093.03c urudhāreva dohate //",
  "GV01rvh1-10u:15016": "RV_8,093.04a yad adya kac ca vṛtrahann udagā abhi sūrya /",
  "GV01rvh1-10u:15017": "RV_8,093.04c sarvaṃ tad indra te vaśe //",
  "GV01rvh1-10u:15018": "RV_8,093.05a yad vā pravṛddha satpate na marā iti manyase /",
  "GV01rvh1-10u:15019": "RV_8,093.05c uto tat satyam it tava //",
  "GV01rvh1-10u:15020": "RV_8,093.06a ye somāsaḥ parāvati ye arvāvati sunvire /",
  "GV01rvh1-10u:15021": "RV_8,093.06c sarvāṃs tāṃ indra gacchasi //",
  "GV01rvh1-10u:15022": "RV_8,093.07a tam indraṃ vājayāmasi mahe vṛtrāya hantave /",
  "GV01rvh1-10u:15023": "RV_8,093.07c sa vṛṣā vṛṣabho bhuvat //",
  "GV01rvh1-10u:15024": "RV_8,093.08a indraḥ sa dāmane kṛta ojiṣṭhaḥ sa made hitaḥ /",
  "GV01rvh1-10u:15025": "RV_8,093.08c dyumnī ślokī sa somyaḥ //",
  "GV01rvh1-10u:15026": "RV_8,093.09a girā vajro na sambhṛtaḥ sabalo anapacyutaḥ /",
  "GV01rvh1-10u:15027": "RV_8,093.09c vavakṣa ṛṣvo astṛtaḥ //",
  "GV01rvh1-10u:15028": "RV_8,093.10a durge cin naḥ sugaṃ kṛdhi gṛṇāna indra girvaṇaḥ /",
  "GV01rvh1-10u:15029": "RV_8,093.10c tvaṃ ca maghavan vaśaḥ //",
  "GV01rvh1-10u:15030": "RV_8,093.11a yasya te nū cid ādiśaṃ na minanti svarājyam /",
  "GV01rvh1-10u:15031": "RV_8,093.11c na devo nādhrigur janaḥ //",
  "GV01rvh1-10u:15032": "RV_8,093.12a adhā te apratiṣkutaṃ devī śuṣmaṃ saparyataḥ /",
  "GV01rvh1-10u:15033": "RV_8,093.12c ubhe suśipra rodasī //",
  "GV01rvh1-10u:15034": "RV_8,093.13a tvam etad adhārayaḥ kṛṣṇāsu rohiṇīṣu ca /",
  "GV01rvh1-10u:15035": "RV_8,093.13c paruṣṇīṣu ruśat payaḥ //",
  "GV01rvh1-10u:15036": "RV_8,093.14a vi yad aher adha tviṣo viśve devāso akramuḥ /",
  "GV01rvh1-10u:15037": "RV_8,093.14c vidan mṛgasya tāṃ amaḥ //",
  "GV01rvh1-10u:15038": "RV_8,093.15a ād u me nivaro bhuvad vṛtrahādiṣṭa pauṃsyam /",
  "GV01rvh1-10u:15039": "RV_8,093.15c ajātaśatrur astṛtaḥ //",
  "GV01rvh1-10u:15040": "RV_8,093.16a śrutaṃ vo vṛtrahantamam pra śardhaṃ carṣaṇīnām /",
  "GV01rvh1-10u:15041": "RV_8,093.16c ā śuṣe rādhase mahe //",
  "GV01rvh1-10u:15042": "RV_8,093.17a ayā dhiyā ca gavyayā puruṇāman puruṣṭuta /",
  "GV01rvh1-10u:15043": "RV_8,093.17c yat some-soma ābhavaḥ //",
  "GV01rvh1-10u:15044": "RV_8,093.18a bodhinmanā id astu no vṛtrahā bhūryāsutiḥ /",
  "GV01rvh1-10u:15045": "RV_8,093.18c śṛṇotu śakra āśiṣam //",
  "GV01rvh1-10u:15046": "RV_8,093.19a kayā tvaṃ na ūtyābhi pra mandase vṛṣan /",
  "GV01rvh1-10u:15047": "RV_8,093.19c kayā stotṛbhya ā bhara //",
  "GV01rvh1-10u:15048": "RV_8,093.20a kasya vṛṣā sute sacā niyutvān vṛṣabho raṇat /",
  "GV01rvh1-10u:15049": "RV_8,093.20c vṛtrahā somapītaye //",
  "GV01rvh1-10u:15050": "RV_8,093.21a abhī ṣu ṇas tvaṃ rayim mandasānaḥ sahasriṇam /",
  "GV01rvh1-10u:15051": "RV_8,093.21c prayantā bodhi dāśuṣe //",
  "GV01rvh1-10u:15052": "RV_8,093.22a patnīvantaḥ sutā ima uśanto yanti vītaye /",
  "GV01rvh1-10u:15053": "RV_8,093.22c apāṃ jagmir nicumpuṇaḥ //",
  "GV01rvh1-10u:15054": "RV_8,093.23a iṣṭā hotrā asṛkṣatendraṃ vṛdhāso adhvare /",
  "GV01rvh1-10u:15055": "RV_8,093.23c acchāvabhṛtham ojasā //",
  "GV01rvh1-10u:15056": "RV_8,093.24a iha tyā sadhamādyā harī hiraṇyakeśyā /",
  "GV01rvh1-10u:15057": "RV_8,093.24c voḷhām abhi prayo hitam //",
  "GV01rvh1-10u:15058": "RV_8,093.25a tubhyaṃ somāḥ sutā ime stīrṇam barhir vibhāvaso /",
  "GV01rvh1-10u:15059": "RV_8,093.25c stotṛbhya indram ā vaha //",
  "GV01rvh1-10u:15060": "RV_8,093.26a ā te dakṣaṃ vi rocanā dadhad ratnā vi dāśuṣe /",
  "GV01rvh1-10u:15061": "RV_8,093.26c stotṛbhya indram arcata //",
  "GV01rvh1-10u:15062": "RV_8,093.27a ā te dadhāmīndriyam ukthā viśvā śatakrato /",
  "GV01rvh1-10u:15063": "RV_8,093.27c stotṛbhya indra mṛḷaya //",
  "GV01rvh1-10u:15064": "RV_8,093.28a bhadram-bhadraṃ na ā bhareṣam ūrjaṃ śatakrato /",
  "GV01rvh1-10u:15065": "RV_8,093.28c yad indra mṛḷayāsi naḥ //",
  "GV01rvh1-10u:15066": "RV_8,093.29a sa no viśvāny ā bhara suvitāni śatakrato /",
  "GV01rvh1-10u:15067": "RV_8,093.29c yad indra mṛḷayāsi naḥ //",
  "GV01rvh1-10u:15068": "RV_8,093.30a tvām id vṛtrahantama sutāvanto havāmahe /",
  "GV01rvh1-10u:15069": "RV_8,093.30c yad indra mṛḷayāsi naḥ //",
  "GV01rvh1-10u:15070": "RV_8,093.31a upa no haribhiḥ sutaṃ yāhi madānām pate /",
  "GV01rvh1-10u:15071": "RV_8,093.31c upa no haribhiḥ sutam //",
  "GV01rvh1-10u:15072": "RV_8,093.32a dvitā yo vṛtrahantamo vida indraḥ śatakratuḥ /",
  "GV01rvh1-10u:15073": "RV_8,093.32c upa no haribhiḥ sutam //",
  "GV01rvh1-10u:15074": "RV_8,093.33a tvaṃ hi vṛtrahann eṣām pātā somānām asi /",
  "GV01rvh1-10u:15075": "RV_8,093.33c upa no haribhiḥ sutam //",
  "GV01rvh1-10u:15076": "RV_8,093.34a indra iṣe dadātu na ṛbhukṣaṇam ṛbhuṃ rayim /",
  "GV01rvh1-10u:15077": "RV_8,093.34c vājī dadātu vājinam //",
  "GV01rvh1-10u:15078": "RV_8,094.01a gaur dhayati marutāṃ śravasyur mātā maghonām /",
  "GV01rvh1-10u:15079": "RV_8,094.01c yuktā vahnī rathānām //",
  "GV01rvh1-10u:15080": "RV_8,094.02a yasyā devā upasthe vratā viśve dhārayante /",
  "GV01rvh1-10u:15081": "RV_8,094.02c sūryāmāsā dṛśe kam //",
  "GV01rvh1-10u:15082": "RV_8,094.03a tat su no viśve arya ā sadā gṛṇanti kāravaḥ /",
  "GV01rvh1-10u:15083": "RV_8,094.03c marutaḥ somapītaye //",
  "GV01rvh1-10u:15084": "RV_8,094.04a asti somo ayaṃ sutaḥ pibanty asya marutaḥ /",
  "GV01rvh1-10u:15085": "RV_8,094.04c uta svarājo aśvinā //",
  "GV01rvh1-10u:15086": "RV_8,094.05a pibanti mitro aryamā tanā pūtasya varuṇaḥ /",
  "GV01rvh1-10u:15087": "RV_8,094.05c triṣadhasthasya jāvataḥ //",
  "GV01rvh1-10u:15088": "RV_8,094.06a uto nv asya joṣam āṃ indraḥ sutasya gomataḥ /",
  "GV01rvh1-10u:15089": "RV_8,094.06c prātar hoteva matsati //",
  "GV01rvh1-10u:15090": "RV_8,094.07a kad atviṣanta sūrayas tira āpa iva sridhaḥ /",
  "GV01rvh1-10u:15091": "RV_8,094.07c arṣanti pūtadakṣasaḥ //",
  "GV01rvh1-10u:15092": "RV_8,094.08a kad vo adya mahānāṃ devānām avo vṛṇe /",
  "GV01rvh1-10u:15093": "RV_8,094.08c tmanā ca dasmavarcasām //",
  "GV01rvh1-10u:15094": "RV_8,094.09a ā ye viśvā pārthivāni paprathan rocanā divaḥ /",
  "GV01rvh1-10u:15095": "RV_8,094.09c marutaḥ somapītaye //",
  "GV01rvh1-10u:15096": "RV_8,094.10a tyān nu pūtadakṣaso divo vo maruto huve /",
  "GV01rvh1-10u:15097": "RV_8,094.10c asya somasya pītaye //",
  "GV01rvh1-10u:15098": "RV_8,094.11a tyān nu ye vi rodasī tastabhur maruto huve /",
  "GV01rvh1-10u:15099": "RV_8,094.11c asya somasya pītaye //",
  "GV01rvh1-10u:15100": "RV_8,094.12a tyaṃ nu mārutaṃ gaṇaṃ giriṣṭhāṃ vṛṣaṇaṃ huve /",
  "GV01rvh1-10u:15101": "RV_8,094.12c asya somasya pītaye //",
  "GV01rvh1-10u:15102": "RV_8,095.01a ā tvā giro rathīr ivāsthuḥ suteṣu girvaṇaḥ /",
  "GV01rvh1-10u:15103": "RV_8,095.01c abhi tvā sam anūṣatendra vatsaṃ na mātaraḥ //",
  "GV01rvh1-10u:15104": "RV_8,095.02a ā tvā śukrā acucyavuḥ sutāsa indra girvaṇaḥ /",
  "GV01rvh1-10u:15105": "RV_8,095.02c pibā tv asyāndhasa indra viśvāsu te hitam //",
  "GV01rvh1-10u:15106": "RV_8,095.03a pibā somam madāya kam indra śyenābhṛtaṃ sutam /",
  "GV01rvh1-10u:15107": "RV_8,095.03c tvaṃ hi śaśvatīnām patī rājā viśām asi //",
  "GV01rvh1-10u:15108": "RV_8,095.04a śrudhī havaṃ tiraścyā indra yas tvā saparyati /",
  "GV01rvh1-10u:15109": "RV_8,095.04c suvīryasya gomato rāyas pūrdhi mahāṃ asi //",
  "GV01rvh1-10u:15110": "RV_8,095.05a indra yas te navīyasīṃ giram mandrām ajījanat /",
  "GV01rvh1-10u:15111": "RV_8,095.05c cikitvinmanasaṃ dhiyam pratnām ṛtasya pipyuṣīm //",
  "GV01rvh1-10u:15112": "RV_8,095.06a tam u ṣṭavāma yaṃ gira indram ukthāni vāvṛdhuḥ /",
  "GV01rvh1-10u:15113": "RV_8,095.06c purūṇy asya pauṃsyā siṣāsanto vanāmahe //",
  "GV01rvh1-10u:15114": "RV_8,095.07a eto nv indraṃ stavāma śuddhaṃ śuddhena sāmnā /",
  "GV01rvh1-10u:15115": "RV_8,095.07c śuddhair ukthair vāvṛdhvāṃsaṃ śuddha āśīrvān mamattu //",
  "GV01rvh1-10u:15116": "RV_8,095.08a indra śuddho na ā gahi śuddhaḥ śuddhābhir ūtibhiḥ /",
  "GV01rvh1-10u:15117": "RV_8,095.08c śuddho rayiṃ ni dhāraya śuddho mamaddhi somyaḥ //",
  "GV01rvh1-10u:15118": "RV_8,095.09a indra śuddho hi no rayiṃ śuddho ratnāni dāśuṣe /",
  "GV01rvh1-10u:15119": "RV_8,095.09c śuddho vṛtrāṇi jighnase śuddho vājaṃ siṣāsasi //",
  "GV01rvh1-10u:15120": "RV_8,096.01a asmā uṣāsa ātiranta yāmam indrāya naktam ūrmyāḥ suvācaḥ /",
  "GV01rvh1-10u:15121": "RV_8,096.01c asmā āpo mātaraḥ sapta tasthur nṛbhyas tarāya sindhavaḥ supārāḥ //",
  "GV01rvh1-10u:15122": "RV_8,096.02a atividdhā vithureṇā cid astrā triḥ sapta sānu saṃhitā girīṇām /",
  "GV01rvh1-10u:15123": "RV_8,096.02c na tad devo na martyas tuturyād yāni pravṛddho vṛṣabhaś cakāra //",
  "GV01rvh1-10u:15124": "RV_8,096.03a indrasya vajra āyaso nimiśla indrasya bāhvor bhūyiṣṭham ojaḥ /",
  "GV01rvh1-10u:15125": "RV_8,096.03c śīrṣann indrasya kratavo nireka āsann eṣanta śrutyā upāke //",
  "GV01rvh1-10u:15126": "RV_8,096.04a manye tvā yajñiyaṃ yajñiyānām manye tvā cyavanam acyutānām /",
  "GV01rvh1-10u:15127": "RV_8,096.04c manye tvā satvanām indra ketum manye tvā vṛṣabhaṃ carṣaṇīnām //",
  "GV01rvh1-10u:15128": "RV_8,096.05a ā yad vajram bāhvor indra dhatse madacyutam ahaye hantavā u /",
  "GV01rvh1-10u:15129": "RV_8,096.05c pra parvatā anavanta pra gāvaḥ pra brahmāṇo abhinakṣanta indram //",
  "GV01rvh1-10u:15130": "RV_8,096.06a tam u ṣṭavāma ya imā jajāna viśvā jātāny avarāṇy asmāt /",
  "GV01rvh1-10u:15131": "RV_8,096.06c indreṇa mitraṃ didhiṣema gīrbhir upo namobhir vṛṣabhaṃ viśema //",
  "GV01rvh1-10u:15132": "RV_8,096.07a vṛtrasya tvā śvasathād īṣamāṇā viśve devā ajahur ye sakhāyaḥ /",
  "GV01rvh1-10u:15133": "RV_8,096.07c marudbhir indra sakhyaṃ te astv athemā viśvāḥ pṛtanā jayāsi //",
  "GV01rvh1-10u:15134": "RV_8,096.08a triḥ ṣaṣṭis tvā maruto vāvṛdhānā usrā iva rāśayo yajñiyāsaḥ /",
  "GV01rvh1-10u:15135": "RV_8,096.08c upa tvemaḥ kṛdhi no bhāgadheyaṃ śuṣmaṃ ta enā haviṣā vidhema //",
  "GV01rvh1-10u:15136": "RV_8,096.09a tigmam āyudham marutām anīkaṃ kas ta indra prati vajraṃ dadharṣa /",
  "GV01rvh1-10u:15137": "RV_8,096.09c anāyudhāso asurā adevāś cakreṇa tāṃ apa vapa ṛjīṣin //",
  "GV01rvh1-10u:15138": "RV_8,096.10a maha ugrāya tavase suvṛktim preraya śivatamāya paśvaḥ /",
  "GV01rvh1-10u:15139": "RV_8,096.10c girvāhase gira indrāya pūrvīr dhehi tanve kuvid aṅga vedat //",
  "GV01rvh1-10u:15140": "RV_8,096.11a ukthavāhase vibhve manīṣāṃ druṇā na pāram īrayā nadīnām /",
  "GV01rvh1-10u:15141": "RV_8,096.11c ni spṛśa dhiyā tanvi śrutasya juṣṭatarasya kuvid aṅga vedat //",
  "GV01rvh1-10u:15142": "RV_8,096.12a tad viviḍḍhi yat ta indro jujoṣat stuhi suṣṭutiṃ namasā vivāsa /",
  "GV01rvh1-10u:15143": "RV_8,096.12c upa bhūṣa jaritar mā ruvaṇyaḥ śrāvayā vācaṃ kuvid aṅga vedat //",
  "GV01rvh1-10u:15144": "RV_8,096.13a ava drapso aṃśumatīm atiṣṭhad iyānaḥ kṛṣṇo daśabhiḥ sahasraiḥ /",
  "GV01rvh1-10u:15145": "RV_8,096.13c āvat tam indraḥ śacyā dhamantam apa snehitīr nṛmaṇā adhatta //",
  "GV01rvh1-10u:15146": "RV_8,096.14a drapsam apaśyaṃ viṣuṇe carantam upahvare nadyo aṃśumatyāḥ /",
  "GV01rvh1-10u:15147": "RV_8,096.14c nabho na kṛṣṇam avatasthivāṃsam iṣyāmi vo vṛṣaṇo yudhyatājau //",
  "GV01rvh1-10u:15148": "RV_8,096.15a adha drapso aṃśumatyā upasthe 'dhārayat tanvaṃ titviṣāṇaḥ /",
  "GV01rvh1-10u:15149": "RV_8,096.15c viśo adevīr abhy ācarantīr bṛhaspatinā yujendraḥ sasāhe //",
  "GV01rvh1-10u:15150": "RV_8,096.16a tvaṃ ha tyat saptabhyo jāyamāno 'śatrubhyo abhavaḥ śatrur indra /",
  "GV01rvh1-10u:15151": "RV_8,096.16c gūḷhe dyāvāpṛthivī anv avindo vibhumadbhyo bhuvanebhyo raṇaṃ dhāḥ //",
  "GV01rvh1-10u:15152": "RV_8,096.17a tvaṃ ha tyad apratimānam ojo vajreṇa vajrin dhṛṣito jaghantha /",
  "GV01rvh1-10u:15153": "RV_8,096.17c tvaṃ śuṣṇasyāvātiro vadhatrais tvaṃ gā indra śacyed avindaḥ //",
  "GV01rvh1-10u:15154": "RV_8,096.18a tvaṃ ha tyad vṛṣabha carṣaṇīnāṃ ghano vṛtrāṇāṃ taviṣo babhūtha /",
  "GV01rvh1-10u:15155": "RV_8,096.18c tvaṃ sindhūṃr asṛjas tastabhānān tvam apo ajayo dāsapatnīḥ //",
  "GV01rvh1-10u:15156": "RV_8,096.19a sa sukratū raṇitā yaḥ suteṣv anuttamanyur yo aheva revān /",
  "GV01rvh1-10u:15157": "RV_8,096.19c ya eka in nary apāṃsi kartā sa vṛtrahā pratīd anyam āhuḥ //",
  "GV01rvh1-10u:15158": "RV_8,096.20a sa vṛtrahendraś carṣaṇīdhṛt taṃ suṣṭutyā havyaṃ huvema /",
  "GV01rvh1-10u:15159": "RV_8,096.20c sa prāvitā maghavā no 'dhivaktā sa vājasya śravasyasya dātā //",
  "GV01rvh1-10u:15160": "RV_8,096.21a sa vṛtrahendra ṛbhukṣāḥ sadyo jajñāno havyo babhūva /",
  "GV01rvh1-10u:15161": "RV_8,096.21c kṛṇvann apāṃsi naryā purūṇi somo na pīto havyaḥ sakhibhyaḥ //",
  "GV01rvh1-10u:15162": "RV_8,097.01a yā indra bhuja ābharaḥ svarvāṃ asurebhyaḥ /",
  "GV01rvh1-10u:15163": "RV_8,097.01c stotāram in maghavann asya vardhaya ye ca tve vṛktabarhiṣaḥ //",
  "GV01rvh1-10u:15164": "RV_8,097.02a yam indra dadhiṣe tvam aśvaṃ gām bhāgam avyayam /",
  "GV01rvh1-10u:15165": "RV_8,097.02c yajamāne sunvati dakṣiṇāvati tasmin taṃ dhehi mā paṇau //",
  "GV01rvh1-10u:15166": "RV_8,097.03a ya indra sasty avrato 'nuṣvāpam adevayuḥ /",
  "GV01rvh1-10u:15167": "RV_8,097.03c svaiḥ ṣa evair mumurat poṣyaṃ rayiṃ sanutar dhehi taṃ tataḥ //",
  "GV01rvh1-10u:15168": "RV_8,097.04a yac chakrāsi parāvati yad arvāvati vṛtrahan /",
  "GV01rvh1-10u:15169": "RV_8,097.04c atas tvā gīrbhir dyugad indra keśibhiḥ sutāvāṃ ā vivāsati //",
  "GV01rvh1-10u:15170": "RV_8,097.05a yad vāsi rocane divaḥ samudrasyādhi viṣṭapi /",
  "GV01rvh1-10u:15171": "RV_8,097.05c yat pārthive sadane vṛtrahantama yad antarikṣa ā gahi //",
  "GV01rvh1-10u:15172": "RV_8,097.06a sa naḥ someṣu somapāḥ suteṣu śavasas pate /",
  "GV01rvh1-10u:15173": "RV_8,097.06c mādayasva rādhasā sūnṛtāvatendra rāyā parīṇasā //",
  "GV01rvh1-10u:15174": "RV_8,097.07a mā na indra parā vṛṇag bhavā naḥ sadhamādyaḥ /",
  "GV01rvh1-10u:15175": "RV_8,097.07c tvaṃ na ūtī tvam in na āpyam mā na indra parā vṛṇak //",
  "GV01rvh1-10u:15176": "RV_8,097.08a asme indra sacā sute ni ṣadā pītaye madhu /",
  "GV01rvh1-10u:15177": "RV_8,097.08c kṛdhī jaritre maghavann avo mahad asme indra sacā sute //",
  "GV01rvh1-10u:15178": "RV_8,097.09a na tvā devāsa āśata na martyāso adrivaḥ /",
  "GV01rvh1-10u:15179": "RV_8,097.09c viśvā jātāni śavasābhibhūr asi na tvā devāsa āśata //",
  "GV01rvh1-10u:15180": "RV_8,097.10a viśvāḥ pṛtanā abhibhūtaraṃ naraṃ sajūs tatakṣur indraṃ jajanuś ca rājase /",
  "GV01rvh1-10u:15181": "RV_8,097.10c kratvā variṣṭhaṃ vara āmurim utogram ojiṣṭhaṃ tavasaṃ tarasvinam //",
  "GV01rvh1-10u:15182": "RV_8,097.11a sam īṃ rebhāso asvarann indraṃ somasya pītaye /",
  "GV01rvh1-10u:15183": "RV_8,097.11c svarpatiṃ yad īṃ vṛdhe dhṛtavrato hy ojasā sam ūtibhiḥ //",
  "GV01rvh1-10u:15184": "RV_8,097.12a nemiṃ namanti cakṣasā meṣaṃ viprā abhisvarā /",
  "GV01rvh1-10u:15185": "RV_8,097.12c sudītayo vo adruho 'pi karṇe tarasvinaḥ sam ṛkvabhiḥ //",
  "GV01rvh1-10u:15186": "RV_8,097.13a tam indraṃ johavīmi maghavānam ugraṃ satrā dadhānam apratiṣkutaṃ śavāṃsi /",
  "GV01rvh1-10u:15187": "RV_8,097.13c maṃhiṣṭho gīrbhir ā ca yajñiyo vavartad rāye no viśvā supathā kṛṇotu vajrī //",
  "GV01rvh1-10u:15188": "RV_8,097.14a tvam pura indra cikid enā vy ojasā śaviṣṭha śakra nāśayadhyai /",
  "GV01rvh1-10u:15189": "RV_8,097.14c tvad viśvāni bhuvanāni vajrin dyāvā rejete pṛthivī ca bhīṣā //",
  "GV01rvh1-10u:15190": "RV_8,097.15a tan ma ṛtam indra śūra citra pātv apo na vajrin duritāti parṣi bhūri /",
  "GV01rvh1-10u:15191": "RV_8,097.15c kadā na indra rāya ā daśasyer viśvapsnyasya spṛhayāyyasya rājan //",
  "GV01rvh1-10u:15192": "RV_8,098.01a indrāya sāma gāyata viprāya bṛhate bṛhat /",
  "GV01rvh1-10u:15193": "RV_8,098.01c dharmakṛte vipaścite panasyave //",
  "GV01rvh1-10u:15194": "RV_8,098.02a tvam indrābhibhūr asi tvaṃ sūryam arocayaḥ /",
  "GV01rvh1-10u:15195": "RV_8,098.02c viśvakarmā viśvadevo mahāṃ asi //",
  "GV01rvh1-10u:15196": "RV_8,098.03a vibhrājañ jyotiṣā svar agaccho rocanaṃ divaḥ /",
  "GV01rvh1-10u:15197": "RV_8,098.03c devās ta indra sakhyāya yemire //",
  "GV01rvh1-10u:15198": "RV_8,098.04a endra no gadhi priyaḥ satrājid agohyaḥ /",
  "GV01rvh1-10u:15199": "RV_8,098.04c girir na viśvatas pṛthuḥ patir divaḥ //",
  "GV01rvh1-10u:15200": "RV_8,098.05a abhi hi satya somapā ubhe babhūtha rodasī /",
  "GV01rvh1-10u:15201": "RV_8,098.05c indrāsi sunvato vṛdhaḥ patir divaḥ //",
  "GV01rvh1-10u:15202": "RV_8,098.06a tvaṃ hi śaśvatīnām indra dartā purām asi /",
  "GV01rvh1-10u:15203": "RV_8,098.06c hantā dasyor manor vṛdhaḥ patir divaḥ //",
  "GV01rvh1-10u:15204": "RV_8,098.07a adhā hīndra girvaṇa upa tvā kāmān mahaḥ sasṛjmahe /",
  "GV01rvh1-10u:15205": "RV_8,098.07c udeva yanta udabhiḥ //",
  "GV01rvh1-10u:15206": "RV_8,098.08a vār ṇa tvā yavyābhir vardhanti śūra brahmāṇi /",
  "GV01rvh1-10u:15207": "RV_8,098.08c vāvṛdhvāṃsaṃ cid adrivo dive-dive //",
  "GV01rvh1-10u:15208": "RV_8,098.09a yuñjanti harī iṣirasya gāthayorau ratha uruyuge /",
  "GV01rvh1-10u:15209": "RV_8,098.09c indravāhā vacoyujā //",
  "GV01rvh1-10u:15210": "RV_8,098.10a tvaṃ na indrā bharaṃ ojo nṛmṇaṃ śatakrato vicarṣaṇe /",
  "GV01rvh1-10u:15211": "RV_8,098.10c ā vīram pṛtanāṣaham //",
  "GV01rvh1-10u:15212": "RV_8,098.11a tvaṃ hi naḥ pitā vaso tvam mātā śatakrato babhūvitha /",
  "GV01rvh1-10u:15213": "RV_8,098.11c adhā te sumnam īmahe //",
  "GV01rvh1-10u:15214": "RV_8,098.12a tvāṃ śuṣmin puruhūta vājayantam upa bruve śatakrato /",
  "GV01rvh1-10u:15215": "RV_8,098.12c sa no rāsva suvīryam //",
  "GV01rvh1-10u:15216": "RV_8,099.01a tvām idā hyo naro 'pīpyan vajrin bhūrṇayaḥ /",
  "GV01rvh1-10u:15217": "RV_8,099.01c sa indra stomavāhasām iha śrudhy upa svasaram ā gahi //",
  "GV01rvh1-10u:15218": "RV_8,099.02a matsvā suśipra harivas tad īmahe tve ā bhūṣanti vedhasaḥ /",
  "GV01rvh1-10u:15219": "RV_8,099.02c tava śravāṃsy upamāny ukthyā suteṣv indra girvaṇaḥ //",
  "GV01rvh1-10u:15220": "RV_8,099.03a śrāyanta iva sūryaṃ viśved indrasya bhakṣata /",
  "GV01rvh1-10u:15221": "RV_8,099.03c vasūni jāte janamāna ojasā prati bhāgaṃ na dīdhima //",
  "GV01rvh1-10u:15222": "RV_8,099.04a anarśarātiṃ vasudām upa stuhi bhadrā indrasya rātayaḥ /",
  "GV01rvh1-10u:15223": "RV_8,099.04c so asya kāmaṃ vidhato na roṣati mano dānāya codayan //",
  "GV01rvh1-10u:15224": "RV_8,099.05a tvam indra pratūrtiṣv abhi viśvā asi spṛdhaḥ /",
  "GV01rvh1-10u:15225": "RV_8,099.05c aśastihā janitā viśvatūr asi tvaṃ tūrya taruṣyataḥ //",
  "GV01rvh1-10u:15226": "RV_8,099.06a anu te śuṣmaṃ turayantam īyatuḥ kṣoṇī śiśuṃ na mātarā /",
  "GV01rvh1-10u:15227": "RV_8,099.06c viśvās te spṛdhaḥ śnathayanta manyave vṛtraṃ yad indra tūrvasi //",
  "GV01rvh1-10u:15228": "RV_8,099.07a ita ūtī vo ajaram prahetāram aprahitam /",
  "GV01rvh1-10u:15229": "RV_8,099.07c āśuṃ jetāraṃ hetāraṃ rathītamam atūrtaṃ tugryāvṛdham //",
  "GV01rvh1-10u:15230": "RV_8,099.08a iṣkartāram aniṣkṛtaṃ sahaskṛtaṃ śatamūtiṃ śatakratum /",
  "GV01rvh1-10u:15231": "RV_8,099.08c samānam indram avase havāmahe vasavānaṃ vasūjuvam //",
  "GV01rvh1-10u:15232": "RV_8,100.01a ayaṃ ta emi tanvā purastād viśve devā abhi mā yanti paścāt /",
  "GV01rvh1-10u:15233": "RV_8,100.01c yadā mahyaṃ dīdharo bhāgam indrād in mayā kṛṇavo vīryāṇi //",
  "GV01rvh1-10u:15234": "RV_8,100.02a dadhāmi te madhuno bhakṣam agre hitas te bhāgaḥ suto astu somaḥ /",
  "GV01rvh1-10u:15235": "RV_8,100.02c asaś ca tvaṃ dakṣiṇataḥ sakhā me 'dhā vṛtrāṇi jaṅghanāva bhūri //",
  "GV01rvh1-10u:15236": "RV_8,100.03a pra su stomam bharata vājayanta indrāya satyaṃ yadi satyam asti /",
  "GV01rvh1-10u:15237": "RV_8,100.03c nendro astīti nema u tva āha ka īṃ dadarśa kam abhi ṣṭavāma //",
  "GV01rvh1-10u:15238": "RV_8,100.04a ayam asmi jaritaḥ paśya meha viśvā jātāny abhy asmi mahnā /",
  "GV01rvh1-10u:15239": "RV_8,100.04c ṛtasya mā pradiśo vardhayanty ādardiro bhuvanā dardarīmi //",
  "GV01rvh1-10u:15240": "RV_8,100.05a ā yan mā venā aruhann ṛtasyaṃ ekam āsīnaṃ haryatasya pṛṣṭhe /",
  "GV01rvh1-10u:15241": "RV_8,100.05c manaś cin me hṛda ā praty avocad acikradañ chiśumantaḥ sakhāyaḥ //",
  "GV01rvh1-10u:15242": "RV_8,100.06a viśvet tā te savaneṣu pravācyā yā cakartha maghavann indra sunvate /",
  "GV01rvh1-10u:15243": "RV_8,100.06c pārāvataṃ yat purusambhṛtaṃ vasv apāvṛṇoḥ śarabhāya ṛṣibandhave //",
  "GV01rvh1-10u:15244": "RV_8,100.07a pra nūnaṃ dhāvatā pṛthaṅ neha yo vo avāvarīt /",
  "GV01rvh1-10u:15245": "RV_8,100.07c ni ṣīṃ vṛtrasya marmaṇi vajram indro apīpatat //",
  "GV01rvh1-10u:15246": "RV_8,100.08a manojavā ayamāna āyasīm atarat puram /",
  "GV01rvh1-10u:15247": "RV_8,100.08c divaṃ suparṇo gatvāya somaṃ vajriṇa ābharat //",
  "GV01rvh1-10u:15248": "RV_8,100.09a samudre antaḥ śayata udnā vajro abhīvṛtaḥ /",
  "GV01rvh1-10u:15249": "RV_8,100.09c bharanty asmai saṃyataḥ puraḥprasravaṇā balim //",
  "GV01rvh1-10u:15250": "RV_8,100.10a yad vāg vadanty avicetanāni rāṣṭrī devānāṃ niṣasāda mandrā /",
  "GV01rvh1-10u:15251": "RV_8,100.10c catasra ūrjaṃ duduhe payāṃsi kva svid asyāḥ paramaṃ jagāma //",
  "GV01rvh1-10u:15252": "RV_8,100.11a devīṃ vācam ajanayanta devās tāṃ viśvarūpāḥ paśavo vadanti /",
  "GV01rvh1-10u:15253": "RV_8,100.11c sā no mandreṣam ūrjaṃ duhānā dhenur vāg asmān upa suṣṭutaitu //",
  "GV01rvh1-10u:15254": "RV_8,100.12a sakhe viṣṇo vitaraṃ vi kramasva dyaur dehi lokaṃ vajrāya viṣkabhe /",
  "GV01rvh1-10u:15255": "RV_8,100.12c hanāva vṛtraṃ riṇacāva sindhūn indrasya yantu prasave visṛṣṭāḥ //",
  "GV01rvh1-10u:15256": "RV_8,101.01a ṛdhag itthā sa martyaḥ śaśame devatātaye /",
  "GV01rvh1-10u:15257": "RV_8,101.01c yo nūnam mitrāvaruṇāv abhiṣṭaya ācakre havyadātaye //",
  "GV01rvh1-10u:15258": "RV_8,101.02a varṣiṣṭhakṣatrā urucakṣasā narā rājānā dīrghaśruttamā /",
  "GV01rvh1-10u:15259": "RV_8,101.02c tā bāhutā na daṃsanā ratharyataḥ sākaṃ sūryasya raśmibhiḥ //",
  "GV01rvh1-10u:15260": "RV_8,101.03a pra yo vām mitrāvaruṇājiro dūto adravat /",
  "GV01rvh1-10u:15261": "RV_8,101.03c ayaḥśīrṣā maderaghuḥ //",
  "GV01rvh1-10u:15262": "RV_8,101.04a na yaḥ sampṛcche na punar havītave na saṃvādāya ramate /",
  "GV01rvh1-10u:15263": "RV_8,101.04c tasmān no adya samṛter uruṣyatam bāhubhyāṃ na uruṣyatam //",
  "GV01rvh1-10u:15264": "RV_8,101.05a pra mitrāya prāryamṇe sacathyam ṛtāvaso /",
  "GV01rvh1-10u:15265": "RV_8,101.05c varūthyaṃ varuṇe chandyaṃ vaca stotraṃ rājasu gāyata //",
  "GV01rvh1-10u:15266": "RV_8,101.06a te hinvire aruṇaṃ jenyaṃ vasv ekam putraṃ tisṝṇām /",
  "GV01rvh1-10u:15267": "RV_8,101.06c te dhāmāny amṛtā martyānām adabdhā abhi cakṣate //",
  "GV01rvh1-10u:15268": "RV_8,101.07a ā me vacāṃsy udyatā dyumattamāni kartvā /",
  "GV01rvh1-10u:15269": "RV_8,101.07c ubhā yātaṃ nāsatyā sajoṣasā prati havyāni vītaye //",
  "GV01rvh1-10u:15270": "RV_8,101.08a rātiṃ yad vām arakṣasaṃ havāmahe yuvābhyāṃ vājinīvasū /",
  "GV01rvh1-10u:15271": "RV_8,101.08c prācīṃ hotrām pratirantāv itaṃ narā gṛṇānā jamadagninā //",
  "GV01rvh1-10u:15272": "RV_8,101.09a ā no yajñaṃ divispṛśaṃ vāyo yāhi sumanmabhiḥ /",
  "GV01rvh1-10u:15273": "RV_8,101.09c antaḥ pavitra upari śrīṇāno 'yaṃ śukro ayāmi te //",
  "GV01rvh1-10u:15274": "RV_8,101.10a vety adhvaryuḥ pathibhī rajiṣṭhaiḥ prati havyāni vītaye /",
  "GV01rvh1-10u:15275": "RV_8,101.10c adhā niyutva ubhayasya naḥ piba śuciṃ somaṃ gavāśiram //",
  "GV01rvh1-10u:15276": "RV_8,101.11a baṇ mahāṃ asi sūrya baḷ āditya mahāṃ asi /",
  "GV01rvh1-10u:15277": "RV_8,101.11c mahas te sato mahimā panasyate 'ddhā deva mahāṃ asi //",
  "GV01rvh1-10u:15278": "RV_8,101.12a baṭ sūrya śravasā mahāṃ asi satrā deva mahāṃ asi /",
  "GV01rvh1-10u:15279": "RV_8,101.12c mahnā devānām asuryaḥ purohito vibhu jyotir adābhyam //",
  "GV01rvh1-10u:15280": "RV_8,101.13a iyaṃ yā nīcy arkiṇī rūpā rohiṇyā kṛtā /",
  "GV01rvh1-10u:15281": "RV_8,101.13c citreva praty adarśy āyaty antar daśasu bāhuṣu //",
  "GV01rvh1-10u:15282": "RV_8,101.14a prajā ha tisro atyāyam īyur ny anyā arkam abhito viviśre /",
  "GV01rvh1-10u:15283": "RV_8,101.14c bṛhad dha tasthau bhuvaneṣv antaḥ pavamāno harita ā viveśa //",
  "GV01rvh1-10u:15284": "RV_8,101.15a mātā rudrāṇāṃ duhitā vasūnāṃ svasādityānām amṛtasya nābhiḥ /",
  "GV01rvh1-10u:15285": "RV_8,101.15c pra nu vocaṃ cikituṣe janāya mā gām anāgām aditiṃ vadhiṣṭa //",
  "GV01rvh1-10u:15286": "RV_8,101.16a vacovidaṃ vācam udīrayantīṃ viśvābhir dhībhir upatiṣṭhamānām /",
  "GV01rvh1-10u:15287": "RV_8,101.16c devīṃ devebhyaḥ pary eyuṣīṃ gām ā māvṛkta martyo dabhracetāḥ //",
  "GV01rvh1-10u:15288": "RV_8,102.01a tvam agne bṛhad vayo dadhāsi deva dāśuṣe /",
  "GV01rvh1-10u:15289": "RV_8,102.01c kavir gṛhapatir yuvā //",
  "GV01rvh1-10u:15290": "RV_8,102.02a sa na īḷānayā saha devāṃ agne duvasyuvā /",
  "GV01rvh1-10u:15291": "RV_8,102.02c cikid vibhānav ā vaha //",
  "GV01rvh1-10u:15292": "RV_8,102.03a tvayā ha svid yujā vayaṃ codiṣṭhena yaviṣṭhya /",
  "GV01rvh1-10u:15293": "RV_8,102.03c abhi ṣmo vājasātaye //",
  "GV01rvh1-10u:15294": "RV_8,102.04a aurvabhṛguvac chucim apnavānavad ā huve /",
  "GV01rvh1-10u:15295": "RV_8,102.04c agniṃ samudravāsasam //",
  "GV01rvh1-10u:15296": "RV_8,102.05a huve vātasvanaṃ kavim parjanyakrandyaṃ sahaḥ /",
  "GV01rvh1-10u:15297": "RV_8,102.05c agniṃ samudravāsasam //",
  "GV01rvh1-10u:15298": "RV_8,102.06a ā savaṃ savitur yathā bhagasyeva bhujiṃ huve /",
  "GV01rvh1-10u:15299": "RV_8,102.06c agniṃ samudravāsasam //",
  "GV01rvh1-10u:15300": "RV_8,102.07a agniṃ vo vṛdhantam adhvarāṇām purūtamam /",
  "GV01rvh1-10u:15301": "RV_8,102.07c acchā naptre sahasvate //",
  "GV01rvh1-10u:15302": "RV_8,102.08a ayaṃ yathā na ābhuvat tvaṣṭā rūpeva takṣyā /",
  "GV01rvh1-10u:15303": "RV_8,102.08c asya kratvā yaśasvataḥ //",
  "GV01rvh1-10u:15304": "RV_8,102.09a ayaṃ viśvā abhi śriyo 'gnir deveṣu patyate /",
  "GV01rvh1-10u:15305": "RV_8,102.09c ā vājair upa no gamat //",
  "GV01rvh1-10u:15306": "RV_8,102.10a viśveṣām iha stuhi hotṝṇāṃ yaśastamam /",
  "GV01rvh1-10u:15307": "RV_8,102.10c agniṃ yajñeṣu pūrvyam //",
  "GV01rvh1-10u:15308": "RV_8,102.11a śīram pāvakaśociṣaṃ jyeṣṭho yo dameṣv ā /",
  "GV01rvh1-10u:15309": "RV_8,102.11c dīdāya dīrghaśruttamaḥ //",
  "GV01rvh1-10u:15310": "RV_8,102.12a tam arvantaṃ na sānasiṃ gṛṇīhi vipra śuṣmiṇam /",
  "GV01rvh1-10u:15311": "RV_8,102.12c mitraṃ na yātayajjanam //",
  "GV01rvh1-10u:15312": "RV_8,102.13a upa tvā jāmayo giro dediśatīr haviṣkṛtaḥ /",
  "GV01rvh1-10u:15313": "RV_8,102.13c vāyor anīke asthiran //",
  "GV01rvh1-10u:15314": "RV_8,102.14a yasya tridhātv avṛtam barhis tasthāv asaṃdinam /",
  "GV01rvh1-10u:15315": "RV_8,102.14c āpaś cin ni dadhā padam //",
  "GV01rvh1-10u:15316": "RV_8,102.15a padaṃ devasya mīḷhuṣo 'nādhṛṣṭābhir ūtibhiḥ /",
  "GV01rvh1-10u:15317": "RV_8,102.15c bhadrā sūrya ivopadṛk //",
  "GV01rvh1-10u:15318": "RV_8,102.16a agne ghṛtasya dhītibhis tepāno deva śociṣā /",
  "GV01rvh1-10u:15319": "RV_8,102.16c ā devān vakṣi yakṣi ca //",
  "GV01rvh1-10u:15320": "RV_8,102.17a taṃ tvājananta mātaraḥ kaviṃ devāso aṅgiraḥ /",
  "GV01rvh1-10u:15321": "RV_8,102.17c havyavāham amartyam //",
  "GV01rvh1-10u:15322": "RV_8,102.18a pracetasaṃ tvā kave 'gne dūtaṃ vareṇyam /",
  "GV01rvh1-10u:15323": "RV_8,102.18c havyavāhaṃ ni ṣedire //",
  "GV01rvh1-10u:15324": "RV_8,102.19a nahi me asty aghnyā na svadhitir vananvati /",
  "GV01rvh1-10u:15325": "RV_8,102.19c athaitādṛg bharāmi te //",
  "GV01rvh1-10u:15326": "RV_8,102.20a yad agne kāni kāni cid ā te dārūṇi dadhmasi /",
  "GV01rvh1-10u:15327": "RV_8,102.20c tā juṣasva yaviṣṭhya //",
  "GV01rvh1-10u:15328": "RV_8,102.21a yad atty upajihvikā yad vamro atisarpati /",
  "GV01rvh1-10u:15329": "RV_8,102.21c sarvaṃ tad astu te ghṛtam //",
  "GV01rvh1-10u:15330": "RV_8,102.22a agnim indhāno manasā dhiyaṃ saceta martyaḥ /",
  "GV01rvh1-10u:15331": "RV_8,102.22c agnim īdhe vivasvabhiḥ //",
  "GV01rvh1-10u:15332": "RV_8,103.01a adarśi gātuvittamo yasmin vratāny ādadhuḥ /",
  "GV01rvh1-10u:15333": "RV_8,103.01c upo ṣu jātam āryasya vardhanam agniṃ nakṣanta no giraḥ //",
  "GV01rvh1-10u:15334": "RV_8,103.02a pra daivodāso agnir devāṃ acchā na majmanā /",
  "GV01rvh1-10u:15335": "RV_8,103.02c anu mātaram pṛthivīṃ vi vāvṛte tasthau nākasya sānavi //",
  "GV01rvh1-10u:15336": "RV_8,103.03a yasmād rejanta kṛṣṭayaś carkṛtyāni kṛṇvataḥ /",
  "GV01rvh1-10u:15337": "RV_8,103.03c sahasrasām medhasātāv iva tmanāgniṃ dhībhiḥ saparyata //",
  "GV01rvh1-10u:15338": "RV_8,103.04a pra yaṃ rāye ninīṣasi marto yas te vaso dāśat /",
  "GV01rvh1-10u:15339": "RV_8,103.04c sa vīraṃ dhatte agna ukthaśaṃsinaṃ tmanā sahasrapoṣiṇam //",
  "GV01rvh1-10u:15340": "RV_8,103.05a sa dṛḷhe cid abhi tṛṇatti vājam arvatā sa dhatte akṣiti śravaḥ /",
  "GV01rvh1-10u:15341": "RV_8,103.05c tve devatrā sadā purūvaso viśvā vāmāni dhīmahi //",
  "GV01rvh1-10u:15342": "RV_8,103.06a yo viśvā dayate vasu hotā mandro janānām /",
  "GV01rvh1-10u:15343": "RV_8,103.06c madhor na pātrā prathamāny asmai pra stomā yanty agnaye //",
  "GV01rvh1-10u:15344": "RV_8,103.07a aśvaṃ na gīrbhī rathyaṃ sudānavo marmṛjyante devayavaḥ /",
  "GV01rvh1-10u:15345": "RV_8,103.07c ubhe toke tanaye dasma viśpate parṣi rādho maghonām //",
  "GV01rvh1-10u:15346": "RV_8,103.08a pra maṃhiṣṭhāya gāyata ṛtāvne bṛhate śukraśociṣe /",
  "GV01rvh1-10u:15347": "RV_8,103.08c upastutāso agnaye //",
  "GV01rvh1-10u:15348": "RV_8,103.09a ā vaṃsate maghavā vīravad yaśaḥ samiddho dyumny āhutaḥ /",
  "GV01rvh1-10u:15349": "RV_8,103.09c kuvin no asya sumatir navīyasy acchā vājebhir āgamat //",
  "GV01rvh1-10u:15350": "RV_8,103.10a preṣṭham u priyāṇāṃ stuhy āsāvātithim /",
  "GV01rvh1-10u:15351": "RV_8,103.10c agniṃ rathānāṃ yamam //",
  "GV01rvh1-10u:15352": "RV_8,103.11a uditā yo niditā veditā vasv ā yajñiyo vavartati /",
  "GV01rvh1-10u:15353": "RV_8,103.11c duṣṭarā yasya pravaṇe normayo dhiyā vājaṃ siṣāsataḥ //",
  "GV01rvh1-10u:15354": "RV_8,103.12a mā no hṛṇītām atithir vasur agniḥ purupraśasta eṣaḥ /",
  "GV01rvh1-10u:15355": "RV_8,103.12c yaḥ suhotā svadhvaraḥ //",
  "GV01rvh1-10u:15356": "RV_8,103.13a mo te riṣan ye acchoktibhir vaso 'gne kebhiś cid evaiḥ /",
  "GV01rvh1-10u:15357": "RV_8,103.13c kīriś cid dhi tvām īṭṭe dūtyāya rātahavyaḥ svadhvaraḥ //",
  "GV01rvh1-10u:15358": "RV_8,103.14a āgne yāhi marutsakhā rudrebhiḥ somapītaye /",
  "GV01rvh1-10u:15359": "RV_8,103.14c sobharyā upa suṣṭutim mādayasva svarṇare //",
  "GV01rvh1-10u:15361": "Ṛgveda 9",
  "GV01rvh1-10u:15362": "RV_9,001.01a svādiṣṭhayā madiṣṭhayā pavasva soma dhārayā /",
  "GV01rvh1-10u:15363": "RV_9,001.01c indrāya pātave sutaḥ //",
  "GV01rvh1-10u:15364": "RV_9,001.02a rakṣohā viśvacarṣaṇir abhi yonim ayohatam /",
  "GV01rvh1-10u:15365": "RV_9,001.02c druṇā sadhastham āsadat //",
  "GV01rvh1-10u:15366": "RV_9,001.03a varivodhātamo bhava maṃhiṣṭho vṛtrahantamaḥ /",
  "GV01rvh1-10u:15367": "RV_9,001.03c parṣi rādho maghonām //",
  "GV01rvh1-10u:15368": "RV_9,001.04a abhy arṣa mahānāṃ devānāṃ vītim andhasā /",
  "GV01rvh1-10u:15369": "RV_9,001.04c abhi vājam uta śravaḥ //",
  "GV01rvh1-10u:15370": "RV_9,001.05a tvām acchā carāmasi tad id arthaṃ dive-dive /",
  "GV01rvh1-10u:15371": "RV_9,001.05c indo tve na āśasaḥ //",
  "GV01rvh1-10u:15372": "RV_9,001.06a punāti te parisrutaṃ somaṃ sūryasya duhitā /",
  "GV01rvh1-10u:15373": "RV_9,001.06c vāreṇa śaśvatā tanā //",
  "GV01rvh1-10u:15374": "RV_9,001.07a tam īm aṇvīḥ samarya ā gṛbhṇanti yoṣaṇo daśa /",
  "GV01rvh1-10u:15375": "RV_9,001.07c svasāraḥ pārye divi //",
  "GV01rvh1-10u:15376": "RV_9,001.08a tam īṃ hinvanty agruvo dhamanti bākuraṃ dṛtim /",
  "GV01rvh1-10u:15377": "RV_9,001.08c tridhātu vāraṇam madhu //",
  "GV01rvh1-10u:15378": "RV_9,001.09a abhīmam aghnyā uta śrīṇanti dhenavaḥ śiśum /",
  "GV01rvh1-10u:15379": "RV_9,001.09c somam indrāya pātave //",
  "GV01rvh1-10u:15380": "RV_9,001.10a asyed indro madeṣv ā viśvā vṛtrāṇi jighnate /",
  "GV01rvh1-10u:15381": "RV_9,001.10c śūro maghā ca maṃhate //",
  "GV01rvh1-10u:15382": "RV_9,002.01a pavasva devavīr ati pavitraṃ soma raṃhyā /",
  "GV01rvh1-10u:15383": "RV_9,002.01c indram indo vṛṣā viśa //",
  "GV01rvh1-10u:15384": "RV_9,002.02a ā vacyasva mahi psaro vṛṣendo dyumnavattamaḥ /",
  "GV01rvh1-10u:15385": "RV_9,002.02c ā yoniṃ dharṇasiḥ sadaḥ //",
  "GV01rvh1-10u:15386": "RV_9,002.03a adhukṣata priyam madhu dhārā sutasya vedhasaḥ /",
  "GV01rvh1-10u:15387": "RV_9,002.03c apo vasiṣṭa sukratuḥ //",
  "GV01rvh1-10u:15388": "RV_9,002.04a mahāntaṃ tvā mahīr anv āpo arṣanti sindhavaḥ /",
  "GV01rvh1-10u:15389": "RV_9,002.04c yad gobhir vāsayiṣyase //",
  "GV01rvh1-10u:15390": "RV_9,002.05a samudro apsu māmṛje viṣṭambho dharuṇo divaḥ /",
  "GV01rvh1-10u:15391": "RV_9,002.05c somaḥ pavitre asmayuḥ //",
  "GV01rvh1-10u:15392": "RV_9,002.06a acikradad vṛṣā harir mahān mitro na darśataḥ /",
  "GV01rvh1-10u:15393": "RV_9,002.06c saṃ sūryeṇa rocate //",
  "GV01rvh1-10u:15394": "RV_9,002.07a giras ta inda ojasā marmṛjyante apasyuvaḥ /",
  "GV01rvh1-10u:15395": "RV_9,002.07c yābhir madāya śumbhase //",
  "GV01rvh1-10u:15396": "RV_9,002.08a taṃ tvā madāya ghṛṣvaya u lokakṛtnum īmahe /",
  "GV01rvh1-10u:15397": "RV_9,002.08c tava praśastayo mahīḥ //",
  "GV01rvh1-10u:15398": "RV_9,002.09a asmabhyam indav indrayur madhvaḥ pavasva dhārayā /",
  "GV01rvh1-10u:15399": "RV_9,002.09c parjanyo vṛṣṭimāṃ iva //",
  "GV01rvh1-10u:15400": "RV_9,002.10a goṣā indo nṛṣā asy aśvasā vājasā uta /",
  "GV01rvh1-10u:15401": "RV_9,002.10c ātmā yajñasya pūrvyaḥ //",
  "GV01rvh1-10u:15402": "RV_9,003.01a eṣa devo amartyaḥ parṇavīr iva dīyati /",
  "GV01rvh1-10u:15403": "RV_9,003.01c abhi droṇāny āsadam //",
  "GV01rvh1-10u:15404": "RV_9,003.02a eṣa devo vipā kṛto 'ti hvarāṃsi dhāvati /",
  "GV01rvh1-10u:15405": "RV_9,003.02c pavamāno adābhyaḥ //",
  "GV01rvh1-10u:15406": "RV_9,003.03a eṣa devo vipanyubhiḥ pavamāna ṛtāyubhiḥ /",
  "GV01rvh1-10u:15407": "RV_9,003.03c harir vājāya mṛjyate //",
  "GV01rvh1-10u:15408": "RV_9,003.04a eṣa viśvāni vāryā śūro yann iva satvabhiḥ /",
  "GV01rvh1-10u:15409": "RV_9,003.04c pavamānaḥ siṣāsati //",
  "GV01rvh1-10u:15410": "RV_9,003.05a eṣa devo ratharyati pavamāno daśasyati /",
  "GV01rvh1-10u:15411": "RV_9,003.05c āviṣ kṛṇoti vagvanum //",
  "GV01rvh1-10u:15412": "RV_9,003.06a eṣa viprair abhiṣṭuto 'po devo vi gāhate /",
  "GV01rvh1-10u:15413": "RV_9,003.06c dadhad ratnāni dāśuṣe //",
  "GV01rvh1-10u:15414": "RV_9,003.07a eṣa divaṃ vi dhāvati tiro rajāṃsi dhārayā /",
  "GV01rvh1-10u:15415": "RV_9,003.07c pavamānaḥ kanikradat //",
  "GV01rvh1-10u:15416": "RV_9,003.08a eṣa divaṃ vy āsarat tiro rajāṃsy aspṛtaḥ /",
  "GV01rvh1-10u:15417": "RV_9,003.08c pavamānaḥ svadhvaraḥ //",
  "GV01rvh1-10u:15418": "RV_9,003.09a eṣa pratnena janmanā devo devebhyaḥ sutaḥ /",
  "GV01rvh1-10u:15419": "RV_9,003.09c hariḥ pavitre arṣati //",
  "GV01rvh1-10u:15420": "RV_9,003.10a eṣa u sya puruvrato jajñāno janayann iṣaḥ /",
  "GV01rvh1-10u:15421": "RV_9,003.10c dhārayā pavate sutaḥ //",
  "GV01rvh1-10u:15422": "RV_9,004.01a sanā ca soma jeṣi ca pavamāna mahi śravaḥ /",
  "GV01rvh1-10u:15423": "RV_9,004.01c athā no vasyasas kṛdhi //",
  "GV01rvh1-10u:15424": "RV_9,004.02a sanā jyotiḥ sanā svar viśvā ca soma saubhagā /",
  "GV01rvh1-10u:15425": "RV_9,004.02c athā no vasyasas kṛdhi //",
  "GV01rvh1-10u:15426": "RV_9,004.03a sanā dakṣam uta kratum apa soma mṛdho jahi /",
  "GV01rvh1-10u:15427": "RV_9,004.03c athā no vasyasas kṛdhi //",
  "GV01rvh1-10u:15428": "RV_9,004.04a pavītāraḥ punītana somam indrāya pātave /",
  "GV01rvh1-10u:15429": "RV_9,004.04c athā no vasyasas kṛdhi //",
  "GV01rvh1-10u:15430": "RV_9,004.05a tvaṃ sūrye na ā bhaja tava kratvā tavotibhiḥ /",
  "GV01rvh1-10u:15431": "RV_9,004.05c athā no vasyasas kṛdhi //",
  "GV01rvh1-10u:15432": "RV_9,004.06a tava kratvā tavotibhir jyok paśyema sūryam /",
  "GV01rvh1-10u:15433": "RV_9,004.06c athā no vasyasas kṛdhi //",
  "GV01rvh1-10u:15434": "RV_9,004.07a abhy arṣa svāyudha soma dvibarhasaṃ rayim /",
  "GV01rvh1-10u:15435": "RV_9,004.07c athā no vasyasas kṛdhi //",
  "GV01rvh1-10u:15436": "RV_9,004.08a abhy arṣānapacyuto rayiṃ samatsu sāsahiḥ /",
  "GV01rvh1-10u:15437": "RV_9,004.08c athā no vasyasas kṛdhi //",
  "GV01rvh1-10u:15438": "RV_9,004.09a tvāṃ yajñair avīvṛdhan pavamāna vidharmaṇi /",
  "GV01rvh1-10u:15439": "RV_9,004.09c athā no vasyasas kṛdhi //",
  "GV01rvh1-10u:15440": "RV_9,004.10a rayiṃ naś citram aśvinam indo viśvāyum ā bhara /",
  "GV01rvh1-10u:15441": "RV_9,004.10c athā no vasyasas kṛdhi //",
  "GV01rvh1-10u:15442": "RV_9,005.01a samiddho viśvatas patiḥ pavamāno vi rājati /",
  "GV01rvh1-10u:15443": "RV_9,005.01c prīṇan vṛṣā kanikradat //",
  "GV01rvh1-10u:15444": "RV_9,005.02a tanūnapāt pavamānaḥ śṛṅge śiśāno arṣati /",
  "GV01rvh1-10u:15445": "RV_9,005.02c antarikṣeṇa rārajat //",
  "GV01rvh1-10u:15446": "RV_9,005.03a īḷenyaḥ pavamāno rayir vi rājati dyumān /",
  "GV01rvh1-10u:15447": "RV_9,005.03c madhor dhārābhir ojasā //",
  "GV01rvh1-10u:15448": "RV_9,005.04a barhiḥ prācīnam ojasā pavamāna stṛṇan hariḥ /",
  "GV01rvh1-10u:15449": "RV_9,005.04c deveṣu deva īyate //",
  "GV01rvh1-10u:15450": "RV_9,005.05a ud ātair jihate bṛhad dvāro devīr hiraṇyayīḥ /",
  "GV01rvh1-10u:15451": "RV_9,005.05c pavamānena suṣṭutāḥ //",
  "GV01rvh1-10u:15452": "RV_9,005.06a suśilpe bṛhatī mahī pavamāno vṛṣaṇyati /",
  "GV01rvh1-10u:15453": "RV_9,005.06c naktoṣāsā na darśate //",
  "GV01rvh1-10u:15454": "RV_9,005.07a ubhā devā nṛcakṣasā hotārā daivyā huve /",
  "GV01rvh1-10u:15455": "RV_9,005.07c pavamāna indro vṛṣā //",
  "GV01rvh1-10u:15456": "RV_9,005.08a bhāratī pavamānasya sarasvatīḷā mahī /",
  "GV01rvh1-10u:15457": "RV_9,005.08c imaṃ no yajñam ā gaman tisro devīḥ supeśasaḥ //",
  "GV01rvh1-10u:15458": "RV_9,005.09a tvaṣṭāram agrajāṃ gopām puroyāvānam ā huve /",
  "GV01rvh1-10u:15459": "RV_9,005.09c indur indro vṛṣā hariḥ pavamānaḥ prajāpatiḥ //",
  "GV01rvh1-10u:15460": "RV_9,005.10a vanaspatim pavamāna madhvā sam aṅgdhi dhārayā /",
  "GV01rvh1-10u:15461": "RV_9,005.10c sahasravalśaṃ haritam bhrājamānaṃ hiraṇyayam //",
  "GV01rvh1-10u:15462": "RV_9,005.11a viśve devāḥ svāhākṛtim pavamānasyā gata /",
  "GV01rvh1-10u:15463": "RV_9,005.11c vāyur bṛhaspatiḥ sūryo 'gnir indraḥ sajoṣasaḥ //",
  "GV01rvh1-10u:15464": "RV_9,006.01a mandrayā soma dhārayā vṛṣā pavasva devayuḥ /",
  "GV01rvh1-10u:15465": "RV_9,006.01c avyo vāreṣv asmayuḥ //",
  "GV01rvh1-10u:15466": "RV_9,006.02a abhi tyam madyam madam indav indra iti kṣara /",
  "GV01rvh1-10u:15467": "RV_9,006.02c abhi vājino arvataḥ //",
  "GV01rvh1-10u:15468": "RV_9,006.03a abhi tyam pūrvyam madaṃ suvāno arṣa pavitra ā /",
  "GV01rvh1-10u:15469": "RV_9,006.03c abhi vājam uta śravaḥ //",
  "GV01rvh1-10u:15470": "RV_9,006.04a anu drapsāsa indava āpo na pravatāsaran /",
  "GV01rvh1-10u:15471": "RV_9,006.04c punānā indram āśata //",
  "GV01rvh1-10u:15472": "RV_9,006.05a yam atyam iva vājinam mṛjanti yoṣaṇo daśa /",
  "GV01rvh1-10u:15473": "RV_9,006.05c vane krīḷantam atyavim //",
  "GV01rvh1-10u:15474": "RV_9,006.06a taṃ gobhir vṛṣaṇaṃ rasam madāya devavītaye /",
  "GV01rvh1-10u:15475": "RV_9,006.06c sutam bharāya saṃ sṛja //",
  "GV01rvh1-10u:15476": "RV_9,006.07a devo devāya dhārayendrāya pavate sutaḥ /",
  "GV01rvh1-10u:15477": "RV_9,006.07c payo yad asya pīpayat //",
  "GV01rvh1-10u:15478": "RV_9,006.08a ātmā yajñasya raṃhyā suṣvāṇaḥ pavate sutaḥ /",
  "GV01rvh1-10u:15479": "RV_9,006.08c pratnaṃ ni pāti kāvyam //",
  "GV01rvh1-10u:15480": "RV_9,006.09a evā punāna indrayur madam madiṣṭha vītaye /",
  "GV01rvh1-10u:15481": "RV_9,006.09c guhā cid dadhiṣe giraḥ //",
  "GV01rvh1-10u:15482": "RV_9,007.01a asṛgram indavaḥ pathā dharmann ṛtasya suśriyaḥ /",
  "GV01rvh1-10u:15483": "RV_9,007.01c vidānā asya yojanam //",
  "GV01rvh1-10u:15484": "RV_9,007.02a pra dhārā madhvo agriyo mahīr apo vi gāhate /",
  "GV01rvh1-10u:15485": "RV_9,007.02c havir haviṣṣu vandyaḥ //",
  "GV01rvh1-10u:15486": "RV_9,007.03a pra yujo vāco agriyo vṛṣāva cakradad vane /",
  "GV01rvh1-10u:15487": "RV_9,007.03c sadmābhi satyo adhvaraḥ //",
  "GV01rvh1-10u:15488": "RV_9,007.04a pari yat kāvyā kavir nṛmṇā vasāno arṣati /",
  "GV01rvh1-10u:15489": "RV_9,007.04c svar vājī siṣāsati //",
  "GV01rvh1-10u:15490": "RV_9,007.05a pavamāno abhi spṛdho viśo rājeva sīdati /",
  "GV01rvh1-10u:15491": "RV_9,007.05c yad īm ṛṇvanti vedhasaḥ //",
  "GV01rvh1-10u:15492": "RV_9,007.06a avyo vāre pari priyo harir vaneṣu sīdati /",
  "GV01rvh1-10u:15493": "RV_9,007.06c rebho vanuṣyate matī //",
  "GV01rvh1-10u:15494": "RV_9,007.07a sa vāyum indram aśvinā sākam madena gacchati /",
  "GV01rvh1-10u:15495": "RV_9,007.07c raṇā yo asya dharmabhiḥ //",
  "GV01rvh1-10u:15496": "RV_9,007.08a ā mitrāvaruṇā bhagam madhvaḥ pavanta ūrmayaḥ /",
  "GV01rvh1-10u:15497": "RV_9,007.08c vidānā asya śakmabhiḥ //",
  "GV01rvh1-10u:15498": "RV_9,007.09a asmabhyaṃ rodasī rayim madhvo vājasya sātaye /",
  "GV01rvh1-10u:15499": "RV_9,007.09c śravo vasūni saṃ jitam //",
  "GV01rvh1-10u:15500": "RV_9,008.01a ete somā abhi priyam indrasya kāmam akṣaran /",
  "GV01rvh1-10u:15501": "RV_9,008.01c vardhanto asya vīryam //",
  "GV01rvh1-10u:15502": "RV_9,008.02a punānāsaś camūṣado gacchanto vāyum aśvinā /",
  "GV01rvh1-10u:15503": "RV_9,008.02c te no dhāntu suvīryam //",
  "GV01rvh1-10u:15504": "RV_9,008.03a indrasya soma rādhase punāno hārdi codaya /",
  "GV01rvh1-10u:15505": "RV_9,008.03c ṛtasya yonim āsadam //",
  "GV01rvh1-10u:15506": "RV_9,008.04a mṛjanti tvā daśa kṣipo hinvanti sapta dhītayaḥ /",
  "GV01rvh1-10u:15507": "RV_9,008.04c anu viprā amādiṣuḥ //",
  "GV01rvh1-10u:15508": "RV_9,008.05a devebhyas tvā madāya kaṃ sṛjānam ati meṣyaḥ /",
  "GV01rvh1-10u:15509": "RV_9,008.05c saṃ gobhir vāsayāmasi //",
  "GV01rvh1-10u:15510": "RV_9,008.06a punānaḥ kalaśeṣv ā vastrāṇy aruṣo hariḥ /",
  "GV01rvh1-10u:15511": "RV_9,008.06c pari gavyāny avyata //",
  "GV01rvh1-10u:15512": "RV_9,008.07a maghona ā pavasva no jahi viśvā apa dviṣaḥ /",
  "GV01rvh1-10u:15513": "RV_9,008.07c indo sakhāyam ā viśa //",
  "GV01rvh1-10u:15514": "RV_9,008.08a vṛṣṭiṃ divaḥ pari srava dyumnam pṛthivyā adhi /",
  "GV01rvh1-10u:15515": "RV_9,008.08c saho naḥ soma pṛtsu dhāḥ //",
  "GV01rvh1-10u:15516": "RV_9,008.09a nṛcakṣasaṃ tvā vayam indrapītaṃ svarvidam /",
  "GV01rvh1-10u:15517": "RV_9,008.09c bhakṣīmahi prajām iṣam //",
  "GV01rvh1-10u:15518": "RV_9,009.01a pari priyā divaḥ kavir vayāṃsi naptyor hitaḥ /",
  "GV01rvh1-10u:15519": "RV_9,009.01c suvāno yāti kavikratuḥ //",
  "GV01rvh1-10u:15520": "RV_9,009.02a pra-pra kṣayāya panyase janāya juṣṭo adruhe /",
  "GV01rvh1-10u:15521": "RV_9,009.02c vīty arṣa caniṣṭhayā //",
  "GV01rvh1-10u:15522": "RV_9,009.03a sa sūnur mātarā śucir jāto jāte arocayat /",
  "GV01rvh1-10u:15523": "RV_9,009.03c mahān mahī ṛtāvṛdhā //",
  "GV01rvh1-10u:15524": "RV_9,009.04a sa sapta dhītibhir hito nadyo ajinvad adruhaḥ /",
  "GV01rvh1-10u:15525": "RV_9,009.04c yā ekam akṣi vāvṛdhuḥ //",
  "GV01rvh1-10u:15526": "RV_9,009.05a tā abhi santam astṛtam mahe yuvānam ā dadhuḥ /",
  "GV01rvh1-10u:15527": "RV_9,009.05c indum indra tava vrate //",
  "GV01rvh1-10u:15528": "RV_9,009.06a abhi vahnir amartyaḥ sapta paśyati vāvahiḥ /",
  "GV01rvh1-10u:15529": "RV_9,009.06c krivir devīr atarpayat //",
  "GV01rvh1-10u:15530": "RV_9,009.07a avā kalpeṣu naḥ pumas tamāṃsi soma yodhyā /",
  "GV01rvh1-10u:15531": "RV_9,009.07c tāni punāna jaṅghanaḥ //",
  "GV01rvh1-10u:15532": "RV_9,009.08a nū navyase navīyase sūktāya sādhayā pathaḥ /",
  "GV01rvh1-10u:15533": "RV_9,009.08c pratnavad rocayā rucaḥ //",
  "GV01rvh1-10u:15534": "RV_9,009.09a pavamāna mahi śravo gām aśvaṃ rāsi vīravat /",
  "GV01rvh1-10u:15535": "RV_9,009.09c sanā medhāṃ sanā svaḥ //",
  "GV01rvh1-10u:15536": "RV_9,010.01a pra svānāso rathā ivārvanto na śravasyavaḥ /",
  "GV01rvh1-10u:15537": "RV_9,010.01c somāso rāye akramuḥ //",
  "GV01rvh1-10u:15538": "RV_9,010.02a hinvānāso rathā iva dadhanvire gabhastyoḥ /",
  "GV01rvh1-10u:15539": "RV_9,010.02c bharāsaḥ kāriṇām iva //",
  "GV01rvh1-10u:15540": "RV_9,010.03a rājāno na praśastibhiḥ somāso gobhir añjate /",
  "GV01rvh1-10u:15541": "RV_9,010.03c yajño na sapta dhātṛbhiḥ //",
  "GV01rvh1-10u:15542": "RV_9,010.04a pari suvānāsa indavo madāya barhaṇā girā /",
  "GV01rvh1-10u:15543": "RV_9,010.04c sutā arṣanti dhārayā //",
  "GV01rvh1-10u:15544": "RV_9,010.05a āpānāso vivasvato jananta uṣaso bhagam /",
  "GV01rvh1-10u:15545": "RV_9,010.05c sūrā aṇvaṃ vi tanvate //",
  "GV01rvh1-10u:15546": "RV_9,010.06a apa dvārā matīnām pratnā ṛṇvanti kāravaḥ /",
  "GV01rvh1-10u:15547": "RV_9,010.06c vṛṣṇo harasa āyavaḥ //",
  "GV01rvh1-10u:15548": "RV_9,010.07a samīcīnāsa āsate hotāraḥ saptajāmayaḥ /",
  "GV01rvh1-10u:15549": "RV_9,010.07c padam ekasya piprataḥ //",
  "GV01rvh1-10u:15550": "RV_9,010.08a nābhā nābhiṃ na ā dade cakṣuś cit sūrye sacā /",
  "GV01rvh1-10u:15551": "RV_9,010.08c kaver apatyam ā duhe //",
  "GV01rvh1-10u:15552": "RV_9,010.09a abhi priyā divas padam adhvaryubhir guhā hitam /",
  "GV01rvh1-10u:15553": "RV_9,010.09c sūraḥ paśyati cakṣasā //",
  "GV01rvh1-10u:15554": "RV_9,011.01a upāsmai gāyatā naraḥ pavamānāyendave /",
  "GV01rvh1-10u:15555": "RV_9,011.01c abhi devāṃ iyakṣate //",
  "GV01rvh1-10u:15556": "RV_9,011.02a abhi te madhunā payo 'tharvāṇo aśiśrayuḥ /",
  "GV01rvh1-10u:15557": "RV_9,011.02c devaṃ devāya devayu //",
  "GV01rvh1-10u:15558": "RV_9,011.03a sa naḥ pavasva śaṃ gave śaṃ janāya śam arvate /",
  "GV01rvh1-10u:15559": "RV_9,011.03c śaṃ rājann oṣadhībhyaḥ //",
  "GV01rvh1-10u:15560": "RV_9,011.04a babhrave nu svatavase 'ruṇāya divispṛśe /",
  "GV01rvh1-10u:15561": "RV_9,011.04c somāya gātham arcata //",
  "GV01rvh1-10u:15562": "RV_9,011.05a hastacyutebhir adribhiḥ sutaṃ somam punītana /",
  "GV01rvh1-10u:15563": "RV_9,011.05c madhāv ā dhāvatā madhu //",
  "GV01rvh1-10u:15564": "RV_9,011.06a namased upa sīdata dadhned abhi śrīṇītana /",
  "GV01rvh1-10u:15565": "RV_9,011.06c indum indre dadhātana //",
  "GV01rvh1-10u:15566": "RV_9,011.07a amitrahā vicarṣaṇiḥ pavasva soma śaṃ gave /",
  "GV01rvh1-10u:15567": "RV_9,011.07c devebhyo anukāmakṛt //",
  "GV01rvh1-10u:15568": "RV_9,011.08a indrāya soma pātave madāya pari ṣicyase /",
  "GV01rvh1-10u:15569": "RV_9,011.08c manaścin manasas patiḥ //",
  "GV01rvh1-10u:15570": "RV_9,011.09a pavamāna suvīryaṃ rayiṃ soma rirīhi naḥ /",
  "GV01rvh1-10u:15571": "RV_9,011.09c indav indreṇa no yujā //",
  "GV01rvh1-10u:15572": "RV_9,012.01a somā asṛgram indavaḥ sutā ṛtasya sādane /",
  "GV01rvh1-10u:15573": "RV_9,012.01c indrāya madhumattamāḥ //",
  "GV01rvh1-10u:15574": "RV_9,012.02a abhi viprā anūṣata gāvo vatsaṃ na mātaraḥ /",
  "GV01rvh1-10u:15575": "RV_9,012.02c indraṃ somasya pītaye //",
  "GV01rvh1-10u:15576": "RV_9,012.03a madacyut kṣeti sādane sindhor ūrmā vipaścit /",
  "GV01rvh1-10u:15577": "RV_9,012.03c somo gaurī adhi śritaḥ //",
  "GV01rvh1-10u:15578": "RV_9,012.04a divo nābhā vicakṣaṇo 'vyo vāre mahīyate /",
  "GV01rvh1-10u:15579": "RV_9,012.04c somo yaḥ sukratuḥ kaviḥ //",
  "GV01rvh1-10u:15580": "RV_9,012.05a yaḥ somaḥ kalaśeṣv āṃ antaḥ pavitra āhitaḥ /",
  "GV01rvh1-10u:15581": "RV_9,012.05c tam induḥ pari ṣasvaje //",
  "GV01rvh1-10u:15582": "RV_9,012.06a pra vācam indur iṣyati samudrasyādhi viṣṭapi /",
  "GV01rvh1-10u:15583": "RV_9,012.06c jinvan kośam madhuścutam //",
  "GV01rvh1-10u:15584": "RV_9,012.07a nityastotro vanaspatir dhīnām antaḥ sabardughaḥ /",
  "GV01rvh1-10u:15585": "RV_9,012.07c hinvāno mānuṣā yugā //",
  "GV01rvh1-10u:15586": "RV_9,012.08a abhi priyā divas padā somo hinvāno arṣati /",
  "GV01rvh1-10u:15587": "RV_9,012.08c viprasya dhārayā kaviḥ //",
  "GV01rvh1-10u:15588": "RV_9,012.09a ā pavamāna dhāraya rayiṃ sahasravarcasam /",
  "GV01rvh1-10u:15589": "RV_9,012.09c asme indo svābhuvam //",
  "GV01rvh1-10u:15590": "RV_9,013.01a somaḥ punāno arṣati sahasradhāro atyaviḥ /",
  "GV01rvh1-10u:15591": "RV_9,013.01c vāyor indrasya niṣkṛtam //",
  "GV01rvh1-10u:15592": "RV_9,013.02a pavamānam avasyavo vipram abhi pra gāyata /",
  "GV01rvh1-10u:15593": "RV_9,013.02c suṣvāṇaṃ devavītaye //",
  "GV01rvh1-10u:15594": "RV_9,013.03a pavante vājasātaye somāḥ sahasrapājasaḥ /",
  "GV01rvh1-10u:15595": "RV_9,013.03c gṛṇānā devavītaye //",
  "GV01rvh1-10u:15596": "RV_9,013.04a uta no vājasātaye pavasva bṛhatīr iṣaḥ /",
  "GV01rvh1-10u:15597": "RV_9,013.04c dyumad indo suvīryam //",
  "GV01rvh1-10u:15598": "RV_9,013.05a te naḥ sahasriṇaṃ rayim pavantām ā suvīryam /",
  "GV01rvh1-10u:15599": "RV_9,013.05c suvānā devāsa indavaḥ //",
  "GV01rvh1-10u:15600": "RV_9,013.06a atyā hiyānā na hetṛbhir asṛgraṃ vājasātaye /",
  "GV01rvh1-10u:15601": "RV_9,013.06c vi vāram avyam āśavaḥ //",
  "GV01rvh1-10u:15602": "RV_9,013.07a vāśrā arṣantīndavo 'bhi vatsaṃ na dhenavaḥ /",
  "GV01rvh1-10u:15603": "RV_9,013.07c dadhanvire gabhastyoḥ //",
  "GV01rvh1-10u:15604": "RV_9,013.08a juṣṭa indrāya matsaraḥ pavamāna kanikradat /",
  "GV01rvh1-10u:15605": "RV_9,013.08c viśvā apa dviṣo jahi //",
  "GV01rvh1-10u:15606": "RV_9,013.09a apaghnanto arāvṇaḥ pavamānāḥ svardṛśaḥ /",
  "GV01rvh1-10u:15607": "RV_9,013.09c yonāv ṛtasya sīdata //",
  "GV01rvh1-10u:15608": "RV_9,014.01a pari prāsiṣyadat kaviḥ sindhor ūrmāv adhi śritaḥ /",
  "GV01rvh1-10u:15609": "RV_9,014.01c kāram bibhrat puruspṛham //",
  "GV01rvh1-10u:15610": "RV_9,014.02a girā yadī sabandhavaḥ pañca vrātā apasyavaḥ /",
  "GV01rvh1-10u:15611": "RV_9,014.02c pariṣkṛṇvanti dharṇasim //",
  "GV01rvh1-10u:15612": "RV_9,014.03a ād asya śuṣmiṇo rase viśve devā amatsata /",
  "GV01rvh1-10u:15613": "RV_9,014.03c yadī gobhir vasāyate //",
  "GV01rvh1-10u:15614": "RV_9,014.04a niriṇāno vi dhāvati jahac charyāṇi tānvā /",
  "GV01rvh1-10u:15615": "RV_9,014.04c atrā saṃ jighnate yujā //",
  "GV01rvh1-10u:15616": "RV_9,014.05a naptībhir yo vivasvataḥ śubhro na māmṛje yuvā /",
  "GV01rvh1-10u:15617": "RV_9,014.05c gāḥ kṛṇvāno na nirṇijam //",
  "GV01rvh1-10u:15618": "RV_9,014.06a ati śritī tiraścatā gavyā jigāty aṇvyā /",
  "GV01rvh1-10u:15619": "RV_9,014.06c vagnum iyarti yaṃ vide //",
  "GV01rvh1-10u:15620": "RV_9,014.07a abhi kṣipaḥ sam agmata marjayantīr iṣas patim /",
  "GV01rvh1-10u:15621": "RV_9,014.07c pṛṣṭhā gṛbhṇata vājinaḥ //",
  "GV01rvh1-10u:15622": "RV_9,014.08a pari divyāni marmṛśad viśvāni soma pārthivā /",
  "GV01rvh1-10u:15623": "RV_9,014.08c vasūni yāhy asmayuḥ //",
  "GV01rvh1-10u:15624": "RV_9,015.01a eṣa dhiyā yāty aṇvyā śūro rathebhir āśubhiḥ /",
  "GV01rvh1-10u:15625": "RV_9,015.01c gacchann indrasya niṣkṛtam //",
  "GV01rvh1-10u:15626": "RV_9,015.02a eṣa purū dhiyāyate bṛhate devatātaye /",
  "GV01rvh1-10u:15627": "RV_9,015.02c yatrāmṛtāsa āsate //",
  "GV01rvh1-10u:15628": "RV_9,015.03a eṣa hito vi nīyate 'ntaḥ śubhrāvatā pathā /",
  "GV01rvh1-10u:15629": "RV_9,015.03c yadī tuñjanti bhūrṇayaḥ //",
  "GV01rvh1-10u:15630": "RV_9,015.04a eṣa śṛṅgāṇi dodhuvac chiśīte yūthyo vṛṣā /",
  "GV01rvh1-10u:15631": "RV_9,015.04c nṛmṇā dadhāna ojasā //",
  "GV01rvh1-10u:15632": "RV_9,015.05a eṣa rukmibhir īyate vājī śubhrebhir aṃśubhiḥ /",
  "GV01rvh1-10u:15633": "RV_9,015.05c patiḥ sindhūnām bhavan //",
  "GV01rvh1-10u:15634": "RV_9,015.06a eṣa vasūni pibdanā paruṣā yayivāṃ ati /",
  "GV01rvh1-10u:15635": "RV_9,015.06c ava śādeṣu gacchati //",
  "GV01rvh1-10u:15636": "RV_9,015.07a etam mṛjanti marjyam upa droṇeṣv āyavaḥ /",
  "GV01rvh1-10u:15637": "RV_9,015.07c pracakrāṇam mahīr iṣaḥ //",
  "GV01rvh1-10u:15638": "RV_9,015.08a etam u tyaṃ daśa kṣipo mṛjanti sapta dhītayaḥ /",
  "GV01rvh1-10u:15639": "RV_9,015.08c svāyudham madintamam //",
  "GV01rvh1-10u:15640": "RV_9,016.01a pra te sotāra oṇyo rasam madāya ghṛṣvaye /",
  "GV01rvh1-10u:15641": "RV_9,016.01c sargo na takty etaśaḥ //",
  "GV01rvh1-10u:15642": "RV_9,016.02a kratvā dakṣasya rathyam apo vasānam andhasā /",
  "GV01rvh1-10u:15643": "RV_9,016.02c goṣām aṇveṣu saścima //",
  "GV01rvh1-10u:15644": "RV_9,016.03a anaptam apsu duṣṭaraṃ somam pavitra ā sṛja /",
  "GV01rvh1-10u:15645": "RV_9,016.03c punīhīndrāya pātave //",
  "GV01rvh1-10u:15646": "RV_9,016.04a pra punānasya cetasā somaḥ pavitre arṣati /",
  "GV01rvh1-10u:15647": "RV_9,016.04c kratvā sadhastham āsadat //",
  "GV01rvh1-10u:15648": "RV_9,016.05a pra tvā namobhir indava indra somā asṛkṣata /",
  "GV01rvh1-10u:15649": "RV_9,016.05c mahe bharāya kāriṇaḥ //",
  "GV01rvh1-10u:15650": "RV_9,016.06a punāno rūpe avyaye viśvā arṣann abhi śriyaḥ /",
  "GV01rvh1-10u:15651": "RV_9,016.06c śūro na goṣu tiṣṭhati //",
  "GV01rvh1-10u:15652": "RV_9,016.07a divo na sānu pipyuṣī dhārā sutasya vedhasaḥ /",
  "GV01rvh1-10u:15653": "RV_9,016.07c vṛthā pavitre arṣati //",
  "GV01rvh1-10u:15654": "RV_9,016.08a tvaṃ soma vipaścitaṃ tanā punāna āyuṣu /",
  "GV01rvh1-10u:15655": "RV_9,016.08c avyo vāraṃ vi dhāvasi //",
  "GV01rvh1-10u:15656": "RV_9,017.01a pra nimneneva sindhavo ghnanto vṛtrāṇi bhūrṇayaḥ /",
  "GV01rvh1-10u:15657": "RV_9,017.01c somā asṛgram āśavaḥ //",
  "GV01rvh1-10u:15658": "RV_9,017.02a abhi suvānāsa indavo vṛṣṭayaḥ pṛthivīm iva /",
  "GV01rvh1-10u:15659": "RV_9,017.02c indraṃ somāso akṣaran //",
  "GV01rvh1-10u:15660": "RV_9,017.03a atyūrmir matsaro madaḥ somaḥ pavitre arṣati /",
  "GV01rvh1-10u:15661": "RV_9,017.03c vighnan rakṣāṃsi devayuḥ //",
  "GV01rvh1-10u:15662": "RV_9,017.04a ā kalaśeṣu dhāvati pavitre pari ṣicyate /",
  "GV01rvh1-10u:15663": "RV_9,017.04c ukthair yajñeṣu vardhate //",
  "GV01rvh1-10u:15664": "RV_9,017.05a ati trī soma rocanā rohan na bhrājase divam /",
  "GV01rvh1-10u:15665": "RV_9,017.05c iṣṇan sūryaṃ na codayaḥ //",
  "GV01rvh1-10u:15666": "RV_9,017.06a abhi viprā anūṣata mūrdhan yajñasya kāravaḥ /",
  "GV01rvh1-10u:15667": "RV_9,017.06c dadhānāś cakṣasi priyam //",
  "GV01rvh1-10u:15668": "RV_9,017.07a tam u tvā vājinaṃ naro dhībhir viprā avasyavaḥ /",
  "GV01rvh1-10u:15669": "RV_9,017.07c mṛjanti devatātaye //",
  "GV01rvh1-10u:15670": "RV_9,017.08a madhor dhārām anu kṣara tīvraḥ sadhastham āsadaḥ /",
  "GV01rvh1-10u:15671": "RV_9,017.08c cārur ṛtāya pītaye //",
  "GV01rvh1-10u:15672": "RV_9,018.01a pari suvāno giriṣṭhāḥ pavitre somo akṣāḥ /",
  "GV01rvh1-10u:15673": "RV_9,018.01c madeṣu sarvadhā asi //",
  "GV01rvh1-10u:15674": "RV_9,018.02a tvaṃ vipras tvaṃ kavir madhu pra jātam andhasaḥ /",
  "GV01rvh1-10u:15675": "RV_9,018.02c madeṣu sarvadhā asi //",
  "GV01rvh1-10u:15676": "RV_9,018.03a tava viśve sajoṣaso devāsaḥ pītim āśata /",
  "GV01rvh1-10u:15677": "RV_9,018.03c madeṣu sarvadhā asi //",
  "GV01rvh1-10u:15678": "RV_9,018.04a ā yo viśvāni vāryā vasūni hastayor dadhe /",
  "GV01rvh1-10u:15679": "RV_9,018.04c madeṣu sarvadhā asi //",
  "GV01rvh1-10u:15680": "RV_9,018.05a ya ime rodasī mahī sam mātareva dohate /",
  "GV01rvh1-10u:15681": "RV_9,018.05c madeṣu sarvadhā asi //",
  "GV01rvh1-10u:15682": "RV_9,018.06a pari yo rodasī ubhe sadyo vājebhir arṣati /",
  "GV01rvh1-10u:15683": "RV_9,018.06c madeṣu sarvadhā asi //",
  "GV01rvh1-10u:15684": "RV_9,018.07a sa śuṣmī kalaśeṣv ā punāno acikradat /",
  "GV01rvh1-10u:15685": "RV_9,018.07c madeṣu sarvadhā asi //",
  "GV01rvh1-10u:15686": "RV_9,019.01a yat soma citram ukthyaṃ divyam pārthivaṃ vasu /",
  "GV01rvh1-10u:15687": "RV_9,019.01c tan naḥ punāna ā bhara //",
  "GV01rvh1-10u:15688": "RV_9,019.02a yuvaṃ hi sthaḥ svarpatī indraś ca soma gopatī /",
  "GV01rvh1-10u:15689": "RV_9,019.02c īśānā pipyataṃ dhiyaḥ //",
  "GV01rvh1-10u:15690": "RV_9,019.03a vṛṣā punāna āyuṣu stanayann adhi barhiṣi /",
  "GV01rvh1-10u:15691": "RV_9,019.03c hariḥ san yonim āsadat //",
  "GV01rvh1-10u:15692": "RV_9,019.04a avāvaśanta dhītayo vṛṣabhasyādhi retasi /",
  "GV01rvh1-10u:15693": "RV_9,019.04c sūnor vatsasya mātaraḥ //",
  "GV01rvh1-10u:15694": "RV_9,019.05a kuvid vṛṣaṇyantībhyaḥ punāno garbham ādadhat /",
  "GV01rvh1-10u:15695": "RV_9,019.05c yāḥ śukraṃ duhate payaḥ //",
  "GV01rvh1-10u:15696": "RV_9,019.06a upa śikṣāpatasthuṣo bhiyasam ā dhehi śatruṣu /",
  "GV01rvh1-10u:15697": "RV_9,019.06c pavamāna vidā rayim //",
  "GV01rvh1-10u:15698": "RV_9,019.07a ni śatroḥ soma vṛṣṇyaṃ ni śuṣmaṃ ni vayas tira /",
  "GV01rvh1-10u:15699": "RV_9,019.07c dūre vā sato anti vā //",
  "GV01rvh1-10u:15700": "RV_9,020.01a pra kavir devavītaye 'vyo vārebhir arṣati /",
  "GV01rvh1-10u:15701": "RV_9,020.01c sāhvān viśvā abhi spṛdhaḥ //",
  "GV01rvh1-10u:15702": "RV_9,020.02a sa hi ṣmā jaritṛbhya ā vājaṃ gomantam invati /",
  "GV01rvh1-10u:15703": "RV_9,020.02c pavamānaḥ sahasriṇam //",
  "GV01rvh1-10u:15704": "RV_9,020.03a pari viśvāni cetasā mṛśase pavase matī /",
  "GV01rvh1-10u:15705": "RV_9,020.03c sa naḥ soma śravo vidaḥ //",
  "GV01rvh1-10u:15706": "RV_9,020.04a abhy arṣa bṛhad yaśo maghavadbhyo dhruvaṃ rayim /",
  "GV01rvh1-10u:15707": "RV_9,020.04c iṣaṃ stotṛbhya ā bhara //",
  "GV01rvh1-10u:15708": "RV_9,020.05a tvaṃ rājeva suvrato giraḥ somā viveśitha /",
  "GV01rvh1-10u:15709": "RV_9,020.05c punāno vahne adbhuta //",
  "GV01rvh1-10u:15710": "RV_9,020.06a sa vahnir apsu duṣṭaro mṛjyamāno gabhastyoḥ /",
  "GV01rvh1-10u:15711": "RV_9,020.06c somaś camūṣu sīdati //",
  "GV01rvh1-10u:15712": "RV_9,020.07a krīḷur makho na maṃhayuḥ pavitraṃ soma gacchasi /",
  "GV01rvh1-10u:15713": "RV_9,020.07c dadhat stotre suvīryam //",
  "GV01rvh1-10u:15714": "RV_9,021.01a ete dhāvantīndavaḥ somā indrāya ghṛṣvayaḥ /",
  "GV01rvh1-10u:15715": "RV_9,021.01c matsarāsaḥ svarvidaḥ //",
  "GV01rvh1-10u:15716": "RV_9,021.02a pravṛṇvanto abhiyujaḥ suṣvaye varivovidaḥ /",
  "GV01rvh1-10u:15717": "RV_9,021.02c svayaṃ stotre vayaskṛtaḥ //",
  "GV01rvh1-10u:15718": "RV_9,021.03a vṛthā krīḷanta indavaḥ sadhastham abhy ekam it /",
  "GV01rvh1-10u:15719": "RV_9,021.03c sindhor ūrmā vy akṣaran //",
  "GV01rvh1-10u:15720": "RV_9,021.04a ete viśvāni vāryā pavamānāsa āśata /",
  "GV01rvh1-10u:15721": "RV_9,021.04c hitā na saptayo rathe //",
  "GV01rvh1-10u:15722": "RV_9,021.05a āsmin piśaṅgam indavo dadhātā venam ādiśe /",
  "GV01rvh1-10u:15723": "RV_9,021.05c yo asmabhyam arāvā //",
  "GV01rvh1-10u:15724": "RV_9,021.06a ṛbhur na rathyaṃ navaṃ dadhātā ketam ādiśe /",
  "GV01rvh1-10u:15725": "RV_9,021.06c śukrāḥ pavadhvam arṇasā //",
  "GV01rvh1-10u:15726": "RV_9,021.07a eta u tye avīvaśan kāṣṭhāṃ vājino akrata /",
  "GV01rvh1-10u:15727": "RV_9,021.07c sataḥ prāsāviṣur matim //",
  "GV01rvh1-10u:15728": "RV_9,022.01a ete somāsa āśavo rathā iva pra vājinaḥ /",
  "GV01rvh1-10u:15729": "RV_9,022.01c sargāḥ sṛṣṭā aheṣata //",
  "GV01rvh1-10u:15730": "RV_9,022.02a ete vātā ivoravaḥ parjanyasyeva vṛṣṭayaḥ /",
  "GV01rvh1-10u:15731": "RV_9,022.02c agner iva bhramā vṛthā //",
  "GV01rvh1-10u:15732": "RV_9,022.03a ete pūtā vipaścitaḥ somāso dadhyāśiraḥ /",
  "GV01rvh1-10u:15733": "RV_9,022.03c vipā vy ānaśur dhiyaḥ //",
  "GV01rvh1-10u:15734": "RV_9,022.04a ete mṛṣṭā amartyāḥ sasṛvāṃso na śaśramuḥ /",
  "GV01rvh1-10u:15735": "RV_9,022.04c iyakṣantaḥ patho rajaḥ //",
  "GV01rvh1-10u:15736": "RV_9,022.05a ete pṛṣṭhāni rodasor viprayanto vy ānaśuḥ /",
  "GV01rvh1-10u:15737": "RV_9,022.05c utedam uttamaṃ rajaḥ //",
  "GV01rvh1-10u:15738": "RV_9,022.06a tantuṃ tanvānam uttamam anu pravata āśata /",
  "GV01rvh1-10u:15739": "RV_9,022.06c utedam uttamāyyam //",
  "GV01rvh1-10u:15740": "RV_9,022.07a tvaṃ soma paṇibhya ā vasu gavyāni dhārayaḥ /",
  "GV01rvh1-10u:15741": "RV_9,022.07c tataṃ tantum acikradaḥ //",
  "GV01rvh1-10u:15742": "RV_9,023.01a somā asṛgram āśavo madhor madasya dhārayā /",
  "GV01rvh1-10u:15743": "RV_9,023.01c abhi viśvāni kāvyā //",
  "GV01rvh1-10u:15744": "RV_9,023.02a anu pratnāsa āyavaḥ padaṃ navīyo akramuḥ /",
  "GV01rvh1-10u:15745": "RV_9,023.02c ruce jananta sūryam //",
  "GV01rvh1-10u:15746": "RV_9,023.03a ā pavamāna no bharāryo adāśuṣo gayam /",
  "GV01rvh1-10u:15747": "RV_9,023.03c kṛdhi prajāvatīr iṣaḥ //",
  "GV01rvh1-10u:15748": "RV_9,023.04a abhi somāsa āyavaḥ pavante madyam madam /",
  "GV01rvh1-10u:15749": "RV_9,023.04c abhi kośam madhuścutam //",
  "GV01rvh1-10u:15750": "RV_9,023.05a somo arṣati dharṇasir dadhāna indriyaṃ rasam /",
  "GV01rvh1-10u:15751": "RV_9,023.05c suvīro abhiśastipāḥ //",
  "GV01rvh1-10u:15752": "RV_9,023.06a indrāya soma pavase devebhyaḥ sadhamādyaḥ /",
  "GV01rvh1-10u:15753": "RV_9,023.06c indo vājaṃ siṣāsasi //",
  "GV01rvh1-10u:15754": "RV_9,023.07a asya pītvā madānām indro vṛtrāṇy aprati /",
  "GV01rvh1-10u:15755": "RV_9,023.07c jaghāna jaghanac ca nu //",
  "GV01rvh1-10u:15756": "RV_9,024.01a pra somāso adhanviṣuḥ pavamānāsa indavaḥ /",
  "GV01rvh1-10u:15757": "RV_9,024.01c śrīṇānā apsu mṛñjata //",
  "GV01rvh1-10u:15758": "RV_9,024.02a abhi gāvo adhanviṣur āpo na pravatā yatīḥ /",
  "GV01rvh1-10u:15759": "RV_9,024.02c punānā indram āśata //",
  "GV01rvh1-10u:15760": "RV_9,024.03a pra pavamāna dhanvasi somendrāya pātave /",
  "GV01rvh1-10u:15761": "RV_9,024.03c nṛbhir yato vi nīyase //",
  "GV01rvh1-10u:15762": "RV_9,024.04a tvaṃ soma nṛmādanaḥ pavasva carṣaṇīsahe /",
  "GV01rvh1-10u:15763": "RV_9,024.04c sasnir yo anumādyaḥ //",
  "GV01rvh1-10u:15764": "RV_9,024.05a indo yad adribhiḥ sutaḥ pavitram paridhāvasi /",
  "GV01rvh1-10u:15765": "RV_9,024.05c aram indrasya dhāmne //",
  "GV01rvh1-10u:15766": "RV_9,024.06a pavasva vṛtrahantamokthebhir anumādyaḥ /",
  "GV01rvh1-10u:15767": "RV_9,024.06c śuciḥ pāvako adbhutaḥ //",
  "GV01rvh1-10u:15768": "RV_9,024.07a śuciḥ pāvaka ucyate somaḥ sutasya madhvaḥ /",
  "GV01rvh1-10u:15769": "RV_9,024.07c devāvīr aghaśaṃsahā //",
  "GV01rvh1-10u:15770": "RV_9,025.01a pavasva dakṣasādhano devebhyaḥ pītaye hare /",
  "GV01rvh1-10u:15771": "RV_9,025.01c marudbhyo vāyave madaḥ //",
  "GV01rvh1-10u:15772": "RV_9,025.02a pavamāna dhiyā hito 'bhi yoniṃ kanikradat /",
  "GV01rvh1-10u:15773": "RV_9,025.02c dharmaṇā vāyum ā viśa //",
  "GV01rvh1-10u:15774": "RV_9,025.03a saṃ devaiḥ śobhate vṛṣā kavir yonāv adhi priyaḥ /",
  "GV01rvh1-10u:15775": "RV_9,025.03c vṛtrahā devavītamaḥ //",
  "GV01rvh1-10u:15776": "RV_9,025.04a viśvā rūpāṇy āviśan punāno yāti haryataḥ /",
  "GV01rvh1-10u:15777": "RV_9,025.04c yatrāmṛtāsa āsate //",
  "GV01rvh1-10u:15778": "RV_9,025.05a aruṣo janayan giraḥ somaḥ pavata āyuṣak /",
  "GV01rvh1-10u:15779": "RV_9,025.05c indraṃ gacchan kavikratuḥ //",
  "GV01rvh1-10u:15780": "RV_9,025.06a ā pavasva madintama pavitraṃ dhārayā kave /",
  "GV01rvh1-10u:15781": "RV_9,025.06c arkasya yonim āsadam //",
  "GV01rvh1-10u:15782": "RV_9,026.01a tam amṛkṣanta vājinam upasthe aditer adhi /",
  "GV01rvh1-10u:15783": "RV_9,026.01c viprāso aṇvyā dhiyā //",
  "GV01rvh1-10u:15784": "RV_9,026.02a taṃ gāvo abhy anūṣata sahasradhāram akṣitam /",
  "GV01rvh1-10u:15785": "RV_9,026.02c induṃ dhartāram ā divaḥ //",
  "GV01rvh1-10u:15786": "RV_9,026.03a taṃ vedhām medhayāhyan pavamānam adhi dyavi /",
  "GV01rvh1-10u:15787": "RV_9,026.03c dharṇasim bhūridhāyasam //",
  "GV01rvh1-10u:15788": "RV_9,026.04a tam ahyan bhurijor dhiyā saṃvasānaṃ vivasvataḥ /",
  "GV01rvh1-10u:15789": "RV_9,026.04c patiṃ vāco adābhyam //",
  "GV01rvh1-10u:15790": "RV_9,026.05a taṃ sānāv adhi jāmayo hariṃ hinvanty adribhiḥ /",
  "GV01rvh1-10u:15791": "RV_9,026.05c haryatam bhūricakṣasam //",
  "GV01rvh1-10u:15792": "RV_9,026.06a taṃ tvā hinvanti vedhasaḥ pavamāna girāvṛdham /",
  "GV01rvh1-10u:15793": "RV_9,026.06c indav indrāya matsaram //",
  "GV01rvh1-10u:15794": "RV_9,027.01a eṣa kavir abhiṣṭutaḥ pavitre adhi tośate /",
  "GV01rvh1-10u:15795": "RV_9,027.01c punāno ghnann apa sridhaḥ //",
  "GV01rvh1-10u:15796": "RV_9,027.02a eṣa indrāya vāyave svarjit pari ṣicyate /",
  "GV01rvh1-10u:15797": "RV_9,027.02c pavitre dakṣasādhanaḥ //",
  "GV01rvh1-10u:15798": "RV_9,027.03a eṣa nṛbhir vi nīyate divo mūrdhā vṛṣā sutaḥ /",
  "GV01rvh1-10u:15799": "RV_9,027.03c somo vaneṣu viśvavit //",
  "GV01rvh1-10u:15800": "RV_9,027.04a eṣa gavyur acikradat pavamāno hiraṇyayuḥ /",
  "GV01rvh1-10u:15801": "RV_9,027.04c induḥ satrājid astṛtaḥ //",
  "GV01rvh1-10u:15802": "RV_9,027.05a eṣa sūryeṇa hāsate pavamāno adhi dyavi /",
  "GV01rvh1-10u:15803": "RV_9,027.05c pavitre matsaro madaḥ //",
  "GV01rvh1-10u:15804": "RV_9,027.06a eṣa śuṣmy asiṣyadad antarikṣe vṛṣā hariḥ /",
  "GV01rvh1-10u:15805": "RV_9,027.06c punāna indur indram ā //",
  "GV01rvh1-10u:15806": "RV_9,028.01a eṣa vājī hito nṛbhir viśvavin manasas patiḥ /",
  "GV01rvh1-10u:15807": "RV_9,028.01c avyo vāraṃ vi dhāvati //",
  "GV01rvh1-10u:15808": "RV_9,028.02a eṣa pavitre akṣarat somo devebhyaḥ sutaḥ /",
  "GV01rvh1-10u:15809": "RV_9,028.02c viśvā dhāmāny āviśan //",
  "GV01rvh1-10u:15810": "RV_9,028.03a eṣa devaḥ śubhāyate 'dhi yonāv amartyaḥ /",
  "GV01rvh1-10u:15811": "RV_9,028.03c vṛtrahā devavītamaḥ //",
  "GV01rvh1-10u:15812": "RV_9,028.04a eṣa vṛṣā kanikradad daśabhir jāmibhir yataḥ /",
  "GV01rvh1-10u:15813": "RV_9,028.04c abhi droṇāni dhāvati //",
  "GV01rvh1-10u:15814": "RV_9,028.05a eṣa sūryam arocayat pavamāno vicarṣaṇiḥ /",
  "GV01rvh1-10u:15815": "RV_9,028.05c viśvā dhāmāni viśvavit //",
  "GV01rvh1-10u:15816": "RV_9,028.06a eṣa śuṣmy adābhyaḥ somaḥ punāno arṣati /",
  "GV01rvh1-10u:15817": "RV_9,028.06c devāvīr aghaśaṃsahā //",
  "GV01rvh1-10u:15818": "RV_9,029.01a prāsya dhārā akṣaran vṛṣṇaḥ sutasyaujasā /",
  "GV01rvh1-10u:15819": "RV_9,029.01c devāṃ anu prabhūṣataḥ //",
  "GV01rvh1-10u:15820": "RV_9,029.02a saptim mṛjanti vedhaso gṛṇantaḥ kāravo girā /",
  "GV01rvh1-10u:15821": "RV_9,029.02c jyotir jajñānam ukthyam //",
  "GV01rvh1-10u:15822": "RV_9,029.03a suṣahā soma tāni te punānāya prabhūvaso /",
  "GV01rvh1-10u:15823": "RV_9,029.03c vardhā samudram ukthyam //",
  "GV01rvh1-10u:15824": "RV_9,029.04a viśvā vasūni saṃjayan pavasva soma dhārayā /",
  "GV01rvh1-10u:15825": "RV_9,029.04c inu dveṣāṃsi sadhryak //",
  "GV01rvh1-10u:15826": "RV_9,029.05a rakṣā su no araruṣaḥ svanāt samasya kasya cit /",
  "GV01rvh1-10u:15827": "RV_9,029.05c nido yatra mumucmahe //",
  "GV01rvh1-10u:15828": "RV_9,029.06a endo pārthivaṃ rayiṃ divyam pavasva dhārayā /",
  "GV01rvh1-10u:15829": "RV_9,029.06c dyumantaṃ śuṣmam ā bhara //",
  "GV01rvh1-10u:15830": "RV_9,030.01a pra dhārā asya śuṣmiṇo vṛthā pavitre akṣaran /",
  "GV01rvh1-10u:15831": "RV_9,030.01c punāno vācam iṣyati //",
  "GV01rvh1-10u:15832": "RV_9,030.02a indur hiyānaḥ sotṛbhir mṛjyamānaḥ kanikradat /",
  "GV01rvh1-10u:15833": "RV_9,030.02c iyarti vagnum indriyam //",
  "GV01rvh1-10u:15834": "RV_9,030.03a ā naḥ śuṣmaṃ nṛṣāhyaṃ vīravantam puruspṛham /",
  "GV01rvh1-10u:15835": "RV_9,030.03c pavasva soma dhārayā //",
  "GV01rvh1-10u:15836": "RV_9,030.04a pra somo ati dhārayā pavamāno asiṣyadat /",
  "GV01rvh1-10u:15837": "RV_9,030.04c abhi droṇāny āsadam //",
  "GV01rvh1-10u:15838": "RV_9,030.05a apsu tvā madhumattamaṃ hariṃ hinvanty adribhiḥ /",
  "GV01rvh1-10u:15839": "RV_9,030.05c indav indrāya pītaye //",
  "GV01rvh1-10u:15840": "RV_9,030.06a sunotā madhumattamaṃ somam indrāya vajriṇe /",
  "GV01rvh1-10u:15841": "RV_9,030.06c cāruṃ śardhāya matsaram //",
  "GV01rvh1-10u:15842": "RV_9,031.01a pra somāsaḥ svādhyaḥ pavamānāso akramuḥ /",
  "GV01rvh1-10u:15843": "RV_9,031.01c rayiṃ kṛṇvanti cetanam //",
  "GV01rvh1-10u:15844": "RV_9,031.02a divas pṛthivyā adhi bhavendo dyumnavardhanaḥ /",
  "GV01rvh1-10u:15845": "RV_9,031.02c bhavā vājānām patiḥ //",
  "GV01rvh1-10u:15846": "RV_9,031.03a tubhyaṃ vātā abhipriyas tubhyam arṣanti sindhavaḥ /",
  "GV01rvh1-10u:15847": "RV_9,031.03c soma vardhanti te mahaḥ //",
  "GV01rvh1-10u:15848": "RV_9,031.04a ā pyāyasva sam etu te viśvataḥ soma vṛṣṇyam /",
  "GV01rvh1-10u:15849": "RV_9,031.04c bhavā vājasya saṃgathe //",
  "GV01rvh1-10u:15850": "RV_9,031.05a tubhyaṃ gāvo ghṛtam payo babhro duduhre akṣitam /",
  "GV01rvh1-10u:15851": "RV_9,031.05c varṣiṣṭhe adhi sānavi //",
  "GV01rvh1-10u:15852": "RV_9,031.06a svāyudhasya te sato bhuvanasya pate vayam /",
  "GV01rvh1-10u:15853": "RV_9,031.06c indo sakhitvam uśmasi //",
  "GV01rvh1-10u:15854": "RV_9,032.01a pra somāso madacyutaḥ śravase no maghonaḥ /",
  "GV01rvh1-10u:15855": "RV_9,032.01c sutā vidathe akramuḥ //",
  "GV01rvh1-10u:15856": "RV_9,032.02a ād īṃ tritasya yoṣaṇo hariṃ hinvanty adribhiḥ /",
  "GV01rvh1-10u:15857": "RV_9,032.02c indum indrāya pītaye //",
  "GV01rvh1-10u:15858": "RV_9,032.03a ād īṃ haṃso yathā gaṇaṃ viśvasyāvīvaśan matim /",
  "GV01rvh1-10u:15859": "RV_9,032.03c atyo na gobhir ajyate //",
  "GV01rvh1-10u:15860": "RV_9,032.04a ubhe somāvacākaśan mṛgo na takto arṣasi /",
  "GV01rvh1-10u:15861": "RV_9,032.04c sīdann ṛtasya yonim ā //",
  "GV01rvh1-10u:15862": "RV_9,032.05a abhi gāvo anūṣata yoṣā jāram iva priyam /",
  "GV01rvh1-10u:15863": "RV_9,032.05c agann ājiṃ yathā hitam //",
  "GV01rvh1-10u:15864": "RV_9,032.06a asme dhehi dyumad yaśo maghavadbhyaś ca mahyaṃ ca /",
  "GV01rvh1-10u:15865": "RV_9,032.06c sanim medhām uta śravaḥ //",
  "GV01rvh1-10u:15866": "RV_9,033.01a pra somāso vipaścito 'pāṃ na yanty ūrmayaḥ /",
  "GV01rvh1-10u:15867": "RV_9,033.01c vanāni mahiṣā iva //",
  "GV01rvh1-10u:15868": "RV_9,033.02a abhi droṇāni babhravaḥ śukrā ṛtasya dhārayā /",
  "GV01rvh1-10u:15869": "RV_9,033.02c vājaṃ gomantam akṣaran //",
  "GV01rvh1-10u:15870": "RV_9,033.03a sutā indrāya vāyave varuṇāya marudbhyaḥ /",
  "GV01rvh1-10u:15871": "RV_9,033.03c somā arṣanti viṣṇave //",
  "GV01rvh1-10u:15872": "RV_9,033.04a tisro vāca ud īrate gāvo mimanti dhenavaḥ /",
  "GV01rvh1-10u:15873": "RV_9,033.04c harir eti kanikradat //",
  "GV01rvh1-10u:15874": "RV_9,033.05a abhi brahmīr anūṣata yahvīr ṛtasya mātaraḥ /",
  "GV01rvh1-10u:15875": "RV_9,033.05c marmṛjyante divaḥ śiśum //",
  "GV01rvh1-10u:15876": "RV_9,033.06a rāyaḥ samudrāṃś caturo 'smabhyaṃ soma viśvataḥ /",
  "GV01rvh1-10u:15877": "RV_9,033.06c ā pavasva sahasriṇaḥ //",
  "GV01rvh1-10u:15878": "RV_9,034.01a pra suvāno dhārayā tanendur hinvāno arṣati /",
  "GV01rvh1-10u:15879": "RV_9,034.01c rujad dṛḷhā vy ojasā //",
  "GV01rvh1-10u:15880": "RV_9,034.02a suta indrāya vāyave varuṇāya marudbhyaḥ /",
  "GV01rvh1-10u:15881": "RV_9,034.02c somo arṣati viṣṇave //",
  "GV01rvh1-10u:15882": "RV_9,034.03a vṛṣāṇaṃ vṛṣabhir yataṃ sunvanti somam adribhiḥ /",
  "GV01rvh1-10u:15883": "RV_9,034.03c duhanti śakmanā payaḥ //",
  "GV01rvh1-10u:15884": "RV_9,034.04a bhuvat tritasya marjyo bhuvad indrāya matsaraḥ /",
  "GV01rvh1-10u:15885": "RV_9,034.04c saṃ rūpair ajyate hariḥ //",
  "GV01rvh1-10u:15886": "RV_9,034.05a abhīm ṛtasya viṣṭapaṃ duhate pṛśnimātaraḥ /",
  "GV01rvh1-10u:15887": "RV_9,034.05c cāru priyatamaṃ haviḥ //",
  "GV01rvh1-10u:15888": "RV_9,034.06a sam enam ahrutā imā giro arṣanti sasrutaḥ /",
  "GV01rvh1-10u:15889": "RV_9,034.06c dhenūr vāśro avīvaśat //",
  "GV01rvh1-10u:15890": "RV_9,035.01a ā naḥ pavasva dhārayā pavamāna rayim pṛthum /",
  "GV01rvh1-10u:15891": "RV_9,035.01c yayā jyotir vidāsi naḥ //",
  "GV01rvh1-10u:15892": "RV_9,035.02a indo samudramīṅkhaya pavasva viśvamejaya /",
  "GV01rvh1-10u:15893": "RV_9,035.02c rāyo dhartā na ojasā //",
  "GV01rvh1-10u:15894": "RV_9,035.03a tvayā vīreṇa vīravo 'bhi ṣyāma pṛtanyataḥ /",
  "GV01rvh1-10u:15895": "RV_9,035.03c kṣarā ṇo abhi vāryam //",
  "GV01rvh1-10u:15896": "RV_9,035.04a pra vājam indur iṣyati siṣāsan vājasā ṛṣiḥ /",
  "GV01rvh1-10u:15897": "RV_9,035.04c vratā vidāna āyudhā //",
  "GV01rvh1-10u:15898": "RV_9,035.05a taṃ gīrbhir vācamīṅkhayam punānaṃ vāsayāmasi /",
  "GV01rvh1-10u:15899": "RV_9,035.05c somaṃ janasya gopatim //",
  "GV01rvh1-10u:15900": "RV_9,035.06a viśvo yasya vrate jano dādhāra dharmaṇas pateḥ /",
  "GV01rvh1-10u:15901": "RV_9,035.06c punānasya prabhūvasoḥ //",
  "GV01rvh1-10u:15902": "RV_9,036.01a asarji rathyo yathā pavitre camvoḥ sutaḥ /",
  "GV01rvh1-10u:15903": "RV_9,036.01c kārṣman vājī ny akramīt //",
  "GV01rvh1-10u:15904": "RV_9,036.02a sa vahniḥ soma jāgṛviḥ pavasva devavīr ati /",
  "GV01rvh1-10u:15905": "RV_9,036.02c abhi kośam madhuścutam //",
  "GV01rvh1-10u:15906": "RV_9,036.03a sa no jyotīṃṣi pūrvya pavamāna vi rocaya /",
  "GV01rvh1-10u:15907": "RV_9,036.03c kratve dakṣāya no hinu //",
  "GV01rvh1-10u:15908": "RV_9,036.04a śumbhamāna ṛtāyubhir mṛjyamāno gabhastyoḥ /",
  "GV01rvh1-10u:15909": "RV_9,036.04c pavate vāre avyaye //",
  "GV01rvh1-10u:15910": "RV_9,036.05a sa viśvā dāśuṣe vasu somo divyāni pārthivā /",
  "GV01rvh1-10u:15911": "RV_9,036.05c pavatām āntarikṣyā //",
  "GV01rvh1-10u:15912": "RV_9,036.06a ā divas pṛṣṭham aśvayur gavyayuḥ soma rohasi /",
  "GV01rvh1-10u:15913": "RV_9,036.06c vīrayuḥ śavasas pate //",
  "GV01rvh1-10u:15914": "RV_9,037.01a sa sutaḥ pītaye vṛṣā somaḥ pavitre arṣati /",
  "GV01rvh1-10u:15915": "RV_9,037.01c vighnan rakṣāṃsi devayuḥ //",
  "GV01rvh1-10u:15916": "RV_9,037.02a sa pavitre vicakṣaṇo harir arṣati dharṇasiḥ /",
  "GV01rvh1-10u:15917": "RV_9,037.02c abhi yoniṃ kanikradat //",
  "GV01rvh1-10u:15918": "RV_9,037.03a sa vājī rocanā divaḥ pavamāno vi dhāvati /",
  "GV01rvh1-10u:15919": "RV_9,037.03c rakṣohā vāram avyayam //",
  "GV01rvh1-10u:15920": "RV_9,037.04a sa tritasyādhi sānavi pavamāno arocayat /",
  "GV01rvh1-10u:15921": "RV_9,037.04c jāmibhiḥ sūryaṃ saha //",
  "GV01rvh1-10u:15922": "RV_9,037.05a sa vṛtrahā vṛṣā suto varivovid adābhyaḥ /",
  "GV01rvh1-10u:15923": "RV_9,037.05c somo vājam ivāsarat //",
  "GV01rvh1-10u:15924": "RV_9,037.06a sa devaḥ kavineṣito 'bhi droṇāni dhāvati /",
  "GV01rvh1-10u:15925": "RV_9,037.06c indur indrāya maṃhanā //",
  "GV01rvh1-10u:15926": "RV_9,038.01a eṣa u sya vṛṣā ratho 'vyo vārebhir arṣati /",
  "GV01rvh1-10u:15927": "RV_9,038.01c gacchan vājaṃ sahasriṇam //",
  "GV01rvh1-10u:15928": "RV_9,038.02a etaṃ tritasya yoṣaṇo hariṃ hinvanty adribhiḥ /",
  "GV01rvh1-10u:15929": "RV_9,038.02c indum indrāya pītaye //",
  "GV01rvh1-10u:15930": "RV_9,038.03a etaṃ tyaṃ harito daśa marmṛjyante apasyuvaḥ /",
  "GV01rvh1-10u:15931": "RV_9,038.03c yābhir madāya śumbhate //",
  "GV01rvh1-10u:15932": "RV_9,038.04a eṣa sya mānuṣīṣv ā śyeno na vikṣu sīdati /",
  "GV01rvh1-10u:15933": "RV_9,038.04c gacchañ jāro na yoṣitam //",
  "GV01rvh1-10u:15934": "RV_9,038.05a eṣa sya madyo raso 'va caṣṭe divaḥ śiśuḥ /",
  "GV01rvh1-10u:15935": "RV_9,038.05c ya indur vāram āviśat //",
  "GV01rvh1-10u:15936": "RV_9,038.06a eṣa sya pītaye suto harir arṣati dharṇasiḥ /",
  "GV01rvh1-10u:15937": "RV_9,038.06c krandan yonim abhi priyam //",
  "GV01rvh1-10u:15938": "RV_9,039.01a āśur arṣa bṛhanmate pari priyeṇa dhāmnā /",
  "GV01rvh1-10u:15939": "RV_9,039.01c yatra devā iti bravan //",
  "GV01rvh1-10u:15940": "RV_9,039.02a pariṣkṛṇvann aniṣkṛtaṃ janāya yātayann iṣaḥ /",
  "GV01rvh1-10u:15941": "RV_9,039.02c vṛṣṭiṃ divaḥ pari srava //",
  "GV01rvh1-10u:15942": "RV_9,039.03a suta eti pavitra ā tviṣiṃ dadhāna ojasā /",
  "GV01rvh1-10u:15943": "RV_9,039.03c vicakṣāṇo virocayan //",
  "GV01rvh1-10u:15944": "RV_9,039.04a ayaṃ sa yo divas pari raghuyāmā pavitra ā /",
  "GV01rvh1-10u:15945": "RV_9,039.04c sindhor ūrmā vy akṣarat //",
  "GV01rvh1-10u:15946": "RV_9,039.05a āvivāsan parāvato atho arvāvataḥ sutaḥ /",
  "GV01rvh1-10u:15947": "RV_9,039.05c indrāya sicyate madhu //",
  "GV01rvh1-10u:15948": "RV_9,039.06a samīcīnā anūṣata hariṃ hinvanty adribhiḥ /",
  "GV01rvh1-10u:15949": "RV_9,039.06c yonāv ṛtasya sīdata //",
  "GV01rvh1-10u:15950": "RV_9,040.01a punāno akramīd abhi viśvā mṛdho vicarṣaṇiḥ /",
  "GV01rvh1-10u:15951": "RV_9,040.01c śumbhanti vipraṃ dhītibhiḥ //",
  "GV01rvh1-10u:15952": "RV_9,040.02a ā yonim aruṇo ruhad gamad indraṃ vṛṣā sutaḥ /",
  "GV01rvh1-10u:15953": "RV_9,040.02c dhruve sadasi sīdati //",
  "GV01rvh1-10u:15954": "RV_9,040.03a nū no rayim mahām indo 'smabhyaṃ soma viśvataḥ /",
  "GV01rvh1-10u:15955": "RV_9,040.03c ā pavasva sahasriṇam //",
  "GV01rvh1-10u:15956": "RV_9,040.04a viśvā soma pavamāna dyumnānīndav ā bhara /",
  "GV01rvh1-10u:15957": "RV_9,040.04c vidāḥ sahasriṇīr iṣaḥ //",
  "GV01rvh1-10u:15958": "RV_9,040.05a sa naḥ punāna ā bhara rayiṃ stotre suvīryam /",
  "GV01rvh1-10u:15959": "RV_9,040.05c jaritur vardhayā giraḥ //",
  "GV01rvh1-10u:15960": "RV_9,040.06a punāna indav ā bhara soma dvibarhasaṃ rayim /",
  "GV01rvh1-10u:15961": "RV_9,040.06c vṛṣann indo na ukthyam //",
  "GV01rvh1-10u:15962": "RV_9,041.01a pra ye gāvo na bhūrṇayas tveṣā ayāso akramuḥ /",
  "GV01rvh1-10u:15963": "RV_9,041.01c ghnantaḥ kṛṣṇām apa tvacam //",
  "GV01rvh1-10u:15964": "RV_9,041.02a suvitasya manāmahe 'ti setuṃ durāvyam /",
  "GV01rvh1-10u:15965": "RV_9,041.02c sāhvāṃso dasyum avratam //",
  "GV01rvh1-10u:15966": "RV_9,041.03a śṛṇve vṛṣṭer iva svanaḥ pavamānasya śuṣmiṇaḥ /",
  "GV01rvh1-10u:15967": "RV_9,041.03c caranti vidyuto divi //",
  "GV01rvh1-10u:15968": "RV_9,041.04a ā pavasva mahīm iṣaṃ gomad indo hiraṇyavat /",
  "GV01rvh1-10u:15969": "RV_9,041.04c aśvāvad vājavat sutaḥ //",
  "GV01rvh1-10u:15970": "RV_9,041.05a sa pavasva vicarṣaṇa ā mahī rodasī pṛṇa /",
  "GV01rvh1-10u:15971": "RV_9,041.05c uṣāḥ sūryo na raśmibhiḥ //",
  "GV01rvh1-10u:15972": "RV_9,041.06a pari ṇaḥ śarmayantyā dhārayā soma viśvataḥ /",
  "GV01rvh1-10u:15973": "RV_9,041.06c sarā raseva viṣṭapam //",
  "GV01rvh1-10u:15974": "RV_9,042.01a janayan rocanā divo janayann apsu sūryam /",
  "GV01rvh1-10u:15975": "RV_9,042.01c vasāno gā apo hariḥ //",
  "GV01rvh1-10u:15976": "RV_9,042.02a eṣa pratnena manmanā devo devebhyas pari /",
  "GV01rvh1-10u:15977": "RV_9,042.02c dhārayā pavate sutaḥ //",
  "GV01rvh1-10u:15978": "RV_9,042.03a vāvṛdhānāya tūrvaye pavante vājasātaye /",
  "GV01rvh1-10u:15979": "RV_9,042.03c somāḥ sahasrapājasaḥ //",
  "GV01rvh1-10u:15980": "RV_9,042.04a duhānaḥ pratnam it payaḥ pavitre pari ṣicyate /",
  "GV01rvh1-10u:15981": "RV_9,042.04c krandan devāṃ ajījanat //",
  "GV01rvh1-10u:15982": "RV_9,042.05a abhi viśvāni vāryābhi devāṃ ṛtāvṛdhaḥ /",
  "GV01rvh1-10u:15983": "RV_9,042.05c somaḥ punāno arṣati //",
  "GV01rvh1-10u:15984": "RV_9,042.06a goman naḥ soma vīravad aśvāvad vājavat sutaḥ /",
  "GV01rvh1-10u:15985": "RV_9,042.06c pavasva bṛhatīr iṣaḥ //",
  "GV01rvh1-10u:15986": "RV_9,043.01a yo atya iva mṛjyate gobhir madāya haryataḥ /",
  "GV01rvh1-10u:15987": "RV_9,043.01c taṃ gīrbhir vāsayāmasi //",
  "GV01rvh1-10u:15988": "RV_9,043.02a taṃ no viśvā avasyuvo giraḥ śumbhanti pūrvathā /",
  "GV01rvh1-10u:15989": "RV_9,043.02c indum indrāya pītaye //",
  "GV01rvh1-10u:15990": "RV_9,043.03a punāno yāti haryataḥ somo gīrbhiḥ pariṣkṛtaḥ /",
  "GV01rvh1-10u:15991": "RV_9,043.03c viprasya medhyātitheḥ //",
  "GV01rvh1-10u:15992": "RV_9,043.04a pavamāna vidā rayim asmabhyaṃ soma suśriyam /",
  "GV01rvh1-10u:15993": "RV_9,043.04c indo sahasravarcasam //",
  "GV01rvh1-10u:15994": "RV_9,043.05a indur atyo na vājasṛt kanikranti pavitra ā /",
  "GV01rvh1-10u:15995": "RV_9,043.05c yad akṣār ati devayuḥ //",
  "GV01rvh1-10u:15996": "RV_9,043.06a pavasva vājasātaye viprasya gṛṇato vṛdhe /",
  "GV01rvh1-10u:15997": "RV_9,043.06c soma rāsva suvīryam //",
  "GV01rvh1-10u:15998": "RV_9,044.01a pra ṇa indo mahe tana ūrmiṃ na bibhrad arṣasi /",
  "GV01rvh1-10u:15999": "RV_9,044.01c abhi devāṃ ayāsyaḥ //",
  "GV01rvh1-10u:16000": "RV_9,044.02a matī juṣṭo dhiyā hitaḥ somo hinve parāvati /",
  "GV01rvh1-10u:16001": "RV_9,044.02c viprasya dhārayā kaviḥ //",
  "GV01rvh1-10u:16002": "RV_9,044.03a ayaṃ deveṣu jāgṛviḥ suta eti pavitra ā /",
  "GV01rvh1-10u:16003": "RV_9,044.03c somo yāti vicarṣaṇiḥ //",
  "GV01rvh1-10u:16004": "RV_9,044.04a sa naḥ pavasva vājayuś cakrāṇaś cārum adhvaram /",
  "GV01rvh1-10u:16005": "RV_9,044.04c barhiṣmāṃ ā vivāsati //",
  "GV01rvh1-10u:16006": "RV_9,044.05a sa no bhagāya vāyave vipravīraḥ sadāvṛdhaḥ /",
  "GV01rvh1-10u:16007": "RV_9,044.05c somo deveṣv ā yamat //",
  "GV01rvh1-10u:16008": "RV_9,044.06a sa no adya vasuttaye kratuvid gātuvittamaḥ /",
  "GV01rvh1-10u:16009": "RV_9,044.06c vājaṃ jeṣi śravo bṛhat //",
  "GV01rvh1-10u:16010": "RV_9,045.01a sa pavasva madāya kaṃ nṛcakṣā devavītaye /",
  "GV01rvh1-10u:16011": "RV_9,045.01c indav indrāya pītaye //",
  "GV01rvh1-10u:16012": "RV_9,045.02a sa no arṣābhi dūtyaṃ tvam indrāya tośase /",
  "GV01rvh1-10u:16013": "RV_9,045.02c devān sakhibhya ā varam //",
  "GV01rvh1-10u:16014": "RV_9,045.03a uta tvām aruṇaṃ vayaṃ gobhir añjmo madāya kam /",
  "GV01rvh1-10u:16015": "RV_9,045.03c vi no rāye duro vṛdhi //",
  "GV01rvh1-10u:16016": "RV_9,045.04a aty ū pavitram akramīd vājī dhuraṃ na yāmani /",
  "GV01rvh1-10u:16017": "RV_9,045.04c indur deveṣu patyate //",
  "GV01rvh1-10u:16018": "RV_9,045.05a sam ī sakhāyo asvaran vane krīḷantam atyavim /",
  "GV01rvh1-10u:16019": "RV_9,045.05c induṃ nāvā anūṣata //",
  "GV01rvh1-10u:16020": "RV_9,045.06a tayā pavasva dhārayā yayā pīto vicakṣase /",
  "GV01rvh1-10u:16021": "RV_9,045.06c indo stotre suvīryam //",
  "GV01rvh1-10u:16022": "RV_9,046.01a asṛgran devavītaye 'tyāsaḥ kṛtvyā iva /",
  "GV01rvh1-10u:16023": "RV_9,046.01c kṣarantaḥ parvatāvṛdhaḥ //",
  "GV01rvh1-10u:16024": "RV_9,046.02a pariṣkṛtāsa indavo yoṣeva pitryāvatī /",
  "GV01rvh1-10u:16025": "RV_9,046.02c vāyuṃ somā asṛkṣata //",
  "GV01rvh1-10u:16026": "RV_9,046.03a ete somāsa indavaḥ prayasvantaś camū sutāḥ /",
  "GV01rvh1-10u:16027": "RV_9,046.03c indraṃ vardhanti karmabhiḥ //",
  "GV01rvh1-10u:16028": "RV_9,046.04a ā dhāvatā suhastyaḥ śukrā gṛbhṇīta manthinā /",
  "GV01rvh1-10u:16029": "RV_9,046.04c gobhiḥ śrīṇīta matsaram //",
  "GV01rvh1-10u:16030": "RV_9,046.05a sa pavasva dhanañjaya prayantā rādhaso mahaḥ /",
  "GV01rvh1-10u:16031": "RV_9,046.05c asmabhyaṃ soma gātuvit //",
  "GV01rvh1-10u:16032": "RV_9,046.06a etam mṛjanti marjyam pavamānaṃ daśa kṣipaḥ /",
  "GV01rvh1-10u:16033": "RV_9,046.06c indrāya matsaram madam //",
  "GV01rvh1-10u:16034": "RV_9,047.01a ayā somaḥ sukṛtyayā mahaś cid abhy avardhata /",
  "GV01rvh1-10u:16035": "RV_9,047.01c mandāna ud vṛṣāyate //",
  "GV01rvh1-10u:16036": "RV_9,047.02a kṛtānīd asya kartvā cetante dasyutarhaṇā /",
  "GV01rvh1-10u:16037": "RV_9,047.02c ṛṇā ca dhṛṣṇuś cayate //",
  "GV01rvh1-10u:16038": "RV_9,047.03a āt soma indriyo raso vajraḥ sahasrasā bhuvat /",
  "GV01rvh1-10u:16039": "RV_9,047.03c ukthaṃ yad asya jāyate //",
  "GV01rvh1-10u:16040": "RV_9,047.04a svayaṃ kavir vidhartari viprāya ratnam icchati /",
  "GV01rvh1-10u:16041": "RV_9,047.04c yadī marmṛjyate dhiyaḥ //",
  "GV01rvh1-10u:16042": "RV_9,047.05a siṣāsatū rayīṇāṃ vājeṣv arvatām iva /",
  "GV01rvh1-10u:16043": "RV_9,047.05c bhareṣu jigyuṣām asi //",
  "GV01rvh1-10u:16044": "RV_9,048.01a taṃ tvā nṛmṇāni bibhrataṃ sadhastheṣu maho divaḥ /",
  "GV01rvh1-10u:16045": "RV_9,048.01c cāruṃ sukṛtyayemahe //",
  "GV01rvh1-10u:16046": "RV_9,048.02a saṃvṛktadhṛṣṇum ukthyam mahāmahivratam madam /",
  "GV01rvh1-10u:16047": "RV_9,048.02c śatam puro rurukṣaṇim //",
  "GV01rvh1-10u:16048": "RV_9,048.03a atas tvā rayim abhi rājānaṃ sukrato divaḥ /",
  "GV01rvh1-10u:16049": "RV_9,048.03c suparṇo avyathir bharat //",
  "GV01rvh1-10u:16050": "RV_9,048.04a viśvasmā it svar dṛśe sādhāraṇaṃ rajasturam /",
  "GV01rvh1-10u:16051": "RV_9,048.04c gopām ṛtasya vir bharat //",
  "GV01rvh1-10u:16052": "RV_9,048.05a adhā hinvāna indriyaṃ jyāyo mahitvam ānaśe /",
  "GV01rvh1-10u:16053": "RV_9,048.05c abhiṣṭikṛd vicarṣaṇiḥ //",
  "GV01rvh1-10u:16054": "RV_9,049.01a pavasva vṛṣṭim ā su no 'pām ūrmiṃ divas pari /",
  "GV01rvh1-10u:16055": "RV_9,049.01c ayakṣmā bṛhatīr iṣaḥ //",
  "GV01rvh1-10u:16056": "RV_9,049.02a tayā pavasva dhārayā yayā gāva ihāgaman /",
  "GV01rvh1-10u:16057": "RV_9,049.02c janyāsa upa no gṛham //",
  "GV01rvh1-10u:16058": "RV_9,049.03a ghṛtam pavasva dhārayā yajñeṣu devavītamaḥ /",
  "GV01rvh1-10u:16059": "RV_9,049.03c asmabhyaṃ vṛṣṭim ā pava //",
  "GV01rvh1-10u:16060": "RV_9,049.04a sa na ūrje vy avyayam pavitraṃ dhāva dhārayā /",
  "GV01rvh1-10u:16061": "RV_9,049.04c devāsaḥ śṛṇavan hi kam //",
  "GV01rvh1-10u:16062": "RV_9,049.05a pavamāno asiṣyadad rakṣāṃsy apajaṅghanat /",
  "GV01rvh1-10u:16063": "RV_9,049.05c pratnavad rocayan rucaḥ //",
  "GV01rvh1-10u:16064": "RV_9,050.01a ut te śuṣmāsa īrate sindhor ūrmer iva svanaḥ /",
  "GV01rvh1-10u:16065": "RV_9,050.01c vāṇasya codayā pavim //",
  "GV01rvh1-10u:16066": "RV_9,050.02a prasave ta ud īrate tisro vāco makhasyuvaḥ /",
  "GV01rvh1-10u:16067": "RV_9,050.02c yad avya eṣi sānavi //",
  "GV01rvh1-10u:16068": "RV_9,050.03a avyo vāre pari priyaṃ hariṃ hinvanty adribhiḥ /",
  "GV01rvh1-10u:16069": "RV_9,050.03c pavamānam madhuścutam //",
  "GV01rvh1-10u:16070": "RV_9,050.04a ā pavasva madintama pavitraṃ dhārayā kave /",
  "GV01rvh1-10u:16071": "RV_9,050.04c arkasya yonim āsadam //",
  "GV01rvh1-10u:16072": "RV_9,050.05a sa pavasva madintama gobhir añjāno aktubhiḥ /",
  "GV01rvh1-10u:16073": "RV_9,050.05c indav indrāya pītaye //",
  "GV01rvh1-10u:16074": "RV_9,051.01a adhvaryo adribhiḥ sutaṃ somam pavitra ā sṛja /",
  "GV01rvh1-10u:16075": "RV_9,051.01c punīhīndrāya pātave //",
  "GV01rvh1-10u:16076": "RV_9,051.02a divaḥ pīyūṣam uttamaṃ somam indrāya vajriṇe /",
  "GV01rvh1-10u:16077": "RV_9,051.02c sunotā madhumattamam //",
  "GV01rvh1-10u:16078": "RV_9,051.03a tava tya indo andhaso devā madhor vy aśnate /",
  "GV01rvh1-10u:16079": "RV_9,051.03c pavamānasya marutaḥ //",
  "GV01rvh1-10u:16080": "RV_9,051.04a tvaṃ hi soma vardhayan suto madāya bhūrṇaye /",
  "GV01rvh1-10u:16081": "RV_9,051.04c vṛṣan stotāram ūtaye //",
  "GV01rvh1-10u:16082": "RV_9,051.05a abhy arṣa vicakṣaṇa pavitraṃ dhārayā sutaḥ /",
  "GV01rvh1-10u:16083": "RV_9,051.05c abhi vājam uta śravaḥ //",
  "GV01rvh1-10u:16084": "RV_9,052.01a pari dyukṣaḥ sanadrayir bharad vājaṃ no andhasā /",
  "GV01rvh1-10u:16085": "RV_9,052.01c suvāno arṣa pavitra ā //",
  "GV01rvh1-10u:16086": "RV_9,052.02a tava pratnebhir adhvabhir avyo vāre pari priyaḥ /",
  "GV01rvh1-10u:16087": "RV_9,052.02c sahasradhāro yāt tanā //",
  "GV01rvh1-10u:16088": "RV_9,052.03a carur na yas tam īṅkhayendo na dānam īṅkhaya /",
  "GV01rvh1-10u:16089": "RV_9,052.03c vadhair vadhasnav īṅkhaya //",
  "GV01rvh1-10u:16090": "RV_9,052.04a ni śuṣmam indav eṣām puruhūta janānām /",
  "GV01rvh1-10u:16091": "RV_9,052.04c yo asmāṃ ādideśati //",
  "GV01rvh1-10u:16092": "RV_9,052.05a śataṃ na inda ūtibhiḥ sahasraṃ vā śucīnām /",
  "GV01rvh1-10u:16093": "RV_9,052.05c pavasva maṃhayadrayiḥ //",
  "GV01rvh1-10u:16094": "RV_9,053.01a ut te śuṣmāso asthū rakṣo bhindanto adrivaḥ /",
  "GV01rvh1-10u:16095": "RV_9,053.01c nudasva yāḥ parispṛdhaḥ //",
  "GV01rvh1-10u:16096": "RV_9,053.02a ayā nijaghnir ojasā rathasaṃge dhane hite /",
  "GV01rvh1-10u:16097": "RV_9,053.02c stavā abibhyuṣā hṛdā //",
  "GV01rvh1-10u:16098": "RV_9,053.03a asya vratāni nādhṛṣe pavamānasya dūḍhyā /",
  "GV01rvh1-10u:16099": "RV_9,053.03c ruja yas tvā pṛtanyati //",
  "GV01rvh1-10u:16100": "RV_9,053.04a taṃ hinvanti madacyutaṃ hariṃ nadīṣu vājinam /",
  "GV01rvh1-10u:16101": "RV_9,053.04c indum indrāya matsaram //",
  "GV01rvh1-10u:16102": "RV_9,054.01a asya pratnām anu dyutaṃ śukraṃ duduhre ahrayaḥ /",
  "GV01rvh1-10u:16103": "RV_9,054.01c payaḥ sahasrasām ṛṣim //",
  "GV01rvh1-10u:16104": "RV_9,054.02a ayaṃ sūrya ivopadṛg ayaṃ sarāṃsi dhāvati /",
  "GV01rvh1-10u:16105": "RV_9,054.02c sapta pravata ā divam //",
  "GV01rvh1-10u:16106": "RV_9,054.03a ayaṃ viśvāni tiṣṭhati punāno bhuvanopari /",
  "GV01rvh1-10u:16107": "RV_9,054.03c somo devo na sūryaḥ //",
  "GV01rvh1-10u:16108": "RV_9,054.04a pari ṇo devavītaye vājāṃ arṣasi gomataḥ /",
  "GV01rvh1-10u:16109": "RV_9,054.04c punāna indav indrayuḥ //",
  "GV01rvh1-10u:16110": "RV_9,055.01a yavaṃ-yavaṃ no andhasā puṣṭam-puṣṭam pari srava /",
  "GV01rvh1-10u:16111": "RV_9,055.01c soma viśvā ca saubhagā //",
  "GV01rvh1-10u:16112": "RV_9,055.02a indo yathā tava stavo yathā te jātam andhasaḥ /",
  "GV01rvh1-10u:16113": "RV_9,055.02c ni barhiṣi priye sadaḥ //",
  "GV01rvh1-10u:16114": "RV_9,055.03a uta no govid aśvavit pavasva somāndhasā /",
  "GV01rvh1-10u:16115": "RV_9,055.03c makṣūtamebhir ahabhiḥ //",
  "GV01rvh1-10u:16116": "RV_9,055.04a yo jināti na jīyate hanti śatrum abhītya /",
  "GV01rvh1-10u:16117": "RV_9,055.04c sa pavasva sahasrajit //",
  "GV01rvh1-10u:16118": "RV_9,056.01a pari soma ṛtam bṛhad āśuḥ pavitre arṣati /",
  "GV01rvh1-10u:16119": "RV_9,056.01c vighnan rakṣāṃsi devayuḥ //",
  "GV01rvh1-10u:16120": "RV_9,056.02a yat somo vājam arṣati śataṃ dhārā apasyuvaḥ /",
  "GV01rvh1-10u:16121": "RV_9,056.02c indrasya sakhyam āviśan //",
  "GV01rvh1-10u:16122": "RV_9,056.03a abhi tvā yoṣaṇo daśa jāraṃ na kanyānūṣata /",
  "GV01rvh1-10u:16123": "RV_9,056.03c mṛjyase soma sātaye //",
  "GV01rvh1-10u:16124": "RV_9,056.04a tvam indrāya viṣṇave svādur indo pari srava /",
  "GV01rvh1-10u:16125": "RV_9,056.04c nṝn stotṝn pāhy aṃhasaḥ //",
  "GV01rvh1-10u:16126": "RV_9,057.01a pra te dhārā asaścato divo na yanti vṛṣṭayaḥ /",
  "GV01rvh1-10u:16127": "RV_9,057.01c acchā vājaṃ sahasriṇam //",
  "GV01rvh1-10u:16128": "RV_9,057.02a abhi priyāṇi kāvyā viśvā cakṣāṇo arṣati /",
  "GV01rvh1-10u:16129": "RV_9,057.02c haris tuñjāna āyudhā //",
  "GV01rvh1-10u:16130": "RV_9,057.03a sa marmṛjāna āyubhir ibho rājeva suvrataḥ /",
  "GV01rvh1-10u:16131": "RV_9,057.03c śyeno na vaṃsu ṣīdati //",
  "GV01rvh1-10u:16132": "RV_9,057.04a sa no viśvā divo vasūto pṛthivyā adhi /",
  "GV01rvh1-10u:16133": "RV_9,057.04c punāna indav ā bhara //",
  "GV01rvh1-10u:16134": "RV_9,058.01a tarat sa mandī dhāvati dhārā sutasyāndhasaḥ /",
  "GV01rvh1-10u:16135": "RV_9,058.01c tarat sa mandī dhāvati //",
  "GV01rvh1-10u:16136": "RV_9,058.02a usrā veda vasūnām martasya devy avasaḥ /",
  "GV01rvh1-10u:16137": "RV_9,058.02c tarat sa mandī dhāvati //",
  "GV01rvh1-10u:16138": "RV_9,058.03a dhvasrayoḥ puruṣantyor ā sahasrāṇi dadmahe /",
  "GV01rvh1-10u:16139": "RV_9,058.03c tarat sa mandī dhāvati //",
  "GV01rvh1-10u:16140": "RV_9,058.04a ā yayos triṃśataṃ tanā sahasrāṇi ca dadmahe /",
  "GV01rvh1-10u:16141": "RV_9,058.04c tarat sa mandī dhāvati //",
  "GV01rvh1-10u:16142": "RV_9,059.01a pavasva gojid aśvajid viśvajit soma raṇyajit /",
  "GV01rvh1-10u:16143": "RV_9,059.01c prajāvad ratnam ā bhara //",
  "GV01rvh1-10u:16144": "RV_9,059.02a pavasvādbhyo adābhyaḥ pavasvauṣadhībhyaḥ /",
  "GV01rvh1-10u:16145": "RV_9,059.02c pavasva dhiṣaṇābhyaḥ //",
  "GV01rvh1-10u:16146": "RV_9,059.03a tvaṃ soma pavamāno viśvāni duritā tara /",
  "GV01rvh1-10u:16147": "RV_9,059.03c kaviḥ sīda ni barhiṣi //",
  "GV01rvh1-10u:16148": "RV_9,059.04a pavamāna svar vido jāyamāno 'bhavo mahān /",
  "GV01rvh1-10u:16149": "RV_9,059.04c indo viśvāṃ abhīd asi //",
  "GV01rvh1-10u:16150": "RV_9,060.01a pra gāyatreṇa gāyata pavamānaṃ vicarṣaṇim /",
  "GV01rvh1-10u:16151": "RV_9,060.01c induṃ sahasracakṣasam //",
  "GV01rvh1-10u:16152": "RV_9,060.02a taṃ tvā sahasracakṣasam atho sahasrabharṇasam /",
  "GV01rvh1-10u:16153": "RV_9,060.02c ati vāram apāviṣuḥ //",
  "GV01rvh1-10u:16154": "RV_9,060.03a ati vārān pavamāno asiṣyadat kalaśāṃ abhi dhāvati /",
  "GV01rvh1-10u:16155": "RV_9,060.03c indrasya hārdy āviśan //",
  "GV01rvh1-10u:16156": "RV_9,060.04a indrasya soma rādhase śam pavasva vicarṣaṇe /",
  "GV01rvh1-10u:16157": "RV_9,060.04c prajāvad reta ā bhara //",
  "GV01rvh1-10u:16158": "RV_9,061.01a ayā vītī pari srava yas ta indo madeṣv ā /",
  "GV01rvh1-10u:16159": "RV_9,061.01c avāhan navatīr nava //",
  "GV01rvh1-10u:16160": "RV_9,061.02a puraḥ sadya itthādhiye divodāsāya śambaram /",
  "GV01rvh1-10u:16161": "RV_9,061.02c adha tyaṃ turvaśaṃ yadum //",
  "GV01rvh1-10u:16162": "RV_9,061.03a pari ṇo aśvam aśvavid gomad indo hiraṇyavat /",
  "GV01rvh1-10u:16163": "RV_9,061.03c kṣarā sahasriṇīr iṣaḥ //",
  "GV01rvh1-10u:16164": "RV_9,061.04a pavamānasya te vayam pavitram abhyundataḥ /",
  "GV01rvh1-10u:16165": "RV_9,061.04c sakhitvam ā vṛṇīmahe //",
  "GV01rvh1-10u:16166": "RV_9,061.05a ye te pavitram ūrmayo 'bhikṣaranti dhārayā /",
  "GV01rvh1-10u:16167": "RV_9,061.05c tebhir naḥ soma mṛḷaya //",
  "GV01rvh1-10u:16168": "RV_9,061.06a sa naḥ punāna ā bhara rayiṃ vīravatīm iṣam /",
  "GV01rvh1-10u:16169": "RV_9,061.06c īśānaḥ soma viśvataḥ //",
  "GV01rvh1-10u:16170": "RV_9,061.07a etam u tyaṃ daśa kṣipo mṛjanti sindhumātaram /",
  "GV01rvh1-10u:16171": "RV_9,061.07c sam ādityebhir akhyata //",
  "GV01rvh1-10u:16172": "RV_9,061.08a sam indreṇota vāyunā suta eti pavitra ā /",
  "GV01rvh1-10u:16173": "RV_9,061.08c saṃ sūryasya raśmibhiḥ //",
  "GV01rvh1-10u:16174": "RV_9,061.09a sa no bhagāya vāyave pūṣṇe pavasva madhumān /",
  "GV01rvh1-10u:16175": "RV_9,061.09c cārur mitre varuṇe ca //",
  "GV01rvh1-10u:16176": "RV_9,061.10a uccā te jātam andhaso divi ṣad bhūmy ā dade /",
  "GV01rvh1-10u:16177": "RV_9,061.10c ugraṃ śarma mahi śravaḥ //",
  "GV01rvh1-10u:16178": "RV_9,061.11a enā viśvāny arya ā dyumnāni mānuṣāṇām /",
  "GV01rvh1-10u:16179": "RV_9,061.11c siṣāsanto vanāmahe //",
  "GV01rvh1-10u:16180": "RV_9,061.12a sa na indrāya yajyave varuṇāya marudbhyaḥ /",
  "GV01rvh1-10u:16181": "RV_9,061.12c varivovit pari srava //",
  "GV01rvh1-10u:16182": "RV_9,061.13a upo ṣu jātam apturaṃ gobhir bhaṅgam pariṣkṛtam /",
  "GV01rvh1-10u:16183": "RV_9,061.13c induṃ devā ayāsiṣuḥ //",
  "GV01rvh1-10u:16184": "RV_9,061.14a tam id vardhantu no giro vatsaṃ saṃśiśvarīr iva /",
  "GV01rvh1-10u:16185": "RV_9,061.14c ya indrasya hṛdaṃsaniḥ //",
  "GV01rvh1-10u:16186": "RV_9,061.15a arṣā ṇaḥ soma śaṃ gave dhukṣasva pipyuṣīm iṣam /",
  "GV01rvh1-10u:16187": "RV_9,061.15c vardhā samudram ukthyam //",
  "GV01rvh1-10u:16188": "RV_9,061.16a pavamāno ajījanad divaś citraṃ na tanyatum /",
  "GV01rvh1-10u:16189": "RV_9,061.16c jyotir vaiśvānaram bṛhat //",
  "GV01rvh1-10u:16190": "RV_9,061.17a pavamānasya te raso mado rājann aducchunaḥ /",
  "GV01rvh1-10u:16191": "RV_9,061.17c vi vāram avyam arṣati //",
  "GV01rvh1-10u:16192": "RV_9,061.18a pavamāna rasas tava dakṣo vi rājati dyumān /",
  "GV01rvh1-10u:16193": "RV_9,061.18c jyotir viśvaṃ svar dṛśe //",
  "GV01rvh1-10u:16194": "RV_9,061.19a yas te mado vareṇyas tenā pavasvāndhasā /",
  "GV01rvh1-10u:16195": "RV_9,061.19c devāvīr aghaśaṃsahā //",
  "GV01rvh1-10u:16196": "RV_9,061.20a jaghnir vṛtram amitriyaṃ sasnir vājaṃ dive-dive /",
  "GV01rvh1-10u:16197": "RV_9,061.20c goṣā u aśvasā asi //",
  "GV01rvh1-10u:16198": "RV_9,061.21a sammiślo aruṣo bhava sūpasthābhir na dhenubhiḥ /",
  "GV01rvh1-10u:16199": "RV_9,061.21c sīdañ chyeno na yonim ā //",
  "GV01rvh1-10u:16200": "RV_9,061.22a sa pavasva ya āvithendraṃ vṛtrāya hantave /",
  "GV01rvh1-10u:16201": "RV_9,061.22c vavrivāṃsam mahīr apaḥ //",
  "GV01rvh1-10u:16202": "RV_9,061.23a suvīrāso vayaṃ dhanā jayema soma mīḍhvaḥ /",
  "GV01rvh1-10u:16203": "RV_9,061.23c punāno vardha no giraḥ //",
  "GV01rvh1-10u:16204": "RV_9,061.24a tvotāsas tavāvasā syāma vanvanta āmuraḥ /",
  "GV01rvh1-10u:16205": "RV_9,061.24c soma vrateṣu jāgṛhi //",
  "GV01rvh1-10u:16206": "RV_9,061.25a apaghnan pavate mṛdho 'pa somo arāvṇaḥ /",
  "GV01rvh1-10u:16207": "RV_9,061.25c gacchann indrasya niṣkṛtam //",
  "GV01rvh1-10u:16208": "RV_9,061.26a maho no rāya ā bhara pavamāna jahī mṛdhaḥ /",
  "GV01rvh1-10u:16209": "RV_9,061.26c rāsvendo vīravad yaśaḥ //",
  "GV01rvh1-10u:16210": "RV_9,061.27a na tvā śataṃ cana hruto rādho ditsantam ā minan /",
  "GV01rvh1-10u:16211": "RV_9,061.27c yat punāno makhasyase //",
  "GV01rvh1-10u:16212": "RV_9,061.28a pavasvendo vṛṣā sutaḥ kṛdhī no yaśaso jane /",
  "GV01rvh1-10u:16213": "RV_9,061.28c viśvā apa dviṣo jahi //",
  "GV01rvh1-10u:16214": "RV_9,061.29a asya te sakhye vayaṃ tavendo dyumna uttame /",
  "GV01rvh1-10u:16215": "RV_9,061.29c sāsahyāma pṛtanyataḥ //",
  "GV01rvh1-10u:16216": "RV_9,061.30a yā te bhīmāny āyudhā tigmāni santi dhūrvaṇe /",
  "GV01rvh1-10u:16217": "RV_9,061.30c rakṣā samasya no nidaḥ //",
  "GV01rvh1-10u:16218": "RV_9,062.01a ete asṛgram indavas tiraḥ pavitram āśavaḥ /",
  "GV01rvh1-10u:16219": "RV_9,062.01c viśvāny abhi saubhagā //",
  "GV01rvh1-10u:16220": "RV_9,062.02a vighnanto duritā puru sugā tokāya vājinaḥ /",
  "GV01rvh1-10u:16221": "RV_9,062.02c tanā kṛṇvanto arvate //",
  "GV01rvh1-10u:16222": "RV_9,062.03a kṛṇvanto varivo gave 'bhy arṣanti suṣṭutim /",
  "GV01rvh1-10u:16223": "RV_9,062.03c iḷām asmabhyaṃ saṃyatam //",
  "GV01rvh1-10u:16224": "RV_9,062.04a asāvy aṃśur madāyāpsu dakṣo giriṣṭhāḥ /",
  "GV01rvh1-10u:16225": "RV_9,062.04c śyeno na yonim āsadat //",
  "GV01rvh1-10u:16226": "RV_9,062.05a śubhram andho devavātam apsu dhūto nṛbhiḥ sutaḥ /",
  "GV01rvh1-10u:16227": "RV_9,062.05c svadanti gāvaḥ payobhiḥ //",
  "GV01rvh1-10u:16228": "RV_9,062.06a ād īm aśvaṃ na hetāro 'śūśubhann amṛtāya /",
  "GV01rvh1-10u:16229": "RV_9,062.06c madhvo rasaṃ sadhamāde //",
  "GV01rvh1-10u:16230": "RV_9,062.07a yās te dhārā madhuścuto 'sṛgram inda ūtaye /",
  "GV01rvh1-10u:16231": "RV_9,062.07c tābhiḥ pavitram āsadaḥ //",
  "GV01rvh1-10u:16232": "RV_9,062.08a so arṣendrāya pītaye tiro romāṇy avyayā /",
  "GV01rvh1-10u:16233": "RV_9,062.08c sīdan yonā vaneṣv ā //",
  "GV01rvh1-10u:16234": "RV_9,062.09a tvam indo pari srava svādiṣṭho aṅgirobhyaḥ /",
  "GV01rvh1-10u:16235": "RV_9,062.09c varivovid ghṛtam payaḥ //",
  "GV01rvh1-10u:16236": "RV_9,062.10a ayaṃ vicarṣaṇir hitaḥ pavamānaḥ sa cetati /",
  "GV01rvh1-10u:16237": "RV_9,062.10c hinvāna āpyam bṛhat //",
  "GV01rvh1-10u:16238": "RV_9,062.11a eṣa vṛṣā vṛṣavrataḥ pavamāno aśastihā /",
  "GV01rvh1-10u:16239": "RV_9,062.11c karad vasūni dāśuṣe //",
  "GV01rvh1-10u:16240": "RV_9,062.12a ā pavasva sahasriṇaṃ rayiṃ gomantam aśvinam /",
  "GV01rvh1-10u:16241": "RV_9,062.12c puruścandram puruspṛham //",
  "GV01rvh1-10u:16242": "RV_9,062.13a eṣa sya pari ṣicyate marmṛjyamāna āyubhiḥ /",
  "GV01rvh1-10u:16243": "RV_9,062.13c urugāyaḥ kavikratuḥ //",
  "GV01rvh1-10u:16244": "RV_9,062.14a sahasrotiḥ śatāmagho vimāno rajasaḥ kaviḥ /",
  "GV01rvh1-10u:16245": "RV_9,062.14c indrāya pavate madaḥ //",
  "GV01rvh1-10u:16246": "RV_9,062.15a girā jāta iha stuta indur indrāya dhīyate /",
  "GV01rvh1-10u:16247": "RV_9,062.15c vir yonā vasatāv iva //",
  "GV01rvh1-10u:16248": "RV_9,062.16a pavamānaḥ suto nṛbhiḥ somo vājam ivāsarat /",
  "GV01rvh1-10u:16249": "RV_9,062.16c camūṣu śakmanāsadam //",
  "GV01rvh1-10u:16250": "RV_9,062.17a taṃ tripṛṣṭhe trivandhure rathe yuñjanti yātave /",
  "GV01rvh1-10u:16251": "RV_9,062.17c ṛṣīṇāṃ sapta dhītibhiḥ //",
  "GV01rvh1-10u:16252": "RV_9,062.18a taṃ sotāro dhanaspṛtam āśuṃ vājāya yātave /",
  "GV01rvh1-10u:16253": "RV_9,062.18c hariṃ hinota vājinam //",
  "GV01rvh1-10u:16254": "RV_9,062.19a āviśan kalaśaṃ suto viśvā arṣann abhi śriyaḥ /",
  "GV01rvh1-10u:16255": "RV_9,062.19c śūro na goṣu tiṣṭhati //",
  "GV01rvh1-10u:16256": "RV_9,062.20a ā ta indo madāya kam payo duhanty āyavaḥ /",
  "GV01rvh1-10u:16257": "RV_9,062.20c devā devebhyo madhu //",
  "GV01rvh1-10u:16258": "RV_9,062.21a ā naḥ somam pavitra ā sṛjatā madhumattamam /",
  "GV01rvh1-10u:16259": "RV_9,062.21c devebhyo devaśruttamam //",
  "GV01rvh1-10u:16260": "RV_9,062.22a ete somā asṛkṣata gṛṇānāḥ śravase mahe /",
  "GV01rvh1-10u:16261": "RV_9,062.22c madintamasya dhārayā //",
  "GV01rvh1-10u:16262": "RV_9,062.23a abhi gavyāni vītaye nṛmṇā punāno arṣasi /",
  "GV01rvh1-10u:16263": "RV_9,062.23c sanadvājaḥ pari srava //",
  "GV01rvh1-10u:16264": "RV_9,062.24a uta no gomatīr iṣo viśvā arṣa pariṣṭubhaḥ /",
  "GV01rvh1-10u:16265": "RV_9,062.24c gṛṇāno jamadagninā //",
  "GV01rvh1-10u:16266": "RV_9,062.25a pavasva vāco agriyaḥ soma citrābhir ūtibhiḥ /",
  "GV01rvh1-10u:16267": "RV_9,062.25c abhi viśvāni kāvyā //",
  "GV01rvh1-10u:16268": "RV_9,062.26a tvaṃ samudriyā apo 'griyo vāca īrayan /",
  "GV01rvh1-10u:16269": "RV_9,062.26c pavasva viśvamejaya //",
  "GV01rvh1-10u:16270": "RV_9,062.27a tubhyemā bhuvanā kave mahimne soma tasthire /",
  "GV01rvh1-10u:16271": "RV_9,062.27c tubhyam arṣanti sindhavaḥ //",
  "GV01rvh1-10u:16272": "RV_9,062.28a pra te divo na vṛṣṭayo dhārā yanty asaścataḥ /",
  "GV01rvh1-10u:16273": "RV_9,062.28c abhi śukrām upastiram //",
  "GV01rvh1-10u:16274": "RV_9,062.29a indrāyendum punītanograṃ dakṣāya sādhanam /",
  "GV01rvh1-10u:16275": "RV_9,062.29c īśānaṃ vītirādhasam //",
  "GV01rvh1-10u:16276": "RV_9,062.30a pavamāna ṛtaḥ kaviḥ somaḥ pavitram āsadat /",
  "GV01rvh1-10u:16277": "RV_9,062.30c dadhat stotre suvīryam //",
  "GV01rvh1-10u:16278": "RV_9,063.01a ā pavasva sahasriṇaṃ rayiṃ soma suvīryam /",
  "GV01rvh1-10u:16279": "RV_9,063.01c asme śravāṃsi dhāraya //",
  "GV01rvh1-10u:16280": "RV_9,063.02a iṣam ūrjaṃ ca pinvasa indrāya matsarintamaḥ /",
  "GV01rvh1-10u:16281": "RV_9,063.02c camūṣv ā ni ṣīdasi //",
  "GV01rvh1-10u:16282": "RV_9,063.03a suta indrāya viṣṇave somaḥ kalaśe akṣarat /",
  "GV01rvh1-10u:16283": "RV_9,063.03c madhumāṃ astu vāyave //",
  "GV01rvh1-10u:16284": "RV_9,063.04a ete asṛgram āśavo 'ti hvarāṃsi babhravaḥ /",
  "GV01rvh1-10u:16285": "RV_9,063.04c somā ṛtasya dhārayā //",
  "GV01rvh1-10u:16286": "RV_9,063.05a indraṃ vardhanto apturaḥ kṛṇvanto viśvam āryam /",
  "GV01rvh1-10u:16287": "RV_9,063.05c apaghnanto arāvṇaḥ //",
  "GV01rvh1-10u:16288": "RV_9,063.06a sutā anu svam ā rajo 'bhy arṣanti babhravaḥ /",
  "GV01rvh1-10u:16289": "RV_9,063.06c indraṃ gacchanta indavaḥ //",
  "GV01rvh1-10u:16290": "RV_9,063.07a ayā pavasva dhārayā yayā sūryam arocayaḥ /",
  "GV01rvh1-10u:16291": "RV_9,063.07c hinvāno mānuṣīr apaḥ //",
  "GV01rvh1-10u:16292": "RV_9,063.08a ayukta sūra etaśam pavamāno manāv adhi /",
  "GV01rvh1-10u:16293": "RV_9,063.08c antarikṣeṇa yātave //",
  "GV01rvh1-10u:16294": "RV_9,063.09a uta tyā harito daśa sūro ayukta yātave /",
  "GV01rvh1-10u:16295": "RV_9,063.09c indur indra iti bruvan //",
  "GV01rvh1-10u:16296": "RV_9,063.10a parīto vāyave sutaṃ gira indrāya matsaram /",
  "GV01rvh1-10u:16297": "RV_9,063.10c avyo vāreṣu siñcata //",
  "GV01rvh1-10u:16298": "RV_9,063.11a pavamāna vidā rayim asmabhyaṃ soma duṣṭaram /",
  "GV01rvh1-10u:16299": "RV_9,063.11c yo dūṇāśo vanuṣyatā //",
  "GV01rvh1-10u:16300": "RV_9,063.12a abhy arṣa sahasriṇaṃ rayiṃ gomantam aśvinam /",
  "GV01rvh1-10u:16301": "RV_9,063.12c abhi vājam uta śravaḥ //",
  "GV01rvh1-10u:16302": "RV_9,063.13a somo devo na sūryo 'dribhiḥ pavate sutaḥ /",
  "GV01rvh1-10u:16303": "RV_9,063.13c dadhānaḥ kalaśe rasam //",
  "GV01rvh1-10u:16304": "RV_9,063.14a ete dhāmāny āryā śukrā ṛtasya dhārayā /",
  "GV01rvh1-10u:16305": "RV_9,063.14c vājaṃ gomantam akṣaran //",
  "GV01rvh1-10u:16306": "RV_9,063.15a sutā indrāya vajriṇe somāso dadhyāśiraḥ /",
  "GV01rvh1-10u:16307": "RV_9,063.15c pavitram aty akṣaran //",
  "GV01rvh1-10u:16308": "RV_9,063.16a pra soma madhumattamo rāye arṣa pavitra ā /",
  "GV01rvh1-10u:16309": "RV_9,063.16c mado yo devavītamaḥ //",
  "GV01rvh1-10u:16310": "RV_9,063.17a tam ī mṛjanty āyavo hariṃ nadīṣu vājinam /",
  "GV01rvh1-10u:16311": "RV_9,063.17c indum indrāya matsaram //",
  "GV01rvh1-10u:16312": "RV_9,063.18a ā pavasva hiraṇyavad aśvāvat soma vīravat /",
  "GV01rvh1-10u:16313": "RV_9,063.18c vājaṃ gomantam ā bhara //",
  "GV01rvh1-10u:16314": "RV_9,063.19a pari vāje na vājayum avyo vāreṣu siñcata /",
  "GV01rvh1-10u:16315": "RV_9,063.19c indrāya madhumattamam //",
  "GV01rvh1-10u:16316": "RV_9,063.20a kavim mṛjanti marjyaṃ dhībhir viprā avasyavaḥ /",
  "GV01rvh1-10u:16317": "RV_9,063.20c vṛṣā kanikrad arṣati //",
  "GV01rvh1-10u:16318": "RV_9,063.21a vṛṣaṇaṃ dhībhir apturaṃ somam ṛtasya dhārayā /",
  "GV01rvh1-10u:16319": "RV_9,063.21c matī viprāḥ sam asvaran //",
  "GV01rvh1-10u:16320": "RV_9,063.22a pavasva devāyuṣag indraṃ gacchatu te madaḥ /",
  "GV01rvh1-10u:16321": "RV_9,063.22c vāyum ā roha dharmaṇā //",
  "GV01rvh1-10u:16322": "RV_9,063.23a pavamāna ni tośase rayiṃ soma śravāyyam /",
  "GV01rvh1-10u:16323": "RV_9,063.23c priyaḥ samudram ā viśa //",
  "GV01rvh1-10u:16324": "RV_9,063.24a apaghnan pavase mṛdhaḥ kratuvit soma matsaraḥ /",
  "GV01rvh1-10u:16325": "RV_9,063.24c nudasvādevayuṃ janam //",
  "GV01rvh1-10u:16326": "RV_9,063.25a pavamānā asṛkṣata somāḥ śukrāsa indavaḥ /",
  "GV01rvh1-10u:16327": "RV_9,063.25c abhi viśvāni kāvyā //",
  "GV01rvh1-10u:16328": "RV_9,063.26a pavamānāsa āśavaḥ śubhrā asṛgram indavaḥ /",
  "GV01rvh1-10u:16329": "RV_9,063.26c ghnanto viśvā apa dviṣaḥ //",
  "GV01rvh1-10u:16330": "RV_9,063.27a pavamānā divas pary antarikṣād asṛkṣata /",
  "GV01rvh1-10u:16331": "RV_9,063.27c pṛthivyā adhi sānavi //",
  "GV01rvh1-10u:16332": "RV_9,063.28a punānaḥ soma dhārayendo viśvā apa sridhaḥ /",
  "GV01rvh1-10u:16333": "RV_9,063.28c jahi rakṣāṃsi sukrato //",
  "GV01rvh1-10u:16334": "RV_9,063.29a apaghnan soma rakṣaso 'bhy arṣa kanikradat /",
  "GV01rvh1-10u:16335": "RV_9,063.29c dyumantaṃ śuṣmam uttamam //",
  "GV01rvh1-10u:16336": "RV_9,063.30a asme vasūni dhāraya soma divyāni pārthivā /",
  "GV01rvh1-10u:16337": "RV_9,063.30c indo viśvāni vāryā //",
  "GV01rvh1-10u:16338": "RV_9,064.01a vṛṣā soma dyumāṃ asi vṛṣā deva vṛṣavrataḥ /",
  "GV01rvh1-10u:16339": "RV_9,064.01c vṛṣā dharmāṇi dadhiṣe //",
  "GV01rvh1-10u:16340": "RV_9,064.02a vṛṣṇas te vṛṣṇyaṃ śavo vṛṣā vanaṃ vṛṣā madaḥ /",
  "GV01rvh1-10u:16341": "RV_9,064.02c satyaṃ vṛṣan vṛṣed asi //",
  "GV01rvh1-10u:16342": "RV_9,064.03a aśvo na cakrado vṛṣā saṃ gā indo sam arvataḥ /",
  "GV01rvh1-10u:16343": "RV_9,064.03c vi no rāye duro vṛdhi //",
  "GV01rvh1-10u:16344": "RV_9,064.04a asṛkṣata pra vājino gavyā somāso aśvayā /",
  "GV01rvh1-10u:16345": "RV_9,064.04c śukrāso vīrayāśavaḥ //",
  "GV01rvh1-10u:16346": "RV_9,064.05a śumbhamānā ṛtāyubhir mṛjyamānā gabhastyoḥ /",
  "GV01rvh1-10u:16347": "RV_9,064.05c pavante vāre avyaye //",
  "GV01rvh1-10u:16348": "RV_9,064.06a te viśvā dāśuṣe vasu somā divyāni pārthivā /",
  "GV01rvh1-10u:16349": "RV_9,064.06c pavantām āntarikṣyā //",
  "GV01rvh1-10u:16350": "RV_9,064.07a pavamānasya viśvavit pra te sargā asṛkṣata /",
  "GV01rvh1-10u:16351": "RV_9,064.07c sūryasyeva na raśmayaḥ //",
  "GV01rvh1-10u:16352": "RV_9,064.08a ketuṃ kṛṇvan divas pari viśvā rūpābhy arṣasi /",
  "GV01rvh1-10u:16353": "RV_9,064.08c samudraḥ soma pinvase //",
  "GV01rvh1-10u:16354": "RV_9,064.09a hinvāno vācam iṣyasi pavamāna vidharmaṇi /",
  "GV01rvh1-10u:16355": "RV_9,064.09c akrān devo na sūryaḥ //",
  "GV01rvh1-10u:16356": "RV_9,064.10a induḥ paviṣṭa cetanaḥ priyaḥ kavīnām matī /",
  "GV01rvh1-10u:16357": "RV_9,064.10c sṛjad aśvaṃ rathīr iva //",
  "GV01rvh1-10u:16358": "RV_9,064.11a ūrmir yas te pavitra ā devāvīḥ paryakṣarat /",
  "GV01rvh1-10u:16359": "RV_9,064.11c sīdann ṛtasya yonim ā //",
  "GV01rvh1-10u:16360": "RV_9,064.12a sa no arṣa pavitra ā mado yo devavītamaḥ /",
  "GV01rvh1-10u:16361": "RV_9,064.12c indav indrāya pītaye //",
  "GV01rvh1-10u:16362": "RV_9,064.13a iṣe pavasva dhārayā mṛjyamāno manīṣibhiḥ /",
  "GV01rvh1-10u:16363": "RV_9,064.13c indo rucābhi gā ihi //",
  "GV01rvh1-10u:16364": "RV_9,064.14a punāno varivas kṛdhy ūrjaṃ janāya girvaṇaḥ /",
  "GV01rvh1-10u:16365": "RV_9,064.14c hare sṛjāna āśiram //",
  "GV01rvh1-10u:16366": "RV_9,064.15a punāno devavītaya indrasya yāhi niṣkṛtam /",
  "GV01rvh1-10u:16367": "RV_9,064.15c dyutāno vājibhir yataḥ //",
  "GV01rvh1-10u:16368": "RV_9,064.16a pra hinvānāsa indavo 'cchā samudram āśavaḥ /",
  "GV01rvh1-10u:16369": "RV_9,064.16c dhiyā jūtā asṛkṣata //",
  "GV01rvh1-10u:16370": "RV_9,064.17a marmṛjānāsa āyavo vṛthā samudram indavaḥ /",
  "GV01rvh1-10u:16371": "RV_9,064.17c agmann ṛtasya yonim ā //",
  "GV01rvh1-10u:16372": "RV_9,064.18a pari ṇo yāhy asmayur viśvā vasūny ojasā /",
  "GV01rvh1-10u:16373": "RV_9,064.18c pāhi naḥ śarma vīravat //",
  "GV01rvh1-10u:16374": "RV_9,064.19a mimāti vahnir etaśaḥ padaṃ yujāna ṛkvabhiḥ /",
  "GV01rvh1-10u:16375": "RV_9,064.19c pra yat samudra āhitaḥ //",
  "GV01rvh1-10u:16376": "RV_9,064.20a ā yad yoniṃ hiraṇyayam āśur ṛtasya sīdati /",
  "GV01rvh1-10u:16377": "RV_9,064.20c jahāty apracetasaḥ //",
  "GV01rvh1-10u:16378": "RV_9,064.21a abhi venā anūṣateyakṣanti pracetasaḥ /",
  "GV01rvh1-10u:16379": "RV_9,064.21c majjanty avicetasaḥ //",
  "GV01rvh1-10u:16380": "RV_9,064.22a indrāyendo marutvate pavasva madhumattamaḥ /",
  "GV01rvh1-10u:16381": "RV_9,064.22c ṛtasya yonim āsadam //",
  "GV01rvh1-10u:16382": "RV_9,064.23a taṃ tvā viprā vacovidaḥ pari ṣkṛṇvanti vedhasaḥ /",
  "GV01rvh1-10u:16383": "RV_9,064.23c saṃ tvā mṛjanty āyavaḥ //",
  "GV01rvh1-10u:16384": "RV_9,064.24a rasaṃ te mitro aryamā pibanti varuṇaḥ kave /",
  "GV01rvh1-10u:16385": "RV_9,064.24c pavamānasya marutaḥ //",
  "GV01rvh1-10u:16386": "RV_9,064.25a tvaṃ soma vipaścitam punāno vācam iṣyasi /",
  "GV01rvh1-10u:16387": "RV_9,064.25c indo sahasrabharṇasam //",
  "GV01rvh1-10u:16388": "RV_9,064.26a uto sahasrabharṇasaṃ vācaṃ soma makhasyuvam /",
  "GV01rvh1-10u:16389": "RV_9,064.26c punāna indav ā bhara //",
  "GV01rvh1-10u:16390": "RV_9,064.27a punāna indav eṣām puruhūta janānām /",
  "GV01rvh1-10u:16391": "RV_9,064.27c priyaḥ samudram ā viśa //",
  "GV01rvh1-10u:16392": "RV_9,064.28a davidyutatyā rucā pariṣṭobhantyā kṛpā /",
  "GV01rvh1-10u:16393": "RV_9,064.28c somāḥ śukrā gavāśiraḥ //",
  "GV01rvh1-10u:16394": "RV_9,064.29a hinvāno hetṛbhir yata ā vājaṃ vājy akramīt /",
  "GV01rvh1-10u:16395": "RV_9,064.29c sīdanto vanuṣo yathā //",
  "GV01rvh1-10u:16396": "RV_9,064.30a ṛdhak soma svastaye saṃjagmāno divaḥ kaviḥ /",
  "GV01rvh1-10u:16397": "RV_9,064.30c pavasva sūryo dṛśe //",
  "GV01rvh1-10u:16398": "RV_9,065.01a hinvanti sūram usrayaḥ svasāro jāmayas patim /",
  "GV01rvh1-10u:16399": "RV_9,065.01c mahām indum mahīyuvaḥ //",
  "GV01rvh1-10u:16400": "RV_9,065.02a pavamāna rucā-rucā devo devebhyas pari /",
  "GV01rvh1-10u:16401": "RV_9,065.02c viśvā vasūny ā viśa //",
  "GV01rvh1-10u:16402": "RV_9,065.03a ā pavamāna suṣṭutiṃ vṛṣṭiṃ devebhyo duvaḥ /",
  "GV01rvh1-10u:16403": "RV_9,065.03c iṣe pavasva saṃyatam //",
  "GV01rvh1-10u:16404": "RV_9,065.04a vṛṣā hy asi bhānunā dyumantaṃ tvā havāmahe /",
  "GV01rvh1-10u:16405": "RV_9,065.04c pavamāna svādhyaḥ //",
  "GV01rvh1-10u:16406": "RV_9,065.05a ā pavasva suvīryam mandamānaḥ svāyudha /",
  "GV01rvh1-10u:16407": "RV_9,065.05c iho ṣv indav ā gahi //",
  "GV01rvh1-10u:16408": "RV_9,065.06a yad adbhiḥ pariṣicyase mṛjyamāno gabhastyoḥ /",
  "GV01rvh1-10u:16409": "RV_9,065.06c druṇā sadhastham aśnuṣe //",
  "GV01rvh1-10u:16410": "RV_9,065.07a pra somāya vyaśvavat pavamānāya gāyata /",
  "GV01rvh1-10u:16411": "RV_9,065.07c mahe sahasracakṣase //",
  "GV01rvh1-10u:16412": "RV_9,065.08a yasya varṇam madhuścutaṃ hariṃ hinvanty adribhiḥ /",
  "GV01rvh1-10u:16413": "RV_9,065.08c indum indrāya pītaye //",
  "GV01rvh1-10u:16414": "RV_9,065.09a tasya te vājino vayaṃ viśvā dhanāni jigyuṣaḥ /",
  "GV01rvh1-10u:16415": "RV_9,065.09c sakhitvam ā vṛṇīmahe //",
  "GV01rvh1-10u:16416": "RV_9,065.10a vṛṣā pavasva dhārayā marutvate ca matsaraḥ /",
  "GV01rvh1-10u:16417": "RV_9,065.10c viśvā dadhāna ojasā //",
  "GV01rvh1-10u:16418": "RV_9,065.11a taṃ tvā dhartāram oṇyoḥ pavamāna svardṛśam /",
  "GV01rvh1-10u:16419": "RV_9,065.11c hinve vājeṣu vājinam //",
  "GV01rvh1-10u:16420": "RV_9,065.12a ayā citto vipānayā hariḥ pavasva dhārayā /",
  "GV01rvh1-10u:16421": "RV_9,065.12c yujaṃ vājeṣu codaya //",
  "GV01rvh1-10u:16422": "RV_9,065.13a ā na indo mahīm iṣam pavasva viśvadarśataḥ /",
  "GV01rvh1-10u:16423": "RV_9,065.13c asmabhyaṃ soma gātuvit //",
  "GV01rvh1-10u:16424": "RV_9,065.14a ā kalaśā anūṣatendo dhārābhir ojasā /",
  "GV01rvh1-10u:16425": "RV_9,065.14c endrasya pītaye viśa //",
  "GV01rvh1-10u:16426": "RV_9,065.15a yasya te madyaṃ rasaṃ tīvraṃ duhanty adribhiḥ /",
  "GV01rvh1-10u:16427": "RV_9,065.15c sa pavasvābhimātihā //",
  "GV01rvh1-10u:16428": "RV_9,065.16a rājā medhābhir īyate pavamāno manāv adhi /",
  "GV01rvh1-10u:16429": "RV_9,065.16c antarikṣeṇa yātave //",
  "GV01rvh1-10u:16430": "RV_9,065.17a ā na indo śatagvinaṃ gavām poṣaṃ svaśvyam /",
  "GV01rvh1-10u:16431": "RV_9,065.17c vahā bhagattim ūtaye //",
  "GV01rvh1-10u:16432": "RV_9,065.18a ā naḥ soma saho juvo rūpaṃ na varcase bhara /",
  "GV01rvh1-10u:16433": "RV_9,065.18c suṣvāṇo devavītaye //",
  "GV01rvh1-10u:16434": "RV_9,065.19a arṣā soma dyumattamo 'bhi droṇāni roruvat /",
  "GV01rvh1-10u:16435": "RV_9,065.19c sīdañ chyeno na yonim ā //",
  "GV01rvh1-10u:16436": "RV_9,065.20a apsā indrāya vāyave varuṇāya marudbhyaḥ /",
  "GV01rvh1-10u:16437": "RV_9,065.20c somo arṣati viṣṇave //",
  "GV01rvh1-10u:16438": "RV_9,065.21a iṣaṃ tokāya no dadhad asmabhyaṃ soma viśvataḥ /",
  "GV01rvh1-10u:16439": "RV_9,065.21c ā pavasva sahasriṇam //",
  "GV01rvh1-10u:16440": "RV_9,065.22a ye somāsaḥ parāvati ye arvāvati sunvire /",
  "GV01rvh1-10u:16441": "RV_9,065.22c ye vādaḥ śaryaṇāvati //",
  "GV01rvh1-10u:16442": "RV_9,065.23a ya ārjīkeṣu kṛtvasu ye madhye pastyānām /",
  "GV01rvh1-10u:16443": "RV_9,065.23c ye vā janeṣu pañcasu //",
  "GV01rvh1-10u:16444": "RV_9,065.24a te no vṛṣṭiṃ divas pari pavantām ā suvīryam /",
  "GV01rvh1-10u:16445": "RV_9,065.24c suvānā devāsa indavaḥ //",
  "GV01rvh1-10u:16446": "RV_9,065.25a pavate haryato harir gṛṇāno jamadagninā /",
  "GV01rvh1-10u:16447": "RV_9,065.25c hinvāno gor adhi tvaci //",
  "GV01rvh1-10u:16448": "RV_9,065.26a pra śukrāso vayojuvo hinvānāso na saptayaḥ /",
  "GV01rvh1-10u:16449": "RV_9,065.26c śrīṇānā apsu mṛñjata //",
  "GV01rvh1-10u:16450": "RV_9,065.27a taṃ tvā suteṣv ābhuvo hinvire devatātaye /",
  "GV01rvh1-10u:16451": "RV_9,065.27c sa pavasvānayā rucā //",
  "GV01rvh1-10u:16452": "RV_9,065.28a ā te dakṣam mayobhuvaṃ vahnim adyā vṛṇīmahe /",
  "GV01rvh1-10u:16453": "RV_9,065.28c pāntam ā puruspṛham //",
  "GV01rvh1-10u:16454": "RV_9,065.29a ā mandram ā vareṇyam ā vipram ā manīṣiṇam /",
  "GV01rvh1-10u:16455": "RV_9,065.29c pāntam ā puruspṛham //",
  "GV01rvh1-10u:16456": "RV_9,065.30a ā rayim ā sucetunam ā sukrato tanūṣv ā /",
  "GV01rvh1-10u:16457": "RV_9,065.30c pāntam ā puruspṛham //",
  "GV01rvh1-10u:16458": "RV_9,066.01a pavasva viśvacarṣaṇe 'bhi viśvāni kāvyā /",
  "GV01rvh1-10u:16459": "RV_9,066.01c sakhā sakhibhya īḍyaḥ //",
  "GV01rvh1-10u:16460": "RV_9,066.02a tābhyāṃ viśvasya rājasi ye pavamāna dhāmanī /",
  "GV01rvh1-10u:16461": "RV_9,066.02c pratīcī soma tasthatuḥ //",
  "GV01rvh1-10u:16462": "RV_9,066.03a pari dhāmāni yāni te tvaṃ somāsi viśvataḥ /",
  "GV01rvh1-10u:16463": "RV_9,066.03c pavamāna ṛtubhiḥ kave //",
  "GV01rvh1-10u:16464": "RV_9,066.04a pavasva janayann iṣo 'bhi viśvāni vāryā /",
  "GV01rvh1-10u:16465": "RV_9,066.04c sakhā sakhibhya ūtaye //",
  "GV01rvh1-10u:16466": "RV_9,066.05a tava śukrāso arcayo divas pṛṣṭhe vi tanvate /",
  "GV01rvh1-10u:16467": "RV_9,066.05c pavitraṃ soma dhāmabhiḥ //",
  "GV01rvh1-10u:16468": "RV_9,066.06a taveme sapta sindhavaḥ praśiṣaṃ soma sisrate /",
  "GV01rvh1-10u:16469": "RV_9,066.06c tubhyaṃ dhāvanti dhenavaḥ //",
  "GV01rvh1-10u:16470": "RV_9,066.07a pra soma yāhi dhārayā suta indrāya matsaraḥ /",
  "GV01rvh1-10u:16471": "RV_9,066.07c dadhāno akṣiti śravaḥ //",
  "GV01rvh1-10u:16472": "RV_9,066.08a sam u tvā dhībhir asvaran hinvatīḥ sapta jāmayaḥ /",
  "GV01rvh1-10u:16473": "RV_9,066.08c vipram ājā vivasvataḥ //",
  "GV01rvh1-10u:16474": "RV_9,066.09a mṛjanti tvā sam agruvo 'vye jīrāv adhi ṣvaṇi /",
  "GV01rvh1-10u:16475": "RV_9,066.09c rebho yad ajyase vane //",
  "GV01rvh1-10u:16476": "RV_9,066.10a pavamānasya te kave vājin sargā asṛkṣata /",
  "GV01rvh1-10u:16477": "RV_9,066.10c arvanto na śravasyavaḥ //",
  "GV01rvh1-10u:16478": "RV_9,066.11a acchā kośam madhuścutam asṛgraṃ vāre avyaye /",
  "GV01rvh1-10u:16479": "RV_9,066.11c avāvaśanta dhītayaḥ //",
  "GV01rvh1-10u:16480": "RV_9,066.12a acchā samudram indavo 'staṃ gāvo na dhenavaḥ /",
  "GV01rvh1-10u:16481": "RV_9,066.12c agmann ṛtasya yonim ā //",
  "GV01rvh1-10u:16482": "RV_9,066.13a pra ṇa indo mahe raṇa āpo arṣanti sindhavaḥ /",
  "GV01rvh1-10u:16483": "RV_9,066.13c yad gobhir vāsayiṣyase //",
  "GV01rvh1-10u:16484": "RV_9,066.14a asya te sakhye vayam iyakṣantas tvotayaḥ /",
  "GV01rvh1-10u:16485": "RV_9,066.14c indo sakhitvam uśmasi //",
  "GV01rvh1-10u:16486": "RV_9,066.15a ā pavasva gaviṣṭaye mahe soma nṛcakṣase /",
  "GV01rvh1-10u:16487": "RV_9,066.15c endrasya jaṭhare viśa //",
  "GV01rvh1-10u:16488": "RV_9,066.16a mahāṃ asi soma jyeṣṭha ugrāṇām inda ojiṣṭhaḥ /",
  "GV01rvh1-10u:16489": "RV_9,066.16c yudhvā sañ chaśvaj jigetha //",
  "GV01rvh1-10u:16490": "RV_9,066.17a ya ugrebhyaś cid ojīyāñ chūrebhyaś cic chūrataraḥ /",
  "GV01rvh1-10u:16491": "RV_9,066.17c bhūridābhyaś cin maṃhīyān //",
  "GV01rvh1-10u:16492": "RV_9,066.18a tvaṃ soma sūra eṣas tokasya sātā tanūnām /",
  "GV01rvh1-10u:16493": "RV_9,066.18c vṛṇīmahe sakhyāya vṛṇīmahe yujyāya //",
  "GV01rvh1-10u:16494": "RV_9,066.19a agna āyūṃṣi pavasa ā suvorjam iṣaṃ ca naḥ /",
  "GV01rvh1-10u:16495": "RV_9,066.19c āre bādhasva ducchunām //",
  "GV01rvh1-10u:16496": "RV_9,066.20a agnir ṛṣiḥ pavamānaḥ pāñcajanyaḥ purohitaḥ /",
  "GV01rvh1-10u:16497": "RV_9,066.20c tam īmahe mahāgayam //",
  "GV01rvh1-10u:16498": "RV_9,066.21a agne pavasva svapā asme varcaḥ suvīryam /",
  "GV01rvh1-10u:16499": "RV_9,066.21c dadhad rayim mayi poṣam //",
  "GV01rvh1-10u:16500": "RV_9,066.22a pavamāno ati sridho 'bhy arṣati suṣṭutim /",
  "GV01rvh1-10u:16501": "RV_9,066.22c sūro na viśvadarśataḥ //",
  "GV01rvh1-10u:16502": "RV_9,066.23a sa marmṛjāna āyubhiḥ prayasvān prayase hitaḥ /",
  "GV01rvh1-10u:16503": "RV_9,066.23c indur atyo vicakṣaṇaḥ //",
  "GV01rvh1-10u:16504": "RV_9,066.24a pavamāna ṛtam bṛhac chukraṃ jyotir ajījanat /",
  "GV01rvh1-10u:16505": "RV_9,066.24c kṛṣṇā tamāṃsi jaṅghanat //",
  "GV01rvh1-10u:16506": "RV_9,066.25a pavamānasya jaṅghnato hareś candrā asṛkṣata /",
  "GV01rvh1-10u:16507": "RV_9,066.25c jīrā ajiraśociṣaḥ //",
  "GV01rvh1-10u:16508": "RV_9,066.26a pavamāno rathītamaḥ śubhrebhiḥ śubhraśastamaḥ /",
  "GV01rvh1-10u:16509": "RV_9,066.26c hariścandro marudgaṇaḥ //",
  "GV01rvh1-10u:16510": "RV_9,066.27a pavamāno vy aśnavad raśmibhir vājasātamaḥ /",
  "GV01rvh1-10u:16511": "RV_9,066.27c dadhat stotre suvīryam //",
  "GV01rvh1-10u:16512": "RV_9,066.28a pra suvāna indur akṣāḥ pavitram aty avyayam /",
  "GV01rvh1-10u:16513": "RV_9,066.28c punāna indur indram ā //",
  "GV01rvh1-10u:16514": "RV_9,066.29a eṣa somo adhi tvaci gavāṃ krīḷaty adribhiḥ /",
  "GV01rvh1-10u:16515": "RV_9,066.29c indram madāya johuvat //",
  "GV01rvh1-10u:16516": "RV_9,066.30a yasya te dyumnavat payaḥ pavamānābhṛtaṃ divaḥ /",
  "GV01rvh1-10u:16517": "RV_9,066.30c tena no mṛḷa jīvase //",
  "GV01rvh1-10u:16518": "RV_9,067.01a tvaṃ somāsi dhārayur mandra ojiṣṭho adhvare /",
  "GV01rvh1-10u:16519": "RV_9,067.01c pavasva maṃhayadrayiḥ //",
  "GV01rvh1-10u:16520": "RV_9,067.02a tvaṃ suto nṛmādano dadhanvān matsarintamaḥ /",
  "GV01rvh1-10u:16521": "RV_9,067.02c indrāya sūrir andhasā //",
  "GV01rvh1-10u:16522": "RV_9,067.03a tvaṃ suṣvāṇo adribhir abhy arṣa kanikradat /",
  "GV01rvh1-10u:16523": "RV_9,067.03c dyumantaṃ śuṣmam uttamam //",
  "GV01rvh1-10u:16524": "RV_9,067.04a indur hinvāno arṣati tiro vārāṇy avyayā /",
  "GV01rvh1-10u:16525": "RV_9,067.04c harir vājam acikradat //",
  "GV01rvh1-10u:16526": "RV_9,067.05a indo vy avyam arṣasi vi śravāṃsi vi saubhagā /",
  "GV01rvh1-10u:16527": "RV_9,067.05c vi vājān soma gomataḥ //",
  "GV01rvh1-10u:16528": "RV_9,067.06a ā na indo śatagvinaṃ rayiṃ gomantam aśvinam /",
  "GV01rvh1-10u:16529": "RV_9,067.06c bharā soma sahasriṇam //",
  "GV01rvh1-10u:16530": "RV_9,067.07a pavamānāsa indavas tiraḥ pavitram āśavaḥ /",
  "GV01rvh1-10u:16531": "RV_9,067.07c indraṃ yāmebhir āśata //",
  "GV01rvh1-10u:16532": "RV_9,067.08a kakuhaḥ somyo rasa indur indrāya pūrvyaḥ /",
  "GV01rvh1-10u:16533": "RV_9,067.08c āyuḥ pavata āyave //",
  "GV01rvh1-10u:16534": "RV_9,067.09a hinvanti sūram usrayaḥ pavamānam madhuścutam /",
  "GV01rvh1-10u:16535": "RV_9,067.09c abhi girā sam asvaran //",
  "GV01rvh1-10u:16536": "RV_9,067.10a avitā no ajāśvaḥ pūṣā yāmani-yāmani /",
  "GV01rvh1-10u:16537": "RV_9,067.10c ā bhakṣat kanyāsu naḥ //",
  "GV01rvh1-10u:16538": "RV_9,067.11a ayaṃ somaḥ kapardine ghṛtaṃ na pavate madhu /",
  "GV01rvh1-10u:16539": "RV_9,067.11c ā bhakṣat kanyāsu naḥ //",
  "GV01rvh1-10u:16540": "RV_9,067.12a ayaṃ ta āghṛṇe suto ghṛtaṃ na pavate śuci /",
  "GV01rvh1-10u:16541": "RV_9,067.12c ā bhakṣat kanyāsu naḥ //",
  "GV01rvh1-10u:16542": "RV_9,067.13a vāco jantuḥ kavīnām pavasva soma dhārayā /",
  "GV01rvh1-10u:16543": "RV_9,067.13c deveṣu ratnadhā asi //",
  "GV01rvh1-10u:16544": "RV_9,067.14a ā kalaśeṣu dhāvati śyeno varma vi gāhate /",
  "GV01rvh1-10u:16545": "RV_9,067.14c abhi droṇā kanikradat //",
  "GV01rvh1-10u:16546": "RV_9,067.15a pari pra soma te raso 'sarji kalaśe sutaḥ /",
  "GV01rvh1-10u:16547": "RV_9,067.15c śyeno na takto arṣati //",
  "GV01rvh1-10u:16548": "RV_9,067.16a pavasva soma mandayann indrāya madhumattamaḥ //",
  "GV01rvh1-10u:16549": "RV_9,067.17a asṛgran devavītaye vājayanto rathā iva //",
  "GV01rvh1-10u:16550": "RV_9,067.18a te sutāso madintamāḥ śukrā vāyum asṛkṣata //",
  "GV01rvh1-10u:16551": "RV_9,067.19a grāvṇā tunno abhiṣṭutaḥ pavitraṃ soma gacchasi /",
  "GV01rvh1-10u:16552": "RV_9,067.19c dadhat stotre suvīryam //",
  "GV01rvh1-10u:16553": "RV_9,067.20a eṣa tunno abhiṣṭutaḥ pavitram ati gāhate /",
  "GV01rvh1-10u:16554": "RV_9,067.20c rakṣohā vāram avyayam //",
  "GV01rvh1-10u:16555": "RV_9,067.21a yad anti yac ca dūrake bhayaṃ vindati mām iha /",
  "GV01rvh1-10u:16556": "RV_9,067.21c pavamāna vi taj jahi //",
  "GV01rvh1-10u:16557": "RV_9,067.22a pavamānaḥ so adya naḥ pavitreṇa vicarṣaṇiḥ /",
  "GV01rvh1-10u:16558": "RV_9,067.22c yaḥ potā sa punātu naḥ //",
  "GV01rvh1-10u:16559": "RV_9,067.23a yat te pavitram arciṣy agne vitatam antar ā /",
  "GV01rvh1-10u:16560": "RV_9,067.23c brahma tena punīhi naḥ //",
  "GV01rvh1-10u:16561": "RV_9,067.24a yat te pavitram arcivad agne tena punīhi naḥ /",
  "GV01rvh1-10u:16562": "RV_9,067.24c brahmasavaiḥ punīhi naḥ //",
  "GV01rvh1-10u:16563": "RV_9,067.25a ubhābhyāṃ deva savitaḥ pavitreṇa savena ca /",
  "GV01rvh1-10u:16564": "RV_9,067.25c mām punīhi viśvataḥ //",
  "GV01rvh1-10u:16565": "RV_9,067.26a tribhiṣ ṭvaṃ deva savitar varṣiṣṭhaiḥ soma dhāmabhiḥ /",
  "GV01rvh1-10u:16566": "RV_9,067.26c agne dakṣaiḥ punīhi naḥ //",
  "GV01rvh1-10u:16567": "RV_9,067.27a punantu māṃ devajanāḥ punantu vasavo dhiyā /",
  "GV01rvh1-10u:16568": "RV_9,067.27c viśve devāḥ punīta mā jātavedaḥ punīhi mā //",
  "GV01rvh1-10u:16569": "RV_9,067.28a pra pyāyasva pra syandasva soma viśvebhir aṃśubhiḥ /",
  "GV01rvh1-10u:16570": "RV_9,067.28c devebhya uttamaṃ haviḥ //",
  "GV01rvh1-10u:16571": "RV_9,067.29a upa priyam panipnataṃ yuvānam āhutīvṛdham /",
  "GV01rvh1-10u:16572": "RV_9,067.29c aganma bibhrato namaḥ //",
  "GV01rvh1-10u:16573": "RV_9,067.30a alāyyasya paraśur nanāśa tam ā pavasva deva soma /",
  "GV01rvh1-10u:16574": "RV_9,067.30c ākhuṃ cid eva deva soma //",
  "GV01rvh1-10u:16575": "RV_9,067.31a yaḥ pāvamānīr adhyety ṛṣibhiḥ sambhṛtaṃ rasam /",
  "GV01rvh1-10u:16576": "RV_9,067.31c sarvaṃ sa pūtam aśnāti svaditam mātariśvanā //",
  "GV01rvh1-10u:16577": "RV_9,067.32a pāvamānīr yo adhyety ṛṣibhiḥ sambhṛtaṃ rasam /",
  "GV01rvh1-10u:16578": "RV_9,067.32c tasmai sarasvatī duhe kṣīraṃ sarpir madhūdakam //",
  "GV01rvh1-10u:16579": "RV_9,068.01a pra devam acchā madhumanta indavo 'siṣyadanta gāva ā na dhenavaḥ /",
  "GV01rvh1-10u:16580": "RV_9,068.01c barhiṣado vacanāvanta ūdhabhiḥ parisrutam usriyā nirṇijaṃ dhire //",
  "GV01rvh1-10u:16581": "RV_9,068.02a sa roruvad abhi pūrvā acikradad upāruhaḥ śrathayan svādate hariḥ /",
  "GV01rvh1-10u:16582": "RV_9,068.02c tiraḥ pavitram pariyann uru jrayo ni śaryāṇi dadhate deva ā varam //",
  "GV01rvh1-10u:16583": "RV_9,068.03a vi yo mame yamyā saṃyatī madaḥ sākaṃvṛdhā payasā pinvad akṣitā /",
  "GV01rvh1-10u:16584": "RV_9,068.03c mahī apāre rajasī vivevidad abhivrajann akṣitam pāja ā dade //",
  "GV01rvh1-10u:16585": "RV_9,068.04a sa mātarā vicaran vājayann apaḥ pra medhiraḥ svadhayā pinvate padam /",
  "GV01rvh1-10u:16586": "RV_9,068.04c aṃśur yavena pipiśe yato nṛbhiḥ saṃ jāmibhir nasate rakṣate śiraḥ //",
  "GV01rvh1-10u:16587": "RV_9,068.05a saṃ dakṣeṇa manasā jāyate kavir ṛtasya garbho nihito yamā paraḥ /",
  "GV01rvh1-10u:16588": "RV_9,068.05c yūnā ha santā prathamaṃ vi jajñatur guhā hitaṃ janima nemam udyatam //",
  "GV01rvh1-10u:16589": "RV_9,068.06a mandrasya rūpaṃ vividur manīṣiṇaḥ śyeno yad andho abharat parāvataḥ /",
  "GV01rvh1-10u:16590": "RV_9,068.06c tam marjayanta suvṛdhaṃ nadīṣv āṃ uśantam aṃśum pariyantam ṛgmiyam //",
  "GV01rvh1-10u:16591": "RV_9,068.07a tvām mṛjanti daśa yoṣaṇaḥ sutaṃ soma ṛṣibhir matibhir dhītibhir hitam /",
  "GV01rvh1-10u:16592": "RV_9,068.07c avyo vārebhir uta devahūtibhir nṛbhir yato vājam ā darṣi sātaye //",
  "GV01rvh1-10u:16593": "RV_9,068.08a pariprayantaṃ vayyaṃ suṣaṃsadaṃ somam manīṣā abhy anūṣata stubhaḥ /",
  "GV01rvh1-10u:16594": "RV_9,068.08c yo dhārayā madhumāṃ ūrmiṇā diva iyarti vācaṃ rayiṣāḷ amartyaḥ //",
  "GV01rvh1-10u:16595": "RV_9,068.09a ayaṃ diva iyarti viśvam ā rajaḥ somaḥ punānaḥ kalaśeṣu sīdati /",
  "GV01rvh1-10u:16596": "RV_9,068.09c adbhir gobhir mṛjyate adribhiḥ sutaḥ punāna indur varivo vidat priyam //",
  "GV01rvh1-10u:16597": "RV_9,068.10a evā naḥ soma pariṣicyamāno vayo dadhac citratamam pavasva /",
  "GV01rvh1-10u:16598": "RV_9,068.10c adveṣe dyāvāpṛthivī huvema devā dhatta rayim asme suvīram //",
  "GV01rvh1-10u:16599": "RV_9,069.01a iṣur na dhanvan prati dhīyate matir vatso na mātur upa sarjy ūdhani /",
  "GV01rvh1-10u:16600": "RV_9,069.01c urudhāreva duhe agra āyaty asya vrateṣv api soma iṣyate //",
  "GV01rvh1-10u:16601": "RV_9,069.02a upo matiḥ pṛcyate sicyate madhu mandrājanī codate antar āsani /",
  "GV01rvh1-10u:16602": "RV_9,069.02c pavamānaḥ saṃtaniḥ praghnatām iva madhumān drapsaḥ pari vāram arṣati //",
  "GV01rvh1-10u:16603": "RV_9,069.03a avye vadhūyuḥ pavate pari tvaci śrathnīte naptīr aditer ṛtaṃ yate /",
  "GV01rvh1-10u:16604": "RV_9,069.03c harir akrān yajataḥ saṃyato mado nṛmṇā śiśāno mahiṣo na śobhate //",
  "GV01rvh1-10u:16605": "RV_9,069.04a ukṣā mimāti prati yanti dhenavo devasya devīr upa yanti niṣkṛtam /",
  "GV01rvh1-10u:16606": "RV_9,069.04c aty akramīd arjunaṃ vāram avyayam atkaṃ na niktam pari somo avyata //",
  "GV01rvh1-10u:16607": "RV_9,069.05a amṛktena ruśatā vāsasā harir amartyo nirṇijānaḥ pari vyata /",
  "GV01rvh1-10u:16608": "RV_9,069.05c divas pṛṣṭham barhaṇā nirṇije kṛtopastaraṇaṃ camvor nabhasmayam //",
  "GV01rvh1-10u:16609": "RV_9,069.06a sūryasyeva raśmayo drāvayitnavo matsarāsaḥ prasupaḥ sākam īrate /",
  "GV01rvh1-10u:16610": "RV_9,069.06c tantuṃ tatam pari sargāsa āśavo nendrād ṛte pavate dhāma kiṃ cana //",
  "GV01rvh1-10u:16611": "RV_9,069.07a sindhor iva pravaṇe nimna āśavo vṛṣacyutā madāso gātum āśata /",
  "GV01rvh1-10u:16612": "RV_9,069.07c śaṃ no niveśe dvipade catuṣpade 'sme vājāḥ soma tiṣṭhantu kṛṣṭayaḥ //",
  "GV01rvh1-10u:16613": "RV_9,069.08a ā naḥ pavasva vasumad dhiraṇyavad aśvāvad gomad yavamat suvīryam /",
  "GV01rvh1-10u:16614": "RV_9,069.08c yūyaṃ hi soma pitaro mama sthana divo mūrdhānaḥ prasthitā vayaskṛtaḥ //",
  "GV01rvh1-10u:16615": "RV_9,069.09a ete somāḥ pavamānāsa indraṃ rathā iva pra yayuḥ sātim accha /",
  "GV01rvh1-10u:16616": "RV_9,069.09c sutāḥ pavitram ati yanty avyaṃ hitvī vavriṃ harito vṛṣṭim accha //",
  "GV01rvh1-10u:16617": "RV_9,069.10a indav indrāya bṛhate pavasva sumṛḷīko anavadyo riśādāḥ /",
  "GV01rvh1-10u:16618": "RV_9,069.10c bharā candrāṇi gṛṇate vasūni devair dyāvāpṛthivī prāvataṃ naḥ //",
  "GV01rvh1-10u:16619": "RV_9,070.01a trir asmai sapta dhenavo duduhre satyām āśiram pūrvye vyomani /",
  "GV01rvh1-10u:16620": "RV_9,070.01c catvāry anyā bhuvanāni nirṇije cārūṇi cakre yad ṛtair avardhata //",
  "GV01rvh1-10u:16621": "RV_9,070.02a sa bhikṣamāṇo amṛtasya cāruṇa ubhe dyāvā kāvyenā vi śaśrathe /",
  "GV01rvh1-10u:16622": "RV_9,070.02c tejiṣṭhā apo maṃhanā pari vyata yadī devasya śravasā sado viduḥ //",
  "GV01rvh1-10u:16623": "RV_9,070.03a te asya santu ketavo 'mṛtyavo 'dābhyāso januṣī ubhe anu /",
  "GV01rvh1-10u:16624": "RV_9,070.03c yebhir nṛmṇā ca devyā ca punata ād id rājānam mananā agṛbhṇata //",
  "GV01rvh1-10u:16625": "RV_9,070.04a sa mṛjyamāno daśabhiḥ sukarmabhiḥ pra madhyamāsu mātṛṣu prame sacā /",
  "GV01rvh1-10u:16626": "RV_9,070.04c vratāni pāno amṛtasya cāruṇa ubhe nṛcakṣā anu paśyate viśau //",
  "GV01rvh1-10u:16627": "RV_9,070.05a sa marmṛjāna indriyāya dhāyasa obhe antā rodasī harṣate hitaḥ /",
  "GV01rvh1-10u:16628": "RV_9,070.05c vṛṣā śuṣmeṇa bādhate vi durmatīr ādediśānaḥ śaryaheva śurudhaḥ //",
  "GV01rvh1-10u:16629": "RV_9,070.06a sa mātarā na dadṛśāna usriyo nānadad eti marutām iva svanaḥ /",
  "GV01rvh1-10u:16630": "RV_9,070.06c jānann ṛtam prathamaṃ yat svarṇaram praśastaye kam avṛṇīta sukratuḥ //",
  "GV01rvh1-10u:16631": "RV_9,070.07a ruvati bhīmo vṛṣabhas taviṣyayā śṛṅge śiśāno hariṇī vicakṣaṇaḥ /",
  "GV01rvh1-10u:16632": "RV_9,070.07c ā yoniṃ somaḥ sukṛtaṃ ni ṣīdati gavyayī tvag bhavati nirṇig avyayī //",
  "GV01rvh1-10u:16633": "RV_9,070.08a śuciḥ punānas tanvam arepasam avye harir ny adhāviṣṭa sānavi /",
  "GV01rvh1-10u:16634": "RV_9,070.08c juṣṭo mitrāya varuṇāya vāyave tridhātu madhu kriyate sukarmabhiḥ //",
  "GV01rvh1-10u:16635": "RV_9,070.09a pavasva soma devavītaye vṛṣendrasya hārdi somadhānam ā viśa /",
  "GV01rvh1-10u:16636": "RV_9,070.09c purā no bādhād duritāti pāraya kṣetravid dhi diśa āhā vipṛcchate //",
  "GV01rvh1-10u:16637": "RV_9,070.10a hito na saptir abhi vājam arṣendrasyendo jaṭharam ā pavasva /",
  "GV01rvh1-10u:16638": "RV_9,070.10c nāvā na sindhum ati parṣi vidvāñ chūro na yudhyann ava no nida spaḥ //",
  "GV01rvh1-10u:16639": "RV_9,071.01a ā dakṣiṇā sṛjyate śuṣmy āsadaṃ veti druho rakṣasaḥ pāti jāgṛviḥ /",
  "GV01rvh1-10u:16640": "RV_9,071.01c harir opaśaṃ kṛṇute nabhas paya upastire camvor brahma nirṇije //",
  "GV01rvh1-10u:16641": "RV_9,071.02a pra kṛṣṭiheva śūṣa eti roruvad asuryaṃ varṇaṃ ni riṇīte asya tam /",
  "GV01rvh1-10u:16642": "RV_9,071.02c jahāti vavrim pitur eti niṣkṛtam upaprutaṃ kṛṇute nirṇijaṃ tanā //",
  "GV01rvh1-10u:16643": "RV_9,071.03a adribhiḥ sutaḥ pavate gabhastyor vṛṣāyate nabhasā vepate matī /",
  "GV01rvh1-10u:16644": "RV_9,071.03c sa modate nasate sādhate girā nenikte apsu yajate parīmaṇi //",
  "GV01rvh1-10u:16645": "RV_9,071.04a pari dyukṣaṃ sahasaḥ parvatāvṛdham madhvaḥ siñcanti harmyasya sakṣaṇim /",
  "GV01rvh1-10u:16646": "RV_9,071.04c ā yasmin gāvaḥ suhutāda ūdhani mūrdhañ chrīṇanty agriyaṃ varīmabhiḥ //",
  "GV01rvh1-10u:16647": "RV_9,071.05a sam ī rathaṃ na bhurijor aheṣata daśa svasāro aditer upastha ā /",
  "GV01rvh1-10u:16648": "RV_9,071.05c jigād upa jrayati gor apīcyam padaṃ yad asya matuthā ajījanan //",
  "GV01rvh1-10u:16649": "RV_9,071.06a śyeno na yoniṃ sadanaṃ dhiyā kṛtaṃ hiraṇyayam āsadaṃ deva eṣati /",
  "GV01rvh1-10u:16650": "RV_9,071.06c e riṇanti barhiṣi priyaṃ girāśvo na devāṃ apy eti yajñiyaḥ //",
  "GV01rvh1-10u:16651": "RV_9,071.07a parā vyakto aruṣo divaḥ kavir vṛṣā tripṛṣṭho anaviṣṭa gā abhi /",
  "GV01rvh1-10u:16652": "RV_9,071.07c sahasraṇītir yatiḥ parāyatī rebho na pūrvīr uṣaso vi rājati //",
  "GV01rvh1-10u:16653": "RV_9,071.08a tveṣaṃ rūpaṃ kṛṇute varṇo asya sa yatrāśayat samṛtā sedhati sridhaḥ /",
  "GV01rvh1-10u:16654": "RV_9,071.08c apsā yāti svadhayā daivyaṃ janaṃ saṃ suṣṭutī nasate saṃ goagrayā //",
  "GV01rvh1-10u:16655": "RV_9,071.09a ukṣeva yūthā pariyann arāvīd adhi tviṣīr adhita sūryasya /",
  "GV01rvh1-10u:16656": "RV_9,071.09c divyaḥ suparṇo 'va cakṣata kṣāṃ somaḥ pari kratunā paśyate jāḥ //",
  "GV01rvh1-10u:16657": "RV_9,072.01a harim mṛjanty aruṣo na yujyate saṃ dhenubhiḥ kalaśe somo ajyate /",
  "GV01rvh1-10u:16658": "RV_9,072.01c ud vācam īrayati hinvate matī puruṣṭutasya kati cit paripriyaḥ //",
  "GV01rvh1-10u:16659": "RV_9,072.02a sākaṃ vadanti bahavo manīṣiṇa indrasya somaṃ jaṭhare yad āduhuḥ /",
  "GV01rvh1-10u:16660": "RV_9,072.02c yadī mṛjanti sugabhastayo naraḥ sanīḷābhir daśabhiḥ kāmyam madhu //",
  "GV01rvh1-10u:16661": "RV_9,072.03a aramamāṇo aty eti gā abhi sūryasya priyaṃ duhitus tiro ravam /",
  "GV01rvh1-10u:16662": "RV_9,072.03c anv asmai joṣam abharad vinaṅgṛsaḥ saṃ dvayībhiḥ svasṛbhiḥ kṣeti jāmibhiḥ //",
  "GV01rvh1-10u:16663": "RV_9,072.04a nṛdhūto adriṣuto barhiṣi priyaḥ patir gavām pradiva indur ṛtviyaḥ /",
  "GV01rvh1-10u:16664": "RV_9,072.04c purandhivān manuṣo yajñasādhanaḥ śucir dhiyā pavate soma indra te //",
  "GV01rvh1-10u:16665": "RV_9,072.05a nṛbāhubhyāṃ codito dhārayā suto 'nuṣvadham pavate soma indra te /",
  "GV01rvh1-10u:16666": "RV_9,072.05c āprāḥ kratūn sam ajair adhvare matīr ver na druṣac camvor āsadad dhariḥ //",
  "GV01rvh1-10u:16667": "RV_9,072.06a aṃśuṃ duhanti stanayantam akṣitaṃ kaviṃ kavayo 'paso manīṣiṇaḥ /",
  "GV01rvh1-10u:16668": "RV_9,072.06c sam ī gāvo matayo yanti saṃyata ṛtasya yonā sadane punarbhuvaḥ //",
  "GV01rvh1-10u:16669": "RV_9,072.07a nābhā pṛthivyā dharuṇo maho divo 'pām ūrmau sindhuṣv antar ukṣitaḥ /",
  "GV01rvh1-10u:16670": "RV_9,072.07c indrasya vajro vṛṣabho vibhūvasuḥ somo hṛde pavate cāru matsaraḥ //",
  "GV01rvh1-10u:16671": "RV_9,072.08a sa tū pavasva pari pārthivaṃ raja stotre śikṣann ādhūnvate ca sukrato /",
  "GV01rvh1-10u:16672": "RV_9,072.08c mā no nir bhāg vasunaḥ sādanaspṛśo rayim piśaṅgam bahulaṃ vasīmahi //",
  "GV01rvh1-10u:16673": "RV_9,072.09a ā tū na indo śatadātv aśvyaṃ sahasradātu paśumad dhiraṇyavat /",
  "GV01rvh1-10u:16674": "RV_9,072.09c upa māsva bṛhatī revatīr iṣo 'dhi stotrasya pavamāna no gahi //",
  "GV01rvh1-10u:16675": "RV_9,073.01a srakve drapsasya dhamataḥ sam asvarann ṛtasya yonā sam aranta nābhayaḥ /",
  "GV01rvh1-10u:16676": "RV_9,073.01c trīn sa mūrdhno asuraś cakra ārabhe satyasya nāvaḥ sukṛtam apīparan //",
  "GV01rvh1-10u:16677": "RV_9,073.02a samyak samyañco mahiṣā aheṣata sindhor ūrmāv adhi venā avīvipan /",
  "GV01rvh1-10u:16678": "RV_9,073.02c madhor dhārābhir janayanto arkam it priyām indrasya tanvam avīvṛdhan //",
  "GV01rvh1-10u:16679": "RV_9,073.03a pavitravantaḥ pari vācam āsate pitaiṣām pratno abhi rakṣati vratam /",
  "GV01rvh1-10u:16680": "RV_9,073.03c mahaḥ samudraṃ varuṇas tiro dadhe dhīrā ic chekur dharuṇeṣv ārabham //",
  "GV01rvh1-10u:16681": "RV_9,073.04a sahasradhāre 'va te sam asvaran divo nāke madhujihvā asaścataḥ /",
  "GV01rvh1-10u:16682": "RV_9,073.04c asya spaśo na ni miṣanti bhūrṇayaḥ pade-pade pāśinaḥ santi setavaḥ //",
  "GV01rvh1-10u:16683": "RV_9,073.05a pitur mātur adhy ā ye samasvarann ṛcā śocantaḥ saṃdahanto avratān /",
  "GV01rvh1-10u:16684": "RV_9,073.05c indradviṣṭām apa dhamanti māyayā tvacam asiknīm bhūmano divas pari //",
  "GV01rvh1-10u:16685": "RV_9,073.06a pratnān mānād adhy ā ye samasvarañ chlokayantrāso rabhasasya mantavaḥ /",
  "GV01rvh1-10u:16686": "RV_9,073.06c apānakṣāso badhirā ahāsata ṛtasya panthāṃ na taranti duṣkṛtaḥ //",
  "GV01rvh1-10u:16687": "RV_9,073.07a sahasradhāre vitate pavitra ā vācam punanti kavayo manīṣiṇaḥ /",
  "GV01rvh1-10u:16688": "RV_9,073.07c rudrāsa eṣām iṣirāso adruha spaśaḥ svañcaḥ sudṛśo nṛcakṣasaḥ //",
  "GV01rvh1-10u:16689": "RV_9,073.08a ṛtasya gopā na dabhāya sukratus trī ṣa pavitrā hṛdy antar ā dadhe /",
  "GV01rvh1-10u:16690": "RV_9,073.08c vidvān sa viśvā bhuvanābhi paśyaty avājuṣṭān vidhyati karte avratān //",
  "GV01rvh1-10u:16691": "RV_9,073.09a ṛtasya tantur vitataḥ pavitra ā jihvāyā agre varuṇasya māyayā /",
  "GV01rvh1-10u:16692": "RV_9,073.09c dhīrāś cit tat saminakṣanta āśatātrā kartam ava padāty aprabhuḥ //",
  "GV01rvh1-10u:16693": "RV_9,074.01a śiśur na jāto 'va cakradad vane svar yad vājy aruṣaḥ siṣāsati /",
  "GV01rvh1-10u:16694": "RV_9,074.01c divo retasā sacate payovṛdhā tam īmahe sumatī śarma saprathaḥ //",
  "GV01rvh1-10u:16695": "RV_9,074.02a divo ya skambho dharuṇaḥ svātata āpūrṇo aṃśuḥ paryeti viśvataḥ /",
  "GV01rvh1-10u:16696": "RV_9,074.02c seme mahī rodasī yakṣad āvṛtā samīcīne dādhāra sam iṣaḥ kaviḥ //",
  "GV01rvh1-10u:16697": "RV_9,074.03a mahi psaraḥ sukṛtaṃ somyam madhūrvī gavyūtir aditer ṛtaṃ yate /",
  "GV01rvh1-10u:16698": "RV_9,074.03c īśe yo vṛṣṭer ita usriyo vṛṣāpāṃ netā ya itaūtir ṛgmiyaḥ //",
  "GV01rvh1-10u:16699": "RV_9,074.04a ātmanvan nabho duhyate ghṛtam paya ṛtasya nābhir amṛtaṃ vi jāyate /",
  "GV01rvh1-10u:16700": "RV_9,074.04c samīcīnāḥ sudānavaḥ prīṇanti taṃ naro hitam ava mehanti peravaḥ //",
  "GV01rvh1-10u:16701": "RV_9,074.05a arāvīd aṃśuḥ sacamāna ūrmiṇā devāvyam manuṣe pinvati tvacam /",
  "GV01rvh1-10u:16702": "RV_9,074.05c dadhāti garbham aditer upastha ā yena tokaṃ ca tanayaṃ ca dhāmahe //",
  "GV01rvh1-10u:16703": "RV_9,074.06a sahasradhāre 'va tā asaścatas tṛtīye santu rajasi prajāvatīḥ /",
  "GV01rvh1-10u:16704": "RV_9,074.06c catasro nābho nihitā avo divo havir bharanty amṛtaṃ ghṛtaścutaḥ //",
  "GV01rvh1-10u:16705": "RV_9,074.07a śvetaṃ rūpaṃ kṛṇute yat siṣāsati somo mīḍhvāṃ asuro veda bhūmanaḥ /",
  "GV01rvh1-10u:16706": "RV_9,074.07c dhiyā śamī sacate sem abhi pravad divas kavandham ava darṣad udriṇam //",
  "GV01rvh1-10u:16707": "RV_9,074.08a adha śvetaṃ kalaśaṃ gobhir aktaṃ kārṣmann ā vājy akramīt sasavān /",
  "GV01rvh1-10u:16708": "RV_9,074.08c ā hinvire manasā devayantaḥ kakṣīvate śatahimāya gonām //",
  "GV01rvh1-10u:16709": "RV_9,074.09a adbhiḥ soma papṛcānasya te raso 'vyo vāraṃ vi pavamāna dhāvati /",
  "GV01rvh1-10u:16710": "RV_9,074.09c sa mṛjyamānaḥ kavibhir madintama svadasvendrāya pavamāna pītaye //",
  "GV01rvh1-10u:16711": "RV_9,075.01a abhi priyāṇi pavate canohito nāmāni yahvo adhi yeṣu vardhate /",
  "GV01rvh1-10u:16712": "RV_9,075.01c ā sūryasya bṛhato bṛhann adhi rathaṃ viṣvañcam aruhad vicakṣaṇaḥ //",
  "GV01rvh1-10u:16713": "RV_9,075.02a ṛtasya jihvā pavate madhu priyaṃ vaktā patir dhiyo asyā adābhyaḥ /",
  "GV01rvh1-10u:16714": "RV_9,075.02c dadhāti putraḥ pitror apīcyaṃ nāma tṛtīyam adhi rocane divaḥ //",
  "GV01rvh1-10u:16715": "RV_9,075.03a ava dyutānaḥ kalaśāṃ acikradan nṛbhir yemānaḥ kośa ā hiraṇyaye /",
  "GV01rvh1-10u:16716": "RV_9,075.03c abhīm ṛtasya dohanā anūṣatādhi tripṛṣṭha uṣaso vi rājati //",
  "GV01rvh1-10u:16717": "RV_9,075.04a adribhiḥ suto matibhiś canohitaḥ prarocayan rodasī mātarā śuciḥ /",
  "GV01rvh1-10u:16718": "RV_9,075.04c romāṇy avyā samayā vi dhāvati madhor dhārā pinvamānā dive-dive //",
  "GV01rvh1-10u:16719": "RV_9,075.05a pari soma pra dhanvā svastaye nṛbhiḥ punāno abhi vāsayāśiram /",
  "GV01rvh1-10u:16720": "RV_9,075.05c ye te madā āhanaso vihāyasas tebhir indraṃ codaya dātave magham //",
  "GV01rvh1-10u:16721": "RV_9,076.01a dhartā divaḥ pavate kṛtvyo raso dakṣo devānām anumādyo nṛbhiḥ /",
  "GV01rvh1-10u:16722": "RV_9,076.01c hariḥ sṛjāno atyo na satvabhir vṛthā pājāṃsi kṛṇute nadīṣv ā //",
  "GV01rvh1-10u:16723": "RV_9,076.02a śūro na dhatta āyudhā gabhastyoḥ svaḥ siṣāsan rathiro gaviṣṭiṣu /",
  "GV01rvh1-10u:16724": "RV_9,076.02c indrasya śuṣmam īrayann apasyubhir indur hinvāno ajyate manīṣibhiḥ //",
  "GV01rvh1-10u:16725": "RV_9,076.03a indrasya soma pavamāna ūrmiṇā taviṣyamāṇo jaṭhareṣv ā viśa /",
  "GV01rvh1-10u:16726": "RV_9,076.03c pra ṇaḥ pinva vidyud abhreva rodasī dhiyā na vājāṃ upa māsi śaśvataḥ //",
  "GV01rvh1-10u:16727": "RV_9,076.04a viśvasya rājā pavate svardṛśa ṛtasya dhītim ṛṣiṣāḷ avīvaśat /",
  "GV01rvh1-10u:16728": "RV_9,076.04c yaḥ sūryasyāsireṇa mṛjyate pitā matīnām asamaṣṭakāvyaḥ //",
  "GV01rvh1-10u:16729": "RV_9,076.05a vṛṣeva yūthā pari kośam arṣasy apām upasthe vṛṣabhaḥ kanikradat /",
  "GV01rvh1-10u:16730": "RV_9,076.05c sa indrāya pavase matsarintamo yathā jeṣāma samithe tvotayaḥ //",
  "GV01rvh1-10u:16731": "RV_9,077.01a eṣa pra kośe madhumāṃ acikradad indrasya vajro vapuṣo vapuṣṭaraḥ /",
  "GV01rvh1-10u:16732": "RV_9,077.01c abhīm ṛtasya sudughā ghṛtaścuto vāśrā arṣanti payaseva dhenavaḥ //",
  "GV01rvh1-10u:16733": "RV_9,077.02a sa pūrvyaḥ pavate yaṃ divas pari śyeno mathāyad iṣitas tiro rajaḥ /",
  "GV01rvh1-10u:16734": "RV_9,077.02c sa madhva ā yuvate vevijāna it kṛśānor astur manasāha bibhyuṣā //",
  "GV01rvh1-10u:16735": "RV_9,077.03a te naḥ pūrvāsa uparāsa indavo mahe vājāya dhanvantu gomate /",
  "GV01rvh1-10u:16736": "RV_9,077.03c īkṣeṇyāso ahyo na cāravo brahma-brahma ye jujuṣur havir-haviḥ //",
  "GV01rvh1-10u:16737": "RV_9,077.04a ayaṃ no vidvān vanavad vanuṣyata induḥ satrācā manasā puruṣṭutaḥ /",
  "GV01rvh1-10u:16738": "RV_9,077.04c inasya yaḥ sadane garbham ādadhe gavām urubjam abhy arṣati vrajam //",
  "GV01rvh1-10u:16739": "RV_9,077.05a cakrir divaḥ pavate kṛtvyo raso mahāṃ adabdho varuṇo hurug yate /",
  "GV01rvh1-10u:16740": "RV_9,077.05c asāvi mitro vṛjaneṣu yajñiyo 'tyo na yūthe vṛṣayuḥ kanikradat //",
  "GV01rvh1-10u:16741": "RV_9,078.01a pra rājā vācaṃ janayann asiṣyadad apo vasāno abhi gā iyakṣati /",
  "GV01rvh1-10u:16742": "RV_9,078.01c gṛbhṇāti ripram avir asya tānvā śuddho devānām upa yāti niṣkṛtam //",
  "GV01rvh1-10u:16743": "RV_9,078.02a indrāya soma pari ṣicyase nṛbhir nṛcakṣā ūrmiḥ kavir ajyase vane /",
  "GV01rvh1-10u:16744": "RV_9,078.02c pūrvīr hi te srutayaḥ santi yātave sahasram aśvā harayaś camūṣadaḥ //",
  "GV01rvh1-10u:16745": "RV_9,078.03a samudriyā apsaraso manīṣiṇam āsīnā antar abhi somam akṣaran /",
  "GV01rvh1-10u:16746": "RV_9,078.03c tā īṃ hinvanti harmyasya sakṣaṇiṃ yācante sumnam pavamānam akṣitam //",
  "GV01rvh1-10u:16747": "RV_9,078.04a gojin naḥ somo rathajid dhiraṇyajit svarjid abjit pavate sahasrajit /",
  "GV01rvh1-10u:16748": "RV_9,078.04c yaṃ devāsaś cakrire pītaye madaṃ svādiṣṭhaṃ drapsam aruṇam mayobhuvam //",
  "GV01rvh1-10u:16749": "RV_9,078.05a etāni soma pavamāno asmayuḥ satyāni kṛṇvan draviṇāny arṣasi /",
  "GV01rvh1-10u:16750": "RV_9,078.05c jahi śatrum antike dūrake ca ya urvīṃ gavyūtim abhayaṃ ca nas kṛdhi //",
  "GV01rvh1-10u:16751": "RV_9,079.01a acodaso no dhanvantv indavaḥ pra suvānāso bṛhaddiveṣu harayaḥ /",
  "GV01rvh1-10u:16752": "RV_9,079.01c vi ca naśan na iṣo arātayo 'ryo naśanta saniṣanta no dhiyaḥ //",
  "GV01rvh1-10u:16753": "RV_9,079.02a pra ṇo dhanvantv indavo madacyuto dhanā vā yebhir arvato junīmasi /",
  "GV01rvh1-10u:16754": "RV_9,079.02c tiro martasya kasya cit parihvṛtiṃ vayaṃ dhanāni viśvadhā bharemahi //",
  "GV01rvh1-10u:16755": "RV_9,079.03a uta svasyā arātyā arir hi ṣa utānyasyā arātyā vṛko hi ṣaḥ /",
  "GV01rvh1-10u:16756": "RV_9,079.03c dhanvan na tṛṣṇā sam arīta tāṃ abhi soma jahi pavamāna durādhyaḥ //",
  "GV01rvh1-10u:16757": "RV_9,079.04a divi te nābhā paramo ya ādade pṛthivyās te ruruhuḥ sānavi kṣipaḥ /",
  "GV01rvh1-10u:16758": "RV_9,079.04c adrayas tvā bapsati gor adhi tvacy apsu tvā hastair duduhur manīṣiṇaḥ //",
  "GV01rvh1-10u:16759": "RV_9,079.05a evā ta indo subhvaṃ supeśasaṃ rasaṃ tuñjanti prathamā abhiśriyaḥ /",
  "GV01rvh1-10u:16760": "RV_9,079.05c nidaṃ-nidam pavamāna ni tāriṣa āvis te śuṣmo bhavatu priyo madaḥ //",
  "GV01rvh1-10u:16761": "RV_9,080.01a somasya dhārā pavate nṛcakṣasa ṛtena devān havate divas pari /",
  "GV01rvh1-10u:16762": "RV_9,080.01c bṛhaspate ravathenā vi didyute samudrāso na savanāni vivyacuḥ //",
  "GV01rvh1-10u:16763": "RV_9,080.02a yaṃ tvā vājinn aghnyā abhy anūṣatāyohataṃ yonim ā rohasi dyumān /",
  "GV01rvh1-10u:16764": "RV_9,080.02c maghonām āyuḥ pratiran mahi śrava indrāya soma pavase vṛṣā madaḥ //",
  "GV01rvh1-10u:16765": "RV_9,080.03a endrasya kukṣā pavate madintama ūrjaṃ vasānaḥ śravase sumaṅgalaḥ /",
  "GV01rvh1-10u:16766": "RV_9,080.03c pratyaṅ sa viśvā bhuvanābhi paprathe krīḷan harir atyaḥ syandate vṛṣā //",
  "GV01rvh1-10u:16767": "RV_9,080.04a taṃ tvā devebhyo madhumattamaṃ naraḥ sahasradhāraṃ duhate daśa kṣipaḥ /",
  "GV01rvh1-10u:16768": "RV_9,080.04c nṛbhiḥ soma pracyuto grāvabhiḥ suto viśvān devāṃ ā pavasvā sahasrajit //",
  "GV01rvh1-10u:16769": "RV_9,080.05a taṃ tvā hastino madhumantam adribhir duhanty apsu vṛṣabhaṃ daśa kṣipaḥ /",
  "GV01rvh1-10u:16770": "RV_9,080.05c indraṃ soma mādayan daivyaṃ janaṃ sindhor ivormiḥ pavamāno arṣasi //",
  "GV01rvh1-10u:16771": "RV_9,081.01a pra somasya pavamānasyormaya indrasya yanti jaṭharaṃ supeśasaḥ /",
  "GV01rvh1-10u:16772": "RV_9,081.01c dadhnā yad īm unnītā yaśasā gavāṃ dānāya śūram udamandiṣuḥ sutāḥ //",
  "GV01rvh1-10u:16773": "RV_9,081.02a acchā hi somaḥ kalaśāṃ asiṣyadad atyo na voḷhā raghuvartanir vṛṣā /",
  "GV01rvh1-10u:16774": "RV_9,081.02c athā devānām ubhayasya janmano vidvāṃ aśnoty amuta itaś ca yat //",
  "GV01rvh1-10u:16775": "RV_9,081.03a ā naḥ soma pavamānaḥ kirā vasv indo bhava maghavā rādhaso mahaḥ /",
  "GV01rvh1-10u:16776": "RV_9,081.03c śikṣā vayodho vasave su cetunā mā no gayam āre asmat parā sicaḥ //",
  "GV01rvh1-10u:16777": "RV_9,081.04a ā naḥ pūṣā pavamānaḥ surātayo mitro gacchantu varuṇaḥ sajoṣasaḥ /",
  "GV01rvh1-10u:16778": "RV_9,081.04c bṛhaspatir maruto vāyur aśvinā tvaṣṭā savitā suyamā sarasvatī //",
  "GV01rvh1-10u:16779": "RV_9,081.05a ubhe dyāvāpṛthivī viśvaminve aryamā devo aditir vidhātā /",
  "GV01rvh1-10u:16780": "RV_9,081.05c bhago nṛśaṃsa urv antarikṣaṃ viśve devāḥ pavamānaṃ juṣanta //",
  "GV01rvh1-10u:16781": "RV_9,082.01a asāvi somo aruṣo vṛṣā harī rājeva dasmo abhi gā acikradat /",
  "GV01rvh1-10u:16782": "RV_9,082.01c punāno vāram pary ety avyayaṃ śyeno na yoniṃ ghṛtavantam āsadam //",
  "GV01rvh1-10u:16783": "RV_9,082.02a kavir vedhasyā pary eṣi māhinam atyo na mṛṣṭo abhi vājam arṣasi /",
  "GV01rvh1-10u:16784": "RV_9,082.02c apasedhan duritā soma mṛḷaya ghṛtaṃ vasānaḥ pari yāsi nirṇijam //",
  "GV01rvh1-10u:16785": "RV_9,082.03a parjanyaḥ pitā mahiṣasya parṇino nābhā pṛthivyā giriṣu kṣayaṃ dadhe /",
  "GV01rvh1-10u:16786": "RV_9,082.03c svasāra āpo abhi gā utāsaran saṃ grāvabhir nasate vīte adhvare //",
  "GV01rvh1-10u:16787": "RV_9,082.04a jāyeva patyāv adhi śeva maṃhase pajrāyā garbha śṛṇuhi bravīmi te /",
  "GV01rvh1-10u:16788": "RV_9,082.04c antar vāṇīṣu pra carā su jīvase 'nindyo vṛjane soma jāgṛhi //",
  "GV01rvh1-10u:16789": "RV_9,082.05a yathā pūrvebhyaḥ śatasā amṛdhraḥ sahasrasāḥ paryayā vājam indo /",
  "GV01rvh1-10u:16790": "RV_9,082.05c evā pavasva suvitāya navyase tava vratam anv āpaḥ sacante //",
  "GV01rvh1-10u:16791": "RV_9,083.01a pavitraṃ te vitatam brahmaṇas pate prabhur gātrāṇi pary eṣi viśvataḥ /",
  "GV01rvh1-10u:16792": "RV_9,083.01c ataptatanūr na tad āmo aśnute śṛtāsa id vahantas tat sam āśata //",
  "GV01rvh1-10u:16793": "RV_9,083.02a tapoṣ pavitraṃ vitataṃ divas pade śocanto asya tantavo vy asthiran /",
  "GV01rvh1-10u:16794": "RV_9,083.02c avanty asya pavītāram āśavo divas pṛṣṭham adhi tiṣṭhanti cetasā //",
  "GV01rvh1-10u:16795": "RV_9,083.03a arūrucad uṣasaḥ pṛśnir agriya ukṣā bibharti bhuvanāni vājayuḥ /",
  "GV01rvh1-10u:16796": "RV_9,083.03c māyāvino mamire asya māyayā nṛcakṣasaḥ pitaro garbham ā dadhuḥ //",
  "GV01rvh1-10u:16797": "RV_9,083.04a gandharva itthā padam asya rakṣati pāti devānāṃ janimāny adbhutaḥ /",
  "GV01rvh1-10u:16798": "RV_9,083.04c gṛbhṇāti ripuṃ nidhayā nidhāpatiḥ sukṛttamā madhuno bhakṣam āśata //",
  "GV01rvh1-10u:16799": "RV_9,083.05a havir haviṣmo mahi sadma daivyaṃ nabho vasānaḥ pari yāsy adhvaram /",
  "GV01rvh1-10u:16800": "RV_9,083.05c rājā pavitraratho vājam āruhaḥ sahasrabhṛṣṭir jayasi śravo bṛhat //",
  "GV01rvh1-10u:16801": "RV_9,084.01a pavasva devamādano vicarṣaṇir apsā indrāya varuṇāya vāyave /",
  "GV01rvh1-10u:16802": "RV_9,084.01c kṛdhī no adya varivaḥ svastimad urukṣitau gṛṇīhi daivyaṃ janam //",
  "GV01rvh1-10u:16803": "RV_9,084.02a ā yas tasthau bhuvanāny amartyo viśvāni somaḥ pari tāny arṣati /",
  "GV01rvh1-10u:16804": "RV_9,084.02c kṛṇvan saṃcṛtaṃ vicṛtam abhiṣṭaya induḥ siṣakty uṣasaṃ na sūryaḥ //",
  "GV01rvh1-10u:16805": "RV_9,084.03a ā yo gobhiḥ sṛjyata oṣadhīṣv ā devānāṃ sumna iṣayann upāvasuḥ /",
  "GV01rvh1-10u:16806": "RV_9,084.03c ā vidyutā pavate dhārayā suta indraṃ somo mādayan daivyaṃ janam //",
  "GV01rvh1-10u:16807": "RV_9,084.04a eṣa sya somaḥ pavate sahasrajid dhinvāno vācam iṣirām uṣarbudham /",
  "GV01rvh1-10u:16808": "RV_9,084.04c induḥ samudram ud iyarti vāyubhir endrasya hārdi kalaśeṣu sīdati //",
  "GV01rvh1-10u:16809": "RV_9,084.05a abhi tyaṃ gāvaḥ payasā payovṛdhaṃ somaṃ śrīṇanti matibhiḥ svarvidam /",
  "GV01rvh1-10u:16810": "RV_9,084.05c dhanañjayaḥ pavate kṛtvyo raso vipraḥ kaviḥ kāvyenā svarcanāḥ //",
  "GV01rvh1-10u:16811": "RV_9,085.01a indrāya soma suṣutaḥ pari sravāpāmīvā bhavatu rakṣasā saha /",
  "GV01rvh1-10u:16812": "RV_9,085.01c mā te rasasya matsata dvayāvino draviṇasvanta iha santv indavaḥ //",
  "GV01rvh1-10u:16813": "RV_9,085.02a asmān samarye pavamāna codaya dakṣo devānām asi hi priyo madaḥ /",
  "GV01rvh1-10u:16814": "RV_9,085.02c jahi śatrūṃr abhy ā bhandanāyataḥ pibendra somam ava no mṛdho jahi //",
  "GV01rvh1-10u:16815": "RV_9,085.03a adabdha indo pavase madintama ātmendrasya bhavasi dhāsir uttamaḥ /",
  "GV01rvh1-10u:16816": "RV_9,085.03c abhi svaranti bahavo manīṣiṇo rājānam asya bhuvanasya niṃsate //",
  "GV01rvh1-10u:16817": "RV_9,085.04a sahasraṇīthaḥ śatadhāro adbhuta indrāyenduḥ pavate kāmyam madhu /",
  "GV01rvh1-10u:16818": "RV_9,085.04c jayan kṣetram abhy arṣā jayann apa uruṃ no gātuṃ kṛṇu soma mīḍhvaḥ //",
  "GV01rvh1-10u:16819": "RV_9,085.05a kanikradat kalaśe gobhir ajyase vy avyayaṃ samayā vāram arṣasi /",
  "GV01rvh1-10u:16820": "RV_9,085.05c marmṛjyamāno atyo na sānasir indrasya soma jaṭhare sam akṣaraḥ //",
  "GV01rvh1-10u:16821": "RV_9,085.06a svāduḥ pavasva divyāya janmane svādur indrāya suhavītunāmne /",
  "GV01rvh1-10u:16822": "RV_9,085.06c svādur mitrāya varuṇāya vāyave bṛhaspataye madhumāṃ adābhyaḥ //",
  "GV01rvh1-10u:16823": "RV_9,085.07a atyam mṛjanti kalaśe daśa kṣipaḥ pra viprāṇām matayo vāca īrate /",
  "GV01rvh1-10u:16824": "RV_9,085.07c pavamānā abhy arṣanti suṣṭutim endraṃ viśanti madirāsa indavaḥ //",
  "GV01rvh1-10u:16825": "RV_9,085.08a pavamāno abhy arṣā suvīryam urvīṃ gavyūtim mahi śarma saprathaḥ /",
  "GV01rvh1-10u:16826": "RV_9,085.08c mākir no asya pariṣūtir īśatendo jayema tvayā dhanaṃ-dhanam //",
  "GV01rvh1-10u:16827": "RV_9,085.09a adhi dyām asthād vṛṣabho vicakṣaṇo 'rūrucad vi divo rocanā kaviḥ /",
  "GV01rvh1-10u:16828": "RV_9,085.09c rājā pavitram aty eti roruvad divaḥ pīyūṣaṃ duhate nṛcakṣasaḥ //",
  "GV01rvh1-10u:16829": "RV_9,085.10a divo nāke madhujihvā asaścato venā duhanty ukṣaṇaṃ giriṣṭhām /",
  "GV01rvh1-10u:16830": "RV_9,085.10c apsu drapsaṃ vāvṛdhānaṃ samudra ā sindhor ūrmā madhumantam pavitra ā //",
  "GV01rvh1-10u:16831": "RV_9,085.11a nāke suparṇam upapaptivāṃsaṃ giro venānām akṛpanta pūrvīḥ /",
  "GV01rvh1-10u:16832": "RV_9,085.11c śiśuṃ rihanti matayaḥ panipnataṃ hiraṇyayaṃ śakunaṃ kṣāmaṇi sthām //",
  "GV01rvh1-10u:16833": "RV_9,085.12a ūrdhvo gandharvo adhi nāke asthād viśvā rūpā praticakṣāṇo asya /",
  "GV01rvh1-10u:16834": "RV_9,085.12c bhānuḥ śukreṇa śociṣā vy adyaut prārūrucad rodasī mātarā śuciḥ //",
  "GV01rvh1-10u:16835": "RV_9,086.01a pra ta āśavaḥ pavamāna dhījavo madā arṣanti raghujā iva tmanā /",
  "GV01rvh1-10u:16836": "RV_9,086.01c divyāḥ suparṇā madhumanta indavo madintamāsaḥ pari kośam āsate //",
  "GV01rvh1-10u:16837": "RV_9,086.02a pra te madāso madirāsa āśavo 'sṛkṣata rathyāso yathā pṛthak /",
  "GV01rvh1-10u:16838": "RV_9,086.02c dhenur na vatsam payasābhi vajriṇam indram indavo madhumanta ūrmayaḥ //",
  "GV01rvh1-10u:16839": "RV_9,086.03a atyo na hiyāno abhi vājam arṣa svarvit kośaṃ divo adrimātaram /",
  "GV01rvh1-10u:16840": "RV_9,086.03c vṛṣā pavitre adhi sāno avyaye somaḥ punāna indriyāya dhāyase //",
  "GV01rvh1-10u:16841": "RV_9,086.04a pra ta āśvinīḥ pavamāna dhījuvo divyā asṛgran payasā dharīmaṇi /",
  "GV01rvh1-10u:16842": "RV_9,086.04c prāntar ṛṣaya sthāvirīr asṛkṣata ye tvā mṛjanty ṛṣiṣāṇa vedhasaḥ //",
  "GV01rvh1-10u:16843": "RV_9,086.05a viśvā dhāmāni viśvacakṣa ṛbhvasaḥ prabhos te sataḥ pari yanti ketavaḥ /",
  "GV01rvh1-10u:16844": "RV_9,086.05c vyānaśiḥ pavase soma dharmabhiḥ patir viśvasya bhuvanasya rājasi //",
  "GV01rvh1-10u:16845": "RV_9,086.06a ubhayataḥ pavamānasya raśmayo dhruvasya sataḥ pari yanti ketavaḥ /",
  "GV01rvh1-10u:16846": "RV_9,086.06c yadī pavitre adhi mṛjyate hariḥ sattā ni yonā kalaśeṣu sīdati //",
  "GV01rvh1-10u:16847": "RV_9,086.07a yajñasya ketuḥ pavate svadhvaraḥ somo devānām upa yāti niṣkṛtam /",
  "GV01rvh1-10u:16848": "RV_9,086.07c sahasradhāraḥ pari kośam arṣati vṛṣā pavitram aty eti roruvat //",
  "GV01rvh1-10u:16849": "RV_9,086.08a rājā samudraṃ nadyo vi gāhate 'pām ūrmiṃ sacate sindhuṣu śritaḥ /",
  "GV01rvh1-10u:16850": "RV_9,086.08c adhy asthāt sānu pavamāno avyayaṃ nābhā pṛthivyā dharuṇo maho divaḥ //",
  "GV01rvh1-10u:16851": "RV_9,086.09a divo na sānu stanayann acikradad dyauś ca yasya pṛthivī ca dharmabhiḥ /",
  "GV01rvh1-10u:16852": "RV_9,086.09c indrasya sakhyam pavate vivevidat somaḥ punānaḥ kalaśeṣu sīdati //",
  "GV01rvh1-10u:16853": "RV_9,086.10a jyotir yajñasya pavate madhu priyam pitā devānāṃ janitā vibhūvasuḥ /",
  "GV01rvh1-10u:16854": "RV_9,086.10c dadhāti ratnaṃ svadhayor apīcyam madintamo matsara indriyo rasaḥ //",
  "GV01rvh1-10u:16855": "RV_9,086.11a abhikrandan kalaśaṃ vājy arṣati patir divaḥ śatadhāro vicakṣaṇaḥ /",
  "GV01rvh1-10u:16856": "RV_9,086.11c harir mitrasya sadaneṣu sīdati marmṛjāno 'vibhiḥ sindhubhir vṛṣā //",
  "GV01rvh1-10u:16857": "RV_9,086.12a agre sindhūnām pavamāno arṣaty agre vāco agriyo goṣu gacchati /",
  "GV01rvh1-10u:16858": "RV_9,086.12c agre vājasya bhajate mahādhanaṃ svāyudhaḥ sotṛbhiḥ pūyate vṛṣā //",
  "GV01rvh1-10u:16859": "RV_9,086.13a ayam matavāñ chakuno yathā hito 'vye sasāra pavamāna ūrmiṇā /",
  "GV01rvh1-10u:16860": "RV_9,086.13c tava kratvā rodasī antarā kave śucir dhiyā pavate soma indra te //",
  "GV01rvh1-10u:16861": "RV_9,086.14a drāpiṃ vasāno yajato divispṛśam antarikṣaprā bhuvaneṣv arpitaḥ /",
  "GV01rvh1-10u:16862": "RV_9,086.14c svar jajñāno nabhasābhy akramīt pratnam asya pitaram ā vivāsati //",
  "GV01rvh1-10u:16863": "RV_9,086.15a so asya viśe mahi śarma yacchati yo asya dhāma prathamaṃ vyānaśe /",
  "GV01rvh1-10u:16864": "RV_9,086.15c padaṃ yad asya parame vyomany ato viśvā abhi saṃ yāti saṃyataḥ //",
  "GV01rvh1-10u:16865": "RV_9,086.16a pro ayāsīd indur indrasya niṣkṛtaṃ sakhā sakhyur na pra mināti saṃgiram /",
  "GV01rvh1-10u:16866": "RV_9,086.16c marya iva yuvatibhiḥ sam arṣati somaḥ kalaśe śatayāmnā pathā //",
  "GV01rvh1-10u:16867": "RV_9,086.17a pra vo dhiyo mandrayuvo vipanyuvaḥ panasyuvaḥ saṃvasaneṣv akramuḥ /",
  "GV01rvh1-10u:16868": "RV_9,086.17c somam manīṣā abhy anūṣata stubho 'bhi dhenavaḥ payasem aśiśrayuḥ //",
  "GV01rvh1-10u:16869": "RV_9,086.18a ā naḥ soma saṃyatam pipyuṣīm iṣam indo pavasva pavamāno asridham /",
  "GV01rvh1-10u:16870": "RV_9,086.18c yā no dohate trir ahann asaścuṣī kṣumad vājavan madhumat suvīryam //",
  "GV01rvh1-10u:16871": "RV_9,086.19a vṛṣā matīnām pavate vicakṣaṇaḥ somo ahnaḥ pratarītoṣaso divaḥ /",
  "GV01rvh1-10u:16872": "RV_9,086.19c krāṇā sindhūnāṃ kalaśāṃ avīvaśad indrasya hārdy āviśan manīṣibhiḥ //",
  "GV01rvh1-10u:16873": "RV_9,086.20a manīṣibhiḥ pavate pūrvyaḥ kavir nṛbhir yataḥ pari kośāṃ acikradat /",
  "GV01rvh1-10u:16874": "RV_9,086.20c tritasya nāma janayan madhu kṣarad indrasya vāyoḥ sakhyāya kartave //",
  "GV01rvh1-10u:16875": "RV_9,086.21a ayam punāna uṣaso vi rocayad ayaṃ sindhubhyo abhavad u lokakṛt /",
  "GV01rvh1-10u:16876": "RV_9,086.21c ayaṃ triḥ sapta duduhāna āśiraṃ somo hṛde pavate cāru matsaraḥ //",
  "GV01rvh1-10u:16877": "RV_9,086.22a pavasva soma divyeṣu dhāmasu sṛjāna indo kalaśe pavitra ā /",
  "GV01rvh1-10u:16878": "RV_9,086.22c sīdann indrasya jaṭhare kanikradan nṛbhir yataḥ sūryam ārohayo divi //",
  "GV01rvh1-10u:16879": "RV_9,086.23a adribhiḥ sutaḥ pavase pavitra āṃ indav indrasya jaṭhareṣv āviśan /",
  "GV01rvh1-10u:16880": "RV_9,086.23c tvaṃ nṛcakṣā abhavo vicakṣaṇa soma gotram aṅgirobhyo 'vṛṇor apa //",
  "GV01rvh1-10u:16881": "RV_9,086.24a tvāṃ soma pavamānaṃ svādhyo 'nu viprāso amadann avasyavaḥ /",
  "GV01rvh1-10u:16882": "RV_9,086.24c tvāṃ suparṇa ābharad divas parīndo viśvābhir matibhiḥ pariṣkṛtam //",
  "GV01rvh1-10u:16883": "RV_9,086.25a avye punānam pari vāra ūrmiṇā hariṃ navante abhi sapta dhenavaḥ /",
  "GV01rvh1-10u:16884": "RV_9,086.25c apām upasthe adhy āyavaḥ kavim ṛtasya yonā mahiṣā aheṣata //",
  "GV01rvh1-10u:16885": "RV_9,086.26a induḥ punāno ati gāhate mṛdho viśvāni kṛṇvan supathāni yajyave /",
  "GV01rvh1-10u:16886": "RV_9,086.26c gāḥ kṛṇvāno nirṇijaṃ haryataḥ kavir atyo na krīḷan pari vāram arṣati //",
  "GV01rvh1-10u:16887": "RV_9,086.27a asaścataḥ śatadhārā abhiśriyo hariṃ navante 'va tā udanyuvaḥ /",
  "GV01rvh1-10u:16888": "RV_9,086.27c kṣipo mṛjanti pari gobhir āvṛtaṃ tṛtīye pṛṣṭhe adhi rocane divaḥ //",
  "GV01rvh1-10u:16889": "RV_9,086.28a tavemāḥ prajā divyasya retasas tvaṃ viśvasya bhuvanasya rājasi /",
  "GV01rvh1-10u:16890": "RV_9,086.28c athedaṃ viśvam pavamāna te vaśe tvam indo prathamo dhāmadhā asi //",
  "GV01rvh1-10u:16891": "RV_9,086.29a tvaṃ samudro asi viśvavit kave tavemāḥ pañca pradiśo vidharmaṇi /",
  "GV01rvh1-10u:16892": "RV_9,086.29c tvaṃ dyāṃ ca pṛthivīṃ cāti jabhriṣe tava jyotīṃṣi pavamāna sūryaḥ //",
  "GV01rvh1-10u:16893": "RV_9,086.30a tvam pavitre rajaso vidharmaṇi devebhyaḥ soma pavamāna pūyase /",
  "GV01rvh1-10u:16894": "RV_9,086.30c tvām uśijaḥ prathamā agṛbhṇata tubhyemā viśvā bhuvanāni yemire //",
  "GV01rvh1-10u:16895": "RV_9,086.31a pra rebha ety ati vāram avyayaṃ vṛṣā vaneṣv ava cakradad dhariḥ /",
  "GV01rvh1-10u:16896": "RV_9,086.31c saṃ dhītayo vāvaśānā anūṣata śiśuṃ rihanti matayaḥ panipnatam //",
  "GV01rvh1-10u:16897": "RV_9,086.32a sa sūryasya raśmibhiḥ pari vyata tantuṃ tanvānas trivṛtaṃ yathā vide /",
  "GV01rvh1-10u:16898": "RV_9,086.32c nayann ṛtasya praśiṣo navīyasīḥ patir janīnām upa yāti niṣkṛtam //",
  "GV01rvh1-10u:16899": "RV_9,086.33a rājā sindhūnām pavate patir diva ṛtasya yāti pathibhiḥ kanikradat /",
  "GV01rvh1-10u:16900": "RV_9,086.33c sahasradhāraḥ pari ṣicyate hariḥ punāno vācaṃ janayann upāvasuḥ //",
  "GV01rvh1-10u:16901": "RV_9,086.34a pavamāna mahy arṇo vi dhāvasi sūro na citro avyayāni pavyayā /",
  "GV01rvh1-10u:16902": "RV_9,086.34c gabhastipūto nṛbhir adribhiḥ suto mahe vājāya dhanyāya dhanvasi //",
  "GV01rvh1-10u:16903": "RV_9,086.35a iṣam ūrjam pavamānābhy arṣasi śyeno na vaṃsu kalaśeṣu sīdasi /",
  "GV01rvh1-10u:16904": "RV_9,086.35c indrāya madvā madyo madaḥ suto divo viṣṭambha upamo vicakṣaṇaḥ //",
  "GV01rvh1-10u:16905": "RV_9,086.36a sapta svasāro abhi mātaraḥ śiśuṃ navaṃ jajñānaṃ jenyaṃ vipaścitam /",
  "GV01rvh1-10u:16906": "RV_9,086.36c apāṃ gandharvaṃ divyaṃ nṛcakṣasaṃ somaṃ viśvasya bhuvanasya rājase //",
  "GV01rvh1-10u:16907": "RV_9,086.37a īśāna imā bhuvanāni vīyase yujāna indo haritaḥ suparṇyaḥ /",
  "GV01rvh1-10u:16908": "RV_9,086.37c tās te kṣarantu madhumad ghṛtam payas tava vrate soma tiṣṭhantu kṛṣṭayaḥ //",
  "GV01rvh1-10u:16909": "RV_9,086.38a tvaṃ nṛcakṣā asi soma viśvataḥ pavamāna vṛṣabha tā vi dhāvasi /",
  "GV01rvh1-10u:16910": "RV_9,086.38c sa naḥ pavasva vasumad dhiraṇyavad vayaṃ syāma bhuvaneṣu jīvase //",
  "GV01rvh1-10u:16911": "RV_9,086.39a govit pavasva vasuvid dhiraṇyavid retodhā indo bhuvaneṣv arpitaḥ /",
  "GV01rvh1-10u:16912": "RV_9,086.39c tvaṃ suvīro asi soma viśvavit taṃ tvā viprā upa girema āsate //",
  "GV01rvh1-10u:16913": "RV_9,086.40a un madhva ūrmir vananā atiṣṭhipad apo vasāno mahiṣo vi gāhate /",
  "GV01rvh1-10u:16914": "RV_9,086.40c rājā pavitraratho vājam āruhat sahasrabhṛṣṭir jayati śravo bṛhat //",
  "GV01rvh1-10u:16915": "RV_9,086.41a sa bhandanā ud iyarti prajāvatīr viśvāyur viśvāḥ subharā ahardivi /",
  "GV01rvh1-10u:16916": "RV_9,086.41c brahma prajāvad rayim aśvapastyam pīta indav indram asmabhyaṃ yācatāt //",
  "GV01rvh1-10u:16917": "RV_9,086.42a so agre ahnāṃ harir haryato madaḥ pra cetasā cetayate anu dyubhiḥ /",
  "GV01rvh1-10u:16918": "RV_9,086.42c dvā janā yātayann antar īyate narā ca śaṃsaṃ daivyaṃ ca dhartari //",
  "GV01rvh1-10u:16919": "RV_9,086.43a añjate vy añjate sam añjate kratuṃ rihanti madhunābhy añjate /",
  "GV01rvh1-10u:16920": "RV_9,086.43c sindhor ucchvāse patayantam ukṣaṇaṃ hiraṇyapāvāḥ paśum āsu gṛbhṇate //",
  "GV01rvh1-10u:16921": "RV_9,086.44a vipaścite pavamānāya gāyata mahī na dhārāty andho arṣati /",
  "GV01rvh1-10u:16922": "RV_9,086.44c ahir na jūrṇām ati sarpati tvacam atyo na krīḷann asarad vṛṣā hariḥ //",
  "GV01rvh1-10u:16923": "RV_9,086.45a agrego rājāpyas taviṣyate vimāno ahnām bhuvaneṣv arpitaḥ /",
  "GV01rvh1-10u:16924": "RV_9,086.45c harir ghṛtasnuḥ sudṛśīko arṇavo jyotīrathaḥ pavate rāya okyaḥ //",
  "GV01rvh1-10u:16925": "RV_9,086.46a asarji skambho diva udyato madaḥ pari tridhātur bhuvanāny arṣati /",
  "GV01rvh1-10u:16926": "RV_9,086.46c aṃśuṃ rihanti matayaḥ panipnataṃ girā yadi nirṇijam ṛgmiṇo yayuḥ //",
  "GV01rvh1-10u:16927": "RV_9,086.47a pra te dhārā aty aṇvāni meṣyaḥ punānasya saṃyato yanti raṃhayaḥ /",
  "GV01rvh1-10u:16928": "RV_9,086.47c yad gobhir indo camvoḥ samajyasa ā suvānaḥ soma kalaśeṣu sīdasi //",
  "GV01rvh1-10u:16929": "RV_9,086.48a pavasva soma kratuvin na ukthyo 'vyo vāre pari dhāva madhu priyam /",
  "GV01rvh1-10u:16930": "RV_9,086.48c jahi viśvān rakṣasa indo atriṇo bṛhad vadema vidathe suvīrāḥ //",
  "GV01rvh1-10u:16931": "RV_9,087.01a pra tu drava pari kośaṃ ni ṣīda nṛbhiḥ punāno abhi vājam arṣa /",
  "GV01rvh1-10u:16932": "RV_9,087.01c aśvaṃ na tvā vājinam marjayanto 'cchā barhī raśanābhir nayanti //",
  "GV01rvh1-10u:16933": "RV_9,087.02a svāyudhaḥ pavate deva indur aśastihā vṛjanaṃ rakṣamāṇaḥ /",
  "GV01rvh1-10u:16934": "RV_9,087.02c pitā devānāṃ janitā sudakṣo viṣṭambho divo dharuṇaḥ pṛthivyāḥ //",
  "GV01rvh1-10u:16935": "RV_9,087.03a ṛṣir vipraḥ puraetā janānām ṛbhur dhīra uśanā kāvyena /",
  "GV01rvh1-10u:16936": "RV_9,087.03c sa cid viveda nihitaṃ yad āsām apīcyaṃ guhyaṃ nāma gonām //",
  "GV01rvh1-10u:16937": "RV_9,087.04a eṣa sya te madhumāṃ indra somo vṛṣā vṛṣṇe pari pavitre akṣāḥ /",
  "GV01rvh1-10u:16938": "RV_9,087.04c sahasrasāḥ śatasā bhūridāvā śaśvattamam barhir ā vājy asthāt //",
  "GV01rvh1-10u:16939": "RV_9,087.05a ete somā abhi gavyā sahasrā mahe vājāyāmṛtāya śravāṃsi /",
  "GV01rvh1-10u:16940": "RV_9,087.05c pavitrebhiḥ pavamānā asṛgrañ chravasyavo na pṛtanājo atyāḥ //",
  "GV01rvh1-10u:16941": "RV_9,087.06a pari hi ṣmā puruhūto janānāṃ viśvāsarad bhojanā pūyamānaḥ /",
  "GV01rvh1-10u:16942": "RV_9,087.06c athā bhara śyenabhṛta prayāṃsi rayiṃ tuñjāno abhi vājam arṣa //",
  "GV01rvh1-10u:16943": "RV_9,087.07a eṣa suvānaḥ pari somaḥ pavitre sargo na sṛṣṭo adadhāvad arvā /",
  "GV01rvh1-10u:16944": "RV_9,087.07c tigme śiśāno mahiṣo na śṛṅge gā gavyann abhi śūro na satvā //",
  "GV01rvh1-10u:16945": "RV_9,087.08a eṣā yayau paramād antar adreḥ kūcit satīr ūrve gā viveda /",
  "GV01rvh1-10u:16946": "RV_9,087.08c divo na vidyut stanayanty abhraiḥ somasya te pavata indra dhārā //",
  "GV01rvh1-10u:16947": "RV_9,087.09a uta sma rāśim pari yāsi gonām indreṇa soma saratham punānaḥ /",
  "GV01rvh1-10u:16948": "RV_9,087.09c pūrvīr iṣo bṛhatīr jīradāno śikṣā śacīvas tava tā upaṣṭut //",
  "GV01rvh1-10u:16949": "RV_9,088.01a ayaṃ soma indra tubhyaṃ sunve tubhyam pavate tvam asya pāhi /",
  "GV01rvh1-10u:16950": "RV_9,088.01c tvaṃ ha yaṃ cakṛṣe tvaṃ vavṛṣa indum madāya yujyāya somam //",
  "GV01rvh1-10u:16951": "RV_9,088.02a sa īṃ ratho na bhuriṣāḷ ayoji mahaḥ purūṇi sātaye vasūni /",
  "GV01rvh1-10u:16952": "RV_9,088.02c ād īṃ viśvā nahuṣyāṇi jātā svarṣātā vana ūrdhvā navanta //",
  "GV01rvh1-10u:16953": "RV_9,088.03a vāyur na yo niyutvāṃ iṣṭayāmā nāsatyeva hava ā śambhaviṣṭhaḥ /",
  "GV01rvh1-10u:16954": "RV_9,088.03c viśvavāro draviṇodā iva tman pūṣeva dhījavano 'si soma //",
  "GV01rvh1-10u:16955": "RV_9,088.04a indro na yo mahā karmāṇi cakrir hantā vṛtrāṇām asi soma pūrbhit /",
  "GV01rvh1-10u:16956": "RV_9,088.04c paidvo na hi tvam ahināmnāṃ hantā viśvasyāsi soma dasyoḥ //",
  "GV01rvh1-10u:16957": "RV_9,088.05a agnir na yo vana ā sṛjyamāno vṛthā pājāṃsi kṛṇute nadīṣu /",
  "GV01rvh1-10u:16958": "RV_9,088.05c jano na yudhvā mahata upabdir iyarti somaḥ pavamāna ūrmim //",
  "GV01rvh1-10u:16959": "RV_9,088.06a ete somā ati vārāṇy avyā divyā na kośāso abhravarṣāḥ /",
  "GV01rvh1-10u:16960": "RV_9,088.06c vṛthā samudraṃ sindhavo na nīcīḥ sutāso abhi kalaśāṃ asṛgran //",
  "GV01rvh1-10u:16961": "RV_9,088.07a śuṣmī śardho na mārutam pavasvānabhiśastā divyā yathā viṭ /",
  "GV01rvh1-10u:16962": "RV_9,088.07c āpo na makṣū sumatir bhavā naḥ sahasrāpsāḥ pṛtanāṣāṇ na yajñaḥ //",
  "GV01rvh1-10u:16963": "RV_9,088.08a rājño nu te varuṇasya vratāni bṛhad gabhīraṃ tava soma dhāma /",
  "GV01rvh1-10u:16964": "RV_9,088.08c śuciṣ ṭvam asi priyo na mitro dakṣāyyo aryamevāsi soma //",
  "GV01rvh1-10u:16965": "RV_9,089.01a pro sya vahniḥ pathyābhir asyān divo na vṛṣṭiḥ pavamāno akṣāḥ /",
  "GV01rvh1-10u:16966": "RV_9,089.01c sahasradhāro asadan ny asme mātur upasthe vana ā ca somaḥ //",
  "GV01rvh1-10u:16967": "RV_9,089.02a rājā sindhūnām avasiṣṭa vāsa ṛtasya nāvam āruhad rajiṣṭhām /",
  "GV01rvh1-10u:16968": "RV_9,089.02c apsu drapso vāvṛdhe śyenajūto duha īm pitā duha īm pitur jām //",
  "GV01rvh1-10u:16969": "RV_9,089.03a siṃhaṃ nasanta madhvo ayāsaṃ harim aruṣaṃ divo asya patim /",
  "GV01rvh1-10u:16970": "RV_9,089.03c śūro yutsu prathamaḥ pṛcchate gā asya cakṣasā pari pāty ukṣā //",
  "GV01rvh1-10u:16971": "RV_9,089.04a madhupṛṣṭhaṃ ghoram ayāsam aśvaṃ rathe yuñjanty urucakra ṛṣvam /",
  "GV01rvh1-10u:16972": "RV_9,089.04c svasāra īṃ jāmayo marjayanti sanābhayo vājinam ūrjayanti //",
  "GV01rvh1-10u:16973": "RV_9,089.05a catasra īṃ ghṛtaduhaḥ sacante samāne antar dharuṇe niṣattāḥ /",
  "GV01rvh1-10u:16974": "RV_9,089.05c tā īm arṣanti namasā punānās tā īṃ viśvataḥ pari ṣanti pūrvīḥ //",
  "GV01rvh1-10u:16975": "RV_9,089.06a viṣṭambho divo dharuṇaḥ pṛthivyā viśvā uta kṣitayo haste asya /",
  "GV01rvh1-10u:16976": "RV_9,089.06c asat ta utso gṛṇate niyutvān madhvo aṃśuḥ pavata indriyāya //",
  "GV01rvh1-10u:16977": "RV_9,089.07a vanvann avāto abhi devavītim indrāya soma vṛtrahā pavasva /",
  "GV01rvh1-10u:16978": "RV_9,089.07c śagdhi mahaḥ puruścandrasya rāyaḥ suvīryasya patayaḥ syāma //",
  "GV01rvh1-10u:16979": "RV_9,090.01a pra hinvāno janitā rodasyo ratho na vājaṃ saniṣyann ayāsīt /",
  "GV01rvh1-10u:16980": "RV_9,090.01c indraṃ gacchann āyudhā saṃśiśāno viśvā vasu hastayor ādadhānaḥ //",
  "GV01rvh1-10u:16981": "RV_9,090.02a abhi tripṛṣṭhaṃ vṛṣaṇaṃ vayodhām āṅgūṣāṇām avāvaśanta vāṇīḥ /",
  "GV01rvh1-10u:16982": "RV_9,090.02c vanā vasāno varuṇo na sindhūn vi ratnadhā dayate vāryāṇi //",
  "GV01rvh1-10u:16983": "RV_9,090.03a śūragrāmaḥ sarvavīraḥ sahāvāñ jetā pavasva sanitā dhanāni /",
  "GV01rvh1-10u:16984": "RV_9,090.03c tigmāyudhaḥ kṣipradhanvā samatsv aṣāḷhaḥ sāhvān pṛtanāsu śatrūn //",
  "GV01rvh1-10u:16985": "RV_9,090.04a urugavyūtir abhayāni kṛṇvan samīcīne ā pavasvā purandhī /",
  "GV01rvh1-10u:16986": "RV_9,090.04c apaḥ siṣāsann uṣasaḥ svar gāḥ saṃ cikrado maho asmabhyaṃ vājān //",
  "GV01rvh1-10u:16987": "RV_9,090.05a matsi soma varuṇam matsi mitram matsīndram indo pavamāna viṣṇum /",
  "GV01rvh1-10u:16988": "RV_9,090.05c matsi śardho mārutam matsi devān matsi mahām indram indo madāya //",
  "GV01rvh1-10u:16989": "RV_9,090.06a evā rājeva kratumāṃ amena viśvā ghanighnad duritā pavasva /",
  "GV01rvh1-10u:16990": "RV_9,090.06c indo sūktāya vacase vayo dhā yūyam pāta svastibhiḥ sadā naḥ //",
  "GV01rvh1-10u:16991": "RV_9,091.01a asarji vakvā rathye yathājau dhiyā manotā prathamo manīṣī /",
  "GV01rvh1-10u:16992": "RV_9,091.01c daśa svasāro adhi sāno avye 'janti vahniṃ sadanāny accha //",
  "GV01rvh1-10u:16993": "RV_9,091.02a vītī janasya divyasya kavyair adhi suvāno nahuṣyebhir induḥ /",
  "GV01rvh1-10u:16994": "RV_9,091.02c pra yo nṛbhir amṛto martyebhir marmṛjāno 'vibhir gobhir adbhiḥ //",
  "GV01rvh1-10u:16995": "RV_9,091.03a vṛṣā vṛṣṇe roruvad aṃśur asmai pavamāno ruśad īrte payo goḥ /",
  "GV01rvh1-10u:16996": "RV_9,091.03c sahasram ṛkvā pathibhir vacovid adhvasmabhiḥ sūro aṇvaṃ vi yāti //",
  "GV01rvh1-10u:16997": "RV_9,091.04a rujā dṛḷhā cid rakṣasaḥ sadāṃsi punāna inda ūrṇuhi vi vājān /",
  "GV01rvh1-10u:16998": "RV_9,091.04c vṛścopariṣṭāt tujatā vadhena ye anti dūrād upanāyam eṣām //",
  "GV01rvh1-10u:16999": "RV_9,091.05a sa pratnavan navyase viśvavāra sūktāya pathaḥ kṛṇuhi prācaḥ /",
  "GV01rvh1-10u:17000": "RV_9,091.05c ye duḥṣahāso vanuṣā bṛhantas tāṃs te aśyāma purukṛt purukṣo //",
  "GV01rvh1-10u:17001": "RV_9,091.06a evā punāno apaḥ svar gā asmabhyaṃ tokā tanayāni bhūri /",
  "GV01rvh1-10u:17002": "RV_9,091.06c śaṃ naḥ kṣetram uru jyotīṃṣi soma jyoṅ naḥ sūryaṃ dṛśaye rirīhi //",
  "GV01rvh1-10u:17003": "RV_9,092.01a pari suvāno harir aṃśuḥ pavitre ratho na sarji sanaye hiyānaḥ /",
  "GV01rvh1-10u:17004": "RV_9,092.01c āpac chlokam indriyam pūyamānaḥ prati devāṃ ajuṣata prayobhiḥ //",
  "GV01rvh1-10u:17005": "RV_9,092.02a acchā nṛcakṣā asarat pavitre nāma dadhānaḥ kavir asya yonau /",
  "GV01rvh1-10u:17006": "RV_9,092.02c sīdan hoteva sadane camūṣūpem agmann ṛṣayaḥ sapta viprāḥ //",
  "GV01rvh1-10u:17007": "RV_9,092.03a pra sumedhā gātuvid viśvadevaḥ somaḥ punānaḥ sada eti nityam /",
  "GV01rvh1-10u:17008": "RV_9,092.03c bhuvad viśveṣu kāvyeṣu rantānu janān yatate pañca dhīraḥ //",
  "GV01rvh1-10u:17009": "RV_9,092.04a tava tye soma pavamāna niṇye viśve devās traya ekādaśāsaḥ /",
  "GV01rvh1-10u:17010": "RV_9,092.04c daśa svadhābhir adhi sāno avye mṛjanti tvā nadyaḥ sapta yahvīḥ //",
  "GV01rvh1-10u:17011": "RV_9,092.05a tan nu satyam pavamānasyāstu yatra viśve kāravaḥ saṃnasanta /",
  "GV01rvh1-10u:17012": "RV_9,092.05c jyotir yad ahne akṛṇod u lokam prāvan manuṃ dasyave kar abhīkam //",
  "GV01rvh1-10u:17013": "RV_9,092.06a pari sadmeva paśumānti hotā rājā na satyaḥ samitīr iyānaḥ /",
  "GV01rvh1-10u:17014": "RV_9,092.06c somaḥ punānaḥ kalaśāṃ ayāsīt sīdan mṛgo na mahiṣo vaneṣu //",
  "GV01rvh1-10u:17015": "RV_9,093.01a sākamukṣo marjayanta svasāro daśa dhīrasya dhītayo dhanutrīḥ /",
  "GV01rvh1-10u:17016": "RV_9,093.01c hariḥ pary adravaj jāḥ sūryasya droṇaṃ nanakṣe atyo na vājī //",
  "GV01rvh1-10u:17017": "RV_9,093.02a sam mātṛbhir na śiśur vāvaśāno vṛṣā dadhanve puruvāro adbhiḥ /",
  "GV01rvh1-10u:17018": "RV_9,093.02c maryo na yoṣām abhi niṣkṛtaṃ yan saṃ gacchate kalaśa usriyābhiḥ //",
  "GV01rvh1-10u:17019": "RV_9,093.03a uta pra pipya ūdhar aghnyāyā indur dhārābhiḥ sacate sumedhāḥ /",
  "GV01rvh1-10u:17020": "RV_9,093.03c mūrdhānaṃ gāvaḥ payasā camūṣv abhi śrīṇanti vasubhir na niktaiḥ //",
  "GV01rvh1-10u:17021": "RV_9,093.04a sa no devebhiḥ pavamāna radendo rayim aśvinaṃ vāvaśānaḥ /",
  "GV01rvh1-10u:17022": "RV_9,093.04c rathirāyatām uśatī purandhir asmadryag ā dāvane vasūnām //",
  "GV01rvh1-10u:17023": "RV_9,093.05a nū no rayim upa māsva nṛvantam punāno vātāpyaṃ viśvaścandram /",
  "GV01rvh1-10u:17024": "RV_9,093.05c pra vanditur indo tāry āyuḥ prātar makṣū dhiyāvasur jagamyāt //",
  "GV01rvh1-10u:17025": "RV_9,094.01a adhi yad asmin vājinīva śubha spardhante dhiyaḥ sūrye na viśaḥ /",
  "GV01rvh1-10u:17026": "RV_9,094.01c apo vṛṇānaḥ pavate kavīyan vrajaṃ na paśuvardhanāya manma //",
  "GV01rvh1-10u:17027": "RV_9,094.02a dvitā vyūrṇvann amṛtasya dhāma svarvide bhuvanāni prathanta /",
  "GV01rvh1-10u:17028": "RV_9,094.02c dhiyaḥ pinvānāḥ svasare na gāva ṛtāyantīr abhi vāvaśra indum //",
  "GV01rvh1-10u:17029": "RV_9,094.03a pari yat kaviḥ kāvyā bharate śūro na ratho bhuvanāni viśvā /",
  "GV01rvh1-10u:17030": "RV_9,094.03c deveṣu yaśo martāya bhūṣan dakṣāya rāyaḥ purubhūṣu navyaḥ //",
  "GV01rvh1-10u:17031": "RV_9,094.04a śriye jātaḥ śriya ā nir iyāya śriyaṃ vayo jaritṛbhyo dadhāti /",
  "GV01rvh1-10u:17032": "RV_9,094.04c śriyaṃ vasānā amṛtatvam āyan bhavanti satyā samithā mitadrau //",
  "GV01rvh1-10u:17033": "RV_9,094.05a iṣam ūrjam abhy arṣāśvaṃ gām uru jyotiḥ kṛṇuhi matsi devān /",
  "GV01rvh1-10u:17034": "RV_9,094.05c viśvāni hi suṣahā tāni tubhyam pavamāna bādhase soma śatrūn //",
  "GV01rvh1-10u:17035": "RV_9,095.01a kanikranti harir ā sṛjyamānaḥ sīdan vanasya jaṭhare punānaḥ /",
  "GV01rvh1-10u:17036": "RV_9,095.01c nṛbhir yataḥ kṛṇute nirṇijaṃ gā ato matīr janayata svadhābhiḥ //",
  "GV01rvh1-10u:17037": "RV_9,095.02a hariḥ sṛjānaḥ pathyām ṛtasyeyarti vācam ariteva nāvam /",
  "GV01rvh1-10u:17038": "RV_9,095.02c devo devānāṃ guhyāni nāmāviṣ kṛṇoti barhiṣi pravāce //",
  "GV01rvh1-10u:17039": "RV_9,095.03a apām ived ūrmayas tarturāṇāḥ pra manīṣā īrate somam accha /",
  "GV01rvh1-10u:17040": "RV_9,095.03c namasyantīr upa ca yanti saṃ cā ca viśanty uśatīr uśantam //",
  "GV01rvh1-10u:17041": "RV_9,095.04a tam marmṛjānam mahiṣaṃ na sānāv aṃśuṃ duhanty ukṣaṇaṃ giriṣṭhām /",
  "GV01rvh1-10u:17042": "RV_9,095.04c taṃ vāvaśānam matayaḥ sacante trito bibharti varuṇaṃ samudre //",
  "GV01rvh1-10u:17043": "RV_9,095.05a iṣyan vācam upavakteva hotuḥ punāna indo vi ṣyā manīṣām /",
  "GV01rvh1-10u:17044": "RV_9,095.05c indraś ca yat kṣayathaḥ saubhagāya suvīryasya patayaḥ syāma //",
  "GV01rvh1-10u:17045": "RV_9,096.01a pra senānīḥ śūro agre rathānāṃ gavyann eti harṣate asya senā /",
  "GV01rvh1-10u:17046": "RV_9,096.01c bhadrān kṛṇvann indrahavān sakhibhya ā somo vastrā rabhasāni datte //",
  "GV01rvh1-10u:17047": "RV_9,096.02a sam asya hariṃ harayo mṛjanty aśvahayair aniśitaṃ namobhiḥ /",
  "GV01rvh1-10u:17048": "RV_9,096.02c ā tiṣṭhati ratham indrasya sakhā vidvāṃ enā sumatiṃ yāty accha //",
  "GV01rvh1-10u:17049": "RV_9,096.03a sa no deva devatāte pavasva mahe soma psarasa indrapānaḥ /",
  "GV01rvh1-10u:17050": "RV_9,096.03c kṛṇvann apo varṣayan dyām utemām uror ā no varivasyā punānaḥ //",
  "GV01rvh1-10u:17051": "RV_9,096.04a ajītaye 'hataye pavasva svastaye sarvatātaye bṛhate /",
  "GV01rvh1-10u:17052": "RV_9,096.04c tad uśanti viśva ime sakhāyas tad ahaṃ vaśmi pavamāna soma //",
  "GV01rvh1-10u:17053": "RV_9,096.05a somaḥ pavate janitā matīnāṃ janitā divo janitā pṛthivyāḥ /",
  "GV01rvh1-10u:17054": "RV_9,096.05c janitāgner janitā sūryasya janitendrasya janitota viṣṇoḥ //",
  "GV01rvh1-10u:17055": "RV_9,096.06a brahmā devānām padavīḥ kavīnām ṛṣir viprāṇām mahiṣo mṛgāṇām /",
  "GV01rvh1-10u:17056": "RV_9,096.06c śyeno gṛdhrāṇāṃ svadhitir vanānāṃ somaḥ pavitram aty eti rebhan //",
  "GV01rvh1-10u:17057": "RV_9,096.07a prāvīvipad vāca ūrmiṃ na sindhur giraḥ somaḥ pavamāno manīṣāḥ /",
  "GV01rvh1-10u:17058": "RV_9,096.07c antaḥ paśyan vṛjanemāvarāṇy ā tiṣṭhati vṛṣabho goṣu jānan //",
  "GV01rvh1-10u:17059": "RV_9,096.08a sa matsaraḥ pṛtsu vanvann avātaḥ sahasraretā abhi vājam arṣa /",
  "GV01rvh1-10u:17060": "RV_9,096.08c indrāyendo pavamāno manīṣy aṃśor ūrmim īraya gā iṣaṇyan //",
  "GV01rvh1-10u:17061": "RV_9,096.09a pari priyaḥ kalaśe devavāta indrāya somo raṇyo madāya /",
  "GV01rvh1-10u:17062": "RV_9,096.09c sahasradhāraḥ śatavāja indur vājī na saptiḥ samanā jigāti //",
  "GV01rvh1-10u:17063": "RV_9,096.10a sa pūrvyo vasuvij jāyamāno mṛjāno apsu duduhāno adrau /",
  "GV01rvh1-10u:17064": "RV_9,096.10c abhiśastipā bhuvanasya rājā vidad gātum brahmaṇe pūyamānaḥ //",
  "GV01rvh1-10u:17065": "RV_9,096.11a tvayā hi naḥ pitaraḥ soma pūrve karmāṇi cakruḥ pavamāna dhīrāḥ /",
  "GV01rvh1-10u:17066": "RV_9,096.11c vanvann avātaḥ paridhīṃr aporṇu vīrebhir aśvair maghavā bhavā naḥ //",
  "GV01rvh1-10u:17067": "RV_9,096.12a yathāpavathā manave vayodhā amitrahā varivovid dhaviṣmān /",
  "GV01rvh1-10u:17068": "RV_9,096.12c evā pavasva draviṇaṃ dadhāna indre saṃ tiṣṭha janayāyudhāni //",
  "GV01rvh1-10u:17069": "RV_9,096.13a pavasva soma madhumāṃ ṛtāvāpo vasāno adhi sāno avye /",
  "GV01rvh1-10u:17070": "RV_9,096.13c ava droṇāni ghṛtavānti sīda madintamo matsara indrapānaḥ //",
  "GV01rvh1-10u:17071": "RV_9,096.14a vṛṣṭiṃ divaḥ śatadhāraḥ pavasva sahasrasā vājayur devavītau /",
  "GV01rvh1-10u:17072": "RV_9,096.14c saṃ sindhubhiḥ kalaśe vāvaśānaḥ sam usriyābhiḥ pratiran na āyuḥ //",
  "GV01rvh1-10u:17073": "RV_9,096.15a eṣa sya somo matibhiḥ punāno 'tyo na vājī taratīd arātīḥ /",
  "GV01rvh1-10u:17074": "RV_9,096.15c payo na dugdham aditer iṣiram urv iva gātuḥ suyamo na voḷhā //",
  "GV01rvh1-10u:17075": "RV_9,096.16a svāyudhaḥ sotṛbhiḥ pūyamāno 'bhy arṣa guhyaṃ cāru nāma /",
  "GV01rvh1-10u:17076": "RV_9,096.16c abhi vājaṃ saptir iva śravasyābhi vāyum abhi gā deva soma //",
  "GV01rvh1-10u:17077": "RV_9,096.17a śiśuṃ jajñānaṃ haryatam mṛjanti śumbhanti vahnim maruto gaṇena /",
  "GV01rvh1-10u:17078": "RV_9,096.17c kavir gīrbhiḥ kāvyenā kaviḥ san somaḥ pavitram aty eti rebhan //",
  "GV01rvh1-10u:17079": "RV_9,096.18a ṛṣimanā ya ṛṣikṛt svarṣāḥ sahasraṇīthaḥ padavīḥ kavīnām /",
  "GV01rvh1-10u:17080": "RV_9,096.18c tṛtīyaṃ dhāma mahiṣaḥ siṣāsan somo virājam anu rājati ṣṭup //",
  "GV01rvh1-10u:17081": "RV_9,096.19a camūṣac chyenaḥ śakuno vibhṛtvā govindur drapsa āyudhāni bibhrat /",
  "GV01rvh1-10u:17082": "RV_9,096.19c apām ūrmiṃ sacamānaḥ samudraṃ turīyaṃ dhāma mahiṣo vivakti //",
  "GV01rvh1-10u:17083": "RV_9,096.20a maryo na śubhras tanvam mṛjāno 'tyo na sṛtvā sanaye dhanānām /",
  "GV01rvh1-10u:17084": "RV_9,096.20c vṛṣeva yūthā pari kośam arṣan kanikradac camvor ā viveśa //",
  "GV01rvh1-10u:17085": "RV_9,096.21a pavasvendo pavamāno mahobhiḥ kanikradat pari vārāṇy arṣa /",
  "GV01rvh1-10u:17086": "RV_9,096.21c krīḷañ camvor ā viśa pūyamāna indraṃ te raso madiro mamattu //",
  "GV01rvh1-10u:17087": "RV_9,096.22a prāsya dhārā bṛhatīr asṛgrann akto gobhiḥ kalaśāṃ ā viveśa /",
  "GV01rvh1-10u:17088": "RV_9,096.22c sāma kṛṇvan sāmanyo vipaścit krandann ety abhi sakhyur na jāmim //",
  "GV01rvh1-10u:17089": "RV_9,096.23a apaghnann eṣi pavamāna śatrūn priyāṃ na jāro abhigīta induḥ /",
  "GV01rvh1-10u:17090": "RV_9,096.23c sīdan vaneṣu śakuno na patvā somaḥ punānaḥ kalaśeṣu sattā //",
  "GV01rvh1-10u:17091": "RV_9,096.24a ā te rucaḥ pavamānasya soma yoṣeva yanti sudughāḥ sudhārāḥ /",
  "GV01rvh1-10u:17092": "RV_9,096.24c harir ānītaḥ puruvāro apsv acikradat kalaśe devayūnām //",
  "GV01rvh1-10u:17093": "RV_9,097.01a asya preṣā hemanā pūyamāno devo devebhiḥ sam apṛkta rasam /",
  "GV01rvh1-10u:17094": "RV_9,097.01c sutaḥ pavitram pary eti rebhan miteva sadma paśumānti hotā //",
  "GV01rvh1-10u:17095": "RV_9,097.02a bhadrā vastrā samanyā vasāno mahān kavir nivacanāni śaṃsan /",
  "GV01rvh1-10u:17096": "RV_9,097.02c ā vacyasva camvoḥ pūyamāno vicakṣaṇo jāgṛvir devavītau //",
  "GV01rvh1-10u:17097": "RV_9,097.03a sam u priyo mṛjyate sāno avye yaśastaro yaśasāṃ kṣaito asme /",
  "GV01rvh1-10u:17098": "RV_9,097.03c abhi svara dhanvā pūyamāno yūyam pāta svastibhiḥ sadā naḥ //",
  "GV01rvh1-10u:17099": "RV_9,097.04a pra gāyatābhy arcāma devān somaṃ hinota mahate dhanāya /",
  "GV01rvh1-10u:17100": "RV_9,097.04c svāduḥ pavāte ati vāram avyam ā sīdāti kalaśaṃ devayur naḥ //",
  "GV01rvh1-10u:17101": "RV_9,097.05a indur devānām upa sakhyam āyan sahasradhāraḥ pavate madāya /",
  "GV01rvh1-10u:17102": "RV_9,097.05c nṛbhi stavāno anu dhāma pūrvam agann indram mahate saubhagāya //",
  "GV01rvh1-10u:17103": "RV_9,097.06a stotre rāye harir arṣā punāna indram mado gacchatu te bharāya /",
  "GV01rvh1-10u:17104": "RV_9,097.06c devair yāhi sarathaṃ rādho acchā yūyam pāta svastibhiḥ sadā naḥ //",
  "GV01rvh1-10u:17105": "RV_9,097.07a pra kāvyam uśaneva bruvāṇo devo devānāṃ janimā vivakti /",
  "GV01rvh1-10u:17106": "RV_9,097.07c mahivrataḥ śucibandhuḥ pāvakaḥ padā varāho abhy eti rebhan //",
  "GV01rvh1-10u:17107": "RV_9,097.08a pra haṃsāsas tṛpalam manyum acchāmād astaṃ vṛṣagaṇā ayāsuḥ /",
  "GV01rvh1-10u:17108": "RV_9,097.08c āṅgūṣyam pavamānaṃ sakhāyo durmarṣaṃ sākam pra vadanti vāṇam //",
  "GV01rvh1-10u:17109": "RV_9,097.09a sa raṃhata urugāyasya jūtiṃ vṛthā krīḷantam mimate na gāvaḥ /",
  "GV01rvh1-10u:17110": "RV_9,097.09c parīṇasaṃ kṛṇute tigmaśṛṅgo divā harir dadṛśe naktam ṛjraḥ //",
  "GV01rvh1-10u:17111": "RV_9,097.10a indur vājī pavate gonyoghā indre somaḥ saha invan madāya /",
  "GV01rvh1-10u:17112": "RV_9,097.10c hanti rakṣo bādhate pary arātīr varivaḥ kṛṇvan vṛjanasya rājā //",
  "GV01rvh1-10u:17113": "RV_9,097.11a adha dhārayā madhvā pṛcānas tiro roma pavate adridugdhaḥ /",
  "GV01rvh1-10u:17114": "RV_9,097.11c indur indrasya sakhyaṃ juṣāṇo devo devasya matsaro madāya //",
  "GV01rvh1-10u:17115": "RV_9,097.12a abhi priyāṇi pavate punāno devo devān svena rasena pṛñcan /",
  "GV01rvh1-10u:17116": "RV_9,097.12c indur dharmāṇy ṛtuthā vasāno daśa kṣipo avyata sāno avye //",
  "GV01rvh1-10u:17117": "RV_9,097.13a vṛṣā śoṇo abhikanikradad gā nadayann eti pṛthivīm uta dyām /",
  "GV01rvh1-10u:17118": "RV_9,097.13c indrasyeva vagnur ā śṛṇva ājau pracetayann arṣati vācam emām //",
  "GV01rvh1-10u:17119": "RV_9,097.14a rasāyyaḥ payasā pinvamāna īrayann eṣi madhumantam aṃśum /",
  "GV01rvh1-10u:17120": "RV_9,097.14c pavamānaḥ saṃtanim eṣi kṛṇvann indrāya soma pariṣicyamānaḥ //",
  "GV01rvh1-10u:17121": "RV_9,097.15a evā pavasva madiro madāyodagrābhasya namayan vadhasnaiḥ /",
  "GV01rvh1-10u:17122": "RV_9,097.15c pari varṇam bharamāṇo ruśantaṃ gavyur no arṣa pari soma siktaḥ //",
  "GV01rvh1-10u:17123": "RV_9,097.16a juṣṭvī na indo supathā sugāny urau pavasva varivāṃsi kṛṇvan /",
  "GV01rvh1-10u:17124": "RV_9,097.16c ghaneva viṣvag duritāni vighnann adhi ṣṇunā dhanva sāno avye //",
  "GV01rvh1-10u:17125": "RV_9,097.17a vṛṣṭiṃ no arṣa divyāṃ jigatnum iḷāvatīṃ śaṅgayīṃ jīradānum /",
  "GV01rvh1-10u:17126": "RV_9,097.17c stukeva vītā dhanvā vicinvan bandhūṃr imāṃ avarāṃ indo vāyūn //",
  "GV01rvh1-10u:17127": "RV_9,097.18a granthiṃ na vi ṣya grathitam punāna ṛjuṃ ca gātuṃ vṛjinaṃ ca soma /",
  "GV01rvh1-10u:17128": "RV_9,097.18c atyo na krado harir ā sṛjāno maryo deva dhanva pastyāvān //",
  "GV01rvh1-10u:17129": "RV_9,097.19a juṣṭo madāya devatāta indo pari ṣṇunā dhanva sāno avye /",
  "GV01rvh1-10u:17130": "RV_9,097.19c sahasradhāraḥ surabhir adabdhaḥ pari srava vājasātau nṛṣahye //",
  "GV01rvh1-10u:17131": "RV_9,097.20a araśmāno ye 'rathā ayuktā atyāso na sasṛjānāsa ājau /",
  "GV01rvh1-10u:17132": "RV_9,097.20c ete śukrāso dhanvanti somā devāsas tāṃ upa yātā pibadhyai //",
  "GV01rvh1-10u:17133": "RV_9,097.21a evā na indo abhi devavītim pari srava nabho arṇaś camūṣu /",
  "GV01rvh1-10u:17134": "RV_9,097.21c somo asmabhyaṃ kāmyam bṛhantaṃ rayiṃ dadātu vīravantam ugram //",
  "GV01rvh1-10u:17135": "RV_9,097.22a takṣad yadī manaso venato vāg jyeṣṭhasya vā dharmaṇi kṣor anīke /",
  "GV01rvh1-10u:17136": "RV_9,097.22c ād īm āyan varam ā vāvaśānā juṣṭam patiṃ kalaśe gāva indum //",
  "GV01rvh1-10u:17137": "RV_9,097.23a pra dānudo divyo dānupinva ṛtam ṛtāya pavate sumedhāḥ /",
  "GV01rvh1-10u:17138": "RV_9,097.23c dharmā bhuvad vṛjanyasya rājā pra raśmibhir daśabhir bhāri bhūma //",
  "GV01rvh1-10u:17139": "RV_9,097.24a pavitrebhiḥ pavamāno nṛcakṣā rājā devānām uta martyānām /",
  "GV01rvh1-10u:17140": "RV_9,097.24c dvitā bhuvad rayipatī rayīṇām ṛtam bharat subhṛtaṃ cārv induḥ //",
  "GV01rvh1-10u:17141": "RV_9,097.25a arvāṃ iva śravase sātim acchendrasya vāyor abhi vītim arṣa /",
  "GV01rvh1-10u:17142": "RV_9,097.25c sa naḥ sahasrā bṛhatīr iṣo dā bhavā soma draviṇovit punānaḥ //",
  "GV01rvh1-10u:17143": "RV_9,097.26a devāvyo naḥ pariṣicyamānāḥ kṣayaṃ suvīraṃ dhanvantu somāḥ /",
  "GV01rvh1-10u:17144": "RV_9,097.26c āyajyavaḥ sumatiṃ viśvavārā hotāro na diviyajo mandratamāḥ //",
  "GV01rvh1-10u:17145": "RV_9,097.27a evā deva devatāte pavasva mahe soma psarase devapānaḥ /",
  "GV01rvh1-10u:17146": "RV_9,097.27c mahaś cid dhi ṣmasi hitāḥ samarye kṛdhi suṣṭhāne rodasī punānaḥ //",
  "GV01rvh1-10u:17147": "RV_9,097.28a aśvo no krado vṛṣabhir yujānaḥ siṃho na bhīmo manaso javīyān /",
  "GV01rvh1-10u:17148": "RV_9,097.28c arvācīnaiḥ pathibhir ye rajiṣṭhā ā pavasva saumanasaṃ na indo //",
  "GV01rvh1-10u:17149": "RV_9,097.29a śataṃ dhārā devajātā asṛgran sahasram enāḥ kavayo mṛjanti /",
  "GV01rvh1-10u:17150": "RV_9,097.29c indo sanitraṃ diva ā pavasva puraetāsi mahato dhanasya //",
  "GV01rvh1-10u:17151": "RV_9,097.30a divo na sargā asasṛgram ahnāṃ rājā na mitram pra mināti dhīraḥ /",
  "GV01rvh1-10u:17152": "RV_9,097.30c pitur na putraḥ kratubhir yatāna ā pavasva viśe asyā ajītim //",
  "GV01rvh1-10u:17153": "RV_9,097.31a pra te dhārā madhumatīr asṛgran vārān yat pūto atyeṣy avyān /",
  "GV01rvh1-10u:17154": "RV_9,097.31c pavamāna pavase dhāma gonāṃ jajñānaḥ sūryam apinvo arkaiḥ //",
  "GV01rvh1-10u:17155": "RV_9,097.32a kanikradad anu panthām ṛtasya śukro vi bhāsy amṛtasya dhāma /",
  "GV01rvh1-10u:17156": "RV_9,097.32c sa indrāya pavase matsaravān hinvāno vācam matibhiḥ kavīnām //",
  "GV01rvh1-10u:17157": "RV_9,097.33a divyaḥ suparṇo 'va cakṣi soma pinvan dhārāḥ karmaṇā devavītau /",
  "GV01rvh1-10u:17158": "RV_9,097.33c endo viśa kalaśaṃ somadhānaṃ krandann ihi sūryasyopa raśmim //",
  "GV01rvh1-10u:17159": "RV_9,097.34a tisro vāca īrayati pra vahnir ṛtasya dhītim brahmaṇo manīṣām /",
  "GV01rvh1-10u:17160": "RV_9,097.34c gāvo yanti gopatim pṛcchamānāḥ somaṃ yanti matayo vāvaśānāḥ //",
  "GV01rvh1-10u:17161": "RV_9,097.35a somaṃ gāvo dhenavo vāvaśānāḥ somaṃ viprā matibhiḥ pṛcchamānāḥ /",
  "GV01rvh1-10u:17162": "RV_9,097.35c somaḥ sutaḥ pūyate ajyamānaḥ some arkās triṣṭubhaḥ saṃ navante //",
  "GV01rvh1-10u:17163": "RV_9,097.36a evā naḥ soma pariṣicyamāna ā pavasva pūyamānaḥ svasti /",
  "GV01rvh1-10u:17164": "RV_9,097.36c indram ā viśa bṛhatā raveṇa vardhayā vācaṃ janayā purandhim //",
  "GV01rvh1-10u:17165": "RV_9,097.37a ā jāgṛvir vipra ṛtā matīnāṃ somaḥ punāno asadac camūṣu /",
  "GV01rvh1-10u:17166": "RV_9,097.37c sapanti yam mithunāso nikāmā adhvaryavo rathirāsaḥ suhastāḥ //",
  "GV01rvh1-10u:17167": "RV_9,097.38a sa punāna upa sūre na dhātobhe aprā rodasī vi ṣa āvaḥ /",
  "GV01rvh1-10u:17168": "RV_9,097.38c priyā cid yasya priyasāsa ūtī sa tū dhanaṃ kāriṇe na pra yaṃsat //",
  "GV01rvh1-10u:17169": "RV_9,097.39a sa vardhitā vardhanaḥ pūyamānaḥ somo mīḍhvāṃ abhi no jyotiṣāvīt /",
  "GV01rvh1-10u:17170": "RV_9,097.39c yenā naḥ pūrve pitaraḥ padajñāḥ svarvido abhi gā adrim uṣṇan //",
  "GV01rvh1-10u:17171": "RV_9,097.40a akrān samudraḥ prathame vidharmañ janayan prajā bhuvanasya rājā /",
  "GV01rvh1-10u:17172": "RV_9,097.40c vṛṣā pavitre adhi sāno avye bṛhat somo vāvṛdhe suvāna induḥ //",
  "GV01rvh1-10u:17173": "RV_9,097.41a mahat tat somo mahiṣaś cakārāpāṃ yad garbho 'vṛṇīta devān /",
  "GV01rvh1-10u:17174": "RV_9,097.41c adadhād indre pavamāna ojo 'janayat sūrye jyotir induḥ //",
  "GV01rvh1-10u:17175": "RV_9,097.42a matsi vāyum iṣṭaye rādhase ca matsi mitrāvaruṇā pūyamānaḥ /",
  "GV01rvh1-10u:17176": "RV_9,097.42c matsi śardho mārutam matsi devān matsi dyāvāpṛthivī deva soma //",
  "GV01rvh1-10u:17177": "RV_9,097.43a ṛjuḥ pavasva vṛjinasya hantāpāmīvām bādhamāno mṛdhaś ca /",
  "GV01rvh1-10u:17178": "RV_9,097.43c abhiśrīṇan payaḥ payasābhi gonām indrasya tvaṃ tava vayaṃ sakhāyaḥ //",
  "GV01rvh1-10u:17179": "RV_9,097.44a madhvaḥ sūdam pavasva vasva utsaṃ vīraṃ ca na ā pavasvā bhagaṃ ca /",
  "GV01rvh1-10u:17180": "RV_9,097.44c svadasvendrāya pavamāna indo rayiṃ ca na ā pavasvā samudrāt //",
  "GV01rvh1-10u:17181": "RV_9,097.45a somaḥ suto dhārayātyo na hitvā sindhur na nimnam abhi vājy akṣāḥ /",
  "GV01rvh1-10u:17182": "RV_9,097.45c ā yoniṃ vanyam asadat punānaḥ sam indur gobhir asarat sam adbhiḥ //",
  "GV01rvh1-10u:17183": "RV_9,097.46a eṣa sya te pavata indra somaś camūṣu dhīra uśate tavasvān /",
  "GV01rvh1-10u:17184": "RV_9,097.46c svarcakṣā rathiraḥ satyaśuṣmaḥ kāmo na yo devayatām asarji //",
  "GV01rvh1-10u:17185": "RV_9,097.47a eṣa pratnena vayasā punānas tiro varpāṃsi duhitur dadhānaḥ /",
  "GV01rvh1-10u:17186": "RV_9,097.47c vasānaḥ śarma trivarūtham apsu hoteva yāti samaneṣu rebhan //",
  "GV01rvh1-10u:17187": "RV_9,097.48a nū nas tvaṃ rathiro deva soma pari srava camvoḥ pūyamānaḥ /",
  "GV01rvh1-10u:17188": "RV_9,097.48c apsu svādiṣṭho madhumāṃ ṛtāvā devo na yaḥ savitā satyamanmā //",
  "GV01rvh1-10u:17189": "RV_9,097.49a abhi vāyuṃ vīty arṣā gṛṇāno 'bhi mitrāvaruṇā pūyamānaḥ /",
  "GV01rvh1-10u:17190": "RV_9,097.49c abhī naraṃ dhījavanaṃ ratheṣṭhām abhīndraṃ vṛṣaṇaṃ vajrabāhum //",
  "GV01rvh1-10u:17191": "RV_9,097.50a abhi vastrā suvasanāny arṣābhi dhenūḥ sudughāḥ pūyamānaḥ /",
  "GV01rvh1-10u:17192": "RV_9,097.50c abhi candrā bhartave no hiraṇyābhy aśvān rathino deva soma //",
  "GV01rvh1-10u:17193": "RV_9,097.51a abhī no arṣa divyā vasūny abhi viśvā pārthivā pūyamānaḥ /",
  "GV01rvh1-10u:17194": "RV_9,097.51c abhi yena draviṇam aśnavāmābhy ārṣeyaṃ jamadagnivan naḥ //",
  "GV01rvh1-10u:17195": "RV_9,097.52a ayā pavā pavasvainā vasūni māṃścatva indo sarasi pra dhanva /",
  "GV01rvh1-10u:17196": "RV_9,097.52c bradhnaś cid atra vāto na jūtaḥ purumedhaś cit takave naraṃ dāt //",
  "GV01rvh1-10u:17197": "RV_9,097.53a uta na enā pavayā pavasvādhi śrute śravāyyasya tīrthe /",
  "GV01rvh1-10u:17198": "RV_9,097.53c ṣaṣṭiṃ sahasrā naiguto vasūni vṛkṣaṃ na pakvaṃ dhūnavad raṇāya //",
  "GV01rvh1-10u:17199": "RV_9,097.54a mahīme asya vṛṣanāma śūṣe māṃścatve vā pṛśane vā vadhatre /",
  "GV01rvh1-10u:17200": "RV_9,097.54c asvāpayan nigutaḥ snehayac cāpāmitrāṃ apācito acetaḥ //",
  "GV01rvh1-10u:17201": "RV_9,097.55a saṃ trī pavitrā vitatāny eṣy anv ekaṃ dhāvasi pūyamānaḥ /",
  "GV01rvh1-10u:17202": "RV_9,097.55c asi bhago asi dātrasya dātāsi maghavā maghavadbhya indo //",
  "GV01rvh1-10u:17203": "RV_9,097.56a eṣa viśvavit pavate manīṣī somo viśvasya bhuvanasya rājā /",
  "GV01rvh1-10u:17204": "RV_9,097.56c drapsāṃ īrayan vidatheṣv indur vi vāram avyaṃ samayāti yāti //",
  "GV01rvh1-10u:17205": "RV_9,097.57a induṃ rihanti mahiṣā adabdhāḥ pade rebhanti kavayo na gṛdhrāḥ /",
  "GV01rvh1-10u:17206": "RV_9,097.57c hinvanti dhīrā daśabhiḥ kṣipābhiḥ sam añjate rūpam apāṃ rasena //",
  "GV01rvh1-10u:17207": "RV_9,097.58a tvayā vayam pavamānena soma bhare kṛtaṃ vi cinuyāma śaśvat /",
  "GV01rvh1-10u:17208": "RV_9,097.58c tan no mitro varuṇo māmahantām aditiḥ sindhuḥ pṛthivī uta dyauḥ //",
  "GV01rvh1-10u:17209": "RV_9,098.01a abhi no vājasātamaṃ rayim arṣa puruspṛham /",
  "GV01rvh1-10u:17210": "RV_9,098.01c indo sahasrabharṇasaṃ tuvidyumnaṃ vibhvāsaham //",
  "GV01rvh1-10u:17211": "RV_9,098.02a pari ṣya suvāno avyayaṃ rathe na varmāvyata /",
  "GV01rvh1-10u:17212": "RV_9,098.02c indur abhi druṇā hito hiyāno dhārābhir akṣāḥ //",
  "GV01rvh1-10u:17213": "RV_9,098.03a pari ṣya suvāno akṣā indur avye madacyutaḥ /",
  "GV01rvh1-10u:17214": "RV_9,098.03c dhārā ya ūrdhvo adhvare bhrājā naiti gavyayuḥ //",
  "GV01rvh1-10u:17215": "RV_9,098.04a sa hi tvaṃ deva śaśvate vasu martāya dāśuṣe /",
  "GV01rvh1-10u:17216": "RV_9,098.04c indo sahasriṇaṃ rayiṃ śatātmānaṃ vivāsasi //",
  "GV01rvh1-10u:17217": "RV_9,098.05a vayaṃ te asya vṛtrahan vaso vasvaḥ puruspṛhaḥ /",
  "GV01rvh1-10u:17218": "RV_9,098.05c ni nediṣṭhatamā iṣaḥ syāma sumnasyādhrigo //",
  "GV01rvh1-10u:17219": "RV_9,098.06a dvir yam pañca svayaśasaṃ svasāro adrisaṃhatam /",
  "GV01rvh1-10u:17220": "RV_9,098.06c priyam indrasya kāmyam prasnāpayanty ūrmiṇam //",
  "GV01rvh1-10u:17221": "RV_9,098.07a pari tyaṃ haryataṃ harim babhrum punanti vāreṇa /",
  "GV01rvh1-10u:17222": "RV_9,098.07c yo devān viśvāṃ it pari madena saha gacchati //",
  "GV01rvh1-10u:17223": "RV_9,098.08a asya vo hy avasā pānto dakṣasādhanam /",
  "GV01rvh1-10u:17224": "RV_9,098.08c yaḥ sūriṣu śravo bṛhad dadhe svar ṇa haryataḥ //",
  "GV01rvh1-10u:17225": "RV_9,098.09a sa vāṃ yajñeṣu mānavī indur janiṣṭa rodasī /",
  "GV01rvh1-10u:17226": "RV_9,098.09c devo devī giriṣṭhā asredhan taṃ tuviṣvaṇi //",
  "GV01rvh1-10u:17227": "RV_9,098.10a indrāya soma pātave vṛtraghne pari ṣicyase /",
  "GV01rvh1-10u:17228": "RV_9,098.10c nare ca dakṣiṇāvate devāya sadanāsade //",
  "GV01rvh1-10u:17229": "RV_9,098.11a te pratnāso vyuṣṭiṣu somāḥ pavitre akṣaran /",
  "GV01rvh1-10u:17230": "RV_9,098.11c apaprothantaḥ sanutar huraścitaḥ prātas tāṃ apracetasaḥ //",
  "GV01rvh1-10u:17231": "RV_9,098.12a taṃ sakhāyaḥ purorucaṃ yūyaṃ vayaṃ ca sūrayaḥ /",
  "GV01rvh1-10u:17232": "RV_9,098.12c aśyāma vājagandhyaṃ sanema vājapastyam //",
  "GV01rvh1-10u:17233": "RV_9,099.01a ā haryatāya dhṛṣṇave dhanus tanvanti pauṃsyam /",
  "GV01rvh1-10u:17234": "RV_9,099.01c śukrāṃ vayanty asurāya nirṇijaṃ vipām agre mahīyuvaḥ //",
  "GV01rvh1-10u:17235": "RV_9,099.02a adha kṣapā pariṣkṛto vājāṃ abhi pra gāhate /",
  "GV01rvh1-10u:17236": "RV_9,099.02c yadī vivasvato dhiyo hariṃ hinvanti yātave //",
  "GV01rvh1-10u:17237": "RV_9,099.03a tam asya marjayāmasi mado ya indrapātamaḥ /",
  "GV01rvh1-10u:17238": "RV_9,099.03c yaṃ gāva āsabhir dadhuḥ purā nūnaṃ ca sūrayaḥ //",
  "GV01rvh1-10u:17239": "RV_9,099.04a taṃ gāthayā purāṇyā punānam abhy anūṣata /",
  "GV01rvh1-10u:17240": "RV_9,099.04c uto kṛpanta dhītayo devānāṃ nāma bibhratīḥ //",
  "GV01rvh1-10u:17241": "RV_9,099.05a tam ukṣamāṇam avyaye vāre punanti dharṇasim /",
  "GV01rvh1-10u:17242": "RV_9,099.05c dūtaṃ na pūrvacittaya ā śāsate manīṣiṇaḥ //",
  "GV01rvh1-10u:17243": "RV_9,099.06a sa punāno madintamaḥ somaś camūṣu sīdati /",
  "GV01rvh1-10u:17244": "RV_9,099.06c paśau na reta ādadhat patir vacasyate dhiyaḥ //",
  "GV01rvh1-10u:17245": "RV_9,099.07a sa mṛjyate sukarmabhir devo devebhyaḥ sutaḥ /",
  "GV01rvh1-10u:17246": "RV_9,099.07c vide yad āsu saṃdadir mahīr apo vi gāhate //",
  "GV01rvh1-10u:17247": "RV_9,099.08a suta indo pavitra ā nṛbhir yato vi nīyase /",
  "GV01rvh1-10u:17248": "RV_9,099.08c indrāya matsarintamaś camūṣv ā ni ṣīdasi //",
  "GV01rvh1-10u:17249": "RV_9,100.01a abhī navante adruhaḥ priyam indrasya kāmyam /",
  "GV01rvh1-10u:17250": "RV_9,100.01c vatsaṃ na pūrva āyuni jātaṃ rihanti mātaraḥ //",
  "GV01rvh1-10u:17251": "RV_9,100.02a punāna indav ā bhara soma dvibarhasaṃ rayim /",
  "GV01rvh1-10u:17252": "RV_9,100.02c tvaṃ vasūni puṣyasi viśvāni dāśuṣo gṛhe //",
  "GV01rvh1-10u:17253": "RV_9,100.03a tvaṃ dhiyam manoyujaṃ sṛjā vṛṣṭiṃ na tanyatuḥ /",
  "GV01rvh1-10u:17254": "RV_9,100.03c tvaṃ vasūni pārthivā divyā ca soma puṣyasi //",
  "GV01rvh1-10u:17255": "RV_9,100.04a pari te jigyuṣo yathā dhārā sutasya dhāvati /",
  "GV01rvh1-10u:17256": "RV_9,100.04c raṃhamāṇā vy avyayaṃ vāraṃ vājīva sānasiḥ //",
  "GV01rvh1-10u:17257": "RV_9,100.05a kratve dakṣāya naḥ kave pavasva soma dhārayā /",
  "GV01rvh1-10u:17258": "RV_9,100.05c indrāya pātave suto mitrāya varuṇāya ca //",
  "GV01rvh1-10u:17259": "RV_9,100.06a pavasva vājasātamaḥ pavitre dhārayā sutaḥ /",
  "GV01rvh1-10u:17260": "RV_9,100.06c indrāya soma viṣṇave devebhyo madhumattamaḥ //",
  "GV01rvh1-10u:17261": "RV_9,100.07a tvāṃ rihanti mātaro harim pavitre adruhaḥ /",
  "GV01rvh1-10u:17262": "RV_9,100.07c vatsaṃ jātaṃ na dhenavaḥ pavamāna vidharmaṇi //",
  "GV01rvh1-10u:17263": "RV_9,100.08a pavamāna mahi śravaś citrebhir yāsi raśmibhiḥ /",
  "GV01rvh1-10u:17264": "RV_9,100.08c śardhan tamāṃsi jighnase viśvāni dāśuṣo gṛhe //",
  "GV01rvh1-10u:17265": "RV_9,100.09a tvaṃ dyāṃ ca mahivrata pṛthivīṃ cāti jabhriṣe /",
  "GV01rvh1-10u:17266": "RV_9,100.09c prati drāpim amuñcathāḥ pavamāna mahitvanā //",
  "GV01rvh1-10u:17267": "RV_9,101.01a purojitī vo andhasaḥ sutāya mādayitnave /",
  "GV01rvh1-10u:17268": "RV_9,101.01c apa śvānaṃ śnathiṣṭana sakhāyo dīrghajihvyam //",
  "GV01rvh1-10u:17269": "RV_9,101.02a yo dhārayā pāvakayā pariprasyandate sutaḥ /",
  "GV01rvh1-10u:17270": "RV_9,101.02c indur aśvo na kṛtvyaḥ //",
  "GV01rvh1-10u:17271": "RV_9,101.03a taṃ duroṣam abhī naraḥ somaṃ viśvācyā dhiyā /",
  "GV01rvh1-10u:17272": "RV_9,101.03c yajñaṃ hinvanty adribhiḥ //",
  "GV01rvh1-10u:17273": "RV_9,101.04a sutāso madhumattamāḥ somā indrāya mandinaḥ /",
  "GV01rvh1-10u:17274": "RV_9,101.04c pavitravanto akṣaran devān gacchantu vo madāḥ //",
  "GV01rvh1-10u:17275": "RV_9,101.05a indur indrāya pavata iti devāso abruvan /",
  "GV01rvh1-10u:17276": "RV_9,101.05c vācas patir makhasyate viśvasyeśāna ojasā //",
  "GV01rvh1-10u:17277": "RV_9,101.06a sahasradhāraḥ pavate samudro vācamīṅkhayaḥ /",
  "GV01rvh1-10u:17278": "RV_9,101.06c somaḥ patī rayīṇāṃ sakhendrasya dive-dive //",
  "GV01rvh1-10u:17279": "RV_9,101.07a ayam pūṣā rayir bhagaḥ somaḥ punāno arṣati /",
  "GV01rvh1-10u:17280": "RV_9,101.07c patir viśvasya bhūmano vy akhyad rodasī ubhe //",
  "GV01rvh1-10u:17281": "RV_9,101.08a sam u priyā anūṣata gāvo madāya ghṛṣvayaḥ /",
  "GV01rvh1-10u:17282": "RV_9,101.08c somāsaḥ kṛṇvate pathaḥ pavamānāsa indavaḥ //",
  "GV01rvh1-10u:17283": "RV_9,101.09a ya ojiṣṭhas tam ā bhara pavamāna śravāyyam /",
  "GV01rvh1-10u:17284": "RV_9,101.09c yaḥ pañca carṣaṇīr abhi rayiṃ yena vanāmahai //",
  "GV01rvh1-10u:17285": "RV_9,101.10a somāḥ pavanta indavo 'smabhyaṃ gātuvittamāḥ /",
  "GV01rvh1-10u:17286": "RV_9,101.10c mitrāḥ suvānā arepasaḥ svādhyaḥ svarvidaḥ //",
  "GV01rvh1-10u:17287": "RV_9,101.11a suṣvāṇāso vy adribhiś citānā gor adhi tvaci /",
  "GV01rvh1-10u:17288": "RV_9,101.11c iṣam asmabhyam abhitaḥ sam asvaran vasuvidaḥ //",
  "GV01rvh1-10u:17289": "RV_9,101.12a ete pūtā vipaścitaḥ somāso dadhyāśiraḥ /",
  "GV01rvh1-10u:17290": "RV_9,101.12c sūryāso na darśatāso jigatnavo dhruvā ghṛte //",
  "GV01rvh1-10u:17291": "RV_9,101.13a pra sunvānasyāndhaso marto na vṛta tad vacaḥ /",
  "GV01rvh1-10u:17292": "RV_9,101.13c apa śvānam arādhasaṃ hatā makhaṃ na bhṛgavaḥ //",
  "GV01rvh1-10u:17293": "RV_9,101.14a ā jāmir atke avyata bhuje na putra oṇyoḥ /",
  "GV01rvh1-10u:17294": "RV_9,101.14c saraj jāro na yoṣaṇāṃ varo na yonim āsadam //",
  "GV01rvh1-10u:17295": "RV_9,101.15a sa vīro dakṣasādhano vi yas tastambha rodasī /",
  "GV01rvh1-10u:17296": "RV_9,101.15c hariḥ pavitre avyata vedhā na yonim āsadam //",
  "GV01rvh1-10u:17297": "RV_9,101.16a avyo vārebhiḥ pavate somo gavye adhi tvaci /",
  "GV01rvh1-10u:17298": "RV_9,101.16c kanikradad vṛṣā harir indrasyābhy eti niṣkṛtam //",
  "GV01rvh1-10u:17299": "RV_9,102.01a krāṇā śiśur mahīnāṃ hinvann ṛtasya dīdhitim /",
  "GV01rvh1-10u:17300": "RV_9,102.01c viśvā pari priyā bhuvad adha dvitā //",
  "GV01rvh1-10u:17301": "RV_9,102.02a upa tritasya pāṣyor abhakta yad guhā padam /",
  "GV01rvh1-10u:17302": "RV_9,102.02c yajñasya sapta dhāmabhir adha priyam //",
  "GV01rvh1-10u:17303": "RV_9,102.03a trīṇi tritasya dhārayā pṛṣṭheṣv erayā rayim /",
  "GV01rvh1-10u:17304": "RV_9,102.03c mimīte asya yojanā vi sukratuḥ //",
  "GV01rvh1-10u:17305": "RV_9,102.04a jajñānaṃ sapta mātaro vedhām aśāsata śriye /",
  "GV01rvh1-10u:17306": "RV_9,102.04c ayaṃ dhruvo rayīṇāṃ ciketa yat //",
  "GV01rvh1-10u:17307": "RV_9,102.05a asya vrate sajoṣaso viśve devāso adruhaḥ /",
  "GV01rvh1-10u:17308": "RV_9,102.05c spārhā bhavanti rantayo juṣanta yat //",
  "GV01rvh1-10u:17309": "RV_9,102.06a yam ī garbham ṛtāvṛdho dṛśe cārum ajījanan /",
  "GV01rvh1-10u:17310": "RV_9,102.06c kavim maṃhiṣṭham adhvare puruspṛham //",
  "GV01rvh1-10u:17311": "RV_9,102.07a samīcīne abhi tmanā yahvī ṛtasya mātarā /",
  "GV01rvh1-10u:17312": "RV_9,102.07c tanvānā yajñam ānuṣag yad añjate //",
  "GV01rvh1-10u:17313": "RV_9,102.08a kratvā śukrebhir akṣabhir ṛṇor apa vrajaṃ divaḥ /",
  "GV01rvh1-10u:17314": "RV_9,102.08c hinvann ṛtasya dīdhitim prādhvare //",
  "GV01rvh1-10u:17315": "RV_9,103.01a pra punānāya vedhase somāya vaca udyatam /",
  "GV01rvh1-10u:17316": "RV_9,103.01c bhṛtiṃ na bharā matibhir jujoṣate //",
  "GV01rvh1-10u:17317": "RV_9,103.02a pari vārāṇy avyayā gobhir añjāno arṣati /",
  "GV01rvh1-10u:17318": "RV_9,103.02c trī ṣadhasthā punānaḥ kṛṇute hariḥ //",
  "GV01rvh1-10u:17319": "RV_9,103.03a pari kośam madhuścutam avyaye vāre arṣati /",
  "GV01rvh1-10u:17320": "RV_9,103.03c abhi vāṇīr ṛṣīṇāṃ sapta nūṣata //",
  "GV01rvh1-10u:17321": "RV_9,103.04a pari ṇetā matīnāṃ viśvadevo adābhyaḥ /",
  "GV01rvh1-10u:17322": "RV_9,103.04c somaḥ punānaś camvor viśad dhariḥ //",
  "GV01rvh1-10u:17323": "RV_9,103.05a pari daivīr anu svadhā indreṇa yāhi saratham /",
  "GV01rvh1-10u:17324": "RV_9,103.05c punāno vāghad vāghadbhir amartyaḥ //",
  "GV01rvh1-10u:17325": "RV_9,103.06a pari saptir na vājayur devo devebhyaḥ sutaḥ /",
  "GV01rvh1-10u:17326": "RV_9,103.06c vyānaśiḥ pavamāno vi dhāvati //",
  "GV01rvh1-10u:17327": "RV_9,104.01a sakhāya ā ni ṣīdata punānāya pra gāyata /",
  "GV01rvh1-10u:17328": "RV_9,104.01c śiśuṃ na yajñaiḥ pari bhūṣata śriye //",
  "GV01rvh1-10u:17329": "RV_9,104.02a sam ī vatsaṃ na mātṛbhiḥ sṛjatā gayasādhanam /",
  "GV01rvh1-10u:17330": "RV_9,104.02c devāvyam madam abhi dviśavasam //",
  "GV01rvh1-10u:17331": "RV_9,104.03a punātā dakṣasādhanaṃ yathā śardhāya vītaye /",
  "GV01rvh1-10u:17332": "RV_9,104.03c yathā mitrāya varuṇāya śantamaḥ //",
  "GV01rvh1-10u:17333": "RV_9,104.04a asmabhyaṃ tvā vasuvidam abhi vāṇīr anūṣata /",
  "GV01rvh1-10u:17334": "RV_9,104.04c gobhiṣ ṭe varṇam abhi vāsayāmasi //",
  "GV01rvh1-10u:17335": "RV_9,104.05a sa no madānām pata indo devapsarā asi /",
  "GV01rvh1-10u:17336": "RV_9,104.05c sakheva sakhye gātuvittamo bhava //",
  "GV01rvh1-10u:17337": "RV_9,104.06a sanemi kṛdhy asmad ā rakṣasaṃ kaṃ cid atriṇam /",
  "GV01rvh1-10u:17338": "RV_9,104.06c apādevaṃ dvayum aṃho yuyodhi naḥ //",
  "GV01rvh1-10u:17339": "RV_9,105.01a taṃ vaḥ sakhāyo madāya punānam abhi gāyata /",
  "GV01rvh1-10u:17340": "RV_9,105.01c śiśuṃ na yajñaiḥ svadayanta gūrtibhiḥ //",
  "GV01rvh1-10u:17341": "RV_9,105.02a saṃ vatsa iva mātṛbhir indur hinvāno ajyate /",
  "GV01rvh1-10u:17342": "RV_9,105.02c devāvīr mado matibhiḥ pariṣkṛtaḥ //",
  "GV01rvh1-10u:17343": "RV_9,105.03a ayaṃ dakṣāya sādhano 'yaṃ śardhāya vītaye /",
  "GV01rvh1-10u:17344": "RV_9,105.03c ayaṃ devebhyo madhumattamaḥ sutaḥ //",
  "GV01rvh1-10u:17345": "RV_9,105.04a goman na indo aśvavat sutaḥ sudakṣa dhanva /",
  "GV01rvh1-10u:17346": "RV_9,105.04c śuciṃ te varṇam adhi goṣu dīdharam //",
  "GV01rvh1-10u:17347": "RV_9,105.05a sa no harīṇām pata indo devapsarastamaḥ /",
  "GV01rvh1-10u:17348": "RV_9,105.05c sakheva sakhye naryo ruce bhava //",
  "GV01rvh1-10u:17349": "RV_9,105.06a sanemi tvam asmad āṃ adevaṃ kaṃ cid atriṇam /",
  "GV01rvh1-10u:17350": "RV_9,105.06c sāhvāṃ indo pari bādho apa dvayum //",
  "GV01rvh1-10u:17351": "RV_9,106.01a indram accha sutā ime vṛṣaṇaṃ yantu harayaḥ /",
  "GV01rvh1-10u:17352": "RV_9,106.01c śruṣṭī jātāsa indavaḥ svarvidaḥ //",
  "GV01rvh1-10u:17353": "RV_9,106.02a ayam bharāya sānasir indrāya pavate sutaḥ /",
  "GV01rvh1-10u:17354": "RV_9,106.02c somo jaitrasya cetati yathā vide //",
  "GV01rvh1-10u:17355": "RV_9,106.03a asyed indro madeṣv ā grābhaṃ gṛbhṇīta sānasim /",
  "GV01rvh1-10u:17356": "RV_9,106.03c vajraṃ ca vṛṣaṇam bharat sam apsujit //",
  "GV01rvh1-10u:17357": "RV_9,106.04a pra dhanvā soma jāgṛvir indrāyendo pari srava /",
  "GV01rvh1-10u:17358": "RV_9,106.04c dyumantaṃ śuṣmam ā bharā svarvidam //",
  "GV01rvh1-10u:17359": "RV_9,106.05a indrāya vṛṣaṇam madam pavasva viśvadarśataḥ /",
  "GV01rvh1-10u:17360": "RV_9,106.05c sahasrayāmā pathikṛd vicakṣaṇaḥ //",
  "GV01rvh1-10u:17361": "RV_9,106.06a asmabhyaṃ gātuvittamo devebhyo madhumattamaḥ /",
  "GV01rvh1-10u:17362": "RV_9,106.06c sahasraṃ yāhi pathibhiḥ kanikradat //",
  "GV01rvh1-10u:17363": "RV_9,106.07a pavasva devavītaya indo dhārābhir ojasā /",
  "GV01rvh1-10u:17364": "RV_9,106.07c ā kalaśam madhumān soma naḥ sadaḥ //",
  "GV01rvh1-10u:17365": "RV_9,106.08a tava drapsā udapruta indram madāya vāvṛdhuḥ /",
  "GV01rvh1-10u:17366": "RV_9,106.08c tvāṃ devāso amṛtāya kam papuḥ //",
  "GV01rvh1-10u:17367": "RV_9,106.09a ā naḥ sutāsa indavaḥ punānā dhāvatā rayim /",
  "GV01rvh1-10u:17368": "RV_9,106.09c vṛṣṭidyāvo rītyāpaḥ svarvidaḥ //",
  "GV01rvh1-10u:17369": "RV_9,106.10a somaḥ punāna ūrmiṇāvyo vāraṃ vi dhāvati /",
  "GV01rvh1-10u:17370": "RV_9,106.10c agre vācaḥ pavamānaḥ kanikradat //",
  "GV01rvh1-10u:17371": "RV_9,106.11a dhībhir hinvanti vājinaṃ vane krīḷantam atyavim /",
  "GV01rvh1-10u:17372": "RV_9,106.11c abhi tripṛṣṭham matayaḥ sam asvaran //",
  "GV01rvh1-10u:17373": "RV_9,106.12a asarji kalaśāṃ abhi mīḷhe saptir na vājayuḥ /",
  "GV01rvh1-10u:17374": "RV_9,106.12c punāno vācaṃ janayann asiṣyadat //",
  "GV01rvh1-10u:17375": "RV_9,106.13a pavate haryato harir ati hvarāṃsi raṃhyā /",
  "GV01rvh1-10u:17376": "RV_9,106.13c abhyarṣan stotṛbhyo vīravad yaśaḥ //",
  "GV01rvh1-10u:17377": "RV_9,106.14a ayā pavasva devayur madhor dhārā asṛkṣata /",
  "GV01rvh1-10u:17378": "RV_9,106.14c rebhan pavitram pary eṣi viśvataḥ //",
  "GV01rvh1-10u:17379": "RV_9,107.01a parīto ṣiñcatā sutaṃ somo ya uttamaṃ haviḥ /",
  "GV01rvh1-10u:17380": "RV_9,107.01c dadhanvāṃ yo naryo apsv antar ā suṣāva somam adribhiḥ //",
  "GV01rvh1-10u:17381": "RV_9,107.02a nūnam punāno 'vibhiḥ pari sravādabdhaḥ surabhintaraḥ /",
  "GV01rvh1-10u:17382": "RV_9,107.02c sute cit tvāpsu madāmo andhasā śrīṇanto gobhir uttaram //",
  "GV01rvh1-10u:17383": "RV_9,107.03a pari suvānaś cakṣase devamādanaḥ kratur indur vicakṣaṇaḥ //",
  "GV01rvh1-10u:17384": "RV_9,107.04a punānaḥ soma dhārayāpo vasāno arṣasi /",
  "GV01rvh1-10u:17385": "RV_9,107.04c ā ratnadhā yonim ṛtasya sīdasy utso deva hiraṇyayaḥ //",
  "GV01rvh1-10u:17386": "RV_9,107.05a duhāna ūdhar divyam madhu priyam pratnaṃ sadhastham āsadat /",
  "GV01rvh1-10u:17387": "RV_9,107.05c āpṛcchyaṃ dharuṇaṃ vājy arṣati nṛbhir dhūto vicakṣaṇaḥ //",
  "GV01rvh1-10u:17388": "RV_9,107.06a punānaḥ soma jāgṛvir avyo vāre pari priyaḥ /",
  "GV01rvh1-10u:17389": "RV_9,107.06c tvaṃ vipro abhavo 'ṅgirastamo madhvā yajñam mimikṣa naḥ //",
  "GV01rvh1-10u:17390": "RV_9,107.07a somo mīḍhvān pavate gātuvittama ṛṣir vipro vicakṣaṇaḥ /",
  "GV01rvh1-10u:17391": "RV_9,107.07c tvaṃ kavir abhavo devavītama ā sūryaṃ rohayo divi //",
  "GV01rvh1-10u:17392": "RV_9,107.08a soma u ṣuvāṇaḥ sotṛbhir adhi ṣṇubhir avīnām /",
  "GV01rvh1-10u:17393": "RV_9,107.08c aśvayeva haritā yāti dhārayā mandrayā yāti dhārayā //",
  "GV01rvh1-10u:17394": "RV_9,107.09a anūpe gomān gobhir akṣāḥ somo dugdhābhir akṣāḥ /",
  "GV01rvh1-10u:17395": "RV_9,107.09c samudraṃ na saṃvaraṇāny agman mandī madāya tośate //",
  "GV01rvh1-10u:17396": "RV_9,107.10a ā soma suvāno adribhis tiro vārāṇy avyayā /",
  "GV01rvh1-10u:17397": "RV_9,107.10c jano na puri camvor viśad dhariḥ sado vaneṣu dadhiṣe //",
  "GV01rvh1-10u:17398": "RV_9,107.11a sa māmṛje tiro aṇvāni meṣyo mīḷhe saptir na vājayuḥ /",
  "GV01rvh1-10u:17399": "RV_9,107.11c anumādyaḥ pavamāno manīṣibhiḥ somo viprebhir ṛkvabhiḥ //",
  "GV01rvh1-10u:17400": "RV_9,107.12a pra soma devavītaye sindhur na pipye arṇasā /",
  "GV01rvh1-10u:17401": "RV_9,107.12c aṃśoḥ payasā madiro na jāgṛvir acchā kośam madhuścutam //",
  "GV01rvh1-10u:17402": "RV_9,107.13a ā haryato arjune atke avyata priyaḥ sūnur na marjyaḥ /",
  "GV01rvh1-10u:17403": "RV_9,107.13c tam īṃ hinvanty apaso yathā rathaṃ nadīṣv ā gabhastyoḥ //",
  "GV01rvh1-10u:17404": "RV_9,107.14a abhi somāsa āyavaḥ pavante madyam madam /",
  "GV01rvh1-10u:17405": "RV_9,107.14c samudrasyādhi viṣṭapi manīṣiṇo matsarāsaḥ svarvidaḥ //",
  "GV01rvh1-10u:17406": "RV_9,107.15a tarat samudram pavamāna ūrmiṇā rājā deva ṛtam bṛhat /",
  "GV01rvh1-10u:17407": "RV_9,107.15c arṣan mitrasya varuṇasya dharmaṇā pra hinvāna ṛtam bṛhat //",
  "GV01rvh1-10u:17408": "RV_9,107.16a nṛbhir yemāno haryato vicakṣaṇo rājā devaḥ samudriyaḥ //",
  "GV01rvh1-10u:17409": "RV_9,107.17a indrāya pavate madaḥ somo marutvate sutaḥ /",
  "GV01rvh1-10u:17410": "RV_9,107.17c sahasradhāro aty avyam arṣati tam ī mṛjanty āyavaḥ //",
  "GV01rvh1-10u:17411": "RV_9,107.18a punānaś camū janayan matiṃ kaviḥ somo deveṣu raṇyati /",
  "GV01rvh1-10u:17412": "RV_9,107.18c apo vasānaḥ pari gobhir uttaraḥ sīdan vaneṣv avyata //",
  "GV01rvh1-10u:17413": "RV_9,107.19a tavāhaṃ soma rāraṇa sakhya indo dive-dive /",
  "GV01rvh1-10u:17414": "RV_9,107.19c purūṇi babhro ni caranti mām ava paridhīṃr ati tāṃ ihi //",
  "GV01rvh1-10u:17415": "RV_9,107.20a utāhaṃ naktam uta soma te divā sakhyāya babhra ūdhani /",
  "GV01rvh1-10u:17416": "RV_9,107.20c ghṛṇā tapantam ati sūryam paraḥ śakunā iva paptima //",
  "GV01rvh1-10u:17417": "RV_9,107.21a mṛjyamānaḥ suhastya samudre vācam invasi /",
  "GV01rvh1-10u:17418": "RV_9,107.21c rayim piśaṅgam bahulam puruspṛham pavamānābhy arṣasi //",
  "GV01rvh1-10u:17419": "RV_9,107.22a mṛjāno vāre pavamāno avyaye vṛṣāva cakrado vane /",
  "GV01rvh1-10u:17420": "RV_9,107.22c devānāṃ soma pavamāna niṣkṛtaṃ gobhir añjāno arṣasi //",
  "GV01rvh1-10u:17421": "RV_9,107.23a pavasva vājasātaye 'bhi viśvāni kāvyā /",
  "GV01rvh1-10u:17422": "RV_9,107.23c tvaṃ samudram prathamo vi dhārayo devebhyaḥ soma matsaraḥ //",
  "GV01rvh1-10u:17423": "RV_9,107.24a sa tū pavasva pari pārthivaṃ rajo divyā ca soma dharmabhiḥ /",
  "GV01rvh1-10u:17424": "RV_9,107.24c tvāṃ viprāso matibhir vicakṣaṇa śubhraṃ hinvanti dhītibhiḥ //",
  "GV01rvh1-10u:17425": "RV_9,107.25a pavamānā asṛkṣata pavitram ati dhārayā /",
  "GV01rvh1-10u:17426": "RV_9,107.25c marutvanto matsarā indriyā hayā medhām abhi prayāṃsi ca //",
  "GV01rvh1-10u:17427": "RV_9,107.26a apo vasānaḥ pari kośam arṣatīndur hiyānaḥ sotṛbhiḥ /",
  "GV01rvh1-10u:17428": "RV_9,107.26c janayañ jyotir mandanā avīvaśad gāḥ kṛṇvāno na nirṇijam //",
  "GV01rvh1-10u:17429": "RV_9,108.01a pavasva madhumattama indrāya soma kratuvittamo madaḥ /",
  "GV01rvh1-10u:17430": "RV_9,108.01c mahi dyukṣatamo madaḥ //",
  "GV01rvh1-10u:17431": "RV_9,108.02a yasya te pītvā vṛṣabho vṛṣāyate 'sya pītā svarvidaḥ /",
  "GV01rvh1-10u:17432": "RV_9,108.02c sa supraketo abhy akramīd iṣo 'cchā vājaṃ naitaśaḥ //",
  "GV01rvh1-10u:17433": "RV_9,108.03a tvaṃ hy aṅga daivyā pavamāna janimāni dyumattamaḥ /",
  "GV01rvh1-10u:17434": "RV_9,108.03c amṛtatvāya ghoṣayaḥ //",
  "GV01rvh1-10u:17435": "RV_9,108.04a yenā navagvo dadhyaṅṅ aporṇute yena viprāsa āpire /",
  "GV01rvh1-10u:17436": "RV_9,108.04c devānāṃ sumne amṛtasya cāruṇo yena śravāṃsy ānaśuḥ //",
  "GV01rvh1-10u:17437": "RV_9,108.05a eṣa sya dhārayā suto 'vyo vārebhiḥ pavate madintamaḥ /",
  "GV01rvh1-10u:17438": "RV_9,108.05c krīḷann ūrmir apām iva //",
  "GV01rvh1-10u:17439": "RV_9,108.06a ya usriyā apyā antar aśmano nir gā akṛntad ojasā /",
  "GV01rvh1-10u:17440": "RV_9,108.06c abhi vrajaṃ tatniṣe gavyam aśvyaṃ varmīva dhṛṣṇav ā ruja //",
  "GV01rvh1-10u:17441": "RV_9,108.07a ā sotā pari ṣiñcatāśvaṃ na stomam apturaṃ rajasturam /",
  "GV01rvh1-10u:17442": "RV_9,108.07c vanakrakṣam udaprutam //",
  "GV01rvh1-10u:17443": "RV_9,108.08a sahasradhāraṃ vṛṣabham payovṛdham priyaṃ devāya janmane /",
  "GV01rvh1-10u:17444": "RV_9,108.08c ṛtena ya ṛtajāto vivāvṛdhe rājā deva ṛtam bṛhat //",
  "GV01rvh1-10u:17445": "RV_9,108.09a abhi dyumnam bṛhad yaśa iṣas pate didīhi deva devayuḥ /",
  "GV01rvh1-10u:17446": "RV_9,108.09c vi kośam madhyamaṃ yuva //",
  "GV01rvh1-10u:17447": "RV_9,108.10a ā vacyasva sudakṣa camvoḥ suto viśāṃ vahnir na viśpatiḥ /",
  "GV01rvh1-10u:17448": "RV_9,108.10c vṛṣṭiṃ divaḥ pavasva rītim apāṃ jinvā gaviṣṭaye dhiyaḥ //",
  "GV01rvh1-10u:17449": "RV_9,108.11a etam u tyam madacyutaṃ sahasradhāraṃ vṛṣabhaṃ divo duhuḥ /",
  "GV01rvh1-10u:17450": "RV_9,108.11c viśvā vasūni bibhratam //",
  "GV01rvh1-10u:17451": "RV_9,108.12a vṛṣā vi jajñe janayann amartyaḥ pratapañ jyotiṣā tamaḥ /",
  "GV01rvh1-10u:17452": "RV_9,108.12c sa suṣṭutaḥ kavibhir nirṇijaṃ dadhe tridhātv asya daṃsasā //",
  "GV01rvh1-10u:17453": "RV_9,108.13a sa sunve yo vasūnāṃ yo rāyām ānetā ya iḷānām /",
  "GV01rvh1-10u:17454": "RV_9,108.13c somo yaḥ sukṣitīnām //",
  "GV01rvh1-10u:17455": "RV_9,108.14a yasya na indraḥ pibād yasya maruto yasya vāryamaṇā bhagaḥ /",
  "GV01rvh1-10u:17456": "RV_9,108.14c ā yena mitrāvaruṇā karāmaha endram avase mahe //",
  "GV01rvh1-10u:17457": "RV_9,108.15a indrāya soma pātave nṛbhir yataḥ svāyudho madintamaḥ /",
  "GV01rvh1-10u:17458": "RV_9,108.15c pavasva madhumattamaḥ //",
  "GV01rvh1-10u:17459": "RV_9,108.16a indrasya hārdi somadhānam ā viśa samudram iva sindhavaḥ /",
  "GV01rvh1-10u:17460": "RV_9,108.16c juṣṭo mitrāya varuṇāya vāyave divo viṣṭambha uttamaḥ //",
  "GV01rvh1-10u:17461": "RV_9,109.01a pari pra dhanvendrāya soma svādur mitrāya pūṣṇe bhagāya //",
  "GV01rvh1-10u:17462": "RV_9,109.02a indras te soma sutasya peyāḥ kratve dakṣāya viśve ca devāḥ //",
  "GV01rvh1-10u:17463": "RV_9,109.03a evāmṛtāya mahe kṣayāya sa śukro arṣa divyaḥ pīyūṣaḥ //",
  "GV01rvh1-10u:17464": "RV_9,109.04a pavasva soma mahān samudraḥ pitā devānāṃ viśvābhi dhāma //",
  "GV01rvh1-10u:17465": "RV_9,109.05a śukraḥ pavasva devebhyaḥ soma dive pṛthivyai śaṃ ca prajāyai //",
  "GV01rvh1-10u:17466": "RV_9,109.06a divo dhartāsi śukraḥ pīyūṣaḥ satye vidharman vājī pavasva //",
  "GV01rvh1-10u:17467": "RV_9,109.07a pavasva soma dyumnī sudhāro mahām avīnām anu pūrvyaḥ //",
  "GV01rvh1-10u:17468": "RV_9,109.08a nṛbhir yemāno jajñānaḥ pūtaḥ kṣarad viśvāni mandraḥ svarvit //",
  "GV01rvh1-10u:17469": "RV_9,109.09a induḥ punānaḥ prajām urāṇaḥ karad viśvāni draviṇāni naḥ //",
  "GV01rvh1-10u:17470": "RV_9,109.10a pavasva soma kratve dakṣāyāśvo na nikto vājī dhanāya //",
  "GV01rvh1-10u:17471": "RV_9,109.11a taṃ te sotāro rasam madāya punanti somam mahe dyumnāya //",
  "GV01rvh1-10u:17472": "RV_9,109.12a śiśuṃ jajñānaṃ harim mṛjanti pavitre somaṃ devebhya indum //",
  "GV01rvh1-10u:17473": "RV_9,109.13a induḥ paviṣṭa cārur madāyāpām upasthe kavir bhagāya //",
  "GV01rvh1-10u:17474": "RV_9,109.14a bibharti cārv indrasya nāma yena viśvāni vṛtrā jaghāna //",
  "GV01rvh1-10u:17475": "RV_9,109.15a pibanty asya viśve devāso gobhiḥ śrītasya nṛbhiḥ sutasya //",
  "GV01rvh1-10u:17476": "RV_9,109.16a pra suvāno akṣāḥ sahasradhāras tiraḥ pavitraṃ vi vāram avyam //",
  "GV01rvh1-10u:17477": "RV_9,109.17a sa vājy akṣāḥ sahasraretā adbhir mṛjāno gobhiḥ śrīṇānaḥ //",
  "GV01rvh1-10u:17478": "RV_9,109.18a pra soma yāhīndrasya kukṣā nṛbhir yemāno adribhiḥ sutaḥ //",
  "GV01rvh1-10u:17479": "RV_9,109.19a asarji vājī tiraḥ pavitram indrāya somaḥ sahasradhāraḥ //",
  "GV01rvh1-10u:17480": "RV_9,109.20a añjanty enam madhvo rasenendrāya vṛṣṇa indum madāya //",
  "GV01rvh1-10u:17481": "RV_9,109.21a devebhyas tvā vṛthā pājase 'po vasānaṃ harim mṛjanti //",
  "GV01rvh1-10u:17482": "RV_9,109.22a indur indrāya tośate ni tośate śrīṇann ugro riṇann apaḥ //",
  "GV01rvh1-10u:17483": "RV_9,110.01a pary ū ṣu pra dhanva vājasātaye pari vṛtrāṇi sakṣaṇiḥ /",
  "GV01rvh1-10u:17484": "RV_9,110.01c dviṣas taradhyā ṛṇayā na īyase //",
  "GV01rvh1-10u:17485": "RV_9,110.02a anu hi tvā sutaṃ soma madāmasi mahe samaryarājye /",
  "GV01rvh1-10u:17486": "RV_9,110.02c vājāṃ abhi pavamāna pra gāhase //",
  "GV01rvh1-10u:17487": "RV_9,110.03a ajījano hi pavamāna sūryaṃ vidhāre śakmanā payaḥ /",
  "GV01rvh1-10u:17488": "RV_9,110.03c gojīrayā raṃhamāṇaḥ purandhyā //",
  "GV01rvh1-10u:17489": "RV_9,110.04a ajījano amṛta martyeṣv āṃ ṛtasya dharmann amṛtasya cāruṇaḥ /",
  "GV01rvh1-10u:17490": "RV_9,110.04c sadāsaro vājam acchā saniṣyadat //",
  "GV01rvh1-10u:17491": "RV_9,110.05a abhy-abhi hi śravasā tatardithotsaṃ na kaṃ cij janapānam akṣitam /",
  "GV01rvh1-10u:17492": "RV_9,110.05c śaryābhir na bharamāṇo gabhastyoḥ //",
  "GV01rvh1-10u:17493": "RV_9,110.06a ād īṃ ke cit paśyamānāsa āpyaṃ vasuruco divyā abhy anūṣata /",
  "GV01rvh1-10u:17494": "RV_9,110.06c vāraṃ na devaḥ savitā vy ūrṇute //",
  "GV01rvh1-10u:17495": "RV_9,110.07a tve soma prathamā vṛktabarhiṣo mahe vājāya śravase dhiyaṃ dadhuḥ /",
  "GV01rvh1-10u:17496": "RV_9,110.07c sa tvaṃ no vīra vīryāya codaya //",
  "GV01rvh1-10u:17497": "RV_9,110.08a divaḥ pīyūṣam pūrvyaṃ yad ukthyam maho gāhād diva ā nir adhukṣata /",
  "GV01rvh1-10u:17498": "RV_9,110.08c indram abhi jāyamānaṃ sam asvaran //",
  "GV01rvh1-10u:17499": "RV_9,110.09a adha yad ime pavamāna rodasī imā ca viśvā bhuvanābhi majmanā /",
  "GV01rvh1-10u:17500": "RV_9,110.09c yūthe na niṣṭhā vṛṣabho vi tiṣṭhase //",
  "GV01rvh1-10u:17501": "RV_9,110.10a somaḥ punāno avyaye vāre śiśur na krīḷan pavamāno akṣāḥ /",
  "GV01rvh1-10u:17502": "RV_9,110.10c sahasradhāraḥ śatavāja induḥ //",
  "GV01rvh1-10u:17503": "RV_9,110.11a eṣa punāno madhumāṃ ṛtāvendrāyenduḥ pavate svādur ūrmiḥ /",
  "GV01rvh1-10u:17504": "RV_9,110.11c vājasanir varivovid vayodhāḥ //",
  "GV01rvh1-10u:17505": "RV_9,110.12a sa pavasva sahamānaḥ pṛtanyūn sedhan rakṣāṃsy apa durgahāṇi /",
  "GV01rvh1-10u:17506": "RV_9,110.12c svāyudhaḥ sāsahvān soma śatrūn //",
  "GV01rvh1-10u:17507": "RV_9,111.01a ayā rucā hariṇyā punāno viśvā dveṣāṃsi tarati svayugvabhiḥ sūro na svayugvabhiḥ /",
  "GV01rvh1-10u:17508": "RV_9,111.01d dhārā sutasya rocate punāno aruṣo hariḥ /",
  "GV01rvh1-10u:17509": "RV_9,111.01f viśvā yad rūpā pariyāty ṛkvabhiḥ saptāsyebhir ṛkvabhiḥ //",
  "GV01rvh1-10u:17510": "RV_9,111.02a tvaṃ tyat paṇīnāṃ vido vasu sam mātṛbhir marjayasi sva ā dama ṛtasya dhītibhir dame /",
  "GV01rvh1-10u:17511": "RV_9,111.02d parāvato na sāma tad yatrā raṇanti dhītayaḥ /",
  "GV01rvh1-10u:17512": "RV_9,111.02f tridhātubhir aruṣībhir vayo dadhe rocamāno vayo dadhe //",
  "GV01rvh1-10u:17513": "RV_9,111.03a pūrvām anu pradiśaṃ yāti cekitat saṃ raśmibhir yatate darśato ratho daivyo darśato rathaḥ /",
  "GV01rvh1-10u:17514": "RV_9,111.03d agmann ukthāni pauṃsyendraṃ jaitrāya harṣayan /",
  "GV01rvh1-10u:17515": "RV_9,111.03f vajraś ca yad bhavatho anapacyutā samatsv anapacyutā //",
  "GV01rvh1-10u:17516": "RV_9,112.01a nānānaṃ vā u no dhiyo vi vratāni janānām /",
  "GV01rvh1-10u:17517": "RV_9,112.01c takṣā riṣṭaṃ rutam bhiṣag brahmā sunvantam icchatīndrāyendo pari srava //",
  "GV01rvh1-10u:17518": "RV_9,112.02a jaratībhir oṣadhībhiḥ parṇebhiḥ śakunānām /",
  "GV01rvh1-10u:17519": "RV_9,112.02c kārmāro aśmabhir dyubhir hiraṇyavantam icchatīndrāyendo pari srava //",
  "GV01rvh1-10u:17520": "RV_9,112.03a kārur ahaṃ tato bhiṣag upalaprakṣiṇī nanā /",
  "GV01rvh1-10u:17521": "RV_9,112.03c nānādhiyo vasūyavo 'nu gā iva tasthimendrāyendo pari srava //",
  "GV01rvh1-10u:17522": "RV_9,112.04a aśvo voḷhā sukhaṃ rathaṃ hasanām upamantriṇaḥ /",
  "GV01rvh1-10u:17523": "RV_9,112.04c śepo romaṇvantau bhedau vār in maṇḍūka icchatīndrāyendo pari srava //",
  "GV01rvh1-10u:17524": "RV_9,113.01a śaryaṇāvati somam indraḥ pibatu vṛtrahā /",
  "GV01rvh1-10u:17525": "RV_9,113.01c balaṃ dadhāna ātmani kariṣyan vīryam mahad indrāyendo pari srava //",
  "GV01rvh1-10u:17526": "RV_9,113.02a ā pavasva diśām pata ārjīkāt soma mīḍhvaḥ /",
  "GV01rvh1-10u:17527": "RV_9,113.02c ṛtavākena satyena śraddhayā tapasā suta indrāyendo pari srava //",
  "GV01rvh1-10u:17528": "RV_9,113.03a parjanyavṛddham mahiṣaṃ taṃ sūryasya duhitābharat /",
  "GV01rvh1-10u:17529": "RV_9,113.03c taṃ gandharvāḥ praty agṛbhṇan taṃ some rasam ādadhur indrāyendo pari srava //",
  "GV01rvh1-10u:17530": "RV_9,113.04a ṛtaṃ vadann ṛtadyumna satyaṃ vadan satyakarman /",
  "GV01rvh1-10u:17531": "RV_9,113.04c śraddhāṃ vadan soma rājan dhātrā soma pariṣkṛta indrāyendo pari srava //",
  "GV01rvh1-10u:17532": "RV_9,113.05a satyamugrasya bṛhataḥ saṃ sravanti saṃsravāḥ /",
  "GV01rvh1-10u:17533": "RV_9,113.05c saṃ yanti rasino rasāḥ punāno brahmaṇā hara indrāyendo pari srava //",
  "GV01rvh1-10u:17534": "RV_9,113.06a yatra brahmā pavamāna chandasyāṃ vācaṃ vadan /",
  "GV01rvh1-10u:17535": "RV_9,113.06c grāvṇā some mahīyate somenānandaṃ janayann indrāyendo pari srava //",
  "GV01rvh1-10u:17536": "RV_9,113.07a yatra jyotir ajasraṃ yasmiṃl loke svar hitam /",
  "GV01rvh1-10u:17537": "RV_9,113.07c tasmin māṃ dhehi pavamānāmṛte loke akṣita indrāyendo pari srava //",
  "GV01rvh1-10u:17538": "RV_9,113.08a yatra rājā vaivasvato yatrāvarodhanaṃ divaḥ /",
  "GV01rvh1-10u:17539": "RV_9,113.08c yatrāmūr yahvatīr āpas tatra mām amṛtaṃ kṛdhīndrāyendo pari srava //",
  "GV01rvh1-10u:17540": "RV_9,113.09a yatrānukāmaṃ caraṇaṃ trināke tridive divaḥ /",
  "GV01rvh1-10u:17541": "RV_9,113.09c lokā yatra jyotiṣmantas tatra mām amṛtaṃ kṛdhīndrāyendo pari srava //",
  "GV01rvh1-10u:17542": "RV_9,113.10a yatra kāmā nikāmāś ca yatra bradhnasya viṣṭapam /",
  "GV01rvh1-10u:17543": "RV_9,113.10c svadhā ca yatra tṛptiś ca tatra mām amṛtaṃ kṛdhīndrāyendo pari srava //",
  "GV01rvh1-10u:17544": "RV_9,113.11a yatrānandāś ca modāś ca mudaḥ pramuda āsate /",
  "GV01rvh1-10u:17545": "RV_9,113.11c kāmasya yatrāptāḥ kāmās tatra mām amṛtaṃ kṛdhīndrāyendo pari srava //",
  "GV01rvh1-10u:17546": "RV_9,114.01a ya indoḥ pavamānasyānu dhāmāny akramīt /",
  "GV01rvh1-10u:17547": "RV_9,114.01c tam āhuḥ suprajā iti yas te somāvidhan mana indrāyendo pari srava //",
  "GV01rvh1-10u:17548": "RV_9,114.02a ṛṣe mantrakṛtāṃ stomaiḥ kaśyapodvardhayan giraḥ /",
  "GV01rvh1-10u:17549": "RV_9,114.02c somaṃ namasya rājānaṃ yo jajñe vīrudhām patir indrāyendo pari srava //",
  "GV01rvh1-10u:17550": "RV_9,114.03a sapta diśo nānāsūryāḥ sapta hotāra ṛtvijaḥ /",
  "GV01rvh1-10u:17551": "RV_9,114.03c devā ādityā ye sapta tebhiḥ somābhi rakṣa na indrāyendo pari srava //",
  "GV01rvh1-10u:17552": "RV_9,114.04a yat te rājañ chṛtaṃ havis tena somābhi rakṣa naḥ /",
  "GV01rvh1-10u:17553": "RV_9,114.04c arātīvā mā nas tārīn mo ca naḥ kiṃ canāmamad indrāyendo pari srava //",
  "GV01rvh1-10u:17555": "Ṛgveda 10",
  "GV01rvh1-10u:17556": "RV_10,001.01a agre bṛhann uṣasām ūrdhvo asthān nirjaganvān tamaso jyotiṣāgāt /",
  "GV01rvh1-10u:17557": "RV_10,001.01c agnir bhānunā ruśatā svaṅga ā jāto viśvā sadmāny aprāḥ //",
  "GV01rvh1-10u:17558": "RV_10,001.02a sa jāto garbho asi rodasyor agne cārur vibhṛta oṣadhīṣu /",
  "GV01rvh1-10u:17559": "RV_10,001.02c citraḥ śiśuḥ pari tamāṃsy aktūn pra mātṛbhyo adhi kanikradad gāḥ //",
  "GV01rvh1-10u:17560": "RV_10,001.03a viṣṇur itthā paramam asya vidvāñ jāto bṛhann abhi pāti tṛtīyam /",
  "GV01rvh1-10u:17561": "RV_10,001.03c āsā yad asya payo akrata svaṃ sacetaso abhy arcanty atra //",
  "GV01rvh1-10u:17562": "RV_10,001.04a ata u tvā pitubhṛto janitrīr annāvṛdham prati caranty annaiḥ /",
  "GV01rvh1-10u:17563": "RV_10,001.04c tā īm praty eṣi punar anyarūpā asi tvaṃ vikṣu mānuṣīṣu hotā //",
  "GV01rvh1-10u:17564": "RV_10,001.05a hotāraṃ citraratham adhvarasya yajñasya-yajñasya ketuṃ ruśantam /",
  "GV01rvh1-10u:17565": "RV_10,001.05c pratyardhiṃ devasya-devasya mahnā śriyā tv agnim atithiṃ janānām //",
  "GV01rvh1-10u:17566": "RV_10,001.06a sa tu vastrāṇy adha peśanāni vasāno agnir nābhā pṛthivyāḥ /",
  "GV01rvh1-10u:17567": "RV_10,001.06c aruṣo jātaḥ pada iḷāyāḥ purohito rājan yakṣīha devān //",
  "GV01rvh1-10u:17568": "RV_10,001.07a ā hi dyāvāpṛthivī agna ubhe sadā putro na mātarā tatantha /",
  "GV01rvh1-10u:17569": "RV_10,001.07c pra yāhy acchośato yaviṣṭhāthā vaha sahasyeha devān //",
  "GV01rvh1-10u:17570": "RV_10,002.01a piprīhi devāṃ uśato yaviṣṭha vidvāṃ ṛtūṃr ṛtupate yajeha /",
  "GV01rvh1-10u:17571": "RV_10,002.01c ye daivyā ṛtvijas tebhir agne tvaṃ hotṝṇām asy āyajiṣṭhaḥ //",
  "GV01rvh1-10u:17572": "RV_10,002.02a veṣi hotram uta potraṃ janānām mandhātāsi draviṇodā ṛtāvā /",
  "GV01rvh1-10u:17573": "RV_10,002.02c svāhā vayaṃ kṛṇavāmā havīṃṣi devo devān yajatv agnir arhan //",
  "GV01rvh1-10u:17574": "RV_10,002.03a ā devānām api panthām aganma yac chaknavāma tad anu pravoḷhum /",
  "GV01rvh1-10u:17575": "RV_10,002.03c agnir vidvān sa yajāt sed u hotā so adhvarān sa ṛtūn kalpayāti //",
  "GV01rvh1-10u:17576": "RV_10,002.04a yad vo vayam pramināma vratāni viduṣāṃ devā aviduṣṭarāsaḥ /",
  "GV01rvh1-10u:17577": "RV_10,002.04c agniṣ ṭad viśvam ā pṛṇāti vidvān yebhir devāṃ ṛtubhiḥ kalpayāti //",
  "GV01rvh1-10u:17578": "RV_10,002.05a yat pākatrā manasā dīnadakṣā na yajñasya manvate martyāsaḥ /",
  "GV01rvh1-10u:17579": "RV_10,002.05c agniṣ ṭad dhotā kratuvid vijānan yajiṣṭho devāṃ ṛtuśo yajāti //",
  "GV01rvh1-10u:17580": "RV_10,002.06a viśveṣāṃ hy adhvarāṇām anīkaṃ citraṃ ketuṃ janitā tvā jajāna /",
  "GV01rvh1-10u:17581": "RV_10,002.06c sa ā yajasva nṛvatīr anu kṣā spārhā iṣaḥ kṣumatīr viśvajanyāḥ //",
  "GV01rvh1-10u:17582": "RV_10,002.07a yaṃ tvā dyāvāpṛthivī yaṃ tvāpas tvaṣṭā yaṃ tvā sujanimā jajāna /",
  "GV01rvh1-10u:17583": "RV_10,002.07c panthām anu pravidvān pitṛyāṇaṃ dyumad agne samidhāno vi bhāhi //",
  "GV01rvh1-10u:17584": "RV_10,003.01a ino rājann aratiḥ samiddho raudro dakṣāya suṣumāṃ adarśi /",
  "GV01rvh1-10u:17585": "RV_10,003.01c cikid vi bhāti bhāsā bṛhatāsiknīm eti ruśatīm apājan //",
  "GV01rvh1-10u:17586": "RV_10,003.02a kṛṣṇāṃ yad enīm abhi varpasā bhūj janayan yoṣām bṛhataḥ pitur jām /",
  "GV01rvh1-10u:17587": "RV_10,003.02c ūrdhvam bhānuṃ sūryasya stabhāyan divo vasubhir aratir vi bhāti //",
  "GV01rvh1-10u:17588": "RV_10,003.03a bhadro bhadrayā sacamāna āgāt svasāraṃ jāro abhy eti paścāt /",
  "GV01rvh1-10u:17589": "RV_10,003.03c supraketair dyubhir agnir vitiṣṭhan ruśadbhir varṇair abhi rāmam asthāt //",
  "GV01rvh1-10u:17590": "RV_10,003.04a asya yāmāso bṛhato na vagnūn indhānā agneḥ sakhyuḥ śivasya /",
  "GV01rvh1-10u:17591": "RV_10,003.04c īḍyasya vṛṣṇo bṛhataḥ svāso bhāmāso yāmann aktavaś cikitre //",
  "GV01rvh1-10u:17592": "RV_10,003.05a svanā na yasya bhāmāsaḥ pavante rocamānasya bṛhataḥ sudivaḥ /",
  "GV01rvh1-10u:17593": "RV_10,003.05c jyeṣṭhebhir yas tejiṣṭhaiḥ krīḷumadbhir varṣiṣṭhebhir bhānubhir nakṣati dyām //",
  "GV01rvh1-10u:17594": "RV_10,003.06a asya śuṣmāso dadṛśānapaver jehamānasya svanayan niyudbhiḥ /",
  "GV01rvh1-10u:17595": "RV_10,003.06c pratnebhir yo ruśadbhir devatamo vi rebhadbhir aratir bhāti vibhvā //",
  "GV01rvh1-10u:17596": "RV_10,003.07a sa ā vakṣi mahi na ā ca satsi divaspṛthivyor aratir yuvatyoḥ /",
  "GV01rvh1-10u:17597": "RV_10,003.07c agniḥ sutukaḥ sutukebhir aśvai rabhasvadbhī rabhasvāṃ eha gamyāḥ //",
  "GV01rvh1-10u:17598": "RV_10,004.01a pra te yakṣi pra ta iyarmi manma bhuvo yathā vandyo no haveṣu /",
  "GV01rvh1-10u:17599": "RV_10,004.01c dhanvann iva prapā asi tvam agna iyakṣave pūrave pratna rājan //",
  "GV01rvh1-10u:17600": "RV_10,004.02a yaṃ tvā janāso abhi saṃcaranti gāva uṣṇam iva vrajaṃ yaviṣṭha /",
  "GV01rvh1-10u:17601": "RV_10,004.02c dūto devānām asi martyānām antar mahāṃś carasi rocanena //",
  "GV01rvh1-10u:17602": "RV_10,004.03a śiśuṃ na tvā jenyaṃ vardhayantī mātā bibharti sacanasyamānā /",
  "GV01rvh1-10u:17603": "RV_10,004.03c dhanor adhi pravatā yāsi haryañ jigīṣase paśur ivāvasṛṣṭaḥ //",
  "GV01rvh1-10u:17604": "RV_10,004.04a mūrā amūra na vayaṃ cikitvo mahitvam agne tvam aṅga vitse /",
  "GV01rvh1-10u:17605": "RV_10,004.04c śaye vavriś carati jihvayādan rerihyate yuvatiṃ viśpatiḥ san //",
  "GV01rvh1-10u:17606": "RV_10,004.05a kūcij jāyate sanayāsu navyo vane tasthau palito dhūmaketuḥ /",
  "GV01rvh1-10u:17607": "RV_10,004.05c asnātāpo vṛṣabho na pra veti sacetaso yam praṇayanta martāḥ //",
  "GV01rvh1-10u:17608": "RV_10,004.06a tanūtyajeva taskarā vanargū raśanābhir daśabhir abhy adhītām /",
  "GV01rvh1-10u:17609": "RV_10,004.06c iyaṃ te agne navyasī manīṣā yukṣvā rathaṃ na śucayadbhir aṅgaiḥ //",
  "GV01rvh1-10u:17610": "RV_10,004.07a brahma ca te jātavedo namaś ceyaṃ ca gīḥ sadam id vardhanī bhūt /",
  "GV01rvh1-10u:17611": "RV_10,004.07c rakṣā ṇo agne tanayāni tokā rakṣota nas tanvo aprayucchan //",
  "GV01rvh1-10u:17612": "RV_10,005.01a ekaḥ samudro dharuṇo rayīṇām asmad dhṛdo bhūrijanmā vi caṣṭe /",
  "GV01rvh1-10u:17613": "RV_10,005.01c siṣakty ūdhar niṇyor upastha utsasya madhye nihitam padaṃ veḥ //",
  "GV01rvh1-10u:17614": "RV_10,005.02a samānaṃ nīḷaṃ vṛṣaṇo vasānāḥ saṃ jagmire mahiṣā arvatībhiḥ /",
  "GV01rvh1-10u:17615": "RV_10,005.02c ṛtasya padaṃ kavayo ni pānti guhā nāmāni dadhire parāṇi //",
  "GV01rvh1-10u:17616": "RV_10,005.03a ṛtāyinī māyinī saṃ dadhāte mitvā śiśuṃ jajñatur vardhayantī /",
  "GV01rvh1-10u:17617": "RV_10,005.03c viśvasya nābhiṃ carato dhruvasya kaveś cit tantum manasā viyantaḥ //",
  "GV01rvh1-10u:17618": "RV_10,005.04a ṛtasya hi vartanayaḥ sujātam iṣo vājāya pradivaḥ sacante /",
  "GV01rvh1-10u:17619": "RV_10,005.04c adhīvāsaṃ rodasī vāvasāne ghṛtair annair vāvṛdhāte madhūnām //",
  "GV01rvh1-10u:17620": "RV_10,005.05a sapta svasṝr aruṣīr vāvaśāno vidvān madhva uj jabhārā dṛśe kam /",
  "GV01rvh1-10u:17621": "RV_10,005.05c antar yeme antarikṣe purājā icchan vavrim avidat pūṣaṇasya //",
  "GV01rvh1-10u:17622": "RV_10,005.06a sapta maryādāḥ kavayas tatakṣus tāsām ekām id abhy aṃhuro gāt /",
  "GV01rvh1-10u:17623": "RV_10,005.06c āyor ha skambha upamasya nīḷe pathāṃ visarge dharuṇeṣu tasthau //",
  "GV01rvh1-10u:17624": "RV_10,005.07a asac ca sac ca parame vyoman dakṣasya janmann aditer upasthe /",
  "GV01rvh1-10u:17625": "RV_10,005.07c agnir ha naḥ prathamajā ṛtasya pūrva āyuni vṛṣabhaś ca dhenuḥ //",
  "GV01rvh1-10u:17626": "RV_10,006.01a ayaṃ sa yasya śarmann avobhir agner edhate jaritābhiṣṭau /",
  "GV01rvh1-10u:17627": "RV_10,006.01c jyeṣṭhebhir yo bhānubhir ṛṣūṇām paryeti parivīto vibhāvā //",
  "GV01rvh1-10u:17628": "RV_10,006.02a yo bhānubhir vibhāvā vibhāty agnir devebhir ṛtāvājasraḥ /",
  "GV01rvh1-10u:17629": "RV_10,006.02c ā yo vivāya sakhyā sakhibhyo 'parihvṛto atyo na saptiḥ //",
  "GV01rvh1-10u:17630": "RV_10,006.03a īśe yo viśvasyā devavīter īśe viśvāyur uṣaso vyuṣṭau /",
  "GV01rvh1-10u:17631": "RV_10,006.03c ā yasmin manā havīṃṣy agnāv ariṣṭaratha skabhnāti śūṣaiḥ //",
  "GV01rvh1-10u:17632": "RV_10,006.04a śūṣebhir vṛdho juṣāṇo arkair devāṃ acchā raghupatvā jigāti /",
  "GV01rvh1-10u:17633": "RV_10,006.04c mandro hotā sa juhvā yajiṣṭhaḥ sammiślo agnir ā jigharti devān //",
  "GV01rvh1-10u:17634": "RV_10,006.05a tam usrām indraṃ na rejamānam agniṃ gīrbhir namobhir ā kṛṇudhvam /",
  "GV01rvh1-10u:17635": "RV_10,006.05c ā yaṃ viprāso matibhir gṛṇanti jātavedasaṃ juhvaṃ sahānām //",
  "GV01rvh1-10u:17636": "RV_10,006.06a saṃ yasmin viśvā vasūni jagmur vāje nāśvāḥ saptīvanta evaiḥ /",
  "GV01rvh1-10u:17637": "RV_10,006.06c asme ūtīr indravātatamā arvācīnā agna ā kṛṇuṣva //",
  "GV01rvh1-10u:17638": "RV_10,006.07a adhā hy agne mahnā niṣadyā sadyo jajñāno havyo babhūtha /",
  "GV01rvh1-10u:17639": "RV_10,006.07c taṃ te devāso anu ketam āyann adhāvardhanta prathamāsa ūmāḥ //",
  "GV01rvh1-10u:17640": "RV_10,007.01a svasti no divo agne pṛthivyā viśvāyur dhehi yajathāya deva /",
  "GV01rvh1-10u:17641": "RV_10,007.01c sacemahi tava dasma praketair uruṣyā ṇa urubhir deva śaṃsaiḥ //",
  "GV01rvh1-10u:17642": "RV_10,007.02a imā agne matayas tubhyaṃ jātā gobhir aśvair abhi gṛṇanti rādhaḥ /",
  "GV01rvh1-10u:17643": "RV_10,007.02c yadā te marto anu bhogam ānaḍ vaso dadhāno matibhiḥ sujāta //",
  "GV01rvh1-10u:17644": "RV_10,007.03a agnim manye pitaram agnim āpim agnim bhrātaraṃ sadam it sakhāyam /",
  "GV01rvh1-10u:17645": "RV_10,007.03c agner anīkam bṛhataḥ saparyaṃ divi śukraṃ yajataṃ sūryasya //",
  "GV01rvh1-10u:17646": "RV_10,007.04a sidhrā agne dhiyo asme sanutrīr yaṃ trāyase dama ā nityahotā /",
  "GV01rvh1-10u:17647": "RV_10,007.04c ṛtāvā sa rohidaśvaḥ purukṣur dyubhir asmā ahabhir vāmam astu //",
  "GV01rvh1-10u:17648": "RV_10,007.05a dyubhir hitam mitram iva prayogam pratnam ṛtvijam adhvarasya jāram /",
  "GV01rvh1-10u:17649": "RV_10,007.05c bāhubhyām agnim āyavo 'jananta vikṣu hotāraṃ ny asādayanta //",
  "GV01rvh1-10u:17650": "RV_10,007.06a svayaṃ yajasva divi deva devān kiṃ te pākaḥ kṛṇavad apracetāḥ /",
  "GV01rvh1-10u:17651": "RV_10,007.06c yathāyaja ṛtubhir deva devān evā yajasva tanvaṃ sujāta //",
  "GV01rvh1-10u:17652": "RV_10,007.07a bhavā no agne 'vitota gopā bhavā vayaskṛd uta no vayodhāḥ /",
  "GV01rvh1-10u:17653": "RV_10,007.07c rāsvā ca naḥ sumaho havyadātiṃ trāsvota nas tanvo aprayucchan //",
  "GV01rvh1-10u:17654": "RV_10,008.01a pra ketunā bṛhatā yāty agnir ā rodasī vṛṣabho roravīti /",
  "GV01rvh1-10u:17655": "RV_10,008.01c divaś cid antāṃ upamāṃ ud ānaḷ apām upasthe mahiṣo vavardha //",
  "GV01rvh1-10u:17656": "RV_10,008.02a mumoda garbho vṛṣabhaḥ kakudmān asremā vatsaḥ śimīvāṃ arāvīt /",
  "GV01rvh1-10u:17657": "RV_10,008.02c sa devatāty udyatāni kṛṇvan sveṣu kṣayeṣu prathamo jigāti //",
  "GV01rvh1-10u:17658": "RV_10,008.03a ā yo mūrdhānam pitror arabdha ny adhvare dadhire sūro arṇaḥ /",
  "GV01rvh1-10u:17659": "RV_10,008.03c asya patmann aruṣīr aśvabudhnā ṛtasya yonau tanvo juṣanta //",
  "GV01rvh1-10u:17660": "RV_10,008.04a uṣa-uṣo hi vaso agram eṣi tvaṃ yamayor abhavo vibhāvā /",
  "GV01rvh1-10u:17661": "RV_10,008.04c ṛtāya sapta dadhiṣe padāni janayan mitraṃ tanve svāyai //",
  "GV01rvh1-10u:17662": "RV_10,008.05a bhuvaś cakṣur maha ṛtasya gopā bhuvo varuṇo yad ṛtāya veṣi /",
  "GV01rvh1-10u:17663": "RV_10,008.05c bhuvo apāṃ napāj jātavedo bhuvo dūto yasya havyaṃ jujoṣaḥ //",
  "GV01rvh1-10u:17664": "RV_10,008.06a bhuvo yajñasya rajasaś ca netā yatrā niyudbhiḥ sacase śivābhiḥ /",
  "GV01rvh1-10u:17665": "RV_10,008.06c divi mūrdhānaṃ dadhiṣe svarṣāṃ jihvām agne cakṛṣe havyavāham //",
  "GV01rvh1-10u:17666": "RV_10,008.07a asya tritaḥ kratunā vavre antar icchan dhītim pitur evaiḥ parasya /",
  "GV01rvh1-10u:17667": "RV_10,008.07c sacasyamānaḥ pitror upasthe jāmi bruvāṇa āyudhāni veti //",
  "GV01rvh1-10u:17668": "RV_10,008.08a sa pitryāṇy āyudhāni vidvān indreṣita āptyo abhy ayudhyat /",
  "GV01rvh1-10u:17669": "RV_10,008.08c triśīrṣāṇaṃ saptaraśmiṃ jaghanvān tvāṣṭrasya cin niḥ sasṛje trito gāḥ //",
  "GV01rvh1-10u:17670": "RV_10,008.09a bhūrīd indra udinakṣantam ojo 'vābhinat satpatir manyamānam /",
  "GV01rvh1-10u:17671": "RV_10,008.09c tvāṣṭrasya cid viśvarūpasya gonām ācakrāṇas trīṇi śīrṣā parā vark //",
  "GV01rvh1-10u:17672": "RV_10,009.01a āpo hi ṣṭhā mayobhuvas tā na ūrje dadhātana /",
  "GV01rvh1-10u:17673": "RV_10,009.01c mahe raṇāya cakṣase //",
  "GV01rvh1-10u:17674": "RV_10,009.02a yo vaḥ śivatamo rasas tasya bhājayateha naḥ /",
  "GV01rvh1-10u:17675": "RV_10,009.02c uśatīr iva mātaraḥ //",
  "GV01rvh1-10u:17676": "RV_10,009.03a tasmā araṃ gamāma vo yasya kṣayāya jinvatha /",
  "GV01rvh1-10u:17677": "RV_10,009.03c āpo janayathā ca naḥ //",
  "GV01rvh1-10u:17678": "RV_10,009.04a śaṃ no devīr abhiṣṭaya āpo bhavantu pītaye /",
  "GV01rvh1-10u:17679": "RV_10,009.04c śaṃ yor abhi sravantu naḥ //",
  "GV01rvh1-10u:17680": "RV_10,009.05a īśānā vāryāṇāṃ kṣayantīś carṣaṇīnām /",
  "GV01rvh1-10u:17681": "RV_10,009.05c apo yācāmi bheṣajam //",
  "GV01rvh1-10u:17682": "RV_10,009.06a apsu me somo abravīd antar viśvāni bheṣajā /",
  "GV01rvh1-10u:17683": "RV_10,009.06c agniṃ ca viśvaśambhuvam //",
  "GV01rvh1-10u:17684": "RV_10,009.07a āpaḥ pṛṇīta bheṣajaṃ varūthaṃ tanve mama /",
  "GV01rvh1-10u:17685": "RV_10,009.07c jyok ca sūryaṃ dṛśe //",
  "GV01rvh1-10u:17686": "RV_10,009.08a idam āpaḥ pra vahata yat kiṃ ca duritam mayi /",
  "GV01rvh1-10u:17687": "RV_10,009.08c yad vāham abhidudroha yad vā śepa utānṛtam //",
  "GV01rvh1-10u:17688": "RV_10,009.09a āpo adyānv acāriṣaṃ rasena sam agasmahi /",
  "GV01rvh1-10u:17689": "RV_10,009.09c payasvān agna ā gahi tam mā saṃ sṛja varcasā //",
  "GV01rvh1-10u:17690": "RV_10,010.01a o cit sakhāyaṃ sakhyā vavṛtyāṃ tiraḥ purū cid arṇavaṃ jaganvān /",
  "GV01rvh1-10u:17691": "RV_10,010.01c pitur napātam ā dadhīta vedhā adhi kṣami prataraṃ dīdhyānaḥ //",
  "GV01rvh1-10u:17692": "RV_10,010.02a na te sakhā sakhyaṃ vaṣṭy etat salakṣmā yad viṣurūpā bhavāti /",
  "GV01rvh1-10u:17693": "RV_10,010.02c mahas putrāso asurasya vīrā divo dhartāra urviyā pari khyan //",
  "GV01rvh1-10u:17694": "RV_10,010.03a uśanti ghā te amṛtāsa etad ekasya cit tyajasam martyasya /",
  "GV01rvh1-10u:17695": "RV_10,010.03c ni te mano manasi dhāyy asme janyuḥ patis tanvam ā viviśyāḥ //",
  "GV01rvh1-10u:17696": "RV_10,010.04a na yat purā cakṛmā kad dha nūnam ṛtā vadanto anṛtaṃ rapema /",
  "GV01rvh1-10u:17697": "RV_10,010.04c gandharvo apsv apyā ca yoṣā sā no nābhiḥ paramaṃ jāmi tan nau //",
  "GV01rvh1-10u:17698": "RV_10,010.05a garbhe nu nau janitā dampatī kar devas tvaṣṭā savitā viśvarūpaḥ /",
  "GV01rvh1-10u:17699": "RV_10,010.05c nakir asya pra minanti vratāni veda nāv asya pṛthivī uta dyauḥ //",
  "GV01rvh1-10u:17700": "RV_10,010.06a ko asya veda prathamasyāhnaḥ ka īṃ dadarśa ka iha pra vocat /",
  "GV01rvh1-10u:17701": "RV_10,010.06c bṛhan mitrasya varuṇasya dhāma kad u brava āhano vīcyā nṝn //",
  "GV01rvh1-10u:17702": "RV_10,010.07a yamasya mā yamyaṃ kāma āgan samāne yonau sahaśeyyāya /",
  "GV01rvh1-10u:17703": "RV_10,010.07c jāyeva patye tanvaṃ riricyāṃ vi cid vṛheva rathyeva cakrā //",
  "GV01rvh1-10u:17704": "RV_10,010.08a na tiṣṭhanti na ni miṣanty ete devānāṃ spaśa iha ye caranti /",
  "GV01rvh1-10u:17705": "RV_10,010.08c anyena mad āhano yāhi tūyaṃ tena vi vṛha rathyeva cakrā //",
  "GV01rvh1-10u:17706": "RV_10,010.09a rātrībhir asmā ahabhir daśasyet sūryasya cakṣur muhur un mimīyāt /",
  "GV01rvh1-10u:17707": "RV_10,010.09c divā pṛthivyā mithunā sabandhū yamīr yamasya bibhṛyād ajāmi //",
  "GV01rvh1-10u:17708": "RV_10,010.10a ā ghā tā gacchān uttarā yugāni yatra jāmayaḥ kṛṇavann ajāmi /",
  "GV01rvh1-10u:17709": "RV_10,010.10c upa barbṛhi vṛṣabhāya bāhum anyam icchasva subhage patim mat //",
  "GV01rvh1-10u:17710": "RV_10,010.11a kim bhrātāsad yad anātham bhavāti kim u svasā yan nirṛtir nigacchāt /",
  "GV01rvh1-10u:17711": "RV_10,010.11c kāmamūtā bahv etad rapāmi tanvā me tanvaṃ sam pipṛgdhi //",
  "GV01rvh1-10u:17712": "RV_10,010.12a na vā u te tanvā tanvaṃ sam papṛcyām pāpam āhur yaḥ svasāraṃ nigacchāt /",
  "GV01rvh1-10u:17713": "RV_10,010.12c anyena mat pramudaḥ kalpayasva na te bhrātā subhage vaṣṭy etat //",
  "GV01rvh1-10u:17714": "RV_10,010.13a bato batāsi yama naiva te mano hṛdayaṃ cāvidāma /",
  "GV01rvh1-10u:17715": "RV_10,010.13c anyā kila tvāṃ kakṣyeva yuktam pari ṣvajāte libujeva vṛkṣam //",
  "GV01rvh1-10u:17716": "RV_10,010.14a anyam ū ṣu tvaṃ yamy anya u tvām pari ṣvajāte libujeva vṛkṣam /",
  "GV01rvh1-10u:17717": "RV_10,010.14c tasya vā tvam mana icchā sa vā tavādhā kṛṇuṣva saṃvidaṃ subhadrām //",
  "GV01rvh1-10u:17718": "RV_10,011.01a vṛṣā vṛṣṇe duduhe dohasā divaḥ payāṃsi yahvo aditer adābhyaḥ /",
  "GV01rvh1-10u:17719": "RV_10,011.01c viśvaṃ sa veda varuṇo yathā dhiyā sa yajñiyo yajatu yajñiyāṃ ṛtūn //",
  "GV01rvh1-10u:17720": "RV_10,011.02a rapad gandharvīr apyā ca yoṣaṇā nadasya nāde pari pātu me manaḥ /",
  "GV01rvh1-10u:17721": "RV_10,011.02c iṣṭasya madhye aditir ni dhātu no bhrātā no jyeṣṭhaḥ prathamo vi vocati //",
  "GV01rvh1-10u:17722": "RV_10,011.03a so cin nu bhadrā kṣumatī yaśasvaty uṣā uvāsa manave svarvatī /",
  "GV01rvh1-10u:17723": "RV_10,011.03c yad īm uśantam uśatām anu kratum agniṃ hotāraṃ vidathāya jījanan //",
  "GV01rvh1-10u:17724": "RV_10,011.04a adha tyaṃ drapsaṃ vibhvaṃ vicakṣaṇaṃ vir ābharad iṣitaḥ śyeno adhvare /",
  "GV01rvh1-10u:17725": "RV_10,011.04c yadī viśo vṛṇate dasmam āryā agniṃ hotāram adha dhīr ajāyata //",
  "GV01rvh1-10u:17726": "RV_10,011.05a sadāsi raṇvo yavaseva puṣyate hotrābhir agne manuṣaḥ svadhvaraḥ /",
  "GV01rvh1-10u:17727": "RV_10,011.05c viprasya vā yac chaśamāna ukthyaṃ vājaṃ sasavāṃ upayāsi bhūribhiḥ //",
  "GV01rvh1-10u:17728": "RV_10,011.06a ud īraya pitarā jāra ā bhagam iyakṣati haryato hṛtta iṣyati /",
  "GV01rvh1-10u:17729": "RV_10,011.06c vivakti vahniḥ svapasyate makhas taviṣyate asuro vepate matī //",
  "GV01rvh1-10u:17730": "RV_10,011.07a yas te agne sumatim marto akṣat sahasaḥ sūno ati sa pra śṛṇve /",
  "GV01rvh1-10u:17731": "RV_10,011.07c iṣaṃ dadhāno vahamāno aśvair ā sa dyumāṃ amavān bhūṣati dyūn //",
  "GV01rvh1-10u:17732": "RV_10,011.08a yad agna eṣā samitir bhavāti devī deveṣu yajatā yajatra /",
  "GV01rvh1-10u:17733": "RV_10,011.08c ratnā ca yad vibhajāsi svadhāvo bhāgaṃ no atra vasumantaṃ vītāt //",
  "GV01rvh1-10u:17734": "RV_10,011.09a śrudhī no agne sadane sadhasthe yukṣvā ratham amṛtasya dravitnum /",
  "GV01rvh1-10u:17735": "RV_10,011.09c ā no vaha rodasī devaputre mākir devānām apa bhūr iha syāḥ //",
  "GV01rvh1-10u:17736": "RV_10,012.01a dyāvā ha kṣāmā prathame ṛtenābhiśrāve bhavataḥ satyavācā /",
  "GV01rvh1-10u:17737": "RV_10,012.01c devo yan martān yajathāya kṛṇvan sīdad dhotā pratyaṅ svam asuṃ yan //",
  "GV01rvh1-10u:17738": "RV_10,012.02a devo devān paribhūr ṛtena vahā no havyam prathamaś cikitvān /",
  "GV01rvh1-10u:17739": "RV_10,012.02c dhūmaketuḥ samidhā bhāṛjīko mandro hotā nityo vācā yajīyān //",
  "GV01rvh1-10u:17740": "RV_10,012.03a svāvṛg devasyāmṛtaṃ yadī gor ato jātāso dhārayanta urvī /",
  "GV01rvh1-10u:17741": "RV_10,012.03c viśve devā anu tat te yajur gur duhe yad enī divyaṃ ghṛtaṃ vāḥ //",
  "GV01rvh1-10u:17742": "RV_10,012.04a arcāmi vāṃ vardhāyāpo ghṛtasnū dyāvābhūmī śṛṇutaṃ rodasī me /",
  "GV01rvh1-10u:17743": "RV_10,012.04c ahā yad dyāvo 'sunītim ayan madhvā no atra pitarā śiśītām //",
  "GV01rvh1-10u:17744": "RV_10,012.05a kiṃ svin no rājā jagṛhe kad asyāti vrataṃ cakṛmā ko vi veda /",
  "GV01rvh1-10u:17745": "RV_10,012.05c mitraś cid dhi ṣmā juhurāṇo devāñ chloko na yātām api vājo asti //",
  "GV01rvh1-10u:17746": "RV_10,012.06a durmantv atrāmṛtasya nāma salakṣmā yad viṣurūpā bhavāti /",
  "GV01rvh1-10u:17747": "RV_10,012.06c yamasya yo manavate sumantv agne tam ṛṣva pāhy aprayucchan //",
  "GV01rvh1-10u:17748": "RV_10,012.07a yasmin devā vidathe mādayante vivasvataḥ sadane dhārayante /",
  "GV01rvh1-10u:17749": "RV_10,012.07c sūrye jyotir adadhur māsy aktūn pari dyotaniṃ carato ajasrā //",
  "GV01rvh1-10u:17750": "RV_10,012.08a yasmin devā manmani saṃcaranty apīcye na vayam asya vidma /",
  "GV01rvh1-10u:17751": "RV_10,012.08c mitro no atrāditir anāgān savitā devo varuṇāya vocat //",
  "GV01rvh1-10u:17752": "RV_10,012.09a śrudhī no agne sadane sadhasthe yukṣvā ratham amṛtasya dravitnum /",
  "GV01rvh1-10u:17753": "RV_10,012.09c ā no vaha rodasī devaputre mākir devānām apa bhūr iha syāḥ //",
  "GV01rvh1-10u:17754": "RV_10,013.01a yuje vām brahma pūrvyaṃ namobhir vi śloka etu pathyeva sūreḥ /",
  "GV01rvh1-10u:17755": "RV_10,013.01c śṛṇvantu viśve amṛtasya putrā ā ye dhāmāni divyāni tasthuḥ //",
  "GV01rvh1-10u:17756": "RV_10,013.02a yame iva yatamāne yad aitam pra vām bharan mānuṣā devayantaḥ /",
  "GV01rvh1-10u:17757": "RV_10,013.02c ā sīdataṃ svam u lokaṃ vidāne svāsasthe bhavatam indave naḥ //",
  "GV01rvh1-10u:17758": "RV_10,013.03a pañca padāni rupo anv arohaṃ catuṣpadīm anv emi vratena /",
  "GV01rvh1-10u:17759": "RV_10,013.03c akṣareṇa prati mima etām ṛtasya nābhāv adhi sam punāmi //",
  "GV01rvh1-10u:17760": "RV_10,013.04a devebhyaḥ kam avṛṇīta mṛtyum prajāyai kam amṛtaṃ nāvṛṇīta /",
  "GV01rvh1-10u:17761": "RV_10,013.04c bṛhaspatiṃ yajñam akṛṇvata ṛṣim priyāṃ yamas tanvam prārirecīt //",
  "GV01rvh1-10u:17762": "RV_10,013.05a sapta kṣaranti śiśave marutvate pitre putrāso apy avīvatann ṛtam /",
  "GV01rvh1-10u:17763": "RV_10,013.05c ubhe id asyobhayasya rājata ubhe yatete ubhayasya puṣyataḥ //",
  "GV01rvh1-10u:17764": "RV_10,014.01a pareyivāṃsam pravato mahīr anu bahubhyaḥ panthām anupaspaśānam /",
  "GV01rvh1-10u:17765": "RV_10,014.01c vaivasvataṃ saṃgamanaṃ janānāṃ yamaṃ rājānaṃ haviṣā duvasya //",
  "GV01rvh1-10u:17766": "RV_10,014.02a yamo no gātum prathamo viveda naiṣā gavyūtir apabhartavā u /",
  "GV01rvh1-10u:17767": "RV_10,014.02c yatrā naḥ pūrve pitaraḥ pareyur enā jajñānāḥ pathyā anu svāḥ //",
  "GV01rvh1-10u:17768": "RV_10,014.03a mātalī kavyair yamo aṅgirobhir bṛhaspatir ṛkvabhir vāvṛdhānaḥ /",
  "GV01rvh1-10u:17769": "RV_10,014.03c yāṃś ca devā vāvṛdhur ye ca devān svāhānye svadhayānye madanti //",
  "GV01rvh1-10u:17770": "RV_10,014.04a imaṃ yama prastaram ā hi sīdāṅgirobhiḥ pitṛbhiḥ saṃvidānaḥ /",
  "GV01rvh1-10u:17771": "RV_10,014.04c ā tvā mantrāḥ kaviśastā vahantv enā rājan haviṣā mādayasva //",
  "GV01rvh1-10u:17772": "RV_10,014.05a aṅgirobhir ā gahi yajñiyebhir yama vairūpair iha mādayasva /",
  "GV01rvh1-10u:17773": "RV_10,014.05c vivasvantaṃ huve yaḥ pitā te 'smin yajñe barhiṣy ā niṣadya //",
  "GV01rvh1-10u:17774": "RV_10,014.06a aṅgiraso naḥ pitaro navagvā atharvāṇo bhṛgavaḥ somyāsaḥ /",
  "GV01rvh1-10u:17775": "RV_10,014.06c teṣāṃ vayaṃ sumatau yajñiyānām api bhadre saumanase syāma //",
  "GV01rvh1-10u:17776": "RV_10,014.07a prehi prehi pathibhiḥ pūrvyebhir yatrā naḥ pūrve pitaraḥ pareyuḥ /",
  "GV01rvh1-10u:17777": "RV_10,014.07c ubhā rājānā svadhayā madantā yamam paśyāsi varuṇaṃ ca devam //",
  "GV01rvh1-10u:17778": "RV_10,014.08a saṃ gacchasva pitṛbhiḥ saṃ yameneṣṭāpūrtena parame vyoman /",
  "GV01rvh1-10u:17779": "RV_10,014.08c hitvāyāvadyam punar astam ehi saṃ gacchasva tanvā suvarcāḥ //",
  "GV01rvh1-10u:17780": "RV_10,014.09a apeta vīta vi ca sarpatāto 'smā etam pitaro lokam akran /",
  "GV01rvh1-10u:17781": "RV_10,014.09c ahobhir adbhir aktubhir vyaktaṃ yamo dadāty avasānam asmai //",
  "GV01rvh1-10u:17782": "RV_10,014.10a ati drava sārameyau śvānau caturakṣau śabalau sādhunā pathā /",
  "GV01rvh1-10u:17783": "RV_10,014.10c athā pitṝn suvidatrāṃ upehi yamena ye sadhamādam madanti //",
  "GV01rvh1-10u:17784": "RV_10,014.11a yau te śvānau yama rakṣitārau caturakṣau pathirakṣī nṛcakṣasau /",
  "GV01rvh1-10u:17785": "RV_10,014.11c tābhyām enam pari dehi rājan svasti cāsmā anamīvaṃ ca dhehi //",
  "GV01rvh1-10u:17786": "RV_10,014.12a urūṇasāv asutṛpā udumbalau yamasya dūtau carato janāṃ anu /",
  "GV01rvh1-10u:17787": "RV_10,014.12c tāv asmabhyaṃ dṛśaye sūryāya punar dātām asum adyeha bhadram //",
  "GV01rvh1-10u:17788": "RV_10,014.13a yamāya somaṃ sunuta yamāya juhutā haviḥ /",
  "GV01rvh1-10u:17789": "RV_10,014.13c yamaṃ ha yajño gacchaty agnidūto araṅkṛtaḥ //",
  "GV01rvh1-10u:17790": "RV_10,014.14a yamāya ghṛtavad dhavir juhota pra ca tiṣṭhata /",
  "GV01rvh1-10u:17791": "RV_10,014.14c sa no deveṣv ā yamad dīrgham āyuḥ pra jīvase //",
  "GV01rvh1-10u:17792": "RV_10,014.15a yamāya madhumattamaṃ rājñe havyaṃ juhotana /",
  "GV01rvh1-10u:17793": "RV_10,014.15c idaṃ nama ṛṣibhyaḥ pūrvajebhyaḥ pūrvebhyaḥ pathikṛdbhyaḥ //",
  "GV01rvh1-10u:17794": "RV_10,014.16a trikadrukebhiḥ patati ṣaḷ urvīr ekam id bṛhat /",
  "GV01rvh1-10u:17795": "RV_10,014.16c triṣṭub gāyatrī chandāṃsi sarvā tā yama āhitā //",
  "GV01rvh1-10u:17796": "RV_10,015.01a ud īratām avara ut parāsa un madhyamāḥ pitaraḥ somyāsaḥ /",
  "GV01rvh1-10u:17797": "RV_10,015.01c asuṃ ya īyur avṛkā ṛtajñās te no 'vantu pitaro haveṣu //",
  "GV01rvh1-10u:17798": "RV_10,015.02a idam pitṛbhyo namo astv adya ye pūrvāso ya uparāsa īyuḥ /",
  "GV01rvh1-10u:17799": "RV_10,015.02c ye pārthive rajasy ā niṣattā ye vā nūnaṃ suvṛjanāsu vikṣu //",
  "GV01rvh1-10u:17800": "RV_10,015.03a āham pitṝn suvidatrāṃ avitsi napātaṃ ca vikramaṇaṃ ca viṣṇoḥ /",
  "GV01rvh1-10u:17801": "RV_10,015.03c barhiṣado ye svadhayā sutasya bhajanta pitvas ta ihāgamiṣṭhāḥ //",
  "GV01rvh1-10u:17802": "RV_10,015.04a barhiṣadaḥ pitara ūty arvāg imā vo havyā cakṛmā juṣadhvam /",
  "GV01rvh1-10u:17803": "RV_10,015.04c ta ā gatāvasā śantamenāthā naḥ śaṃ yor arapo dadhāta //",
  "GV01rvh1-10u:17804": "RV_10,015.05a upahūtāḥ pitaraḥ somyāso barhiṣyeṣu nidhiṣu priyeṣu /",
  "GV01rvh1-10u:17805": "RV_10,015.05c ta ā gamantu ta iha śruvantv adhi bruvantu te 'vantv asmān //",
  "GV01rvh1-10u:17806": "RV_10,015.06a ācyā jānu dakṣiṇato niṣadyemaṃ yajñam abhi gṛṇīta viśve /",
  "GV01rvh1-10u:17807": "RV_10,015.06c mā hiṃsiṣṭa pitaraḥ kena cin no yad va āgaḥ puruṣatā karāma //",
  "GV01rvh1-10u:17808": "RV_10,015.07a āsīnāso aruṇīnām upasthe rayiṃ dhatta dāśuṣe martyāya /",
  "GV01rvh1-10u:17809": "RV_10,015.07c putrebhyaḥ pitaras tasya vasvaḥ pra yacchata ta ihorjaṃ dadhāta //",
  "GV01rvh1-10u:17810": "RV_10,015.08a ye naḥ pūrve pitaraḥ somyāso 'nūhire somapīthaṃ vasiṣṭhāḥ /",
  "GV01rvh1-10u:17811": "RV_10,015.08c tebhir yamaḥ saṃrarāṇo havīṃṣy uśann uśadbhiḥ pratikāmam attu //",
  "GV01rvh1-10u:17812": "RV_10,015.09a ye tātṛṣur devatrā jehamānā hotrāvida stomataṣṭāso arkaiḥ /",
  "GV01rvh1-10u:17813": "RV_10,015.09c āgne yāhi suvidatrebhir arvāṅ satyaiḥ kavyaiḥ pitṛbhir gharmasadbhiḥ //",
  "GV01rvh1-10u:17814": "RV_10,015.10a ye satyāso havirado haviṣpā indreṇa devaiḥ sarathaṃ dadhānāḥ /",
  "GV01rvh1-10u:17815": "RV_10,015.10c āgne yāhi sahasraṃ devavandaiḥ paraiḥ pūrvaiḥ pitṛbhir gharmasadbhiḥ //",
  "GV01rvh1-10u:17816": "RV_10,015.11a agniṣvāttāḥ pitara eha gacchata sadaḥ-sadaḥ sadata supraṇītayaḥ /",
  "GV01rvh1-10u:17817": "RV_10,015.11c attā havīṃṣi prayatāni barhiṣy athā rayiṃ sarvavīraṃ dadhātana //",
  "GV01rvh1-10u:17818": "RV_10,015.12a tvam agna īḷito jātavedo 'vāḍ ḍhavyāni surabhīṇi kṛtvī /",
  "GV01rvh1-10u:17819": "RV_10,015.12c prādāḥ pitṛbhyaḥ svadhayā te akṣann addhi tvaṃ deva prayatā havīṃṣi //",
  "GV01rvh1-10u:17820": "RV_10,015.13a ye ceha pitaro ye ca neha yāṃś ca vidma yāṃ u ca na pravidma /",
  "GV01rvh1-10u:17821": "RV_10,015.13c tvaṃ vettha yati te jātavedaḥ svadhābhir yajñaṃ sukṛtaṃ juṣasva //",
  "GV01rvh1-10u:17822": "RV_10,015.14a ye agnidagdhā ye anagnidagdhā madhye divaḥ svadhayā mādayante /",
  "GV01rvh1-10u:17823": "RV_10,015.14c tebhiḥ svarāḷ asunītim etāṃ yathāvaśaṃ tanvaṃ kalpayasva //",
  "GV01rvh1-10u:17824": "RV_10,016.01a mainam agne vi daho mābhi śoco māsya tvacaṃ cikṣipo mā śarīram /",
  "GV01rvh1-10u:17825": "RV_10,016.01c yadā śṛtaṃ kṛṇavo jātavedo 'them enam pra hiṇutāt pitṛbhyaḥ //",
  "GV01rvh1-10u:17826": "RV_10,016.02a śṛtaṃ yadā karasi jātavedo 'them enam pari dattāt pitṛbhyaḥ /",
  "GV01rvh1-10u:17827": "RV_10,016.02c yadā gacchāty asunītim etām athā devānāṃ vaśanīr bhavāti //",
  "GV01rvh1-10u:17828": "RV_10,016.03a sūryaṃ cakṣur gacchatu vātam ātmā dyāṃ ca gaccha pṛthivīṃ ca dharmaṇā /",
  "GV01rvh1-10u:17829": "RV_10,016.03c apo vā gaccha yadi tatra te hitam oṣadhīṣu prati tiṣṭhā śarīraiḥ //",
  "GV01rvh1-10u:17830": "RV_10,016.04a ajo bhāgas tapasā taṃ tapasva taṃ te śocis tapatu taṃ te arciḥ /",
  "GV01rvh1-10u:17831": "RV_10,016.04c yās te śivās tanvo jātavedas tābhir vahainaṃ sukṛtām u lokam //",
  "GV01rvh1-10u:17832": "RV_10,016.05a ava sṛja punar agne pitṛbhyo yas ta āhutaś carati svadhābhiḥ /",
  "GV01rvh1-10u:17833": "RV_10,016.05c āyur vasāna upa vetu śeṣaḥ saṃ gacchatāṃ tanvā jātavedaḥ //",
  "GV01rvh1-10u:17834": "RV_10,016.06a yat te kṛṣṇaḥ śakuna ātutoda pipīlaḥ sarpa uta vā śvāpadaḥ /",
  "GV01rvh1-10u:17835": "RV_10,016.06c agniṣ ṭad viśvād agadaṃ kṛṇotu somaś ca yo brāhmaṇāṃ āviveśa //",
  "GV01rvh1-10u:17836": "RV_10,016.07a agner varma pari gobhir vyayasva sam prorṇuṣva pīvasā medasā ca /",
  "GV01rvh1-10u:17837": "RV_10,016.07c net tvā dhṛṣṇur harasā jarhṛṣāṇo dadhṛg vidhakṣyan paryaṅkhayāte //",
  "GV01rvh1-10u:17838": "RV_10,016.08a imam agne camasam mā vi jihvaraḥ priyo devānām uta somyānām /",
  "GV01rvh1-10u:17839": "RV_10,016.08c eṣa yaś camaso devapānas tasmin devā amṛtā mādayante //",
  "GV01rvh1-10u:17840": "RV_10,016.09a kravyādam agnim pra hiṇomi dūraṃ yamarājño gacchatu ripravāhaḥ /",
  "GV01rvh1-10u:17841": "RV_10,016.09c ihaivāyam itaro jātavedā devebhyo havyaṃ vahatu prajānan //",
  "GV01rvh1-10u:17842": "RV_10,016.10a yo agniḥ kravyāt praviveśa vo gṛham imam paśyann itaraṃ jātavedasam /",
  "GV01rvh1-10u:17843": "RV_10,016.10c taṃ harāmi pitṛyajñāya devaṃ sa gharmam invāt parame sadhasthe //",
  "GV01rvh1-10u:17844": "RV_10,016.11a yo agniḥ kravyavāhanaḥ pitṝn yakṣad ṛtāvṛdhaḥ /",
  "GV01rvh1-10u:17845": "RV_10,016.11c pred u havyāni vocati devebhyaś ca pitṛbhya ā //",
  "GV01rvh1-10u:17846": "RV_10,016.12a uśantas tvā ni dhīmahy uśantaḥ sam idhīmahi /",
  "GV01rvh1-10u:17847": "RV_10,016.12c uśann uśata ā vaha pitṝn haviṣe attave //",
  "GV01rvh1-10u:17848": "RV_10,016.13a yaṃ tvam agne samadahas tam u nir vāpayā punaḥ /",
  "GV01rvh1-10u:17849": "RV_10,016.13c kiyāmbv atra rohatu pākadūrvā vyalkaśā //",
  "GV01rvh1-10u:17850": "RV_10,016.14a śītike śītikāvati hlādike hlādikāvati /",
  "GV01rvh1-10u:17851": "RV_10,016.14c maṇḍūkyā su saṃ gama imaṃ sv agniṃ harṣaya //",
  "GV01rvh1-10u:17852": "RV_10,017.01a tvaṣṭā duhitre vahatuṃ kṛṇotītīdaṃ viśvam bhuvanaṃ sam eti /",
  "GV01rvh1-10u:17853": "RV_10,017.01c yamasya mātā paryuhyamānā maho jāyā vivasvato nanāśa //",
  "GV01rvh1-10u:17854": "RV_10,017.02a apāgūhann amṛtām martyebhyaḥ kṛtvī savarṇām adadur vivasvate /",
  "GV01rvh1-10u:17855": "RV_10,017.02c utāśvināv abharad yat tad āsīd ajahād u dvā mithunā saraṇyūḥ //",
  "GV01rvh1-10u:17856": "RV_10,017.03a pūṣā tvetaś cyāvayatu pra vidvān anaṣṭapaśur bhuvanasya gopāḥ /",
  "GV01rvh1-10u:17857": "RV_10,017.03c sa tvaitebhyaḥ pari dadat pitṛbhyo 'gnir devebhyaḥ suvidatriyebhyaḥ //",
  "GV01rvh1-10u:17858": "RV_10,017.04a āyur viśvāyuḥ pari pāsati tvā pūṣā tvā pātu prapathe purastāt /",
  "GV01rvh1-10u:17859": "RV_10,017.04c yatrāsate sukṛto yatra te yayus tatra tvā devaḥ savitā dadhātu //",
  "GV01rvh1-10u:17860": "RV_10,017.05a pūṣemā āśā anu veda sarvāḥ so asmāṃ abhayatamena neṣat /",
  "GV01rvh1-10u:17861": "RV_10,017.05c svastidā āghṛṇiḥ sarvavīro 'prayucchan pura etu prajānan //",
  "GV01rvh1-10u:17862": "RV_10,017.06a prapathe pathām ajaniṣṭa pūṣā prapathe divaḥ prapathe pṛthivyāḥ /",
  "GV01rvh1-10u:17863": "RV_10,017.06c ubhe abhi priyatame sadhasthe ā ca parā ca carati prajānan //",
  "GV01rvh1-10u:17864": "RV_10,017.07a sarasvatīṃ devayanto havante sarasvatīm adhvare tāyamāne /",
  "GV01rvh1-10u:17865": "RV_10,017.07c sarasvatīṃ sukṛto ahvayanta sarasvatī dāśuṣe vāryaṃ dāt //",
  "GV01rvh1-10u:17866": "RV_10,017.08a sarasvati yā sarathaṃ yayātha svadhābhir devi pitṛbhir madantī /",
  "GV01rvh1-10u:17867": "RV_10,017.08c āsadyāsmin barhiṣi mādayasvānamīvā iṣa ā dhehy asme //",
  "GV01rvh1-10u:17868": "RV_10,017.09a sarasvatīṃ yām pitaro havante dakṣiṇā yajñam abhinakṣamāṇāḥ /",
  "GV01rvh1-10u:17869": "RV_10,017.09c sahasrārgham iḷo atra bhāgaṃ rāyas poṣaṃ yajamāneṣu dhehi //",
  "GV01rvh1-10u:17870": "RV_10,017.10a āpo asmān mātaraḥ śundhayantu ghṛtena no ghṛtapvaḥ punantu /",
  "GV01rvh1-10u:17871": "RV_10,017.10c viśvaṃ hi ripram pravahanti devīr ud id ābhyaḥ śucir ā pūta emi //",
  "GV01rvh1-10u:17872": "RV_10,017.11a drapsaś caskanda prathamāṃ anu dyūn imaṃ ca yonim anu yaś ca pūrvaḥ /",
  "GV01rvh1-10u:17873": "RV_10,017.11c samānaṃ yonim anu saṃcarantaṃ drapsaṃ juhomy anu sapta hotrāḥ //",
  "GV01rvh1-10u:17874": "RV_10,017.12a yas te drapsa skandati yas te aṃśur bāhucyuto dhiṣaṇāyā upasthāt /",
  "GV01rvh1-10u:17875": "RV_10,017.12c adhvaryor vā pari vā yaḥ pavitrāt taṃ te juhomi manasā vaṣaṭkṛtam //",
  "GV01rvh1-10u:17876": "RV_10,017.13a yas te drapsa skanno yas te aṃśur avaś ca yaḥ paraḥ srucā /",
  "GV01rvh1-10u:17877": "RV_10,017.13c ayaṃ devo bṛhaspatiḥ saṃ taṃ siñcatu rādhase //",
  "GV01rvh1-10u:17878": "RV_10,017.14a payasvatīr oṣadhayaḥ payasvan māmakaṃ vacaḥ /",
  "GV01rvh1-10u:17879": "RV_10,017.14c apām payasvad it payas tena mā saha śundhata //",
  "GV01rvh1-10u:17880": "RV_10,018.01a param mṛtyo anu parehi panthāṃ yas te sva itaro devayānāt /",
  "GV01rvh1-10u:17881": "RV_10,018.01c cakṣuṣmate śṛṇvate te bravīmi mā naḥ prajāṃ rīriṣo mota vīrān //",
  "GV01rvh1-10u:17882": "RV_10,018.02a mṛtyoḥ padaṃ yopayanto yad aita drāghīya āyuḥ prataraṃ dadhānāḥ /",
  "GV01rvh1-10u:17883": "RV_10,018.02c āpyāyamānāḥ prajayā dhanena śuddhāḥ pūtā bhavata yajñiyāsaḥ //",
  "GV01rvh1-10u:17884": "RV_10,018.03a ime jīvā vi mṛtair āvavṛtrann abhūd bhadrā devahūtir no adya /",
  "GV01rvh1-10u:17885": "RV_10,018.03c prāñco agāma nṛtaye hasāya drāghīya āyuḥ prataraṃ dadhānāḥ //",
  "GV01rvh1-10u:17886": "RV_10,018.04a imaṃ jīvebhyaḥ paridhiṃ dadhāmi maiṣāṃ nu gād aparo artham etam /",
  "GV01rvh1-10u:17887": "RV_10,018.04c śataṃ jīvantu śaradaḥ purūcīr antar mṛtyuṃ dadhatām parvatena //",
  "GV01rvh1-10u:17888": "RV_10,018.05a yathāhāny anupūrvam bhavanti yatha ṛtava ṛtubhir yanti sādhu /",
  "GV01rvh1-10u:17889": "RV_10,018.05c yathā na pūrvam aparo jahāty evā dhātar āyūṃṣi kalpayaiṣām //",
  "GV01rvh1-10u:17890": "RV_10,018.06a ā rohatāyur jarasaṃ vṛṇānā anupūrvaṃ yatamānā yati ṣṭha /",
  "GV01rvh1-10u:17891": "RV_10,018.06c iha tvaṣṭā sujanimā sajoṣā dīrgham āyuḥ karati jīvase vaḥ //",
  "GV01rvh1-10u:17892": "RV_10,018.07a imā nārīr avidhavāḥ supatnīr āñjanena sarpiṣā saṃ viśantu /",
  "GV01rvh1-10u:17893": "RV_10,018.07c anaśravo 'namīvāḥ suratnā ā rohantu janayo yonim agre //",
  "GV01rvh1-10u:17894": "RV_10,018.08a ud īrṣva nāry abhi jīvalokaṃ gatāsum etam upa śeṣa ehi /",
  "GV01rvh1-10u:17895": "RV_10,018.08c hastagrābhasya didhiṣos tavedam patyur janitvam abhi sam babhūtha //",
  "GV01rvh1-10u:17896": "RV_10,018.09a dhanur hastād ādadāno mṛtasyāsme kṣatrāya varcase balāya /",
  "GV01rvh1-10u:17897": "RV_10,018.09c atraiva tvam iha vayaṃ suvīrā viśvā spṛdho abhimātīr jayema //",
  "GV01rvh1-10u:17898": "RV_10,018.10a upa sarpa mātaram bhūmim etām uruvyacasam pṛthivīṃ suśevām /",
  "GV01rvh1-10u:17899": "RV_10,018.10c ūrṇamradā yuvatir dakṣiṇāvata eṣā tvā pātu nirṛter upasthāt //",
  "GV01rvh1-10u:17900": "RV_10,018.11a uc chvañcasva pṛthivi mā ni bādhathāḥ sūpāyanāsmai bhava sūpavañcanā /",
  "GV01rvh1-10u:17901": "RV_10,018.11c mātā putraṃ yathā sicābhy enam bhūma ūrṇuhi //",
  "GV01rvh1-10u:17902": "RV_10,018.12a ucchvañcamānā pṛthivī su tiṣṭhatu sahasram mita upa hi śrayantām /",
  "GV01rvh1-10u:17903": "RV_10,018.12c te gṛhāso ghṛtaścuto bhavantu viśvāhāsmai śaraṇāḥ santv atra //",
  "GV01rvh1-10u:17904": "RV_10,018.13a ut te stabhnāmi pṛthivīṃ tvat parīmaṃ logaṃ nidadhan mo ahaṃ riṣam /",
  "GV01rvh1-10u:17905": "RV_10,018.13c etāṃ sthūṇām pitaro dhārayantu te 'trā yamaḥ sādanā te minotu //",
  "GV01rvh1-10u:17906": "RV_10,018.14a pratīcīne mām ahanīṣvāḥ parṇam ivā dadhuḥ /",
  "GV01rvh1-10u:17907": "RV_10,018.14c pratīcīṃ jagrabhā vācam aśvaṃ raśanayā yathā //",
  "GV01rvh1-10u:17908": "RV_10,019.01a ni vartadhvam mānu gātāsmān siṣakta revatīḥ /",
  "GV01rvh1-10u:17909": "RV_10,019.01c agnīṣomā punarvasū asme dhārayataṃ rayim //",
  "GV01rvh1-10u:17910": "RV_10,019.02a punar enā ni vartaya punar enā ny ā kuru /",
  "GV01rvh1-10u:17911": "RV_10,019.02c indra eṇā ni yacchatv agnir enā upājatu //",
  "GV01rvh1-10u:17912": "RV_10,019.03a punar etā ni vartantām asmin puṣyantu gopatau /",
  "GV01rvh1-10u:17913": "RV_10,019.03c ihaivāgne ni dhārayeha tiṣṭhatu yā rayiḥ //",
  "GV01rvh1-10u:17914": "RV_10,019.04a yan niyānaṃ nyayanaṃ saṃjñānaṃ yat parāyaṇam /",
  "GV01rvh1-10u:17915": "RV_10,019.04c āvartanaṃ nivartanaṃ yo gopā api taṃ huve //",
  "GV01rvh1-10u:17916": "RV_10,019.05a ya udānaḍ vyayanaṃ ya udānaṭ parāyaṇam /",
  "GV01rvh1-10u:17917": "RV_10,019.05c āvartanaṃ nivartanam api gopā ni vartatām //",
  "GV01rvh1-10u:17918": "RV_10,019.06a ā nivarta ni vartaya punar na indra gā dehi /",
  "GV01rvh1-10u:17919": "RV_10,019.06c jīvābhir bhunajāmahai //",
  "GV01rvh1-10u:17920": "RV_10,019.07a pari vo viśvato dadha ūrjā ghṛtena payasā /",
  "GV01rvh1-10u:17921": "RV_10,019.07c ye devāḥ ke ca yajñiyās te rayyā saṃ sṛjantu naḥ //",
  "GV01rvh1-10u:17922": "RV_10,019.08a ā nivartana vartaya ni nivartana vartaya /",
  "GV01rvh1-10u:17923": "RV_10,019.08c bhūmyāś catasraḥ pradiśas tābhya enā ni vartaya //",
  "GV01rvh1-10u:17924": "RV_10,020.01a bhadraṃ no api vātaya manaḥ //",
  "GV01rvh1-10u:17925": "RV_10,020.02a agnim īḷe bhujāṃ yaviṣṭhaṃ śāsā mitraṃ durdharītum /",
  "GV01rvh1-10u:17926": "RV_10,020.02c yasya dharman svar enīḥ saparyanti mātur ūdhaḥ //",
  "GV01rvh1-10u:17927": "RV_10,020.03a yam āsā kṛpanīḷam bhāsāketuṃ vardhayanti /",
  "GV01rvh1-10u:17928": "RV_10,020.03c bhrājate śreṇidan //",
  "GV01rvh1-10u:17929": "RV_10,020.04a aryo viśāṃ gātur eti pra yad ānaḍ divo antān /",
  "GV01rvh1-10u:17930": "RV_10,020.04c kavir abhraṃ dīdyānaḥ //",
  "GV01rvh1-10u:17931": "RV_10,020.05a juṣad dhavyā mānuṣasyordhvas tasthāv ṛbhvā yajñe /",
  "GV01rvh1-10u:17932": "RV_10,020.05c minvan sadma pura eti //",
  "GV01rvh1-10u:17933": "RV_10,020.06a sa hi kṣemo havir yajñaḥ śruṣṭīd asya gātur eti /",
  "GV01rvh1-10u:17934": "RV_10,020.06c agniṃ devā vāśīmantam //",
  "GV01rvh1-10u:17935": "RV_10,020.07a yajñāsāhaṃ duva iṣe 'gnim pūrvasya śevasya /",
  "GV01rvh1-10u:17936": "RV_10,020.07c adreḥ sūnum āyum āhuḥ //",
  "GV01rvh1-10u:17937": "RV_10,020.08a naro ye ke cāsmad ā viśvet te vāma ā syuḥ /",
  "GV01rvh1-10u:17938": "RV_10,020.08c agniṃ haviṣā vardhantaḥ //",
  "GV01rvh1-10u:17939": "RV_10,020.09a kṛṣṇaḥ śveto 'ruṣo yāmo asya bradhna ṛjra uta śoṇo yaśasvān /",
  "GV01rvh1-10u:17940": "RV_10,020.09c hiraṇyarūpaṃ janitā jajāna //",
  "GV01rvh1-10u:17941": "RV_10,020.10a evā te agne vimado manīṣām ūrjo napād amṛtebhiḥ sajoṣāḥ /",
  "GV01rvh1-10u:17942": "RV_10,020.10c gira ā vakṣat sumatīr iyāna iṣam ūrjaṃ sukṣitiṃ viśvam ābhāḥ //",
  "GV01rvh1-10u:17943": "RV_10,021.01a āgniṃ na svavṛktibhir hotāraṃ tvā vṛṇīmahe /",
  "GV01rvh1-10u:17944": "RV_10,021.01c yajñāya stīrṇabarhiṣe vi vo made śīram pāvakaśociṣaṃ vivakṣase //",
  "GV01rvh1-10u:17945": "RV_10,021.02a tvām u te svābhuvaḥ śumbhanty aśvarādhasaḥ /",
  "GV01rvh1-10u:17946": "RV_10,021.02c veti tvām upasecanī vi vo mada ṛjītir agna āhutir vivakṣase //",
  "GV01rvh1-10u:17947": "RV_10,021.03a tve dharmāṇa āsate juhūbhiḥ siñcatīr iva /",
  "GV01rvh1-10u:17948": "RV_10,021.03c kṛṣṇā rūpāṇy arjunā vi vo made viśvā adhi śriyo dhiṣe vivakṣase //",
  "GV01rvh1-10u:17949": "RV_10,021.04a yam agne manyase rayiṃ sahasāvann amartya /",
  "GV01rvh1-10u:17950": "RV_10,021.04c tam ā no vājasātaye vi vo made yajñeṣu citram ā bharā vivakṣase //",
  "GV01rvh1-10u:17951": "RV_10,021.05a agnir jāto atharvaṇā vidad viśvāni kāvyā /",
  "GV01rvh1-10u:17952": "RV_10,021.05c bhuvad dūto vivasvato vi vo made priyo yamasya kāmyo vivakṣase //",
  "GV01rvh1-10u:17953": "RV_10,021.06a tvāṃ yajñeṣv īḷate 'gne prayaty adhvare /",
  "GV01rvh1-10u:17954": "RV_10,021.06c tvaṃ vasūni kāmyā vi vo made viśvā dadhāsi dāśuṣe vivakṣase //",
  "GV01rvh1-10u:17955": "RV_10,021.07a tvāṃ yajñeṣv ṛtvijaṃ cārum agne ni ṣedire /",
  "GV01rvh1-10u:17956": "RV_10,021.07c ghṛtapratīkam manuṣo vi vo made śukraṃ cetiṣṭham akṣabhir vivakṣase //",
  "GV01rvh1-10u:17957": "RV_10,021.08a agne śukreṇa śociṣoru prathayase bṛhat /",
  "GV01rvh1-10u:17958": "RV_10,021.08c abhikrandan vṛṣāyase vi vo made garbhaṃ dadhāsi jāmiṣu vivakṣase //",
  "GV01rvh1-10u:17959": "RV_10,022.01a kuha śruta indraḥ kasminn adya jane mitro na śrūyate /",
  "GV01rvh1-10u:17960": "RV_10,022.01c ṛṣīṇāṃ vā yaḥ kṣaye guhā vā carkṛṣe girā //",
  "GV01rvh1-10u:17961": "RV_10,022.02a iha śruta indro asme adya stave vajry ṛcīṣamaḥ /",
  "GV01rvh1-10u:17962": "RV_10,022.02c mitro na yo janeṣv ā yaśaś cakre asāmy ā //",
  "GV01rvh1-10u:17963": "RV_10,022.03a maho yas patiḥ śavaso asāmy ā maho nṛmṇasya tūtujiḥ /",
  "GV01rvh1-10u:17964": "RV_10,022.03c bhartā vajrasya dhṛṣṇoḥ pitā putram iva priyam //",
  "GV01rvh1-10u:17965": "RV_10,022.04a yujāno aśvā vātasya dhunī devo devasya vajrivaḥ /",
  "GV01rvh1-10u:17966": "RV_10,022.04c syantā pathā virukmatā sṛjāna stoṣy adhvanaḥ //",
  "GV01rvh1-10u:17967": "RV_10,022.05a tvaṃ tyā cid vātasyāśvāgā ṛjrā tmanā vahadhyai /",
  "GV01rvh1-10u:17968": "RV_10,022.05c yayor devo na martyo yantā nakir vidāyyaḥ //",
  "GV01rvh1-10u:17969": "RV_10,022.06a adha gmantośanā pṛcchate vāṃ kadarthā na ā gṛham /",
  "GV01rvh1-10u:17970": "RV_10,022.06c ā jagmathuḥ parākād divaś ca gmaś ca martyam //",
  "GV01rvh1-10u:17971": "RV_10,022.07a ā na indra pṛkṣase 'smākam brahmodyatam /",
  "GV01rvh1-10u:17972": "RV_10,022.07c tat tvā yācāmahe 'vaḥ śuṣṇaṃ yad dhann amānuṣam //",
  "GV01rvh1-10u:17973": "RV_10,022.08a akarmā dasyur abhi no amantur anyavrato amānuṣaḥ /",
  "GV01rvh1-10u:17974": "RV_10,022.08c tvaṃ tasyāmitrahan vadhar dāsasya dambhaya //",
  "GV01rvh1-10u:17975": "RV_10,022.09a tvaṃ na indra śūra śūrair uta tvotāso barhaṇā /",
  "GV01rvh1-10u:17976": "RV_10,022.09c purutrā te vi pūrtayo navanta kṣoṇayo yathā //",
  "GV01rvh1-10u:17977": "RV_10,022.10a tvaṃ tān vṛtrahatye codayo nṝn kārpāṇe śūra vajrivaḥ /",
  "GV01rvh1-10u:17978": "RV_10,022.10c guhā yadī kavīnāṃ viśāṃ nakṣatraśavasām //",
  "GV01rvh1-10u:17979": "RV_10,022.11a makṣū tā ta indra dānāpnasa ākṣāṇe śūra vajrivaḥ /",
  "GV01rvh1-10u:17980": "RV_10,022.11c yad dha śuṣṇasya dambhayo jātaṃ viśvaṃ sayāvabhiḥ //",
  "GV01rvh1-10u:17981": "RV_10,022.12a mākudhryag indra śūra vasvīr asme bhūvann abhiṣṭayaḥ /",
  "GV01rvh1-10u:17982": "RV_10,022.12c vayaṃ-vayaṃ ta āsāṃ sumne syāma vajrivaḥ //",
  "GV01rvh1-10u:17983": "RV_10,022.13a asme tā ta indra santu satyāhiṃsantīr upaspṛśaḥ /",
  "GV01rvh1-10u:17984": "RV_10,022.13c vidyāma yāsām bhujo dhenūnāṃ na vajrivaḥ //",
  "GV01rvh1-10u:17985": "RV_10,022.14a ahastā yad apadī vardhata kṣāḥ śacībhir vedyānām /",
  "GV01rvh1-10u:17986": "RV_10,022.14c śuṣṇam pari pradakṣiṇid viśvāyave ni śiśnathaḥ //",
  "GV01rvh1-10u:17987": "RV_10,022.15a pibā-pibed indra śūra somam mā riṣaṇyo vasavāna vasuḥ san /",
  "GV01rvh1-10u:17988": "RV_10,022.15c uta trāyasva gṛṇato maghono mahaś ca rāyo revatas kṛdhī naḥ //",
  "GV01rvh1-10u:17989": "RV_10,023.01a yajāmaha indraṃ vajradakṣiṇaṃ harīṇāṃ rathyaṃ vivratānām /",
  "GV01rvh1-10u:17990": "RV_10,023.01c pra śmaśru dodhuvad ūrdhvathā bhūd vi senābhir dayamāno vi rādhasā //",
  "GV01rvh1-10u:17991": "RV_10,023.02a harī nv asya yā vane vide vasv indro maghair maghavā vṛtrahā bhuvat /",
  "GV01rvh1-10u:17992": "RV_10,023.02c ṛbhur vāja ṛbhukṣāḥ patyate śavo 'va kṣṇaumi dāsasya nāma cit //",
  "GV01rvh1-10u:17993": "RV_10,023.03a yadā vajraṃ hiraṇyam id athā rathaṃ harī yam asya vahato vi sūribhiḥ /",
  "GV01rvh1-10u:17994": "RV_10,023.03c ā tiṣṭhati maghavā sanaśruta indro vājasya dīrghaśravasas patiḥ //",
  "GV01rvh1-10u:17995": "RV_10,023.04a so cin nu vṛṣṭir yūthyā svā sacāṃ indraḥ śmaśrūṇi haritābhi pruṣṇute /",
  "GV01rvh1-10u:17996": "RV_10,023.04c ava veti sukṣayaṃ sute madhūd id dhūnoti vāto yathā vanam //",
  "GV01rvh1-10u:17997": "RV_10,023.05a yo vācā vivāco mṛdhravācaḥ purū sahasrāśivā jaghāna /",
  "GV01rvh1-10u:17998": "RV_10,023.05c tat-tad id asya pauṃsyaṃ gṛṇīmasi piteva yas taviṣīṃ vāvṛdhe śavaḥ //",
  "GV01rvh1-10u:17999": "RV_10,023.06a stomaṃ ta indra vimadā ajījanann apūrvyam purutamaṃ sudānave /",
  "GV01rvh1-10u:18000": "RV_10,023.06c vidmā hy asya bhojanam inasya yad ā paśuṃ na gopāḥ karāmahe //",
  "GV01rvh1-10u:18001": "RV_10,023.07a mākir na enā sakhyā vi yauṣus tava cendra vimadasya ca ṛṣeḥ /",
  "GV01rvh1-10u:18002": "RV_10,023.07c vidmā hi te pramatiṃ deva jāmivad asme te santu sakhyā śivāni //",
  "GV01rvh1-10u:18003": "RV_10,024.01a indra somam imam piba madhumantaṃ camū sutam /",
  "GV01rvh1-10u:18004": "RV_10,024.01c asme rayiṃ ni dhāraya vi vo made sahasriṇam purūvaso vivakṣase //",
  "GV01rvh1-10u:18005": "RV_10,024.02a tvāṃ yajñebhir ukthair upa havyebhir īmahe /",
  "GV01rvh1-10u:18006": "RV_10,024.02c śacīpate śacīnāṃ vi vo made śreṣṭhaṃ no dhehi vāryaṃ vivakṣase //",
  "GV01rvh1-10u:18007": "RV_10,024.03a yas patir vāryāṇām asi radhrasya coditā /",
  "GV01rvh1-10u:18008": "RV_10,024.03c indra stotṝṇām avitā vi vo made dviṣo naḥ pāhy aṃhaso vivakṣase //",
  "GV01rvh1-10u:18009": "RV_10,024.04a yuvaṃ śakrā māyāvinā samīcī nir amanthatam /",
  "GV01rvh1-10u:18010": "RV_10,024.04c vimadena yad īḷitā nāsatyā niramanthatam //",
  "GV01rvh1-10u:18011": "RV_10,024.05a viśve devā akṛpanta samīcyor niṣpatantyoḥ /",
  "GV01rvh1-10u:18012": "RV_10,024.05c nāsatyāv abruvan devāḥ punar ā vahatād iti //",
  "GV01rvh1-10u:18013": "RV_10,024.06a madhuman me parāyaṇam madhumat punar āyanam /",
  "GV01rvh1-10u:18014": "RV_10,024.06c tā no devā devatayā yuvam madhumatas kṛtam //",
  "GV01rvh1-10u:18015": "RV_10,025.01a bhadraṃ no api vātaya mano dakṣam uta kratum /",
  "GV01rvh1-10u:18016": "RV_10,025.01c adhā te sakhye andhaso vi vo made raṇan gāvo na yavase vivakṣase //",
  "GV01rvh1-10u:18017": "RV_10,025.02a hṛdispṛśas ta āsate viśveṣu soma dhāmasu /",
  "GV01rvh1-10u:18018": "RV_10,025.02c adhā kāmā ime mama vi vo made vi tiṣṭhante vasūyavo vivakṣase //",
  "GV01rvh1-10u:18019": "RV_10,025.03a uta vratāni soma te prāham mināmi pākyā /",
  "GV01rvh1-10u:18020": "RV_10,025.03c adhā piteva sūnave vi vo made mṛḷā no abhi cid vadhād vivakṣase //",
  "GV01rvh1-10u:18021": "RV_10,025.04a sam u pra yanti dhītayaḥ sargāso 'vatāṃ iva /",
  "GV01rvh1-10u:18022": "RV_10,025.04c kratuṃ naḥ soma jīvase vi vo made dhārayā camasāṃ iva vivakṣase //",
  "GV01rvh1-10u:18023": "RV_10,025.05a tava tye soma śaktibhir nikāmāso vy ṛṇvire /",
  "GV01rvh1-10u:18024": "RV_10,025.05c gṛtsasya dhīrās tavaso vi vo made vrajaṃ gomantam aśvinaṃ vivakṣase //",
  "GV01rvh1-10u:18025": "RV_10,025.06a paśuṃ naḥ soma rakṣasi purutrā viṣṭhitaṃ jagat /",
  "GV01rvh1-10u:18026": "RV_10,025.06c samākṛṇoṣi jīvase vi vo made viśvā sampaśyan bhuvanā vivakṣase //",
  "GV01rvh1-10u:18027": "RV_10,025.07a tvaṃ naḥ soma viśvato gopā adābhyo bhava /",
  "GV01rvh1-10u:18028": "RV_10,025.07c sedha rājann apa sridho vi vo made mā no duḥśaṃsa īśatā vivakṣase //",
  "GV01rvh1-10u:18029": "RV_10,025.08a tvaṃ naḥ soma sukratur vayodheyāya jāgṛhi /",
  "GV01rvh1-10u:18030": "RV_10,025.08c kṣetravittaro manuṣo vi vo made druho naḥ pāhy aṃhaso vivakṣase //",
  "GV01rvh1-10u:18031": "RV_10,025.09a tvaṃ no vṛtrahantamendrasyendo śivaḥ sakhā /",
  "GV01rvh1-10u:18032": "RV_10,025.09c yat sīṃ havante samithe vi vo made yudhyamānās tokasātau vivakṣase //",
  "GV01rvh1-10u:18033": "RV_10,025.10a ayaṃ gha sa turo mada indrasya vardhata priyaḥ /",
  "GV01rvh1-10u:18034": "RV_10,025.10c ayaṃ kakṣīvato maho vi vo made matiṃ viprasya vardhayad vivakṣase //",
  "GV01rvh1-10u:18035": "RV_10,025.11a ayaṃ viprāya dāśuṣe vājāṃ iyarti gomataḥ /",
  "GV01rvh1-10u:18036": "RV_10,025.11c ayaṃ saptabhya ā varaṃ vi vo made prāndhaṃ śroṇaṃ ca tāriṣad vivakṣase //",
  "GV01rvh1-10u:18037": "RV_10,026.01a pra hy acchā manīṣā spārhā yanti niyutaḥ /",
  "GV01rvh1-10u:18038": "RV_10,026.01c pra dasrā niyudrathaḥ pūṣā aviṣṭu māhinaḥ //",
  "GV01rvh1-10u:18039": "RV_10,026.02a yasya tyan mahitvaṃ vātāpyam ayaṃ janaḥ /",
  "GV01rvh1-10u:18040": "RV_10,026.02c vipra ā vaṃsad dhītibhiś ciketa suṣṭutīnām //",
  "GV01rvh1-10u:18041": "RV_10,026.03a sa veda suṣṭutīnām indur na pūṣā vṛṣā /",
  "GV01rvh1-10u:18042": "RV_10,026.03c abhi psuraḥ pruṣāyati vrajaṃ na ā pruṣāyati //",
  "GV01rvh1-10u:18043": "RV_10,026.04a maṃsīmahi tvā vayam asmākaṃ deva pūṣan /",
  "GV01rvh1-10u:18044": "RV_10,026.04c matīnāṃ ca sādhanaṃ viprāṇāṃ cādhavam //",
  "GV01rvh1-10u:18045": "RV_10,026.05a pratyardhir yajñānām aśvahayo rathānām /",
  "GV01rvh1-10u:18046": "RV_10,026.05c ṛṣiḥ sa yo manurhito viprasya yāvayatsakhaḥ //",
  "GV01rvh1-10u:18047": "RV_10,026.06a ādhīṣamāṇāyāḥ patiḥ śucāyāś ca śucasya ca /",
  "GV01rvh1-10u:18048": "RV_10,026.06c vāsovāyo 'vīnām ā vāsāṃsi marmṛjat //",
  "GV01rvh1-10u:18049": "RV_10,026.07a ino vājānām patir inaḥ puṣṭīnāṃ sakhā /",
  "GV01rvh1-10u:18050": "RV_10,026.07c pra śmaśru haryato dūdhod vi vṛthā yo adābhyaḥ //",
  "GV01rvh1-10u:18051": "RV_10,026.08a ā te rathasya pūṣann ajā dhuraṃ vavṛtyuḥ /",
  "GV01rvh1-10u:18052": "RV_10,026.08c viśvasyārthinaḥ sakhā sanojā anapacyutaḥ //",
  "GV01rvh1-10u:18053": "RV_10,026.09a asmākam ūrjā ratham pūṣā aviṣṭu māhinaḥ /",
  "GV01rvh1-10u:18054": "RV_10,026.09c bhuvad vājānāṃ vṛdha imaṃ naḥ śṛṇavad dhavam //",
  "GV01rvh1-10u:18055": "RV_10,027.01a asat su me jaritaḥ sābhivego yat sunvate yajamānāya śikṣam /",
  "GV01rvh1-10u:18056": "RV_10,027.01c anāśīrdām aham asmi prahantā satyadhvṛtaṃ vṛjināyantam ābhum //",
  "GV01rvh1-10u:18057": "RV_10,027.02a yadīd ahaṃ yudhaye saṃnayāny adevayūn tanvā śūśujānān /",
  "GV01rvh1-10u:18058": "RV_10,027.02c amā te tumraṃ vṛṣabham pacāni tīvraṃ sutam pañcadaśaṃ ni ṣiñcam //",
  "GV01rvh1-10u:18059": "RV_10,027.03a nāhaṃ taṃ veda ya iti bravīty adevayūn samaraṇe jaghanvān /",
  "GV01rvh1-10u:18060": "RV_10,027.03c yadāvākhyat samaraṇam ṛghāvad ād id dha me vṛṣabhā pra bruvanti //",
  "GV01rvh1-10u:18061": "RV_10,027.04a yad ajñāteṣu vṛjaneṣv āsaṃ viśve sato maghavāno ma āsan /",
  "GV01rvh1-10u:18062": "RV_10,027.04c jināmi vet kṣema ā santam ābhum pra taṃ kṣiṇām parvate pādagṛhya //",
  "GV01rvh1-10u:18063": "RV_10,027.05a na vā u māṃ vṛjane vārayante na parvatāso yad aham manasye /",
  "GV01rvh1-10u:18064": "RV_10,027.05c mama svanāt kṛdhukarṇo bhayāta eved anu dyūn kiraṇaḥ sam ejāt //",
  "GV01rvh1-10u:18065": "RV_10,027.06a darśan nv atra śṛtapāṃ anindrān bāhukṣadaḥ śarave patyamānān /",
  "GV01rvh1-10u:18066": "RV_10,027.06c ghṛṣuṃ vā ye niniduḥ sakhāyam adhy ū nv eṣu pavayo vavṛtyuḥ //",
  "GV01rvh1-10u:18067": "RV_10,027.07a abhūr v aukṣīr vy u āyur ānaḍ darṣan nu pūrvo aparo nu darṣat /",
  "GV01rvh1-10u:18068": "RV_10,027.07c dve pavaste pari taṃ na bhūto yo asya pāre rajaso viveṣa //",
  "GV01rvh1-10u:18069": "RV_10,027.08a gāvo yavam prayutā aryo akṣan tā apaśyaṃ sahagopāś carantīḥ /",
  "GV01rvh1-10u:18070": "RV_10,027.08c havā id aryo abhitaḥ sam āyan kiyad āsu svapatiś chandayāte //",
  "GV01rvh1-10u:18071": "RV_10,027.09a saṃ yad vayaṃ yavasādo janānām ahaṃ yavāda urvajre antaḥ /",
  "GV01rvh1-10u:18072": "RV_10,027.09c atrā yukto 'vasātāram icchād atho ayuktaṃ yunajad vavanvān //",
  "GV01rvh1-10u:18073": "RV_10,027.10a atred u me maṃsase satyam uktaṃ dvipāc ca yac catuṣpāt saṃsṛjāni /",
  "GV01rvh1-10u:18074": "RV_10,027.10c strībhir yo atra vṛṣaṇam pṛtanyād ayuddho asya vi bhajāni vedaḥ //",
  "GV01rvh1-10u:18075": "RV_10,027.11a yasyānakṣā duhitā jātv āsa kas tāṃ vidvāṃ abhi manyāte andhām /",
  "GV01rvh1-10u:18076": "RV_10,027.11c kataro menim prati tam mucāte ya īṃ vahāte ya īṃ vā vareyāt //",
  "GV01rvh1-10u:18077": "RV_10,027.12a kiyatī yoṣā maryato vadhūyoḥ pariprītā panyasā vāryeṇa /",
  "GV01rvh1-10u:18078": "RV_10,027.12c bhadrā vadhūr bhavati yat supeśāḥ svayaṃ sā mitraṃ vanute jane cit //",
  "GV01rvh1-10u:18079": "RV_10,027.13a patto jagāra pratyañcam atti śīrṣṇā śiraḥ prati dadhau varūtham /",
  "GV01rvh1-10u:18080": "RV_10,027.13c āsīna ūrdhvām upasi kṣiṇāti nyaṅṅ uttānām anv eti bhūmim //",
  "GV01rvh1-10u:18081": "RV_10,027.14a bṛhann acchāyo apalāśo arvā tasthau mātā viṣito atti garbhaḥ /",
  "GV01rvh1-10u:18082": "RV_10,027.14c anyasyā vatsaṃ rihatī mimāya kayā bhuvā ni dadhe dhenur ūdhaḥ //",
  "GV01rvh1-10u:18083": "RV_10,027.15a sapta vīrāso adharād ud āyann aṣṭottarāttāt sam ajagmiran te /",
  "GV01rvh1-10u:18084": "RV_10,027.15c nava paścātāt sthivimanta āyan daśa prāk sānu vi tiranty aśnaḥ //",
  "GV01rvh1-10u:18085": "RV_10,027.16a daśānām ekaṃ kapilaṃ samānaṃ taṃ hinvanti kratave pāryāya /",
  "GV01rvh1-10u:18086": "RV_10,027.16c garbham mātā sudhitaṃ vakṣaṇāsv avenantaṃ tuṣayantī bibharti //",
  "GV01rvh1-10u:18087": "RV_10,027.17a pīvānam meṣam apacanta vīrā nyuptā akṣā anu dīva āsan /",
  "GV01rvh1-10u:18088": "RV_10,027.17c dvā dhanum bṛhatīm apsv antaḥ pavitravantā carataḥ punantā //",
  "GV01rvh1-10u:18089": "RV_10,027.18a vi krośanāso viṣvañca āyan pacāti nemo nahi pakṣad ardhaḥ /",
  "GV01rvh1-10u:18090": "RV_10,027.18c ayam me devaḥ savitā tad āha drvanna id vanavat sarpirannaḥ //",
  "GV01rvh1-10u:18091": "RV_10,027.19a apaśyaṃ grāmaṃ vahamānam ārād acakrayā svadhayā vartamānam /",
  "GV01rvh1-10u:18092": "RV_10,027.19c siṣakty aryaḥ pra yugā janānāṃ sadyaḥ śiśnā pramināno navīyān //",
  "GV01rvh1-10u:18093": "RV_10,027.20a etau me gāvau pramarasya yuktau mo ṣu pra sedhīr muhur in mamandhi /",
  "GV01rvh1-10u:18094": "RV_10,027.20c āpaś cid asya vi naśanty arthaṃ sūraś ca marka uparo babhūvān //",
  "GV01rvh1-10u:18095": "RV_10,027.21a ayaṃ yo vajraḥ purudhā vivṛtto 'vaḥ sūryasya bṛhataḥ purīṣāt /",
  "GV01rvh1-10u:18096": "RV_10,027.21c śrava id enā paro anyad asti tad avyathī jarimāṇas taranti //",
  "GV01rvh1-10u:18097": "RV_10,027.22a vṛkṣe-vṛkṣe niyatā mīmayad gaus tato vayaḥ pra patān pūruṣādaḥ /",
  "GV01rvh1-10u:18098": "RV_10,027.22c athedaṃ viśvam bhuvanam bhayāta indrāya sunvad ṛṣaye ca śikṣat //",
  "GV01rvh1-10u:18099": "RV_10,027.23a devānām māne prathamā atiṣṭhan kṛntatrād eṣām uparā ud āyan /",
  "GV01rvh1-10u:18100": "RV_10,027.23c trayas tapanti pṛthivīm anūpā dvā bṛbūkaṃ vahataḥ purīṣam //",
  "GV01rvh1-10u:18101": "RV_10,027.24a sā te jīvātur uta tasya viddhi mā smaitādṛg apa gūhaḥ samarye /",
  "GV01rvh1-10u:18102": "RV_10,027.24c āviḥ svaḥ kṛṇute gūhate busaṃ sa pādur asya nirṇijo na mucyate //",
  "GV01rvh1-10u:18103": "RV_10,028.01a viśvo hy anyo arir ājagāma mamed aha śvaśuro nā jagāma /",
  "GV01rvh1-10u:18104": "RV_10,028.01c jakṣīyād dhānā uta somam papīyāt svāśitaḥ punar astaṃ jagāyāt //",
  "GV01rvh1-10u:18105": "RV_10,028.02a sa roruvad vṛṣabhas tigmaśṛṅgo varṣman tasthau varimann ā pṛthivyāḥ /",
  "GV01rvh1-10u:18106": "RV_10,028.02c viśveṣv enaṃ vṛjaneṣu pāmi yo me kukṣī sutasomaḥ pṛṇāti //",
  "GV01rvh1-10u:18107": "RV_10,028.03a adriṇā te mandina indra tūyān sunvanti somān pibasi tvam eṣām /",
  "GV01rvh1-10u:18108": "RV_10,028.03c pacanti te vṛṣabhāṃ atsi teṣām pṛkṣeṇa yan maghavan hūyamānaḥ //",
  "GV01rvh1-10u:18109": "RV_10,028.04a idaṃ su me jaritar ā cikiddhi pratīpaṃ śāpaṃ nadyo vahanti /",
  "GV01rvh1-10u:18110": "RV_10,028.04c lopāśaḥ siṃham pratyañcam atsāḥ kroṣṭā varāhaṃ nir atakta kakṣāt //",
  "GV01rvh1-10u:18111": "RV_10,028.05a kathā ta etad aham ā ciketaṃ gṛtsasya pākas tavaso manīṣām /",
  "GV01rvh1-10u:18112": "RV_10,028.05c tvaṃ no vidvāṃ ṛtuthā vi voco yam ardhaṃ te maghavan kṣemyā dhūḥ //",
  "GV01rvh1-10u:18113": "RV_10,028.06a evā hi māṃ tavasaṃ vardhayanti divaś cin me bṛhata uttarā dhūḥ /",
  "GV01rvh1-10u:18114": "RV_10,028.06c purū sahasrā ni śiśāmi sākam aśatruṃ hi mā janitā jajāna //",
  "GV01rvh1-10u:18115": "RV_10,028.07a evā hi māṃ tavasaṃ jajñur ugraṃ karman-karman vṛṣaṇam indra devāḥ /",
  "GV01rvh1-10u:18116": "RV_10,028.07c vadhīṃ vṛtraṃ vajreṇa mandasāno 'pa vrajam mahinā dāśuṣe vam //",
  "GV01rvh1-10u:18117": "RV_10,028.08a devāsa āyan paraśūṃr abibhran vanā vṛścanto abhi viḍbhir āyan /",
  "GV01rvh1-10u:18118": "RV_10,028.08c ni sudrvaṃ dadhato vakṣaṇāsu yatrā kṛpīṭam anu tad dahanti //",
  "GV01rvh1-10u:18119": "RV_10,028.09a śaśaḥ kṣuram pratyañcaṃ jagārādriṃ logena vy abhedam ārāt /",
  "GV01rvh1-10u:18120": "RV_10,028.09c bṛhantaṃ cid ṛhate randhayāni vayad vatso vṛṣabhaṃ śūśuvānaḥ //",
  "GV01rvh1-10u:18121": "RV_10,028.10a suparṇa itthā nakham ā siṣāyāvaruddhaḥ paripadaṃ na siṃhaḥ /",
  "GV01rvh1-10u:18122": "RV_10,028.10c niruddhaś cin mahiṣas tarṣyāvān godhā tasmā ayathaṃ karṣad etat //",
  "GV01rvh1-10u:18123": "RV_10,028.11a tebhyo godhā ayathaṃ karṣad etad ye brahmaṇaḥ pratipīyanty annaiḥ /",
  "GV01rvh1-10u:18124": "RV_10,028.11c sima ukṣṇo 'vasṛṣṭāṃ adanti svayam balāni tanvaḥ śṛṇānāḥ //",
  "GV01rvh1-10u:18125": "RV_10,028.12a ete śamībhiḥ suśamī abhūvan ye hinvire tanvaḥ soma ukthaiḥ /",
  "GV01rvh1-10u:18126": "RV_10,028.12c nṛvad vadann upa no māhi vājān divi śravo dadhiṣe nāma vīraḥ //",
  "GV01rvh1-10u:18127": "RV_10,029.01a vane na vā yo ny adhāyi cākañ chucir vāṃ stomo bhuraṇāv ajīgaḥ /",
  "GV01rvh1-10u:18128": "RV_10,029.01c yasyed indraḥ purudineṣu hotā nṛṇāṃ naryo nṛtamaḥ kṣapāvān //",
  "GV01rvh1-10u:18129": "RV_10,029.02a pra te asyā uṣasaḥ prāparasyā nṛtau syāma nṛtamasya nṛṇām /",
  "GV01rvh1-10u:18130": "RV_10,029.02c anu triśokaḥ śatam āvahan nṝn kutsena ratho yo asat sasavān //",
  "GV01rvh1-10u:18131": "RV_10,029.03a kas te mada indra rantyo bhūd duro giro abhy ugro vi dhāva /",
  "GV01rvh1-10u:18132": "RV_10,029.03c kad vāho arvāg upa mā manīṣā ā tvā śakyām upamaṃ rādho annaiḥ //",
  "GV01rvh1-10u:18133": "RV_10,029.04a kad u dyumnam indra tvāvato nṝn kayā dhiyā karase kan na āgan /",
  "GV01rvh1-10u:18134": "RV_10,029.04c mitro na satya urugāya bhṛtyā anne samasya yad asan manīṣāḥ //",
  "GV01rvh1-10u:18135": "RV_10,029.05a preraya sūro arthaṃ na pāraṃ ye asya kāmaṃ janidhā iva gman /",
  "GV01rvh1-10u:18136": "RV_10,029.05c giraś ca ye te tuvijāta pūrvīr nara indra pratiśikṣanty annaiḥ //",
  "GV01rvh1-10u:18137": "RV_10,029.06a mātre nu te sumite indra pūrvī dyaur majmanā pṛthivī kāvyena /",
  "GV01rvh1-10u:18138": "RV_10,029.06c varāya te ghṛtavantaḥ sutāsaḥ svādman bhavantu pītaye madhūni //",
  "GV01rvh1-10u:18139": "RV_10,029.07a ā madhvo asmā asicann amatram indrāya pūrṇaṃ sa hi satyarādhāḥ /",
  "GV01rvh1-10u:18140": "RV_10,029.07c sa vāvṛdhe varimann ā pṛthivyā abhi kratvā naryaḥ pauṃsyaiś ca //",
  "GV01rvh1-10u:18141": "RV_10,029.08a vy ānaḷ indraḥ pṛtanāḥ svojā āsmai yatante sakhyāya pūrvīḥ /",
  "GV01rvh1-10u:18142": "RV_10,029.08c ā smā rathaṃ na pṛtanāsu tiṣṭha yam bhadrayā sumatyā codayāse //",
  "GV01rvh1-10u:18143": "RV_10,030.01a pra devatrā brahmaṇe gātur etv apo acchā manaso na prayukti /",
  "GV01rvh1-10u:18144": "RV_10,030.01c mahīm mitrasya varuṇasya dhāsim pṛthujrayase rīradhā suvṛktim //",
  "GV01rvh1-10u:18145": "RV_10,030.02a adhvaryavo haviṣmanto hi bhūtācchāpa itośatīr uśantaḥ /",
  "GV01rvh1-10u:18146": "RV_10,030.02c ava yāś caṣṭe aruṇaḥ suparṇas tam āsyadhvam ūrmim adyā suhastāḥ //",
  "GV01rvh1-10u:18147": "RV_10,030.03a adhvaryavo 'pa itā samudram apāṃ napātaṃ haviṣā yajadhvam /",
  "GV01rvh1-10u:18148": "RV_10,030.03c sa vo dadad ūrmim adyā supūtaṃ tasmai somam madhumantaṃ sunota //",
  "GV01rvh1-10u:18149": "RV_10,030.04a yo anidhmo dīdayad apsv antar yaṃ viprāsa īḷate adhvareṣu /",
  "GV01rvh1-10u:18150": "RV_10,030.04c apāṃ napān madhumatīr apo dā yābhir indro vāvṛdhe vīryāya //",
  "GV01rvh1-10u:18151": "RV_10,030.05a yābhiḥ somo modate harṣate ca kalyāṇībhir yuvatibhir na maryaḥ /",
  "GV01rvh1-10u:18152": "RV_10,030.05c tā adhvaryo apo acchā parehi yad āsiñcā oṣadhībhiḥ punītāt //",
  "GV01rvh1-10u:18153": "RV_10,030.06a eved yūne yuvatayo namanta yad īm uśann uśatīr ety accha /",
  "GV01rvh1-10u:18154": "RV_10,030.06c saṃ jānate manasā saṃ cikitre 'dhvaryavo dhiṣaṇāpaś ca devīḥ //",
  "GV01rvh1-10u:18155": "RV_10,030.07a yo vo vṛtābhyo akṛṇod u lokaṃ yo vo mahyā abhiśaster amuñcat /",
  "GV01rvh1-10u:18156": "RV_10,030.07c tasmā indrāya madhumantam ūrmiṃ devamādanam pra hiṇotanāpaḥ //",
  "GV01rvh1-10u:18157": "RV_10,030.08a prāsmai hinota madhumantam ūrmiṃ garbho yo vaḥ sindhavo madhva utsaḥ /",
  "GV01rvh1-10u:18158": "RV_10,030.08c ghṛtapṛṣṭham īḍyam adhvareṣv āpo revatīḥ śṛṇutā havam me //",
  "GV01rvh1-10u:18159": "RV_10,030.09a taṃ sindhavo matsaram indrapānam ūrmim pra heta ya ubhe iyarti /",
  "GV01rvh1-10u:18160": "RV_10,030.09c madacyutam auśānaṃ nabhojām pari tritantuṃ vicarantam utsam //",
  "GV01rvh1-10u:18161": "RV_10,030.10a āvarvṛtatīr adha nu dvidhārā goṣuyudho na niyavaṃ carantīḥ /",
  "GV01rvh1-10u:18162": "RV_10,030.10c ṛṣe janitrīr bhuvanasya patnīr apo vandasva savṛdhaḥ sayonīḥ //",
  "GV01rvh1-10u:18163": "RV_10,030.11a hinotā no adhvaraṃ devayajyā hinota brahma sanaye dhanānām /",
  "GV01rvh1-10u:18164": "RV_10,030.11c ṛtasya yoge vi ṣyadhvam ūdhaḥ śruṣṭīvarīr bhūtanāsmabhyam āpaḥ //",
  "GV01rvh1-10u:18165": "RV_10,030.12a āpo revatīḥ kṣayathā hi vasvaḥ kratuṃ ca bhadram bibhṛthāmṛtaṃ ca /",
  "GV01rvh1-10u:18166": "RV_10,030.12c rāyaś ca stha svapatyasya patnīḥ sarasvatī tad gṛṇate vayo dhāt //",
  "GV01rvh1-10u:18167": "RV_10,030.13a prati yad āpo adṛśram āyatīr ghṛtam payāṃsi bibhratīr madhūni /",
  "GV01rvh1-10u:18168": "RV_10,030.13c adhvaryubhir manasā saṃvidānā indrāya somaṃ suṣutam bharantīḥ //",
  "GV01rvh1-10u:18169": "RV_10,030.14a emā agman revatīr jīvadhanyā adhvaryavaḥ sādayatā sakhāyaḥ /",
  "GV01rvh1-10u:18170": "RV_10,030.14c ni barhiṣi dhattana somyāso 'pāṃ naptrā saṃvidānāsa enāḥ //",
  "GV01rvh1-10u:18171": "RV_10,030.15a āgmann āpa uśatīr barhir edaṃ ny adhvare asadan devayantīḥ /",
  "GV01rvh1-10u:18172": "RV_10,030.15c adhvaryavaḥ sunutendrāya somam abhūd u vaḥ suśakā devayajyā //",
  "GV01rvh1-10u:18173": "RV_10,031.01a ā no devānām upa vetu śaṃso viśvebhis turair avase yajatraḥ /",
  "GV01rvh1-10u:18174": "RV_10,031.01c tebhir vayaṃ suṣakhāyo bhavema taranto viśvā duritā syāma //",
  "GV01rvh1-10u:18175": "RV_10,031.02a pari cin marto draviṇam mamanyād ṛtasya pathā namasā vivāset /",
  "GV01rvh1-10u:18176": "RV_10,031.02c uta svena kratunā saṃ vadeta śreyāṃsaṃ dakṣam manasā jagṛbhyāt //",
  "GV01rvh1-10u:18177": "RV_10,031.03a adhāyi dhītir asasṛgram aṃśās tīrthe na dasmam upa yanty ūmāḥ /",
  "GV01rvh1-10u:18178": "RV_10,031.03c abhy ānaśma suvitasya śūṣaṃ navedaso amṛtānām abhūma //",
  "GV01rvh1-10u:18179": "RV_10,031.04a nityaś cākanyāt svapatir damūnā yasmā u devaḥ savitā jajāna /",
  "GV01rvh1-10u:18180": "RV_10,031.04c bhago vā gobhir aryamem anajyāt so asmai cāruś chadayad uta syāt //",
  "GV01rvh1-10u:18181": "RV_10,031.05a iyaṃ sā bhūyā uṣasām iva kṣā yad dha kṣumantaḥ śavasā samāyan /",
  "GV01rvh1-10u:18182": "RV_10,031.05c asya stutiṃ jaritur bhikṣamāṇā ā naḥ śagmāsa upa yantu vājāḥ //",
  "GV01rvh1-10u:18183": "RV_10,031.06a asyed eṣā sumatiḥ paprathānābhavat pūrvyā bhūmanā gauḥ /",
  "GV01rvh1-10u:18184": "RV_10,031.06c asya sanīḷā asurasya yonau samāna ā bharaṇe bibhramāṇāḥ //",
  "GV01rvh1-10u:18185": "RV_10,031.07a kiṃ svid vanaṃ ka u sa vṛkṣa āsa yato dyāvāpṛthivī niṣṭatakṣuḥ /",
  "GV01rvh1-10u:18186": "RV_10,031.07c saṃtasthāne ajare itaūtī ahāni pūrvīr uṣaso jaranta //",
  "GV01rvh1-10u:18187": "RV_10,031.08a naitāvad enā paro anyad asty ukṣā sa dyāvāpṛthivī bibharti /",
  "GV01rvh1-10u:18188": "RV_10,031.08c tvacam pavitraṃ kṛṇuta svadhāvān yad īṃ sūryaṃ na harito vahanti //",
  "GV01rvh1-10u:18189": "RV_10,031.09a stego na kṣām aty eti pṛthvīm mihaṃ na vāto vi ha vāti bhūma /",
  "GV01rvh1-10u:18190": "RV_10,031.09c mitro yatra varuṇo ajyamāno 'gnir vane na vy asṛṣṭa śokam //",
  "GV01rvh1-10u:18191": "RV_10,031.10a starīr yat sūta sadyo ajyamānā vyathir avyathīḥ kṛṇuta svagopā /",
  "GV01rvh1-10u:18192": "RV_10,031.10c putro yat pūrvaḥ pitror janiṣṭa śamyāṃ gaur jagāra yad dha pṛcchān //",
  "GV01rvh1-10u:18193": "RV_10,031.11a uta kaṇvaṃ nṛṣadaḥ putram āhur uta śyāvo dhanam ādatta vājī /",
  "GV01rvh1-10u:18194": "RV_10,031.11c pra kṛṣṇāya ruśad apinvatodhar ṛtam atra nakir asmā apīpet //",
  "GV01rvh1-10u:18195": "RV_10,032.01a pra su gmantā dhiyasānasya sakṣaṇi varebhir varāṃ abhi ṣu prasīdataḥ /",
  "GV01rvh1-10u:18196": "RV_10,032.01c asmākam indra ubhayaṃ jujoṣati yat somyasyāndhaso bubodhati //",
  "GV01rvh1-10u:18197": "RV_10,032.02a vīndra yāsi divyāni rocanā vi pārthivāni rajasā puruṣṭuta /",
  "GV01rvh1-10u:18198": "RV_10,032.02c ye tvā vahanti muhur adhvarāṃ upa te su vanvantu vagvanāṃ arādhasaḥ //",
  "GV01rvh1-10u:18199": "RV_10,032.03a tad in me chantsad vapuṣo vapuṣṭaram putro yaj jānam pitror adhīyati /",
  "GV01rvh1-10u:18200": "RV_10,032.03c jāyā patiṃ vahati vagnunā sumat puṃsa id bhadro vahatuḥ pariṣkṛtaḥ //",
  "GV01rvh1-10u:18201": "RV_10,032.04a tad it sadhastham abhi cāru dīdhaya gāvo yac chāsan vahatuṃ na dhenavaḥ /",
  "GV01rvh1-10u:18202": "RV_10,032.04c mātā yan mantur yūthasya pūrvyābhi vāṇasya saptadhātur ij janaḥ //",
  "GV01rvh1-10u:18203": "RV_10,032.05a pra vo 'cchā ririce devayuṣ padam eko rudrebhir yāti turvaṇiḥ /",
  "GV01rvh1-10u:18204": "RV_10,032.05c jarā vā yeṣv amṛteṣu dāvane pari va ūmebhyaḥ siñcatā madhu //",
  "GV01rvh1-10u:18205": "RV_10,032.06a nidhīyamānam apagūḷham apsu pra me devānāṃ vratapā uvāca /",
  "GV01rvh1-10u:18206": "RV_10,032.06c indro vidvāṃ anu hi tvā cacakṣa tenāham agne anuśiṣṭa āgām //",
  "GV01rvh1-10u:18207": "RV_10,032.07a akṣetravit kṣetravidaṃ hy aprāṭ sa praiti kṣetravidānuśiṣṭaḥ /",
  "GV01rvh1-10u:18208": "RV_10,032.07c etad vai bhadram anuśāsanasyota srutiṃ vindaty añjasīnām //",
  "GV01rvh1-10u:18209": "RV_10,032.08a adyed u prāṇīd amamann imāhāpīvṛto adhayan mātur ūdhaḥ /",
  "GV01rvh1-10u:18210": "RV_10,032.08c em enam āpa jarimā yuvānam aheḷan vasuḥ sumanā babhūva //",
  "GV01rvh1-10u:18211": "RV_10,032.09a etāni bhadrā kalaśa kriyāma kuruśravaṇa dadato maghāni /",
  "GV01rvh1-10u:18212": "RV_10,032.09c dāna id vo maghavānaḥ so astv ayaṃ ca somo hṛdi yam bibharmi //",
  "GV01rvh1-10u:18213": "RV_10,033.01a pra mā yuyujre prayujo janānāṃ vahāmi sma pūṣaṇam antareṇa /",
  "GV01rvh1-10u:18214": "RV_10,033.01c viśve devāso adha mām arakṣan duḥśāsur āgād iti ghoṣa āsīt //",
  "GV01rvh1-10u:18215": "RV_10,033.02a sam mā tapanty abhitaḥ sapatnīr iva parśavaḥ /",
  "GV01rvh1-10u:18216": "RV_10,033.02c ni bādhate amatir nagnatā jasur ver na vevīyate matiḥ //",
  "GV01rvh1-10u:18217": "RV_10,033.03a mūṣo na śiśnā vy adanti mādhya stotāraṃ te śatakrato /",
  "GV01rvh1-10u:18218": "RV_10,033.03c sakṛt su no maghavann indra mṛḷayādhā piteva no bhava //",
  "GV01rvh1-10u:18219": "RV_10,033.04a kuruśravaṇam āvṛṇi rājānaṃ trāsadasyavam /",
  "GV01rvh1-10u:18220": "RV_10,033.04c maṃhiṣṭhaṃ vāghatām ṛṣiḥ //",
  "GV01rvh1-10u:18221": "RV_10,033.05a yasya mā harito rathe tisro vahanti sādhuyā /",
  "GV01rvh1-10u:18222": "RV_10,033.05c stavai sahasradakṣiṇe //",
  "GV01rvh1-10u:18223": "RV_10,033.06a yasya prasvādaso gira upamaśravasaḥ pituḥ /",
  "GV01rvh1-10u:18224": "RV_10,033.06c kṣetraṃ na raṇvam ūcuṣe //",
  "GV01rvh1-10u:18225": "RV_10,033.07a adhi putropamaśravo napān mitrātither ihi /",
  "GV01rvh1-10u:18226": "RV_10,033.07c pituṣ ṭe asmi vanditā //",
  "GV01rvh1-10u:18227": "RV_10,033.08a yad īśīyāmṛtānām uta vā martyānām /",
  "GV01rvh1-10u:18228": "RV_10,033.08c jīved in maghavā mama //",
  "GV01rvh1-10u:18229": "RV_10,033.09a na devānām ati vrataṃ śatātmā cana jīvati /",
  "GV01rvh1-10u:18230": "RV_10,033.09c tathā yujā vi vāvṛte //",
  "GV01rvh1-10u:18231": "RV_10,034.01a prāvepā mā bṛhato mādayanti pravātejā iriṇe varvṛtānāḥ /",
  "GV01rvh1-10u:18232": "RV_10,034.01c somasyeva maujavatasya bhakṣo vibhīdako jāgṛvir mahyam acchān //",
  "GV01rvh1-10u:18233": "RV_10,034.02a na mā mimetha na jihīḷa eṣā śivā sakhibhya uta mahyam āsīt /",
  "GV01rvh1-10u:18234": "RV_10,034.02c akṣasyāham ekaparasya hetor anuvratām apa jāyām arodham //",
  "GV01rvh1-10u:18235": "RV_10,034.03a dveṣṭi śvaśrūr apa jāyā ruṇaddhi na nāthito vindate marḍitāram /",
  "GV01rvh1-10u:18236": "RV_10,034.03c aśvasyeva jarato vasnyasya nāhaṃ vindāmi kitavasya bhogam //",
  "GV01rvh1-10u:18237": "RV_10,034.04a anye jāyām pari mṛśanty asya yasyāgṛdhad vedane vājy akṣaḥ /",
  "GV01rvh1-10u:18238": "RV_10,034.04c pitā mātā bhrātara enam āhur na jānīmo nayatā baddham etam //",
  "GV01rvh1-10u:18239": "RV_10,034.05a yad ādīdhye na daviṣāṇy ebhiḥ parāyadbhyo 'va hīye sakhibhyaḥ /",
  "GV01rvh1-10u:18240": "RV_10,034.05c nyuptāś ca babhravo vācam akrataṃ emīd eṣāṃ niṣkṛtaṃ jāriṇīva //",
  "GV01rvh1-10u:18241": "RV_10,034.06a sabhām eti kitavaḥ pṛcchamāno jeṣyāmīti tanvā śūśujānaḥ /",
  "GV01rvh1-10u:18242": "RV_10,034.06c akṣāso asya vi tiranti kāmam pratidīvne dadhata ā kṛtāni //",
  "GV01rvh1-10u:18243": "RV_10,034.07a akṣāsa id aṅkuśino nitodino nikṛtvānas tapanās tāpayiṣṇavaḥ /",
  "GV01rvh1-10u:18244": "RV_10,034.07c kumāradeṣṇā jayataḥ punarhaṇo madhvā sampṛktāḥ kitavasya barhaṇā //",
  "GV01rvh1-10u:18245": "RV_10,034.08a tripañcāśaḥ krīḷati vrāta eṣāṃ deva iva savitā satyadharmā /",
  "GV01rvh1-10u:18246": "RV_10,034.08c ugrasya cin manyave nā namante rājā cid ebhyo nama it kṛṇoti //",
  "GV01rvh1-10u:18247": "RV_10,034.09a nīcā vartanta upari sphuranty ahastāso hastavantaṃ sahante /",
  "GV01rvh1-10u:18248": "RV_10,034.09c divyā aṅgārā iriṇe nyuptāḥ śītāḥ santo hṛdayaṃ nir dahanti //",
  "GV01rvh1-10u:18249": "RV_10,034.10a jāyā tapyate kitavasya hīnā mātā putrasya carataḥ kva svit /",
  "GV01rvh1-10u:18250": "RV_10,034.10c ṛṇāvā bibhyad dhanam icchamāno 'nyeṣām astam upa naktam eti //",
  "GV01rvh1-10u:18251": "RV_10,034.11a striyaṃ dṛṣṭvāya kitavaṃ tatāpānyeṣāṃ jāyāṃ sukṛtaṃ ca yonim /",
  "GV01rvh1-10u:18252": "RV_10,034.11c pūrvāhṇe aśvān yuyuje hi babhrūn so agner ante vṛṣalaḥ papāda //",
  "GV01rvh1-10u:18253": "RV_10,034.12a yo vaḥ senānīr mahato gaṇasya rājā vrātasya prathamo babhūva /",
  "GV01rvh1-10u:18254": "RV_10,034.12c tasmai kṛṇomi na dhanā ruṇadhmi daśāham prācīs tad ṛtaṃ vadāmi //",
  "GV01rvh1-10u:18255": "RV_10,034.13a akṣair mā dīvyaḥ kṛṣim it kṛṣasva vitte ramasva bahu manyamānaḥ /",
  "GV01rvh1-10u:18256": "RV_10,034.13c tatra gāvaḥ kitava tatra jāyā tan me vi caṣṭe savitāyam aryaḥ //",
  "GV01rvh1-10u:18257": "RV_10,034.14a mitraṃ kṛṇudhvaṃ khalu mṛḷatā no mā no ghoreṇa caratābhi dhṛṣṇu /",
  "GV01rvh1-10u:18258": "RV_10,034.14c ni vo nu manyur viśatām arātir anyo babhrūṇām prasitau nv astu //",
  "GV01rvh1-10u:18259": "RV_10,035.01a abudhram u tya indravanto agnayo jyotir bharanta uṣaso vyuṣṭiṣu /",
  "GV01rvh1-10u:18260": "RV_10,035.01c mahī dyāvāpṛthivī cetatām apo 'dyā devānām ava ā vṛṇīmahe //",
  "GV01rvh1-10u:18261": "RV_10,035.02a divaspṛthivyor ava ā vṛṇīmahe mātṝn sindhūn parvatāñ charyaṇāvataḥ /",
  "GV01rvh1-10u:18262": "RV_10,035.02c anāgāstvaṃ sūryam uṣāsam īmahe bhadraṃ somaḥ suvāno adyā kṛṇotu naḥ //",
  "GV01rvh1-10u:18263": "RV_10,035.03a dyāvā no adya pṛthivī anāgaso mahī trāyetāṃ suvitāya mātarā /",
  "GV01rvh1-10u:18264": "RV_10,035.03c uṣā ucchanty apa bādhatām aghaṃ svasty agniṃ samidhānam īmahe //",
  "GV01rvh1-10u:18265": "RV_10,035.04a iyaṃ na usrā prathamā sudevyaṃ revat sanibhyo revatī vy ucchatu /",
  "GV01rvh1-10u:18266": "RV_10,035.04c āre manyuṃ durvidatrasya dhīmahi svasty agniṃ samidhānam īmahe //",
  "GV01rvh1-10u:18267": "RV_10,035.05a pra yāḥ sisrate sūryasya raśmibhir jyotir bharantīr uṣaso vyuṣṭiṣu /",
  "GV01rvh1-10u:18268": "RV_10,035.05c bhadrā no adya śravase vy ucchata svasty agniṃ samidhānam īmahe //",
  "GV01rvh1-10u:18269": "RV_10,035.06a anamīvā uṣasa ā carantu na ud agnayo jihatāṃ jyotiṣā bṛhat /",
  "GV01rvh1-10u:18270": "RV_10,035.06c āyukṣātām aśvinā tūtujiṃ rathaṃ svasty agniṃ samidhānam īmahe //",
  "GV01rvh1-10u:18271": "RV_10,035.07a śreṣṭhaṃ no adya savitar vareṇyam bhāgam ā suva sa hi ratnadhā asi /",
  "GV01rvh1-10u:18272": "RV_10,035.07c rāyo janitrīṃ dhiṣaṇām upa bruve svasty agniṃ samidhānam īmahe //",
  "GV01rvh1-10u:18273": "RV_10,035.08a pipartu mā tad ṛtasya pravācanaṃ devānāṃ yan manuṣyā amanmahi /",
  "GV01rvh1-10u:18274": "RV_10,035.08c viśvā id usrā spaḷ ud eti sūryaḥ svasty agniṃ samidhānam īmahe //",
  "GV01rvh1-10u:18275": "RV_10,035.09a adveṣo adya barhiṣa starīmaṇi grāvṇāṃ yoge manmanaḥ sādha īmahe /",
  "GV01rvh1-10u:18276": "RV_10,035.09c ādityānāṃ śarmaṇi sthā bhuraṇyasi svasty agniṃ samidhānam īmahe //",
  "GV01rvh1-10u:18277": "RV_10,035.10a ā no barhiḥ sadhamāde bṛhad divi devāṃ īḷe sādayā sapta hotṝn /",
  "GV01rvh1-10u:18278": "RV_10,035.10c indram mitraṃ varuṇaṃ sātaye bhagaṃ svasty agniṃ samidhānam īmahe //",
  "GV01rvh1-10u:18279": "RV_10,035.11a ta ādityā ā gatā sarvatātaye vṛdhe no yajñam avatā sajoṣasaḥ /",
  "GV01rvh1-10u:18280": "RV_10,035.11c bṛhaspatim pūṣaṇam aśvinā bhagaṃ svasty agniṃ samidhānam īmahe //",
  "GV01rvh1-10u:18281": "RV_10,035.12a tan no devā yacchata supravācanaṃ chardir ādityāḥ subharaṃ nṛpāyyam /",
  "GV01rvh1-10u:18282": "RV_10,035.12c paśve tokāya tanayāya jīvase svasty agniṃ samidhānam īmahe //",
  "GV01rvh1-10u:18283": "RV_10,035.13a viśve adya maruto viśva ūtī viśve bhavantv agnayaḥ samiddhāḥ /",
  "GV01rvh1-10u:18284": "RV_10,035.13c viśve no devā avasā gamantu viśvam astu draviṇaṃ vājo asme //",
  "GV01rvh1-10u:18285": "RV_10,035.14a yaṃ devāso 'vatha vājasātau yaṃ trāyadhve yam pipṛthāty aṃhaḥ /",
  "GV01rvh1-10u:18286": "RV_10,035.14c yo vo gopīthe na bhayasya veda te syāma devavītaye turāsaḥ //",
  "GV01rvh1-10u:18287": "RV_10,036.01a uṣāsānaktā bṛhatī supeśasā dyāvākṣāmā varuṇo mitro aryamā /",
  "GV01rvh1-10u:18288": "RV_10,036.01c indraṃ huve marutaḥ parvatāṃ apa ādityān dyāvāpṛthivī apaḥ svaḥ //",
  "GV01rvh1-10u:18289": "RV_10,036.02a dyauś ca naḥ pṛthivī ca pracetasa ṛtāvarī rakṣatām aṃhaso riṣaḥ /",
  "GV01rvh1-10u:18290": "RV_10,036.02c mā durvidatrā nirṛtir na īśata tad devānām avo adyā vṛṇīmahe //",
  "GV01rvh1-10u:18291": "RV_10,036.03a viśvasmān no aditiḥ pātv aṃhaso mātā mitrasya varuṇasya revataḥ /",
  "GV01rvh1-10u:18292": "RV_10,036.03c svarvaj jyotir avṛkaṃ naśīmahi tad devānām avo adyā vṛṇīmahe //",
  "GV01rvh1-10u:18293": "RV_10,036.04a grāvā vadann apa rakṣāṃsi sedhatu duṣṣvapnyaṃ nirṛtiṃ viśvam atriṇam /",
  "GV01rvh1-10u:18294": "RV_10,036.04c ādityaṃ śarma marutām aśīmahi tad devānām avo adyā vṛṇīmahe //",
  "GV01rvh1-10u:18295": "RV_10,036.05a endro barhiḥ sīdatu pinvatām iḷā bṛhaspatiḥ sāmabhir ṛkvo arcatu /",
  "GV01rvh1-10u:18296": "RV_10,036.05c supraketaṃ jīvase manma dhīmahi tad devānām avo adyā vṛṇīmahe //",
  "GV01rvh1-10u:18297": "RV_10,036.06a divispṛśaṃ yajñam asmākam aśvinā jīrādhvaraṃ kṛṇutaṃ sumnam iṣṭaye /",
  "GV01rvh1-10u:18298": "RV_10,036.06c prācīnaraśmim āhutaṃ ghṛtena tad devānām avo adyā vṛṇīmahe //",
  "GV01rvh1-10u:18299": "RV_10,036.07a upa hvaye suhavam mārutaṃ gaṇam pāvakam ṛṣvaṃ sakhyāya śambhuvam /",
  "GV01rvh1-10u:18300": "RV_10,036.07c rāyas poṣaṃ sauśravasāya dhīmahi tad devānām avo adyā vṛṇīmahe //",
  "GV01rvh1-10u:18301": "RV_10,036.08a apām peruṃ jīvadhanyam bharāmahe devāvyaṃ suhavam adhvaraśriyam /",
  "GV01rvh1-10u:18302": "RV_10,036.08c suraśmiṃ somam indriyaṃ yamīmahi tad devānām avo adyā vṛṇīmahe //",
  "GV01rvh1-10u:18303": "RV_10,036.09a sanema tat susanitā sanitvabhir vayaṃ jīvā jīvaputrā anāgasaḥ /",
  "GV01rvh1-10u:18304": "RV_10,036.09c brahmadviṣo viṣvag eno bharerata tad devānām avo adyā vṛṇīmahe //",
  "GV01rvh1-10u:18305": "RV_10,036.10a ye sthā manor yajñiyās te śṛṇotana yad vo devā īmahe tad dadātana /",
  "GV01rvh1-10u:18306": "RV_10,036.10c jaitraṃ kratuṃ rayimad vīravad yaśas tad devānām avo adyā vṛṇīmahe //",
  "GV01rvh1-10u:18307": "RV_10,036.11a mahad adya mahatām ā vṛṇīmahe 'vo devānām bṛhatām anarvaṇām /",
  "GV01rvh1-10u:18308": "RV_10,036.11c yathā vasu vīrajātaṃ naśāmahai tad devānām avo adyā vṛṇīmahe //",
  "GV01rvh1-10u:18309": "RV_10,036.12a maho agneḥ samidhānasya śarmaṇy anāgā mitre varuṇe svastaye /",
  "GV01rvh1-10u:18310": "RV_10,036.12c śreṣṭhe syāma savituḥ savīmani tad devānām avo adyā vṛṇīmahe //",
  "GV01rvh1-10u:18311": "RV_10,036.13a ye savituḥ satyasavasya viśve mitrasya vrate varuṇasya devāḥ /",
  "GV01rvh1-10u:18312": "RV_10,036.13c te saubhagaṃ vīravad gomad apno dadhātana draviṇaṃ citram asme //",
  "GV01rvh1-10u:18313": "RV_10,036.14a savitā paścātāt savitā purastāt savitottarāttāt savitādharāttāt /",
  "GV01rvh1-10u:18314": "RV_10,036.14c savitā naḥ suvatu sarvatātiṃ savitā no rāsatāṃ dīrgham āyuḥ //",
  "GV01rvh1-10u:18315": "RV_10,037.01a namo mitrasya varuṇasya cakṣase maho devāya tad ṛtaṃ saparyata /",
  "GV01rvh1-10u:18316": "RV_10,037.01c dūredṛśe devajātāya ketave divas putrāya sūryāya śaṃsata //",
  "GV01rvh1-10u:18317": "RV_10,037.02a sā mā satyoktiḥ pari pātu viśvato dyāvā ca yatra tatanann ahāni ca /",
  "GV01rvh1-10u:18318": "RV_10,037.02c viśvam anyan ni viśate yad ejati viśvāhāpo viśvāhod eti sūryaḥ //",
  "GV01rvh1-10u:18319": "RV_10,037.03a na te adevaḥ pradivo ni vāsate yad etaśebhiḥ patarai ratharyasi /",
  "GV01rvh1-10u:18320": "RV_10,037.03c prācīnam anyad anu vartate raja ud anyena jyotiṣā yāsi sūrya //",
  "GV01rvh1-10u:18321": "RV_10,037.04a yena sūrya jyotiṣā bādhase tamo jagac ca viśvam udiyarṣi bhānunā /",
  "GV01rvh1-10u:18322": "RV_10,037.04c tenāsmad viśvām anirām anāhutim apāmīvām apa duṣṣvapnyaṃ suva //",
  "GV01rvh1-10u:18323": "RV_10,037.05a viśvasya hi preṣito rakṣasi vratam aheḷayann uccarasi svadhā anu /",
  "GV01rvh1-10u:18324": "RV_10,037.05c yad adya tvā sūryopabravāmahai taṃ no devā anu maṃsīrata kratum //",
  "GV01rvh1-10u:18325": "RV_10,037.06a taṃ no dyāvāpṛthivī tan na āpa indraḥ śṛṇvantu maruto havaṃ vacaḥ /",
  "GV01rvh1-10u:18326": "RV_10,037.06c mā śūne bhūma sūryasya saṃdṛśi bhadraṃ jīvanto jaraṇām aśīmahi //",
  "GV01rvh1-10u:18327": "RV_10,037.07a viśvāhā tvā sumanasaḥ sucakṣasaḥ prajāvanto anamīvā anāgasaḥ /",
  "GV01rvh1-10u:18328": "RV_10,037.07c udyantaṃ tvā mitramaho dive-dive jyog jīvāḥ prati paśyema sūrya //",
  "GV01rvh1-10u:18329": "RV_10,037.08a mahi jyotir bibhrataṃ tvā vicakṣaṇa bhāsvantaṃ cakṣuṣe-cakṣuṣe mayaḥ /",
  "GV01rvh1-10u:18330": "RV_10,037.08c ārohantam bṛhataḥ pājasas pari vayaṃ jīvāḥ prati paśyema sūrya //",
  "GV01rvh1-10u:18331": "RV_10,037.09a yasya te viśvā bhuvanāni ketunā pra cerate ni ca viśante aktubhiḥ /",
  "GV01rvh1-10u:18332": "RV_10,037.09c anāgāstvena harikeśa sūryāhnāhnā no vasyasā-vasyasod ihi //",
  "GV01rvh1-10u:18333": "RV_10,037.10a śaṃ no bhava cakṣasā śaṃ no ahnā śam bhānunā śaṃ himā śaṃ ghṛṇena /",
  "GV01rvh1-10u:18334": "RV_10,037.10c yathā śam adhvañ cham asad duroṇe tat sūrya draviṇaṃ dhehi citram //",
  "GV01rvh1-10u:18335": "RV_10,037.11a asmākaṃ devā ubhayāya janmane śarma yacchata dvipade catuṣpade /",
  "GV01rvh1-10u:18336": "RV_10,037.11c adat pibad ūrjayamānam āśitaṃ tad asme śaṃ yor arapo dadhātana //",
  "GV01rvh1-10u:18337": "RV_10,037.12a yad vo devāś cakṛma jihvayā guru manaso vā prayutī devaheḷanam /",
  "GV01rvh1-10u:18338": "RV_10,037.12c arāvā yo no abhi ducchunāyate tasmin tad eno vasavo ni dhetana //",
  "GV01rvh1-10u:18339": "RV_10,038.01a asmin na indra pṛtsutau yaśasvati śimīvati krandasi prāva sātaye /",
  "GV01rvh1-10u:18340": "RV_10,038.01c yatra goṣātā dhṛṣiteṣu khādiṣu viṣvak patanti didyavo nṛṣāhye //",
  "GV01rvh1-10u:18341": "RV_10,038.02a sa naḥ kṣumantaṃ sadane vy ūrṇuhi goarṇasaṃ rayim indra śravāyyam /",
  "GV01rvh1-10u:18342": "RV_10,038.02c syāma te jayataḥ śakra medino yathā vayam uśmasi tad vaso kṛdhi //",
  "GV01rvh1-10u:18343": "RV_10,038.03a yo no dāsa āryo vā puruṣṭutādeva indra yudhaye ciketati /",
  "GV01rvh1-10u:18344": "RV_10,038.03c asmābhiṣ ṭe suṣahāḥ santu śatravas tvayā vayaṃ tān vanuyāma saṃgame //",
  "GV01rvh1-10u:18345": "RV_10,038.04a yo dabhrebhir havyo yaś ca bhūribhir yo abhīke varivovin nṛṣāhye /",
  "GV01rvh1-10u:18346": "RV_10,038.04c taṃ vikhāde sasnim adya śrutaṃ naram arvāñcam indram avase karāmahe //",
  "GV01rvh1-10u:18347": "RV_10,038.05a svavṛjaṃ hi tvām aham indra śuśravānānudaṃ vṛṣabha radhracodanam /",
  "GV01rvh1-10u:18348": "RV_10,038.05c pra muñcasva pari kutsād ihā gahi kim u tvāvān muṣkayor baddha āsate //",
  "GV01rvh1-10u:18349": "RV_10,039.01a yo vām parijmā suvṛd aśvinā ratho doṣām uṣāso havyo haviṣmatā /",
  "GV01rvh1-10u:18350": "RV_10,039.01c śaśvattamāsas tam u vām idaṃ vayam pitur na nāma suhavaṃ havāmahe //",
  "GV01rvh1-10u:18351": "RV_10,039.02a codayataṃ sūnṛtāḥ pinvataṃ dhiya ut purandhīr īrayataṃ tad uśmasi /",
  "GV01rvh1-10u:18352": "RV_10,039.02c yaśasam bhāgaṃ kṛṇutaṃ no aśvinā somaṃ na cārum maghavatsu nas kṛtam //",
  "GV01rvh1-10u:18353": "RV_10,039.03a amājuraś cid bhavatho yuvam bhago 'nāśoś cid avitārāpamasya cit /",
  "GV01rvh1-10u:18354": "RV_10,039.03c andhasya cin nāsatyā kṛśasya cid yuvām id āhur bhiṣajā rutasya cit //",
  "GV01rvh1-10u:18355": "RV_10,039.04a yuvaṃ cyavānaṃ sanayaṃ yathā ratham punar yuvānaṃ carathāya takṣathuḥ /",
  "GV01rvh1-10u:18356": "RV_10,039.04c niṣ ṭaugryam ūhathur adbhyas pari viśvet tā vāṃ savaneṣu pravācyā //",
  "GV01rvh1-10u:18357": "RV_10,039.05a purāṇā vāṃ vīryā pra bravā jane 'tho hāsathur bhiṣajā mayobhuvā /",
  "GV01rvh1-10u:18358": "RV_10,039.05c tā vāṃ nu navyāv avase karāmahe 'yaṃ nāsatyā śrad arir yathā dadhat //",
  "GV01rvh1-10u:18359": "RV_10,039.06a iyaṃ vām ahve śṛṇutam me aśvinā putrāyeva pitarā mahyaṃ śikṣatam /",
  "GV01rvh1-10u:18360": "RV_10,039.06c anāpir ajñā asajātyāmatiḥ purā tasyā abhiśaster ava spṛtam //",
  "GV01rvh1-10u:18361": "RV_10,039.07a yuvaṃ rathena vimadāya śundhyuvaṃ ny ūhathuḥ purumitrasya yoṣaṇām /",
  "GV01rvh1-10u:18362": "RV_10,039.07c yuvaṃ havaṃ vadhrimatyā agacchataṃ yuvaṃ suṣutiṃ cakrathuḥ purandhaye //",
  "GV01rvh1-10u:18363": "RV_10,039.08a yuvaṃ viprasya jaraṇām upeyuṣaḥ punaḥ kaler akṛṇutaṃ yuvad vayaḥ /",
  "GV01rvh1-10u:18364": "RV_10,039.08c yuvaṃ vandanam ṛśyadād ud ūpathur yuvaṃ sadyo viśpalām etave kṛthaḥ //",
  "GV01rvh1-10u:18365": "RV_10,039.09a yuvaṃ ha rebhaṃ vṛṣaṇā guhā hitam ud airayatam mamṛvāṃsam aśvinā /",
  "GV01rvh1-10u:18366": "RV_10,039.09c yuvam ṛbīsam uta taptam atraya omanvantaṃ cakrathuḥ saptavadhraye //",
  "GV01rvh1-10u:18367": "RV_10,039.10a yuvaṃ śvetam pedave 'śvināśvaṃ navabhir vājair navatī ca vājinam /",
  "GV01rvh1-10u:18368": "RV_10,039.10c carkṛtyaṃ dadathur drāvayatsakham bhagaṃ na nṛbhyo havyam mayobhuvam //",
  "GV01rvh1-10u:18369": "RV_10,039.11a na taṃ rājānāv adite kutaś cana nāṃho aśnoti duritaṃ nakir bhayam /",
  "GV01rvh1-10u:18370": "RV_10,039.11c yam aśvinā suhavā rudravartanī purorathaṃ kṛṇuthaḥ patnyā saha //",
  "GV01rvh1-10u:18371": "RV_10,039.12a ā tena yātam manaso javīyasā rathaṃ yaṃ vām ṛbhavaś cakrur aśvinā /",
  "GV01rvh1-10u:18372": "RV_10,039.12c yasya yoge duhitā jāyate diva ubhe ahanī sudine vivasvataḥ //",
  "GV01rvh1-10u:18373": "RV_10,039.13a tā vartir yātaṃ jayuṣā vi parvatam apinvataṃ śayave dhenum aśvinā /",
  "GV01rvh1-10u:18374": "RV_10,039.13c vṛkasya cid vartikām antar āsyād yuvaṃ śacībhir grasitām amuñcatam //",
  "GV01rvh1-10u:18375": "RV_10,039.14a etaṃ vāṃ stomam aśvināv akarmātakṣāma bhṛgavo na ratham /",
  "GV01rvh1-10u:18376": "RV_10,039.14c ny amṛkṣāma yoṣaṇāṃ na marye nityaṃ na sūnuṃ tanayaṃ dadhānāḥ //",
  "GV01rvh1-10u:18377": "RV_10,040.01a rathaṃ yāntaṃ kuha ko ha vāṃ narā prati dyumantaṃ suvitāya bhūṣati /",
  "GV01rvh1-10u:18378": "RV_10,040.01c prātaryāvāṇaṃ vibhvaṃ viśe-viśe vastor-vastor vahamānaṃ dhiyā śami //",
  "GV01rvh1-10u:18379": "RV_10,040.02a kuha svid doṣā kuha vastor aśvinā kuhābhipitvaṃ karataḥ kuhoṣatuḥ /",
  "GV01rvh1-10u:18380": "RV_10,040.02c ko vāṃ śayutrā vidhaveva devaram maryaṃ na yoṣā kṛṇute sadhastha ā //",
  "GV01rvh1-10u:18381": "RV_10,040.03a prātar jarethe jaraṇeva kāpayā vastor-vastor yajatā gacchatho gṛham /",
  "GV01rvh1-10u:18382": "RV_10,040.03c kasya dhvasrā bhavathaḥ kasya vā narā rājaputreva savanāva gacchathaḥ //",
  "GV01rvh1-10u:18383": "RV_10,040.04a yuvām mṛgeva vāraṇā mṛgaṇyavo doṣā vastor haviṣā ni hvayāmahe /",
  "GV01rvh1-10u:18384": "RV_10,040.04c yuvaṃ hotrām ṛtuthā juhvate nareṣaṃ janāya vahathaḥ śubhas patī //",
  "GV01rvh1-10u:18385": "RV_10,040.05a yuvāṃ ha ghoṣā pary aśvinā yatī rājña ūce duhitā pṛcche vāṃ narā /",
  "GV01rvh1-10u:18386": "RV_10,040.05c bhūtam me ahna uta bhūtam aktave 'śvāvate rathine śaktam arvate //",
  "GV01rvh1-10u:18387": "RV_10,040.06a yuvaṃ kavī ṣṭhaḥ pary aśvinā rathaṃ viśo na kutso jaritur naśāyathaḥ /",
  "GV01rvh1-10u:18388": "RV_10,040.06c yuvor ha makṣā pary aśvinā madhv āsā bharata niṣkṛtaṃ na yoṣaṇā //",
  "GV01rvh1-10u:18389": "RV_10,040.07a yuvaṃ ha bhujyuṃ yuvam aśvinā vaśaṃ yuvaṃ śiñjāram uśanām upārathuḥ /",
  "GV01rvh1-10u:18390": "RV_10,040.07c yuvo rarāvā pari sakhyam āsate yuvor aham avasā sumnam ā cake //",
  "GV01rvh1-10u:18391": "RV_10,040.08a yuvaṃ ha kṛśaṃ yuvam aśvinā śayuṃ yuvaṃ vidhantaṃ vidhavām uruṣyathaḥ /",
  "GV01rvh1-10u:18392": "RV_10,040.08c yuvaṃ sanibhya stanayantam aśvināpa vrajam ūrṇuthaḥ saptāsyam //",
  "GV01rvh1-10u:18393": "RV_10,040.09a janiṣṭa yoṣā patayat kanīnako vi cāruhan vīrudho daṃsanā anu /",
  "GV01rvh1-10u:18394": "RV_10,040.09c āsmai rīyante nivaneva sindhavo 'smā ahne bhavati tat patitvanam //",
  "GV01rvh1-10u:18395": "RV_10,040.10a jīvaṃ rudanti vi mayante adhvare dīrghām anu prasitiṃ dīdhiyur naraḥ /",
  "GV01rvh1-10u:18396": "RV_10,040.10c vāmam pitṛbhyo ya idaṃ samerire mayaḥ patibhyo janayaḥ pariṣvaje //",
  "GV01rvh1-10u:18397": "RV_10,040.11a na tasya vidma tad u ṣu pra vocata yuvā ha yad yuvatyāḥ kṣeti yoniṣu /",
  "GV01rvh1-10u:18398": "RV_10,040.11c priyosriyasya vṛṣabhasya retino gṛhaṃ gamemāśvinā tad uśmasi //",
  "GV01rvh1-10u:18399": "RV_10,040.12a ā vām agan sumatir vājinīvasū ny aśvinā hṛtsu kāmā ayaṃsata /",
  "GV01rvh1-10u:18400": "RV_10,040.12c abhūtaṃ gopā mithunā śubhas patī priyā aryamṇo duryāṃ aśīmahi //",
  "GV01rvh1-10u:18401": "RV_10,040.13a tā mandasānā manuṣo duroṇa ā dhattaṃ rayiṃ sahavīraṃ vacasyave /",
  "GV01rvh1-10u:18402": "RV_10,040.13c kṛtaṃ tīrthaṃ suprapāṇaṃ śubhas patī sthāṇum patheṣṭhām apa durmatiṃ hatam //",
  "GV01rvh1-10u:18403": "RV_10,040.14a kva svid adya katamāsv aśvinā vikṣu dasrā mādayete śubhas patī /",
  "GV01rvh1-10u:18404": "RV_10,040.14c ka īṃ ni yeme katamasya jagmatur viprasya vā yajamānasya vā gṛham //",
  "GV01rvh1-10u:18405": "RV_10,041.01a samānam u tyam puruhūtam ukthyaṃ rathaṃ tricakraṃ savanā ganigmatam /",
  "GV01rvh1-10u:18406": "RV_10,041.01c parijmānaṃ vidathyaṃ suvṛktibhir vayaṃ vyuṣṭā uṣaso havāmahe //",
  "GV01rvh1-10u:18407": "RV_10,041.02a prātaryujaṃ nāsatyādhi tiṣṭhathaḥ prātaryāvāṇam madhuvāhanaṃ ratham /",
  "GV01rvh1-10u:18408": "RV_10,041.02c viśo yena gacchatho yajvarīr narā kīreś cid yajñaṃ hotṛmantam aśvinā //",
  "GV01rvh1-10u:18409": "RV_10,041.03a adhvaryuṃ vā madhupāṇiṃ suhastyam agnidhaṃ vā dhṛtadakṣaṃ damūnasam /",
  "GV01rvh1-10u:18410": "RV_10,041.03c viprasya vā yat savanāni gacchatho 'ta ā yātam madhupeyam aśvinā //",
  "GV01rvh1-10u:18411": "RV_10,042.01a asteva su prataraṃ lāyam asyan bhūṣann iva pra bharā stomam asmai /",
  "GV01rvh1-10u:18412": "RV_10,042.01c vācā viprās tarata vācam aryo ni rāmaya jaritaḥ soma indram //",
  "GV01rvh1-10u:18413": "RV_10,042.02a dohena gām upa śikṣā sakhāyam pra bodhaya jaritar jāram indram /",
  "GV01rvh1-10u:18414": "RV_10,042.02c kośaṃ na pūrṇaṃ vasunā nyṛṣṭam ā cyāvaya maghadeyāya śūram //",
  "GV01rvh1-10u:18415": "RV_10,042.03a kim aṅga tvā maghavan bhojam āhuḥ śiśīhi mā śiśayaṃ tvā śṛṇomi /",
  "GV01rvh1-10u:18416": "RV_10,042.03c apnasvatī mama dhīr astu śakra vasuvidam bhagam indrā bharā naḥ //",
  "GV01rvh1-10u:18417": "RV_10,042.04a tvāṃ janā mamasatyeṣv indra saṃtasthānā vi hvayante samīke /",
  "GV01rvh1-10u:18418": "RV_10,042.04c atrā yujaṃ kṛṇute yo haviṣmān nāsunvatā sakhyaṃ vaṣṭi śūraḥ //",
  "GV01rvh1-10u:18419": "RV_10,042.05a dhanaṃ na syandram bahulaṃ yo asmai tīvrān somāṃ āsunoti prayasvān /",
  "GV01rvh1-10u:18420": "RV_10,042.05c tasmai śatrūn sutukān prātar ahno ni svaṣṭrān yuvati hanti vṛtram //",
  "GV01rvh1-10u:18421": "RV_10,042.06a yasmin vayaṃ dadhimā śaṃsam indre yaḥ śiśrāya maghavā kāmam asme /",
  "GV01rvh1-10u:18422": "RV_10,042.06c ārāc cit san bhayatām asya śatrur ny asmai dyumnā janyā namantām //",
  "GV01rvh1-10u:18423": "RV_10,042.07a ārāc chatrum apa bādhasva dūram ugro yaḥ śambaḥ puruhūta tena /",
  "GV01rvh1-10u:18424": "RV_10,042.07c asme dhehi yavamad gomad indra kṛdhī dhiyaṃ jaritre vājaratnām //",
  "GV01rvh1-10u:18425": "RV_10,042.08a pra yam antar vṛṣasavāso agman tīvrāḥ somā bahulāntāsa indram /",
  "GV01rvh1-10u:18426": "RV_10,042.08c nāha dāmānam maghavā ni yaṃsan ni sunvate vahati bhūri vāmam //",
  "GV01rvh1-10u:18427": "RV_10,042.09a uta prahām atidīvyā jayāti kṛtaṃ yac chvaghnī vicinoti kāle /",
  "GV01rvh1-10u:18428": "RV_10,042.09c yo devakāmo na dhanā ruṇaddhi sam it taṃ rāyā sṛjati svadhāvān //",
  "GV01rvh1-10u:18429": "RV_10,042.10a gobhiṣ ṭaremāmatiṃ durevāṃ yavena kṣudham puruhūta viśvām /",
  "GV01rvh1-10u:18430": "RV_10,042.10c vayaṃ rājabhiḥ prathamā dhanāny asmākena vṛjanenā jayema //",
  "GV01rvh1-10u:18431": "RV_10,042.11a bṛhaspatir naḥ pari pātu paścād utottarasmād adharād aghāyoḥ /",
  "GV01rvh1-10u:18432": "RV_10,042.11c indraḥ purastād uta madhyato naḥ sakhā sakhibhyo varivaḥ kṛṇotu //",
  "GV01rvh1-10u:18433": "RV_10,043.01a acchā ma indram matayaḥ svarvidaḥ sadhrīcīr viśvā uśatīr anūṣata /",
  "GV01rvh1-10u:18434": "RV_10,043.01c pari ṣvajante janayo yathā patim maryaṃ na śundhyum maghavānam ūtaye //",
  "GV01rvh1-10u:18435": "RV_10,043.02a na ghā tvadrig apa veti me manas tve it kāmam puruhūta śiśraya /",
  "GV01rvh1-10u:18436": "RV_10,043.02c rājeva dasma ni ṣado 'dhi barhiṣy asmin su some 'vapānam astu te //",
  "GV01rvh1-10u:18437": "RV_10,043.03a viṣūvṛd indro amater uta kṣudhaḥ sa id rāyo maghavā vasva īśate /",
  "GV01rvh1-10u:18438": "RV_10,043.03c tasyed ime pravaṇe sapta sindhavo vayo vardhanti vṛṣabhasya śuṣmiṇaḥ //",
  "GV01rvh1-10u:18439": "RV_10,043.04a vayo na vṛkṣaṃ supalāśam āsadan somāsa indram mandinaś camūṣadaḥ /",
  "GV01rvh1-10u:18440": "RV_10,043.04c praiṣām anīkaṃ śavasā davidyutad vidat svar manave jyotir āryam //",
  "GV01rvh1-10u:18441": "RV_10,043.05a kṛtaṃ na śvaghnī vi cinoti devane saṃvargaṃ yan maghavā sūryaṃ jayat /",
  "GV01rvh1-10u:18442": "RV_10,043.05c na tat te anyo anu vīryaṃ śakan na purāṇo maghavan nota nūtanaḥ //",
  "GV01rvh1-10u:18443": "RV_10,043.06a viśaṃ-viśam maghavā pary aśāyata janānāṃ dhenā avacākaśad vṛṣā /",
  "GV01rvh1-10u:18444": "RV_10,043.06c yasyāha śakraḥ savaneṣu raṇyati sa tīvraiḥ somaiḥ sahate pṛtanyataḥ //",
  "GV01rvh1-10u:18445": "RV_10,043.07a āpo na sindhum abhi yat samakṣaran somāsa indraṃ kulyā iva hradam /",
  "GV01rvh1-10u:18446": "RV_10,043.07c vardhanti viprā maho asya sādane yavaṃ na vṛṣṭir divyena dānunā //",
  "GV01rvh1-10u:18447": "RV_10,043.08a vṛṣā na kruddhaḥ patayad rajassv ā yo aryapatnīr akṛṇod imā apaḥ /",
  "GV01rvh1-10u:18448": "RV_10,043.08c sa sunvate maghavā jīradānave 'vindaj jyotir manave haviṣmate //",
  "GV01rvh1-10u:18449": "RV_10,043.09a uj jāyatām paraśur jyotiṣā saha bhūyā ṛtasya sudughā purāṇavat /",
  "GV01rvh1-10u:18450": "RV_10,043.09c vi rocatām aruṣo bhānunā śuciḥ svar ṇa śukraṃ śuśucīta satpatiḥ //",
  "GV01rvh1-10u:18451": "RV_10,043.10a gobhiṣ ṭaremāmatiṃ durevāṃ yavena kṣudham puruhūta viśvām /",
  "GV01rvh1-10u:18452": "RV_10,043.10c vayaṃ rājabhiḥ prathamā dhanāny asmākena vṛjanenā jayema //",
  "GV01rvh1-10u:18453": "RV_10,043.11a bṛhaspatir naḥ pari pātu paścād utottarasmād adharād aghāyoḥ /",
  "GV01rvh1-10u:18454": "RV_10,043.11c indraḥ purastād uta madhyato naḥ sakhā sakhibhyo varivaḥ kṛṇotu //",
  "GV01rvh1-10u:18455": "RV_10,044.01a ā yātv indraḥ svapatir madāya yo dharmaṇā tūtujānas tuviṣmān /",
  "GV01rvh1-10u:18456": "RV_10,044.01c pratvakṣāṇo ati viśvā sahāṃsy apāreṇa mahatā vṛṣṇyena //",
  "GV01rvh1-10u:18457": "RV_10,044.02a suṣṭhāmā rathaḥ suyamā harī te mimyakṣa vajro nṛpate gabhastau /",
  "GV01rvh1-10u:18458": "RV_10,044.02c śībhaṃ rājan supathā yāhy arvāṅ vardhāma te papuṣo vṛṣṇyāni //",
  "GV01rvh1-10u:18459": "RV_10,044.03a endravāho nṛpatiṃ vajrabāhum ugram ugrāsas taviṣāsa enam /",
  "GV01rvh1-10u:18460": "RV_10,044.03c pratvakṣasaṃ vṛṣabhaṃ satyaśuṣmam em asmatrā sadhamādo vahantu //",
  "GV01rvh1-10u:18461": "RV_10,044.04a evā patiṃ droṇasācaṃ sacetasam ūrja skambhaṃ dharuṇa ā vṛṣāyase /",
  "GV01rvh1-10u:18462": "RV_10,044.04c ojaḥ kṛṣva saṃ gṛbhāya tve apy aso yathā kenipānām ino vṛdhe //",
  "GV01rvh1-10u:18463": "RV_10,044.05a gamann asme vasūny ā hi śaṃsiṣaṃ svāśiṣam bharam ā yāhi sominaḥ /",
  "GV01rvh1-10u:18464": "RV_10,044.05c tvam īśiṣe sāsminn ā satsi barhiṣy anādhṛṣyā tava pātrāṇi dharmaṇā //",
  "GV01rvh1-10u:18465": "RV_10,044.06a pṛthak prāyan prathamā devahūtayo 'kṛṇvata śravasyāni duṣṭarā /",
  "GV01rvh1-10u:18466": "RV_10,044.06c na ye śekur yajñiyāṃ nāvam āruham īrmaiva te ny aviśanta kepayaḥ //",
  "GV01rvh1-10u:18467": "RV_10,044.07a evaivāpāg apare santu dūḍhyo 'śvā yeṣāṃ duryuja āyuyujre /",
  "GV01rvh1-10u:18468": "RV_10,044.07c itthā ye prāg upare santi dāvane purūṇi yatra vayunāni bhojanā //",
  "GV01rvh1-10u:18469": "RV_10,044.08a girīṃr ajrān rejamānāṃ adhārayad dyauḥ krandad antarikṣāṇi kopayat /",
  "GV01rvh1-10u:18470": "RV_10,044.08c samīcīne dhiṣaṇe vi ṣkabhāyati vṛṣṇaḥ pītvā mada ukthāni śaṃsati //",
  "GV01rvh1-10u:18471": "RV_10,044.09a imam bibharmi sukṛtaṃ te aṅkuśaṃ yenārujāsi maghavañ chaphārujaḥ /",
  "GV01rvh1-10u:18472": "RV_10,044.09c asmin su te savane astv okyaṃ suta iṣṭau maghavan bodhy ābhagaḥ //",
  "GV01rvh1-10u:18473": "RV_10,044.10a gobhiṣ ṭaremāmatiṃ durevāṃ yavena kṣudham puruhūta viśvām /",
  "GV01rvh1-10u:18474": "RV_10,044.10c vayaṃ rājabhiḥ prathamā dhanāny asmākena vṛjanenā jayema //",
  "GV01rvh1-10u:18475": "RV_10,044.11a bṛhaspatir naḥ pari pātu paścād utottarasmād adharād aghāyoḥ /",
  "GV01rvh1-10u:18476": "RV_10,044.11c indraḥ purastād uta madhyato naḥ sakhā sakhibhyo varivaḥ kṛṇotu //",
  "GV01rvh1-10u:18477": "RV_10,045.01a divas pari prathamaṃ jajñe agnir asmad dvitīyam pari jātavedāḥ /",
  "GV01rvh1-10u:18478": "RV_10,045.01c tṛtīyam apsu nṛmaṇā ajasram indhāna enaṃ jarate svādhīḥ //",
  "GV01rvh1-10u:18479": "RV_10,045.02a vidmā te agne tredhā trayāṇi vidmā te dhāma vibhṛtā purutrā /",
  "GV01rvh1-10u:18480": "RV_10,045.02c vidmā te nāma paramaṃ guhā yad vidmā tam utsaṃ yata ājagantha //",
  "GV01rvh1-10u:18481": "RV_10,045.03a samudre tvā nṛmaṇā apsv antar nṛcakṣā īdhe divo agna ūdhan /",
  "GV01rvh1-10u:18482": "RV_10,045.03c tṛtīye tvā rajasi tasthivāṃsam apām upasthe mahiṣā avardhan //",
  "GV01rvh1-10u:18483": "RV_10,045.04a akrandad agni stanayann iva dyauḥ kṣāmā rerihad vīrudhaḥ samañjan /",
  "GV01rvh1-10u:18484": "RV_10,045.04c sadyo jajñāno vi hīm iddho akhyad ā rodasī bhānunā bhāty antaḥ //",
  "GV01rvh1-10u:18485": "RV_10,045.05a śrīṇām udāro dharuṇo rayīṇām manīṣāṇām prārpaṇaḥ somagopāḥ /",
  "GV01rvh1-10u:18486": "RV_10,045.05c vasuḥ sūnuḥ sahaso apsu rājā vi bhāty agra uṣasām idhānaḥ //",
  "GV01rvh1-10u:18487": "RV_10,045.06a viśvasya ketur bhuvanasya garbha ā rodasī apṛṇāj jāyamānaḥ /",
  "GV01rvh1-10u:18488": "RV_10,045.06c vīḷuṃ cid adrim abhinat parāyañ janā yad agnim ayajanta pañca //",
  "GV01rvh1-10u:18489": "RV_10,045.07a uśik pāvako aratiḥ sumedhā marteṣv agnir amṛto ni dhāyi /",
  "GV01rvh1-10u:18490": "RV_10,045.07c iyarti dhūmam aruṣam bharibhrad uc chukreṇa śociṣā dyām inakṣan //",
  "GV01rvh1-10u:18491": "RV_10,045.08a dṛśāno rukma urviyā vy adyaud durmarṣam āyuḥ śriye rucānaḥ /",
  "GV01rvh1-10u:18492": "RV_10,045.08c agnir amṛto abhavad vayobhir yad enaṃ dyaur janayat suretāḥ //",
  "GV01rvh1-10u:18493": "RV_10,045.09a yas te adya kṛṇavad bhadraśoce 'pūpaṃ deva ghṛtavantam agne /",
  "GV01rvh1-10u:18494": "RV_10,045.09c pra taṃ naya prataraṃ vasyo acchābhi sumnaṃ devabhaktaṃ yaviṣṭha //",
  "GV01rvh1-10u:18495": "RV_10,045.10a ā tam bhaja sauśravaseṣv agna uktha-uktha ā bhaja śasyamāne /",
  "GV01rvh1-10u:18496": "RV_10,045.10c priyaḥ sūrye priyo agnā bhavāty uj jātena bhinadad uj janitvaiḥ //",
  "GV01rvh1-10u:18497": "RV_10,045.11a tvām agne yajamānā anu dyūn viśvā vasu dadhire vāryāṇi /",
  "GV01rvh1-10u:18498": "RV_10,045.11c tvayā saha draviṇam icchamānā vrajaṃ gomantam uśijo vi vavruḥ //",
  "GV01rvh1-10u:18499": "RV_10,045.12a astāvy agnir narāṃ suśevo vaiśvānara ṛṣibhiḥ somagopāḥ /",
  "GV01rvh1-10u:18500": "RV_10,045.12c adveṣe dyāvāpṛthivī huvema devā dhatta rayim asme suvīram //",
  "GV01rvh1-10u:18501": "RV_10,046.01a pra hotā jāto mahān nabhovin nṛṣadvā sīdad apām upasthe /",
  "GV01rvh1-10u:18502": "RV_10,046.01c dadhir yo dhāyi sa te vayāṃsi yantā vasūni vidhate tanūpāḥ //",
  "GV01rvh1-10u:18503": "RV_10,046.02a imaṃ vidhanto apāṃ sadhasthe paśuṃ na naṣṭam padair anu gman /",
  "GV01rvh1-10u:18504": "RV_10,046.02c guhā catantam uśijo namobhir icchanto dhīrā bhṛgavo 'vindan //",
  "GV01rvh1-10u:18505": "RV_10,046.03a imaṃ trito bhūry avindad icchan vaibhūvaso mūrdhany aghnyāyāḥ /",
  "GV01rvh1-10u:18506": "RV_10,046.03c sa śevṛdho jāta ā harmyeṣu nābhir yuvā bhavati rocanasya //",
  "GV01rvh1-10u:18507": "RV_10,046.04a mandraṃ hotāram uśijo namobhiḥ prāñcaṃ yajñaṃ netāram adhvarāṇām /",
  "GV01rvh1-10u:18508": "RV_10,046.04c viśām akṛṇvann aratim pāvakaṃ havyavāhaṃ dadhato mānuṣeṣu //",
  "GV01rvh1-10u:18509": "RV_10,046.05a pra bhūr jayantam mahāṃ vipodhām mūrā amūram purāṃ darmāṇam /",
  "GV01rvh1-10u:18510": "RV_10,046.05c nayanto garbhaṃ vanāṃ dhiyaṃ dhur hiriśmaśruṃ nārvāṇaṃ dhanarcam //",
  "GV01rvh1-10u:18511": "RV_10,046.06a ni pastyāsu trita stabhūyan parivīto yonau sīdad antaḥ /",
  "GV01rvh1-10u:18512": "RV_10,046.06c ataḥ saṃgṛbhyā viśāṃ damūnā vidharmaṇāyantrair īyate nṝn //",
  "GV01rvh1-10u:18513": "RV_10,046.07a asyājarāso damām aritrā arcaddhūmāso agnayaḥ pāvakāḥ /",
  "GV01rvh1-10u:18514": "RV_10,046.07c śvitīcayaḥ śvātrāso bhuraṇyavo vanarṣado vāyavo na somāḥ //",
  "GV01rvh1-10u:18515": "RV_10,046.08a pra jihvayā bharate vepo agniḥ pra vayunāni cetasā pṛthivyāḥ /",
  "GV01rvh1-10u:18516": "RV_10,046.08c tam āyavaḥ śucayantam pāvakam mandraṃ hotāraṃ dadhire yajiṣṭham //",
  "GV01rvh1-10u:18517": "RV_10,046.09a dyāvā yam agnim pṛthivī janiṣṭām āpas tvaṣṭā bhṛgavo yaṃ sahobhiḥ /",
  "GV01rvh1-10u:18518": "RV_10,046.09c īḷenyam prathamam mātariśvā devās tatakṣur manave yajatram //",
  "GV01rvh1-10u:18519": "RV_10,046.10a yaṃ tvā devā dadhire havyavāham puruspṛho mānuṣāso yajatram /",
  "GV01rvh1-10u:18520": "RV_10,046.10c sa yāmann agne stuvate vayo dhāḥ pra devayan yaśasaḥ saṃ hi pūrvīḥ //",
  "GV01rvh1-10u:18521": "RV_10,047.01a jagṛbhmā te dakṣiṇam indra hastaṃ vasūyavo vasupate vasūnām /",
  "GV01rvh1-10u:18522": "RV_10,047.01c vidmā hi tvā gopatiṃ śūra gonām asmabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18523": "RV_10,047.02a svāyudhaṃ svavasaṃ sunīthaṃ catuḥsamudraṃ dharuṇaṃ rayīṇām /",
  "GV01rvh1-10u:18524": "RV_10,047.02c carkṛtyaṃ śaṃsyam bhūrivāram asmabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18525": "RV_10,047.03a subrahmāṇaṃ devavantam bṛhantam uruṃ gabhīram pṛthubudhnam indra /",
  "GV01rvh1-10u:18526": "RV_10,047.03c śrutaṛṣim ugram abhimātiṣāham asmabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18527": "RV_10,047.04a sanadvājaṃ vipravīraṃ tarutraṃ dhanaspṛtaṃ śūśuvāṃsaṃ sudakṣam /",
  "GV01rvh1-10u:18528": "RV_10,047.04c dasyuhanam pūrbhidam indra satyam asmabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18529": "RV_10,047.05a aśvāvantaṃ rathinaṃ vīravantaṃ sahasriṇaṃ śatinaṃ vājam indra /",
  "GV01rvh1-10u:18530": "RV_10,047.05c bhadravrātaṃ vipravīraṃ svarṣām asmabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18531": "RV_10,047.06a pra saptagum ṛtadhītiṃ sumedhām bṛhaspatim matir acchā jigāti /",
  "GV01rvh1-10u:18532": "RV_10,047.06c ya āṅgiraso namasopasadyo 'smabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18533": "RV_10,047.07a vanīvāno mama dūtāsa indraṃ stomāś caranti sumatīr iyānāḥ /",
  "GV01rvh1-10u:18534": "RV_10,047.07c hṛdispṛśo manasā vacyamānā asmabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18535": "RV_10,047.08a yat tvā yāmi daddhi tan na indra bṛhantaṃ kṣayam asamaṃ janānām /",
  "GV01rvh1-10u:18536": "RV_10,047.08c abhi tad dyāvāpṛthivī gṛṇītām asmabhyaṃ citraṃ vṛṣaṇaṃ rayiṃ dāḥ //",
  "GV01rvh1-10u:18537": "RV_10,048.01a aham bhuvaṃ vasunaḥ pūrvyas patir ahaṃ dhanāni saṃ jayāmi śaśvataḥ /",
  "GV01rvh1-10u:18538": "RV_10,048.01c māṃ havante pitaraṃ na jantavo 'haṃ dāśuṣe vi bhajāmi bhojanam //",
  "GV01rvh1-10u:18539": "RV_10,048.02a aham indro rodho vakṣo atharvaṇas tritāya gā ajanayam aher adhi /",
  "GV01rvh1-10u:18540": "RV_10,048.02c ahaṃ dasyubhyaḥ pari nṛmṇam ā dade gotrā śikṣan dadhīce mātariśvane //",
  "GV01rvh1-10u:18541": "RV_10,048.03a mahyaṃ tvaṣṭā vajram atakṣad āyasam mayi devāso 'vṛjann api kratum /",
  "GV01rvh1-10u:18542": "RV_10,048.03c mamānīkaṃ sūryasyeva duṣṭaram mām āryanti kṛtena kartvena ca //",
  "GV01rvh1-10u:18543": "RV_10,048.04a aham etaṃ gavyayam aśvyam paśum purīṣiṇaṃ sāyakenā hiraṇyayam /",
  "GV01rvh1-10u:18544": "RV_10,048.04c purū sahasrā ni śiśāmi dāśuṣe yan mā somāsa ukthino amandiṣuḥ //",
  "GV01rvh1-10u:18545": "RV_10,048.05a aham indro na parā jigya id dhanaṃ na mṛtyave 'va tasthe kadā cana /",
  "GV01rvh1-10u:18546": "RV_10,048.05c somam in mā sunvanto yācatā vasu na me pūravaḥ sakhye riṣāthana //",
  "GV01rvh1-10u:18547": "RV_10,048.06a aham etāñ chāśvasato dvā-dvendraṃ ye vajraṃ yudhaye 'kṛṇvata /",
  "GV01rvh1-10u:18548": "RV_10,048.06c āhvayamānāṃ ava hanmanāhanaṃ dṛḷhā vadann anamasyur namasvinaḥ //",
  "GV01rvh1-10u:18549": "RV_10,048.07a abhīdam ekam eko asmi niṣṣāḷ abhī dvā kim u trayaḥ karanti /",
  "GV01rvh1-10u:18550": "RV_10,048.07c khale na parṣān prati hanmi bhūri kim mā nindanti śatravo 'nindrāḥ //",
  "GV01rvh1-10u:18551": "RV_10,048.08a ahaṃ guṅgubhyo atithigvam iṣkaram iṣaṃ na vṛtraturaṃ vikṣu dhārayam /",
  "GV01rvh1-10u:18552": "RV_10,048.08c yat parṇayaghna uta vā karañjahe prāham mahe vṛtrahatye aśuśravi //",
  "GV01rvh1-10u:18553": "RV_10,048.09a pra me namī sāpya iṣe bhuje bhūd gavām eṣe sakhyā kṛṇuta dvitā /",
  "GV01rvh1-10u:18554": "RV_10,048.09c didyuṃ yad asya samitheṣu maṃhayam ād id enaṃ śaṃsyam ukthyaṃ karam //",
  "GV01rvh1-10u:18555": "RV_10,048.10a pra nemasmin dadṛśe somo antar gopā nemam āvir asthā kṛṇoti /",
  "GV01rvh1-10u:18556": "RV_10,048.10c sa tigmaśṛṅgaṃ vṛṣabhaṃ yuyutsan druhas tasthau bahule baddho antaḥ //",
  "GV01rvh1-10u:18557": "RV_10,048.11a ādityānāṃ vasūnāṃ rudriyāṇāṃ devo devānāṃ na mināmi dhāma /",
  "GV01rvh1-10u:18558": "RV_10,048.11c te mā bhadrāya śavase tatakṣur aparājitam astṛtam aṣāḷham //",
  "GV01rvh1-10u:18559": "RV_10,049.01a ahaṃ dāṃ gṛṇate pūrvyaṃ vasv aham brahma kṛṇavam mahyaṃ vardhanam /",
  "GV01rvh1-10u:18560": "RV_10,049.01c aham bhuvaṃ yajamānasya coditāyajvanaḥ sākṣi viśvasmin bhare //",
  "GV01rvh1-10u:18561": "RV_10,049.02a māṃ dhur indraṃ nāma devatā divaś ca gmaś cāpāṃ ca jantavaḥ /",
  "GV01rvh1-10u:18562": "RV_10,049.02c ahaṃ harī vṛṣaṇā vivratā raghū ahaṃ vajraṃ śavase dhṛṣṇv ā dade //",
  "GV01rvh1-10u:18563": "RV_10,049.03a aham atkaṃ kavaye śiśnathaṃ hathair ahaṃ kutsam āvam ābhir ūtibhiḥ /",
  "GV01rvh1-10u:18564": "RV_10,049.03c ahaṃ śuṣṇasya śnathitā vadhar yamaṃ na yo rara āryaṃ nāma dasyave //",
  "GV01rvh1-10u:18565": "RV_10,049.04a aham piteva vetasūṃr abhiṣṭaye tugraṃ kutsāya smadibhaṃ ca randhayam /",
  "GV01rvh1-10u:18566": "RV_10,049.04c aham bhuvaṃ yajamānasya rājani pra yad bhare tujaye na priyādhṛṣe //",
  "GV01rvh1-10u:18567": "RV_10,049.05a ahaṃ randhayam mṛgayaṃ śrutarvaṇe yan mājihīta vayunā canānuṣak /",
  "GV01rvh1-10u:18568": "RV_10,049.05c ahaṃ veśaṃ namram āyave 'karam ahaṃ savyāya paḍgṛbhim arandhayam //",
  "GV01rvh1-10u:18569": "RV_10,049.06a ahaṃ sa yo navavāstvam bṛhadrathaṃ saṃ vṛtreva dāsaṃ vṛtrahārujam /",
  "GV01rvh1-10u:18570": "RV_10,049.06c yad vardhayantam prathayantam ānuṣag dūre pāre rajaso rocanākaram //",
  "GV01rvh1-10u:18571": "RV_10,049.07a ahaṃ sūryasya pari yāmy āśubhiḥ praitaśebhir vahamāna ojasā /",
  "GV01rvh1-10u:18572": "RV_10,049.07c yan mā sāvo manuṣa āha nirṇija ṛdhak kṛṣe dāsaṃ kṛtvyaṃ hathaiḥ //",
  "GV01rvh1-10u:18573": "RV_10,049.08a ahaṃ saptahā nahuṣo nahuṣṭaraḥ prāśrāvayaṃ śavasā turvaśaṃ yadum /",
  "GV01rvh1-10u:18574": "RV_10,049.08c ahaṃ ny anyaṃ sahasā sahas karaṃ nava vrādhato navatiṃ ca vakṣayam //",
  "GV01rvh1-10u:18575": "RV_10,049.09a ahaṃ sapta sravato dhārayaṃ vṛṣā dravitnvaḥ pṛthivyāṃ sīrā adhi /",
  "GV01rvh1-10u:18576": "RV_10,049.09c aham arṇāṃsi vi tirāmi sukratur yudhā vidam manave gātum iṣṭaye //",
  "GV01rvh1-10u:18577": "RV_10,049.10a ahaṃ tad āsu dhārayaṃ yad āsu na devaś cana tvaṣṭādhārayad ruśat /",
  "GV01rvh1-10u:18578": "RV_10,049.10c spārhaṃ gavām ūdhassu vakṣaṇāsv ā madhor madhu śvātryaṃ somam āśiram //",
  "GV01rvh1-10u:18579": "RV_10,049.11a evā devāṃ indro vivye nṝn pra cyautnena maghavā satyarādhāḥ /",
  "GV01rvh1-10u:18580": "RV_10,049.11c viśvet tā te harivaḥ śacīvo 'bhi turāsaḥ svayaśo gṛṇanti //",
  "GV01rvh1-10u:18581": "RV_10,050.01a pra vo mahe mandamānāyāndhaso 'rcā viśvānarāya viśvābhuve /",
  "GV01rvh1-10u:18582": "RV_10,050.01c indrasya yasya sumakhaṃ saho mahi śravo nṛmṇaṃ ca rodasī saparyataḥ //",
  "GV01rvh1-10u:18583": "RV_10,050.02a so cin nu sakhyā narya ina stutaś carkṛtya indro māvate nare /",
  "GV01rvh1-10u:18584": "RV_10,050.02c viśvāsu dhūrṣu vājakṛtyeṣu satpate vṛtre vāpsv abhi śūra mandase //",
  "GV01rvh1-10u:18585": "RV_10,050.03a ke te nara indra ye ta iṣe ye te sumnaṃ sadhanyam iyakṣān /",
  "GV01rvh1-10u:18586": "RV_10,050.03c ke te vājāyāsuryāya hinvire ke apsu svāsūrvarāsu pauṃsye //",
  "GV01rvh1-10u:18587": "RV_10,050.04a bhuvas tvam indra brahmaṇā mahān bhuvo viśveṣu savaneṣu yajñiyaḥ /",
  "GV01rvh1-10u:18588": "RV_10,050.04c bhuvo nṝṃś cyautno viśvasmin bhare jyeṣṭhaś ca mantro viśvacarṣaṇe //",
  "GV01rvh1-10u:18589": "RV_10,050.05a avā nu kaṃ jyāyān yajñavanaso mahīṃ ta omātrāṃ kṛṣṭayo viduḥ /",
  "GV01rvh1-10u:18590": "RV_10,050.05c aso nu kam ajaro vardhāś ca viśved etā savanā tūtumā kṛṣe //",
  "GV01rvh1-10u:18591": "RV_10,050.06a etā viśvā savanā tūtumā kṛṣe svayaṃ sūno sahaso yāni dadhiṣe /",
  "GV01rvh1-10u:18592": "RV_10,050.06c varāya te pātraṃ dharmaṇe tanā yajño mantro brahmodyataṃ vacaḥ //",
  "GV01rvh1-10u:18593": "RV_10,050.07a ye te vipra brahmakṛtaḥ sute sacā vasūnāṃ ca vasunaś ca dāvane /",
  "GV01rvh1-10u:18594": "RV_10,050.07c pra te sumnasya manasā pathā bhuvan made sutasya somyasyāndhasaḥ //",
  "GV01rvh1-10u:18595": "RV_10,051.01a mahat tad ulbaṃ sthaviraṃ tad āsīd yenāviṣṭitaḥ praviveśithāpaḥ /",
  "GV01rvh1-10u:18596": "RV_10,051.01c viśvā apaśyad bahudhā te agne jātavedas tanvo deva ekaḥ //",
  "GV01rvh1-10u:18597": "RV_10,051.02a ko mā dadarśa katamaḥ sa devo yo me tanvo bahudhā paryapaśyat /",
  "GV01rvh1-10u:18598": "RV_10,051.02c kvāha mitrāvaruṇā kṣiyanty agner viśvāḥ samidho devayānīḥ //",
  "GV01rvh1-10u:18599": "RV_10,051.03a aicchāma tvā bahudhā jātavedaḥ praviṣṭam agne apsv oṣadhīṣu /",
  "GV01rvh1-10u:18600": "RV_10,051.03c taṃ tvā yamo acikec citrabhāno daśāntaruṣyād atirocamānam //",
  "GV01rvh1-10u:18601": "RV_10,051.04a hotrād ahaṃ varuṇa bibhyad āyaṃ ned eva mā yunajann atra devāḥ /",
  "GV01rvh1-10u:18602": "RV_10,051.04c tasya me tanvo bahudhā niviṣṭā etam arthaṃ na ciketāham agniḥ //",
  "GV01rvh1-10u:18603": "RV_10,051.05a ehi manur devayur yajñakāmo 'raṅkṛtyā tamasi kṣeṣy agne /",
  "GV01rvh1-10u:18604": "RV_10,051.05c sugān pathaḥ kṛṇuhi devayānān vaha havyāni sumanasyamānaḥ //",
  "GV01rvh1-10u:18605": "RV_10,051.06a agneḥ pūrve bhrātaro artham etaṃ rathīvādhvānam anv āvarīvuḥ /",
  "GV01rvh1-10u:18606": "RV_10,051.06c tasmād bhiyā varuṇa dūram āyaṃ gauro na kṣepnor avije jyāyāḥ //",
  "GV01rvh1-10u:18607": "RV_10,051.07a kurmas ta āyur ajaraṃ yad agne yathā yukto jātavedo na riṣyāḥ /",
  "GV01rvh1-10u:18608": "RV_10,051.07c athā vahāsi sumanasyamāno bhāgaṃ devebhyo haviṣaḥ sujāta //",
  "GV01rvh1-10u:18609": "RV_10,051.08a prayājān me anuyājāṃś ca kevalān ūrjasvantaṃ haviṣo datta bhāgam /",
  "GV01rvh1-10u:18610": "RV_10,051.08c ghṛtaṃ cāpām puruṣaṃ cauṣadhīnām agneś ca dīrgham āyur astu devāḥ //",
  "GV01rvh1-10u:18611": "RV_10,051.09a tava prayājā anuyājāś ca kevala ūrjasvanto haviṣaḥ santu bhāgāḥ /",
  "GV01rvh1-10u:18612": "RV_10,051.09c tavāgne yajño 'yam astu sarvas tubhyaṃ namantām pradiśaś catasraḥ //",
  "GV01rvh1-10u:18613": "RV_10,052.01a viśve devāḥ śāstana mā yatheha hotā vṛto manavai yan niṣadya /",
  "GV01rvh1-10u:18614": "RV_10,052.01c pra me brūta bhāgadheyaṃ yathā vo yena pathā havyam ā vo vahāni //",
  "GV01rvh1-10u:18615": "RV_10,052.02a ahaṃ hotā ny asīdaṃ yajīyān viśve devā maruto mā junanti /",
  "GV01rvh1-10u:18616": "RV_10,052.02c ahar-ahar aśvinādhvaryavaṃ vām brahmā samid bhavati sāhutir vām //",
  "GV01rvh1-10u:18617": "RV_10,052.03a ayaṃ yo hotā kir u sa yamasya kam apy ūhe yat samañjanti devāḥ /",
  "GV01rvh1-10u:18618": "RV_10,052.03c ahar-ahar jāyate māsi-māsy athā devā dadhire havyavāham //",
  "GV01rvh1-10u:18619": "RV_10,052.04a māṃ devā dadhire havyavāham apamluktam bahu kṛcchrā carantam /",
  "GV01rvh1-10u:18620": "RV_10,052.04c agnir vidvān yajñaṃ naḥ kalpayāti pañcayāmaṃ trivṛtaṃ saptatantum //",
  "GV01rvh1-10u:18621": "RV_10,052.05a ā vo yakṣy amṛtatvaṃ suvīraṃ yathā vo devā varivaḥ karāṇi /",
  "GV01rvh1-10u:18622": "RV_10,052.05c ā bāhvor vajram indrasya dheyām athemā viśvāḥ pṛtanā jayāti //",
  "GV01rvh1-10u:18623": "RV_10,052.06a trīṇi śatā trī sahasrāṇy agniṃ triṃśac ca devā nava cāsaparyan /",
  "GV01rvh1-10u:18624": "RV_10,052.06c aukṣan ghṛtair astṛṇan barhir asmā ād id dhotāraṃ ny asādayanta //",
  "GV01rvh1-10u:18625": "RV_10,053.01a yam aicchāma manasā so 'yam āgād yajñasya vidvān paruṣaś cikitvān /",
  "GV01rvh1-10u:18626": "RV_10,053.01c sa no yakṣad devatātā yajīyān ni hi ṣatsad antaraḥ pūrvo asmat //",
  "GV01rvh1-10u:18627": "RV_10,053.02a arādhi hotā niṣadā yajīyān abhi prayāṃsi sudhitāni hi khyat /",
  "GV01rvh1-10u:18628": "RV_10,053.02c yajāmahai yajñiyān hanta devāṃ īḷāmahā īḍyāṃ ājyena //",
  "GV01rvh1-10u:18629": "RV_10,053.03a sādhvīm akar devavītiṃ no adya yajñasya jihvām avidāma guhyām /",
  "GV01rvh1-10u:18630": "RV_10,053.03c sa āyur āgāt surabhir vasāno bhadrām akar devahūtiṃ no adya //",
  "GV01rvh1-10u:18631": "RV_10,053.04a tad adya vācaḥ prathamam masīya yenāsurāṃ abhi devā asāma /",
  "GV01rvh1-10u:18632": "RV_10,053.04c ūrjāda uta yajñiyāsaḥ pañca janā mama hotraṃ juṣadhvam //",
  "GV01rvh1-10u:18633": "RV_10,053.05a pañca janā mama hotraṃ juṣantāṃ gojātā uta ye yajñiyāsaḥ /",
  "GV01rvh1-10u:18634": "RV_10,053.05c pṛthivī naḥ pārthivāt pātv aṃhaso 'ntarikṣaṃ divyāt pātv asmān //",
  "GV01rvh1-10u:18635": "RV_10,053.06a tantuṃ tanvan rajaso bhānum anv ihi jyotiṣmataḥ patho rakṣa dhiyā kṛtān /",
  "GV01rvh1-10u:18636": "RV_10,053.06c anulbaṇaṃ vayata joguvām apo manur bhava janayā daivyaṃ janam //",
  "GV01rvh1-10u:18637": "RV_10,053.07a akṣānaho nahyatanota somyā iṣkṛṇudhvaṃ raśanā ota piṃśata /",
  "GV01rvh1-10u:18638": "RV_10,053.07c aṣṭāvandhuraṃ vahatābhito rathaṃ yena devāso anayann abhi priyam //",
  "GV01rvh1-10u:18639": "RV_10,053.08a aśmanvatī rīyate saṃ rabhadhvam ut tiṣṭhata pra taratā sakhāyaḥ /",
  "GV01rvh1-10u:18640": "RV_10,053.08c atrā jahāma ye asann aśevāḥ śivān vayam ut taremābhi vājān //",
  "GV01rvh1-10u:18641": "RV_10,053.09a tvaṣṭā māyā ved apasām apastamo bibhrat pātrā devapānāni śantamā /",
  "GV01rvh1-10u:18642": "RV_10,053.09c śiśīte nūnam paraśuṃ svāyasaṃ yena vṛścād etaśo brahmaṇas patiḥ //",
  "GV01rvh1-10u:18643": "RV_10,053.10a sato nūnaṃ kavayaḥ saṃ śiśīta vāśībhir yābhir amṛtāya takṣatha /",
  "GV01rvh1-10u:18644": "RV_10,053.10c vidvāṃsaḥ padā guhyāni kartana yena devāso amṛtatvam ānaśuḥ //",
  "GV01rvh1-10u:18645": "RV_10,053.11a garbhe yoṣām adadhur vatsam āsany apīcyena manasota jihvayā /",
  "GV01rvh1-10u:18646": "RV_10,053.11c sa viśvāhā sumanā yogyā abhi siṣāsanir vanate kāra ij jitim //",
  "GV01rvh1-10u:18647": "RV_10,054.01a tāṃ su te kīrtim maghavan mahitvā yat tvā bhīte rodasī ahvayetām /",
  "GV01rvh1-10u:18648": "RV_10,054.01c prāvo devāṃ ātiro dāsam ojaḥ prajāyai tvasyai yad aśikṣa indra //",
  "GV01rvh1-10u:18649": "RV_10,054.02a yad acaras tanvā vāvṛdhāno balānīndra prabruvāṇo janeṣu /",
  "GV01rvh1-10u:18650": "RV_10,054.02c māyet sā te yāni yuddhāny āhur nādya śatruṃ nanu purā vivitse //",
  "GV01rvh1-10u:18651": "RV_10,054.03a ka u nu te mahimanaḥ samasyāsmat pūrva ṛṣayo 'ntam āpuḥ /",
  "GV01rvh1-10u:18652": "RV_10,054.03c yan mātaraṃ ca pitaraṃ ca sākam ajanayathās tanvaḥ svāyāḥ //",
  "GV01rvh1-10u:18653": "RV_10,054.04a catvāri te asuryāṇi nāmādābhyāni mahiṣasya santi /",
  "GV01rvh1-10u:18654": "RV_10,054.04c tvam aṅga tāni viśvāni vitse yebhiḥ karmāṇi maghavañ cakartha //",
  "GV01rvh1-10u:18655": "RV_10,054.05a tvaṃ viśvā dadhiṣe kevalāni yāny āvir yā ca guhā vasūni /",
  "GV01rvh1-10u:18656": "RV_10,054.05c kāmam in me maghavan mā vi tārīs tvam ājñātā tvam indrāsi dātā //",
  "GV01rvh1-10u:18657": "RV_10,054.06a yo adadhāj jyotiṣi jyotir antar yo asṛjan madhunā sam madhūni /",
  "GV01rvh1-10u:18658": "RV_10,054.06c adha priyaṃ śūṣam indrāya manma brahmakṛto bṛhadukthād avāci //",
  "GV01rvh1-10u:18659": "RV_10,055.01a dūre tan nāma guhyam parācair yat tvā bhīte ahvayetāṃ vayodhai /",
  "GV01rvh1-10u:18660": "RV_10,055.01c ud astabhnāḥ pṛthivīṃ dyām abhīke bhrātuḥ putrān maghavan titviṣāṇaḥ //",
  "GV01rvh1-10u:18661": "RV_10,055.02a mahat tan nāma guhyam puruspṛg yena bhūtaṃ janayo yena bhavyam /",
  "GV01rvh1-10u:18662": "RV_10,055.02c pratnaṃ jātaṃ jyotir yad asya priyam priyāḥ sam aviśanta pañca //",
  "GV01rvh1-10u:18663": "RV_10,055.03a ā rodasī apṛṇād ota madhyam pañca devāṃ ṛtuśaḥ sapta-sapta /",
  "GV01rvh1-10u:18664": "RV_10,055.03c catustriṃśatā purudhā vi caṣṭe sarūpeṇa jyotiṣā vivratena //",
  "GV01rvh1-10u:18665": "RV_10,055.04a yad uṣa aucchaḥ prathamā vibhānām ajanayo yena puṣṭasya puṣṭam /",
  "GV01rvh1-10u:18666": "RV_10,055.04c yat te jāmitvam avaram parasyā mahan mahatyā asuratvam ekam //",
  "GV01rvh1-10u:18667": "RV_10,055.05a vidhuṃ dadrāṇaṃ samane bahūnāṃ yuvānaṃ santam palito jagāra /",
  "GV01rvh1-10u:18668": "RV_10,055.05c devasya paśya kāvyam mahitvādyā mamāra sa hyaḥ sam āna //",
  "GV01rvh1-10u:18669": "RV_10,055.06a śākmanā śāko aruṇaḥ suparṇa ā yo mahaḥ śūraḥ sanād anīḷaḥ /",
  "GV01rvh1-10u:18670": "RV_10,055.06c yac ciketa satyam it tan na moghaṃ vasu spārham uta jetota dātā //",
  "GV01rvh1-10u:18671": "RV_10,055.07a aibhir dade vṛṣṇyā pauṃsyāni yebhir aukṣad vṛtrahatyāya vajrī /",
  "GV01rvh1-10u:18672": "RV_10,055.07c ye karmaṇaḥ kriyamāṇasya mahna ṛtekarmam udajāyanta devāḥ //",
  "GV01rvh1-10u:18673": "RV_10,055.08a yujā karmāṇi janayan viśvaujā aśastihā viśvamanās turāṣāṭ /",
  "GV01rvh1-10u:18674": "RV_10,055.08c pītvī somasya diva ā vṛdhānaḥ śūro nir yudhādhamad dasyūn //",
  "GV01rvh1-10u:18675": "RV_10,056.01a idaṃ ta ekam para ū ta ekaṃ tṛtīyena jyotiṣā saṃ viśasva /",
  "GV01rvh1-10u:18676": "RV_10,056.01c saṃveśane tanvaś cārur edhi priyo devānām parame janitre //",
  "GV01rvh1-10u:18677": "RV_10,056.02a tanūṣ ṭe vājin tanvaṃ nayantī vāmam asmabhyaṃ dhātu śarma tubhyam /",
  "GV01rvh1-10u:18678": "RV_10,056.02c ahruto maho dharuṇāya devān divīva jyotiḥ svam ā mimīyāḥ //",
  "GV01rvh1-10u:18679": "RV_10,056.03a vājy asi vājinenā suvenīḥ suvita stomaṃ suvito divaṃ gāḥ /",
  "GV01rvh1-10u:18680": "RV_10,056.03c suvito dharma prathamānu satyā suvito devān suvito 'nu patma //",
  "GV01rvh1-10u:18681": "RV_10,056.04a mahimna eṣām pitaraś caneśire devā deveṣv adadhur api kratum /",
  "GV01rvh1-10u:18682": "RV_10,056.04c sam avivyacur uta yāny atviṣur aiṣāṃ tanūṣu ni viviśuḥ punaḥ //",
  "GV01rvh1-10u:18683": "RV_10,056.05a sahobhir viśvam pari cakramū rajaḥ pūrvā dhāmāny amitā mimānāḥ /",
  "GV01rvh1-10u:18684": "RV_10,056.05c tanūṣu viśvā bhuvanā ni yemire prāsārayanta purudha prajā anu //",
  "GV01rvh1-10u:18685": "RV_10,056.06a dvidhā sūnavo 'suraṃ svarvidam āsthāpayanta tṛtīyena karmaṇā /",
  "GV01rvh1-10u:18686": "RV_10,056.06c svām prajām pitaraḥ pitryaṃ saha āvareṣv adadhus tantum ātatam //",
  "GV01rvh1-10u:18687": "RV_10,056.07a nāvā na kṣodaḥ pradiśaḥ pṛthivyāḥ svastibhir ati durgāṇi viśvā /",
  "GV01rvh1-10u:18688": "RV_10,056.07c svām prajām bṛhaduktho mahitvāvareṣv adadhād ā pareṣu //",
  "GV01rvh1-10u:18689": "RV_10,057.01a mā pra gāma patho vayam mā yajñād indra sominaḥ /",
  "GV01rvh1-10u:18690": "RV_10,057.01c mānta sthur no arātayaḥ //",
  "GV01rvh1-10u:18691": "RV_10,057.02a yo yajñasya prasādhanas tantur deveṣv ātataḥ /",
  "GV01rvh1-10u:18692": "RV_10,057.02c tam āhutaṃ naśīmahi //",
  "GV01rvh1-10u:18693": "RV_10,057.03a mano nv ā huvāmahe nārāśaṃsena somena /",
  "GV01rvh1-10u:18694": "RV_10,057.03c pitṝṇāṃ ca manmabhiḥ //",
  "GV01rvh1-10u:18695": "RV_10,057.04a ā ta etu manaḥ punaḥ kratve dakṣāya jīvase /",
  "GV01rvh1-10u:18696": "RV_10,057.04c jyok ca sūryaṃ dṛśe //",
  "GV01rvh1-10u:18697": "RV_10,057.05a punar naḥ pitaro mano dadātu daivyo janaḥ /",
  "GV01rvh1-10u:18698": "RV_10,057.05c jīvaṃ vrātaṃ sacemahi //",
  "GV01rvh1-10u:18699": "RV_10,057.06a vayaṃ soma vrate tava manas tanūṣu bibhrataḥ /",
  "GV01rvh1-10u:18700": "RV_10,057.06c prajāvantaḥ sacemahi //",
  "GV01rvh1-10u:18701": "RV_10,058.01a yat te yamaṃ vaivasvatam mano jagāma dūrakam /",
  "GV01rvh1-10u:18702": "RV_10,058.01c tat ta ā vartayāmasīha kṣayāya jīvase //",
  "GV01rvh1-10u:18703": "RV_10,058.02a yat te divaṃ yat pṛthivīm mano jagāma dūrakam /",
  "GV01rvh1-10u:18704": "RV_10,058.02c tat ta ā vartayāmasīha kṣayāya jīvase //",
  "GV01rvh1-10u:18705": "RV_10,058.03a yat te bhūmiṃ caturbhṛṣṭim mano jagāma dūrakam /",
  "GV01rvh1-10u:18706": "RV_10,058.03c tat ta ā vartayāmasīha kṣayāya jīvase //",
  "GV01rvh1-10u:18707": "RV_10,058.04a yat te catasraḥ pradiśo mano jagāma dūrakam /",
  "GV01rvh1-10u:18708": "RV_10,058.04c tat ta ā vartayāmasīha kṣayāya jīvase //",
  "GV01rvh1-10u:18709": "RV_10,058.05a yat te samudram arṇavam mano jagāma dūrakam /",
  "GV01rvh1-10u:18710": "RV_10,058.05c tat ta ā vartayāmasīha kṣayāya jīvase //",
  "GV01rvh1-10u:18711": "RV_10,058.06a yat te marīcīḥ pravato mano jagāma dūrakam /",
  "GV01rvh1-10u:18712": "RV_10,058.06c tat ta ā vartayāmasīha kṣayāya jīvase //",
  "GV01rvh1-10u:18713": "RV_10,058.07a yat te apo yad oṣadhīr mano jagāma dūrakam /",
  "GV01rvh1-10u:18714": "RV_10,058.07c tat ta ā vartayāmasīha kṣayāya jīvase //",
  "GV01rvh1-10u:18715": "RV_10,058.08a yat te sūryaṃ yad uṣasam mano jagāma dūrakam /",
  "GV01rvh1-10u:18716": "RV_10,058.08c tat ta ā vartayāmasīha kṣayāya jīvase //",
  "GV01rvh1-10u:18717": "RV_10,058.09a yat te parvatān bṛhato mano jagāma dūrakam /",
  "GV01rvh1-10u:18718": "RV_10,058.09c tat ta ā vartayāmasīha kṣayāya jīvase //",
  "GV01rvh1-10u:18719": "RV_10,058.10a yat te viśvam idaṃ jagan mano jagāma dūrakam /",
  "GV01rvh1-10u:18720": "RV_10,058.10c tat ta ā vartayāmasīha kṣayāya jīvase //",
  "GV01rvh1-10u:18721": "RV_10,058.11a yat te parāḥ parāvato mano jagāma dūrakam /",
  "GV01rvh1-10u:18722": "RV_10,058.11c tat ta ā vartayāmasīha kṣayāya jīvase //",
  "GV01rvh1-10u:18723": "RV_10,058.12a yat te bhūtaṃ ca bhavyaṃ ca mano jagāma dūrakam /",
  "GV01rvh1-10u:18724": "RV_10,058.12c tat ta ā vartayāmasīha kṣayāya jīvase //",
  "GV01rvh1-10u:18725": "RV_10,059.01a pra tāry āyuḥ prataraṃ navīya sthātāreva kratumatā rathasya /",
  "GV01rvh1-10u:18726": "RV_10,059.01c adha cyavāna ut tavīty artham parātaraṃ su nirṛtir jihītām //",
  "GV01rvh1-10u:18727": "RV_10,059.02a sāman nu rāye nidhiman nv annaṃ karāmahe su purudha śravāṃsi /",
  "GV01rvh1-10u:18728": "RV_10,059.02c tā no viśvāni jaritā mamattu parātaraṃ su nirṛtir jihītām //",
  "GV01rvh1-10u:18729": "RV_10,059.03a abhī ṣv aryaḥ pauṃsyair bhavema dyaur na bhūmiṃ girayo nājrān /",
  "GV01rvh1-10u:18730": "RV_10,059.03c tā no viśvāni jaritā ciketa parātaraṃ su nirṛtir jihītām //",
  "GV01rvh1-10u:18731": "RV_10,059.04a mo ṣu ṇaḥ soma mṛtyave parā dāḥ paśyema nu sūryam uccarantam /",
  "GV01rvh1-10u:18732": "RV_10,059.04c dyubhir hito jarimā sū no astu parātaraṃ su nirṛtir jihītām //",
  "GV01rvh1-10u:18733": "RV_10,059.05a asunīte mano asmāsu dhāraya jīvātave su pra tirā na āyuḥ /",
  "GV01rvh1-10u:18734": "RV_10,059.05c rārandhi naḥ sūryasya saṃdṛśi ghṛtena tvaṃ tanvaṃ vardhayasva //",
  "GV01rvh1-10u:18735": "RV_10,059.06a asunīte punar asmāsu cakṣuḥ punaḥ prāṇam iha no dhehi bhogam /",
  "GV01rvh1-10u:18736": "RV_10,059.06c jyok paśyema sūryam uccarantam anumate mṛḷayā naḥ svasti //",
  "GV01rvh1-10u:18737": "RV_10,059.07a punar no asum pṛthivī dadātu punar dyaur devī punar antarikṣam /",
  "GV01rvh1-10u:18738": "RV_10,059.07c punar naḥ somas tanvaṃ dadātu punaḥ pūṣā pathyāṃ yā svastiḥ //",
  "GV01rvh1-10u:18739": "RV_10,059.08a śaṃ rodasī subandhave yahvī ṛtasya mātarā /",
  "GV01rvh1-10u:18740": "RV_10,059.08c bharatām apa yad rapo dyauḥ pṛthivi kṣamā rapo mo ṣu te kiṃ canāmamat //",
  "GV01rvh1-10u:18741": "RV_10,059.09a ava dvake ava trikā divaś caranti bheṣajā /",
  "GV01rvh1-10u:18742": "RV_10,059.09c kṣamā cariṣṇv ekakam bharatām apa yad rapo dyauḥ pṛthivi kṣamā rapo mo ṣu te kiṃ canāmamat //",
  "GV01rvh1-10u:18743": "RV_10,059.10a sam indreraya gām anaḍvāhaṃ ya āvahad uśīnarāṇyā anaḥ /",
  "GV01rvh1-10u:18744": "RV_10,059.10c bharatām apa yad rapo dyauḥ pṛthivi kṣamā rapo mo ṣu te kiṃ canāmamat //",
  "GV01rvh1-10u:18745": "RV_10,060.01a ā janaṃ tveṣasaṃdṛśam māhīnānām upastutam /",
  "GV01rvh1-10u:18746": "RV_10,060.01c aganma bibhrato namaḥ //",
  "GV01rvh1-10u:18747": "RV_10,060.02a asamātiṃ nitośanaṃ tveṣaṃ niyayinaṃ ratham /",
  "GV01rvh1-10u:18748": "RV_10,060.02c bhajerathasya satpatim //",
  "GV01rvh1-10u:18749": "RV_10,060.03a yo janān mahiṣāṃ ivātitasthau pavīravān /",
  "GV01rvh1-10u:18750": "RV_10,060.03c utāpavīravān yudhā //",
  "GV01rvh1-10u:18751": "RV_10,060.04a yasyekṣvākur upa vrate revān marāyy edhate /",
  "GV01rvh1-10u:18752": "RV_10,060.04c divīva pañca kṛṣṭayaḥ //",
  "GV01rvh1-10u:18753": "RV_10,060.05a indra kṣatrāsamātiṣu rathaproṣṭheṣu dhāraya /",
  "GV01rvh1-10u:18754": "RV_10,060.05c divīva sūryaṃ dṛśe //",
  "GV01rvh1-10u:18755": "RV_10,060.06a agastyasya nadbhyaḥ saptī yunakṣi rohitā /",
  "GV01rvh1-10u:18756": "RV_10,060.06c paṇīn ny akramīr abhi viśvān rājann arādhasaḥ //",
  "GV01rvh1-10u:18757": "RV_10,060.07a ayam mātāyam pitāyaṃ jīvātur āgamat /",
  "GV01rvh1-10u:18758": "RV_10,060.07c idaṃ tava prasarpaṇaṃ subandhav ehi nir ihi //",
  "GV01rvh1-10u:18759": "RV_10,060.08a yathā yugaṃ varatrayā nahyanti dharuṇāya kam /",
  "GV01rvh1-10u:18760": "RV_10,060.08c evā dādhāra te mano jīvātave na mṛtyave 'tho ariṣṭatātaye //",
  "GV01rvh1-10u:18761": "RV_10,060.09a yatheyam pṛthivī mahī dādhāremān vanaspatīn /",
  "GV01rvh1-10u:18762": "RV_10,060.09c evā dādhāra te mano jīvātave na mṛtyave 'tho ariṣṭatātaye //",
  "GV01rvh1-10u:18763": "RV_10,060.10a yamād ahaṃ vaivasvatāt subandhor mana ābharam /",
  "GV01rvh1-10u:18764": "RV_10,060.10c jīvātave na mṛtyave 'tho ariṣṭatātaye //",
  "GV01rvh1-10u:18765": "RV_10,060.11a nyag vāto 'va vāti nyak tapati sūryaḥ /",
  "GV01rvh1-10u:18766": "RV_10,060.11c nīcīnam aghnyā duhe nyag bhavatu te rapaḥ //",
  "GV01rvh1-10u:18767": "RV_10,060.12a ayam me hasto bhagavān ayam me bhagavattaraḥ /",
  "GV01rvh1-10u:18768": "RV_10,060.12c ayam me viśvabheṣajo 'yaṃ śivābhimarśanaḥ //",
  "GV01rvh1-10u:18769": "RV_10,061.01a idam itthā raudraṃ gūrtavacā brahma kratvā śacyām antar ājau /",
  "GV01rvh1-10u:18770": "RV_10,061.01c krāṇā yad asya pitarā maṃhaneṣṭhāḥ parṣat pakthe ahann ā sapta hotṝn //",
  "GV01rvh1-10u:18771": "RV_10,061.02a sa id dānāya dabhyāya vanvañ cyavānaḥ sūdair amimīta vedim /",
  "GV01rvh1-10u:18772": "RV_10,061.02c tūrvayāṇo gūrtavacastamaḥ kṣodo na reta itaūti siñcat //",
  "GV01rvh1-10u:18773": "RV_10,061.03a mano na yeṣu havaneṣu tigmaṃ vipaḥ śacyā vanutho dravantā /",
  "GV01rvh1-10u:18774": "RV_10,061.03c ā yaḥ śaryābhis tuvinṛmṇo asyāśrīṇītādiśaṃ gabhastau //",
  "GV01rvh1-10u:18775": "RV_10,061.04a kṛṣṇā yad goṣv aruṇīṣu sīdad divo napātāśvinā huve vām /",
  "GV01rvh1-10u:18776": "RV_10,061.04c vītam me yajñam ā gatam me annaṃ vavanvāṃsā neṣam asmṛtadhrū //",
  "GV01rvh1-10u:18777": "RV_10,061.05a prathiṣṭa yasya vīrakarmam iṣṇad anuṣṭhitaṃ nu naryo apauhat /",
  "GV01rvh1-10u:18778": "RV_10,061.05c punas tad ā vṛhati yat kanāyā duhitur ā anubhṛtam anarvā //",
  "GV01rvh1-10u:18779": "RV_10,061.06a madhyā yat kartvam abhavad abhīke kāmaṃ kṛṇvāne pitari yuvatyām /",
  "GV01rvh1-10u:18780": "RV_10,061.06c manānag reto jahatur viyantā sānau niṣiktaṃ sukṛtasya yonau //",
  "GV01rvh1-10u:18781": "RV_10,061.07a pitā yat svāṃ duhitaram adhiṣkan kṣmayā retaḥ saṃjagmāno ni ṣiñcat /",
  "GV01rvh1-10u:18782": "RV_10,061.07c svādhyo 'janayan brahma devā vāstoṣ patiṃ vratapāṃ nir atakṣan //",
  "GV01rvh1-10u:18783": "RV_10,061.08a sa īṃ vṛṣā na phenam asyad ājau smad ā paraid apa dabhracetāḥ /",
  "GV01rvh1-10u:18784": "RV_10,061.08c sarat padā na dakṣiṇā parāvṛṅ na tā nu me pṛśanyo jagṛbhre //",
  "GV01rvh1-10u:18785": "RV_10,061.09a makṣū na vahniḥ prajāyā upabdir agniṃ na nagna upa sīdad ūdhaḥ /",
  "GV01rvh1-10u:18786": "RV_10,061.09c sanitedhmaṃ sanitota vājaṃ sa dhartā jajñe sahasā yavīyut //",
  "GV01rvh1-10u:18787": "RV_10,061.10a makṣū kanāyāḥ sakhyaṃ navagvā ṛtaṃ vadanta ṛtayuktim agman /",
  "GV01rvh1-10u:18788": "RV_10,061.10c dvibarhaso ya upa gopam āgur adakṣiṇāso acyutā dudukṣan //",
  "GV01rvh1-10u:18789": "RV_10,061.11a makṣū kanāyāḥ sakhyaṃ navīyo rādho na reta ṛtam it turaṇyan /",
  "GV01rvh1-10u:18790": "RV_10,061.11c śuci yat te rekṇa āyajanta sabardughāyāḥ paya usriyāyāḥ //",
  "GV01rvh1-10u:18791": "RV_10,061.12a paśvā yat paścā viyutā budhanteti bravīti vaktarī rarāṇaḥ /",
  "GV01rvh1-10u:18792": "RV_10,061.12c vasor vasutvā kāravo 'nehā viśvaṃ viveṣṭi draviṇam upa kṣu //",
  "GV01rvh1-10u:18793": "RV_10,061.13a tad in nv asya pariṣadvāno agman purū sadanto nārṣadam bibhitsan /",
  "GV01rvh1-10u:18794": "RV_10,061.13c vi śuṣṇasya saṃgrathitam anarvā vidat puruprajātasya guhā yat //",
  "GV01rvh1-10u:18795": "RV_10,061.14a bhargo ha nāmota yasya devāḥ svar ṇa ye triṣadhasthe niṣeduḥ /",
  "GV01rvh1-10u:18796": "RV_10,061.14c agnir ha nāmota jātavedāḥ śrudhī no hotar ṛtasya hotādhruk //",
  "GV01rvh1-10u:18797": "RV_10,061.15a uta tyā me raudrāv arcimantā nāsatyāv indra gūrtaye yajadhyai /",
  "GV01rvh1-10u:18798": "RV_10,061.15c manuṣvad vṛktabarhiṣe rarāṇā mandū hitaprayasā vikṣu yajyū //",
  "GV01rvh1-10u:18799": "RV_10,061.16a ayaṃ stuto rājā vandi vedhā apaś ca vipras tarati svasetuḥ /",
  "GV01rvh1-10u:18800": "RV_10,061.16c sa kakṣīvantaṃ rejayat so agniṃ nemiṃ na cakram arvato raghudru //",
  "GV01rvh1-10u:18801": "RV_10,061.17a sa dvibandhur vaitaraṇo yaṣṭā sabardhuṃ dhenum asvaṃ duhadhyai /",
  "GV01rvh1-10u:18802": "RV_10,061.17c saṃ yan mitrāvaruṇā vṛñja ukthair jyeṣṭhebhir aryamaṇaṃ varūthaiḥ //",
  "GV01rvh1-10u:18803": "RV_10,061.18a tadbandhuḥ sūrir divi te dhiyandhā nābhānediṣṭho rapati pra venan /",
  "GV01rvh1-10u:18804": "RV_10,061.18c sā no nābhiḥ paramāsya vā ghāhaṃ tat paścā katithaś cid āsa //",
  "GV01rvh1-10u:18805": "RV_10,061.19a iyam me nābhir iha me sadhastham ime me devā ayam asmi sarvaḥ /",
  "GV01rvh1-10u:18806": "RV_10,061.19c dvijā aha prathamajā ṛtasyedaṃ dhenur aduhaj jāyamānā //",
  "GV01rvh1-10u:18807": "RV_10,061.20a adhāsu mandro aratir vibhāvāva syati dvivartanir vaneṣāṭ /",
  "GV01rvh1-10u:18808": "RV_10,061.20c ūrdhvā yac chreṇir na śiśur dan makṣū sthiraṃ śevṛdhaṃ sūta mātā //",
  "GV01rvh1-10u:18809": "RV_10,061.21a adhā gāva upamātiṃ kanāyā anu śvāntasya kasya cit pareyuḥ /",
  "GV01rvh1-10u:18810": "RV_10,061.21c śrudhi tvaṃ sudraviṇo nas tvaṃ yāḷ āśvaghnasya vāvṛdhe sūnṛtābhiḥ //",
  "GV01rvh1-10u:18811": "RV_10,061.22a adha tvam indra viddhy asmān maho rāye nṛpate vajrabāhuḥ /",
  "GV01rvh1-10u:18812": "RV_10,061.22c rakṣā ca no maghonaḥ pāhi sūrīn anehasas te harivo abhiṣṭau //",
  "GV01rvh1-10u:18813": "RV_10,061.23a adha yad rājānā gaviṣṭau sarat saraṇyuḥ kārave jaraṇyuḥ /",
  "GV01rvh1-10u:18814": "RV_10,061.23c vipraḥ preṣṭhaḥ sa hy eṣām babhūva parā ca vakṣad uta parṣad enān //",
  "GV01rvh1-10u:18815": "RV_10,061.24a adhā nv asya jenyasya puṣṭau vṛthā rebhanta īmahe tad ū nu /",
  "GV01rvh1-10u:18816": "RV_10,061.24c saraṇyur asya sūnur aśvo vipraś cāsi śravasaś ca sātau //",
  "GV01rvh1-10u:18817": "RV_10,061.25a yuvor yadi sakhyāyāsme śardhāya stomaṃ jujuṣe namasvān /",
  "GV01rvh1-10u:18818": "RV_10,061.25c viśvatra yasminn ā giraḥ samīcīḥ pūrvīva gātur dāśat sūnṛtāyai //",
  "GV01rvh1-10u:18819": "RV_10,061.26a sa gṛṇāno adbhir devavān iti subandhur namasā sūktaiḥ /",
  "GV01rvh1-10u:18820": "RV_10,061.26c vardhad ukthair vacobhir ā hi nūnaṃ vy adhvaiti payasa usriyāyāḥ //",
  "GV01rvh1-10u:18821": "RV_10,061.27a ta ū ṣu ṇo maho yajatrā bhūta devāsa ūtaye sajoṣāḥ /",
  "GV01rvh1-10u:18822": "RV_10,061.27c ye vājāṃ anayatā viyanto ye sthā nicetāro amūrāḥ //",
  "GV01rvh1-10u:18823": "RV_10,062.01a ye yajñena dakṣiṇayā samaktā indrasya sakhyam amṛtatvam ānaśa /",
  "GV01rvh1-10u:18824": "RV_10,062.01c tebhyo bhadram aṅgiraso vo astu prati gṛbhṇīta mānavaṃ sumedhasaḥ //",
  "GV01rvh1-10u:18825": "RV_10,062.02a ya udājan pitaro gomayaṃ vasv ṛtenābhindan parivatsare valam /",
  "GV01rvh1-10u:18826": "RV_10,062.02c dīrghāyutvam aṅgiraso vo astu prati gṛbhṇīta mānavaṃ sumedhasaḥ //",
  "GV01rvh1-10u:18827": "RV_10,062.03a ya ṛtena sūryam ārohayan divy aprathayan pṛthivīm mātaraṃ vi /",
  "GV01rvh1-10u:18828": "RV_10,062.03c suprajāstvam aṅgiraso vo astu prati gṛbhṇīta mānavaṃ sumedhasaḥ //",
  "GV01rvh1-10u:18829": "RV_10,062.04a ayaṃ nābhā vadati valgu vo gṛhe devaputrā ṛṣayas tac chṛṇotana /",
  "GV01rvh1-10u:18830": "RV_10,062.04c subrahmaṇyam aṅgiraso vo astu prati gṛbhṇīta mānavaṃ sumedhasaḥ //",
  "GV01rvh1-10u:18831": "RV_10,062.05a virūpāsa id ṛṣayas ta id gambhīravepasaḥ /",
  "GV01rvh1-10u:18832": "RV_10,062.05c te aṅgirasaḥ sūnavas te agneḥ pari jajñire //",
  "GV01rvh1-10u:18833": "RV_10,062.06a ye agneḥ pari jajñire virūpāso divas pari /",
  "GV01rvh1-10u:18834": "RV_10,062.06c navagvo nu daśagvo aṅgirastamo sacā deveṣu maṃhate //",
  "GV01rvh1-10u:18835": "RV_10,062.07a indreṇa yujā niḥ sṛjanta vāghato vrajaṃ gomantam aśvinam /",
  "GV01rvh1-10u:18836": "RV_10,062.07c sahasram me dadato aṣṭakarṇyaḥ śravo deveṣv akrata //",
  "GV01rvh1-10u:18837": "RV_10,062.08a pra nūnaṃ jāyatām ayam manus tokmeva rohatu /",
  "GV01rvh1-10u:18838": "RV_10,062.08c yaḥ sahasraṃ śatāśvaṃ sadyo dānāya maṃhate //",
  "GV01rvh1-10u:18839": "RV_10,062.09a na tam aśnoti kaś cana diva iva sānv ārabham /",
  "GV01rvh1-10u:18840": "RV_10,062.09c sāvarṇyasya dakṣiṇā vi sindhur iva paprathe //",
  "GV01rvh1-10u:18841": "RV_10,062.10a uta dāsā pariviṣe smaddiṣṭī goparīṇasā /",
  "GV01rvh1-10u:18842": "RV_10,062.10c yadus turvaś ca māmahe //",
  "GV01rvh1-10u:18843": "RV_10,062.11a sahasradā grāmaṇīr mā riṣan manuḥ sūryeṇāsya yatamānaitu dakṣiṇā /",
  "GV01rvh1-10u:18844": "RV_10,062.11c sāvarṇer devāḥ pra tirantv āyur yasminn aśrāntā asanāma vājam //",
  "GV01rvh1-10u:18845": "RV_10,063.01a parāvato ye didhiṣanta āpyam manuprītāso janimā vivasvataḥ /",
  "GV01rvh1-10u:18846": "RV_10,063.01c yayāter ye nahuṣyasya barhiṣi devā āsate te adhi bruvantu naḥ //",
  "GV01rvh1-10u:18847": "RV_10,063.02a viśvā hi vo namasyāni vandyā nāmāni devā uta yajñiyāni vaḥ /",
  "GV01rvh1-10u:18848": "RV_10,063.02c ye stha jātā aditer adbhyas pari ye pṛthivyās te ma iha śrutā havam //",
  "GV01rvh1-10u:18849": "RV_10,063.03a yebhyo mātā madhumat pinvate payaḥ pīyūṣaṃ dyaur aditir adribarhāḥ /",
  "GV01rvh1-10u:18850": "RV_10,063.03c ukthaśuṣmān vṛṣabharān svapnasas tāṃ ādityāṃ anu madā svastaye //",
  "GV01rvh1-10u:18851": "RV_10,063.04a nṛcakṣaso animiṣanto arhaṇā bṛhad devāso amṛtatvam ānaśuḥ /",
  "GV01rvh1-10u:18852": "RV_10,063.04c jyotīrathā ahimāyā anāgaso divo varṣmāṇaṃ vasate svastaye //",
  "GV01rvh1-10u:18853": "RV_10,063.05a samrājo ye suvṛdho yajñam āyayur aparihvṛtā dadhire divi kṣayam /",
  "GV01rvh1-10u:18854": "RV_10,063.05c tāṃ ā vivāsa namasā suvṛktibhir maho ādityāṃ aditiṃ svastaye //",
  "GV01rvh1-10u:18855": "RV_10,063.06a ko va stomaṃ rādhati yaṃ jujoṣatha viśve devāso manuṣo yati ṣṭhana /",
  "GV01rvh1-10u:18856": "RV_10,063.06c ko vo 'dhvaraṃ tuvijātā araṃ karad yo naḥ parṣad aty aṃhaḥ svastaye //",
  "GV01rvh1-10u:18857": "RV_10,063.07a yebhyo hotrām prathamām āyeje manuḥ samiddhāgnir manasā sapta hotṛbhiḥ /",
  "GV01rvh1-10u:18858": "RV_10,063.07c ta ādityā abhayaṃ śarma yacchata sugā naḥ karta supathā svastaye //",
  "GV01rvh1-10u:18859": "RV_10,063.08a ya īśire bhuvanasya pracetaso viśvasya sthātur jagataś ca mantavaḥ /",
  "GV01rvh1-10u:18860": "RV_10,063.08c te naḥ kṛtād akṛtād enasas pary adyā devāsaḥ pipṛtā svastaye //",
  "GV01rvh1-10u:18861": "RV_10,063.09a bhareṣv indraṃ suhavaṃ havāmahe 'ṃhomucaṃ sukṛtaṃ daivyaṃ janam /",
  "GV01rvh1-10u:18862": "RV_10,063.09c agnim mitraṃ varuṇaṃ sātaye bhagaṃ dyāvāpṛthivī marutaḥ svastaye //",
  "GV01rvh1-10u:18863": "RV_10,063.10a sutrāmāṇam pṛthivīṃ dyām anehasaṃ suśarmāṇam aditiṃ supraṇītim /",
  "GV01rvh1-10u:18864": "RV_10,063.10c daivīṃ nāvaṃ svaritrām anāgasam asravantīm ā ruhemā svastaye //",
  "GV01rvh1-10u:18865": "RV_10,063.11a viśve yajatrā adhi vocatotaye trāyadhvaṃ no durevāyā abhihrutaḥ /",
  "GV01rvh1-10u:18866": "RV_10,063.11c satyayā vo devahūtyā huvema śṛṇvato devā avase svastaye //",
  "GV01rvh1-10u:18867": "RV_10,063.12a apāmīvām apa viśvām anāhutim apārātiṃ durvidatrām aghāyataḥ /",
  "GV01rvh1-10u:18868": "RV_10,063.12c āre devā dveṣo asmad yuyotanoru ṇaḥ śarma yacchatā svastaye //",
  "GV01rvh1-10u:18869": "RV_10,063.13a ariṣṭaḥ sa marto viśva edhate pra prajābhir jāyate dharmaṇas pari /",
  "GV01rvh1-10u:18870": "RV_10,063.13c yam ādityāso nayathā sunītibhir ati viśvāni duritā svastaye //",
  "GV01rvh1-10u:18871": "RV_10,063.14a yaṃ devāso 'vatha vājasātau yaṃ śūrasātā maruto hite dhane /",
  "GV01rvh1-10u:18872": "RV_10,063.14c prātaryāvāṇaṃ ratham indra sānasim ariṣyantam ā ruhemā svastaye //",
  "GV01rvh1-10u:18873": "RV_10,063.15a svasti naḥ pathyāsu dhanvasu svasty apsu vṛjane svarvati /",
  "GV01rvh1-10u:18874": "RV_10,063.15c svasti naḥ putrakṛtheṣu yoniṣu svasti rāye maruto dadhātana //",
  "GV01rvh1-10u:18875": "RV_10,063.16a svastir id dhi prapathe śreṣṭhā rekṇasvaty abhi yā vāmam eti /",
  "GV01rvh1-10u:18876": "RV_10,063.16c sā no amā so araṇe ni pātu svāveśā bhavatu devagopā //",
  "GV01rvh1-10u:18877": "RV_10,063.17a evā plateḥ sūnur avīvṛdhad vo viśva ādityā adite manīṣī /",
  "GV01rvh1-10u:18878": "RV_10,063.17c īśānāso naro amartyenāstāvi jano divyo gayena //",
  "GV01rvh1-10u:18879": "RV_10,064.01a kathā devānāṃ katamasya yāmani sumantu nāma śṛṇvatām manāmahe /",
  "GV01rvh1-10u:18880": "RV_10,064.01c ko mṛḷāti katamo no mayas karat katama ūtī abhy ā vavartati //",
  "GV01rvh1-10u:18881": "RV_10,064.02a kratūyanti kratavo hṛtsu dhītayo venanti venāḥ patayanty ā diśaḥ /",
  "GV01rvh1-10u:18882": "RV_10,064.02c na marḍitā vidyate anya ebhyo deveṣu me adhi kāmā ayaṃsata //",
  "GV01rvh1-10u:18883": "RV_10,064.03a narā vā śaṃsam pūṣaṇam agohyam agniṃ deveddham abhy arcase girā /",
  "GV01rvh1-10u:18884": "RV_10,064.03c sūryāmāsā candramasā yamaṃ divi tritaṃ vātam uṣasam aktum aśvinā //",
  "GV01rvh1-10u:18885": "RV_10,064.04a kathā kavis tuvīravān kayā girā bṛhaspatir vāvṛdhate suvṛktibhiḥ /",
  "GV01rvh1-10u:18886": "RV_10,064.04c aja ekapāt suhavebhir ṛkvabhir ahiḥ śṛṇotu budhnyo havīmani //",
  "GV01rvh1-10u:18887": "RV_10,064.05a dakṣasya vādite janmani vrate rājānā mitrāvaruṇā vivāsasi /",
  "GV01rvh1-10u:18888": "RV_10,064.05c atūrtapanthāḥ pururatho aryamā saptahotā viṣurūpeṣu janmasu //",
  "GV01rvh1-10u:18889": "RV_10,064.06a te no arvanto havanaśruto havaṃ viśve śṛṇvantu vājino mitadravaḥ /",
  "GV01rvh1-10u:18890": "RV_10,064.06c sahasrasā medhasātāv iva tmanā maho ye dhanaṃ samitheṣu jabhrire //",
  "GV01rvh1-10u:18891": "RV_10,064.07a pra vo vāyuṃ rathayujam purandhiṃ stomaiḥ kṛṇudhvaṃ sakhyāya pūṣaṇam /",
  "GV01rvh1-10u:18892": "RV_10,064.07c te hi devasya savituḥ savīmani kratuṃ sacante sacitaḥ sacetasaḥ //",
  "GV01rvh1-10u:18893": "RV_10,064.08a triḥ sapta sasrā nadyo mahīr apo vanaspatīn parvatāṃ agnim ūtaye /",
  "GV01rvh1-10u:18894": "RV_10,064.08c kṛśānum astṝn tiṣyaṃ sadhastha ā rudraṃ rudreṣu rudriyaṃ havāmahe //",
  "GV01rvh1-10u:18895": "RV_10,064.09a sarasvatī sarayuḥ sindhur ūrmibhir maho mahīr avasā yantu vakṣaṇīḥ /",
  "GV01rvh1-10u:18896": "RV_10,064.09c devīr āpo mātaraḥ sūdayitnvo ghṛtavat payo madhuman no arcata //",
  "GV01rvh1-10u:18897": "RV_10,064.10a uta mātā bṛhaddivā śṛṇotu nas tvaṣṭā devebhir janibhiḥ pitā vacaḥ /",
  "GV01rvh1-10u:18898": "RV_10,064.10c ṛbhukṣā vājo rathaspatir bhago raṇvaḥ śaṃsaḥ śaśamānasya pātu naḥ //",
  "GV01rvh1-10u:18899": "RV_10,064.11a raṇvaḥ saṃdṛṣṭau pitumāṃ iva kṣayo bhadrā rudrāṇām marutām upastutiḥ /",
  "GV01rvh1-10u:18900": "RV_10,064.11c gobhiḥ ṣyāma yaśaso janeṣv ā sadā devāsa iḷayā sacemahi //",
  "GV01rvh1-10u:18901": "RV_10,064.12a yām me dhiyam maruta indra devā adadāta varuṇa mitra yūyam /",
  "GV01rvh1-10u:18902": "RV_10,064.12c tām pīpayata payaseva dhenuṃ kuvid giro adhi rathe vahātha //",
  "GV01rvh1-10u:18903": "RV_10,064.13a kuvid aṅga prati yathā cid asya naḥ sajātyasya maruto bubodhatha /",
  "GV01rvh1-10u:18904": "RV_10,064.13c nābhā yatra prathamaṃ saṃnasāmahe tatra jāmitvam aditir dadhātu naḥ //",
  "GV01rvh1-10u:18905": "RV_10,064.14a te hi dyāvāpṛthivī mātarā mahī devī devāñ janmanā yajñiye itaḥ /",
  "GV01rvh1-10u:18906": "RV_10,064.14c ubhe bibhṛta ubhayam bharīmabhiḥ purū retāṃsi pitṛbhiś ca siñcataḥ //",
  "GV01rvh1-10u:18907": "RV_10,064.15a vi ṣā hotrā viśvam aśnoti vāryam bṛhaspatir aramatiḥ panīyasī /",
  "GV01rvh1-10u:18908": "RV_10,064.15c grāvā yatra madhuṣud ucyate bṛhad avīvaśanta matibhir manīṣiṇaḥ //",
  "GV01rvh1-10u:18909": "RV_10,064.16a evā kavis tuvīravāṃ ṛtajñā draviṇasyur draviṇasaś cakānaḥ /",
  "GV01rvh1-10u:18910": "RV_10,064.16c ukthebhir atra matibhiś ca vipro 'pīpayad gayo divyāni janma //",
  "GV01rvh1-10u:18911": "RV_10,064.17a evā plateḥ sūnur avīvṛdhad vo viśva ādityā adite manīṣī /",
  "GV01rvh1-10u:18912": "RV_10,064.17c īśānāso naro amartyenāstāvi jano divyo gayena //",
  "GV01rvh1-10u:18913": "RV_10,065.01a agnir indro varuṇo mitro aryamā vāyuḥ pūṣā sarasvatī sajoṣasaḥ /",
  "GV01rvh1-10u:18914": "RV_10,065.01c ādityā viṣṇur marutaḥ svar bṛhat somo rudro aditir brahmaṇas patiḥ //",
  "GV01rvh1-10u:18915": "RV_10,065.02a indrāgnī vṛtrahatyeṣu satpatī mitho hinvānā tanvā samokasā /",
  "GV01rvh1-10u:18916": "RV_10,065.02c antarikṣam mahy ā paprur ojasā somo ghṛtaśrīr mahimānam īrayan //",
  "GV01rvh1-10u:18917": "RV_10,065.03a teṣāṃ hi mahnā mahatām anarvaṇāṃ stomāṃ iyarmy ṛtajñā ṛtāvṛdhām /",
  "GV01rvh1-10u:18918": "RV_10,065.03c ye apsavam arṇavaṃ citrarādhasas te no rāsantām mahaye sumitryāḥ //",
  "GV01rvh1-10u:18919": "RV_10,065.04a svarṇaram antarikṣāṇi rocanā dyāvābhūmī pṛthivīṃ skambhur ojasā /",
  "GV01rvh1-10u:18920": "RV_10,065.04c pṛkṣā iva mahayantaḥ surātayo devā stavante manuṣāya sūrayaḥ //",
  "GV01rvh1-10u:18921": "RV_10,065.05a mitrāya śikṣa varuṇāya dāśuṣe yā samrājā manasā na prayucchataḥ /",
  "GV01rvh1-10u:18922": "RV_10,065.05c yayor dhāma dharmaṇā rocate bṛhad yayor ubhe rodasī nādhasī vṛtau //",
  "GV01rvh1-10u:18923": "RV_10,065.06a yā gaur vartanim paryeti niṣkṛtam payo duhānā vratanīr avārataḥ /",
  "GV01rvh1-10u:18924": "RV_10,065.06c sā prabruvāṇā varuṇāya dāśuṣe devebhyo dāśad dhaviṣā vivasvate //",
  "GV01rvh1-10u:18925": "RV_10,065.07a divakṣaso agnijihvā ṛtāvṛdha ṛtasya yoniṃ vimṛśanta āsate /",
  "GV01rvh1-10u:18926": "RV_10,065.07c dyāṃ skabhitvy apa ā cakrur ojasā yajñaṃ janitvī tanvī ni māmṛjuḥ //",
  "GV01rvh1-10u:18927": "RV_10,065.08a parikṣitā pitarā pūrvajāvarī ṛtasya yonā kṣayataḥ samokasā /",
  "GV01rvh1-10u:18928": "RV_10,065.08c dyāvāpṛthivī varuṇāya savrate ghṛtavat payo mahiṣāya pinvataḥ //",
  "GV01rvh1-10u:18929": "RV_10,065.09a parjanyāvātā vṛṣabhā purīṣiṇendravāyū varuṇo mitro aryamā /",
  "GV01rvh1-10u:18930": "RV_10,065.09c devāṃ ādityāṃ aditiṃ havāmahe ye pārthivāso divyāso apsu ye //",
  "GV01rvh1-10u:18931": "RV_10,065.10a tvaṣṭāraṃ vāyum ṛbhavo ya ohate daivyā hotārā uṣasaṃ svastaye /",
  "GV01rvh1-10u:18932": "RV_10,065.10c bṛhaspatiṃ vṛtrakhādaṃ sumedhasam indriyaṃ somaṃ dhanasā u īmahe //",
  "GV01rvh1-10u:18933": "RV_10,065.11a brahma gām aśvaṃ janayanta oṣadhīr vanaspatīn pṛthivīm parvatāṃ apaḥ /",
  "GV01rvh1-10u:18934": "RV_10,065.11c sūryaṃ divi rohayantaḥ sudānava āryā vratā visṛjanto adhi kṣami //",
  "GV01rvh1-10u:18935": "RV_10,065.12a bhujyum aṃhasaḥ pipṛtho nir aśvinā śyāvam putraṃ vadhrimatyā ajinvatam /",
  "GV01rvh1-10u:18936": "RV_10,065.12c kamadyuvaṃ vimadāyohathur yuvaṃ viṣṇāpvaṃ viśvakāyāva sṛjathaḥ //",
  "GV01rvh1-10u:18937": "RV_10,065.13a pāvīravī tanyatur ekapād ajo divo dhartā sindhur āpaḥ samudriyaḥ /",
  "GV01rvh1-10u:18938": "RV_10,065.13c viśve devāsaḥ śṛṇavan vacāṃsi me sarasvatī saha dhībhiḥ purandhyā //",
  "GV01rvh1-10u:18939": "RV_10,065.14a viśve devāḥ saha dhībhiḥ purandhyā manor yajatrā amṛtā ṛtajñāḥ /",
  "GV01rvh1-10u:18940": "RV_10,065.14c rātiṣāco abhiṣācaḥ svarvidaḥ svar giro brahma sūktaṃ juṣerata //",
  "GV01rvh1-10u:18941": "RV_10,065.15a devān vasiṣṭho amṛtān vavande ye viśvā bhuvanābhi pratasthuḥ /",
  "GV01rvh1-10u:18942": "RV_10,065.15c te no rāsantām urugāyam adya yūyam pāta svastibhiḥ sadā naḥ //",
  "GV01rvh1-10u:18943": "RV_10,066.01a devān huve bṛhacchravasaḥ svastaye jyotiṣkṛto adhvarasya pracetasaḥ /",
  "GV01rvh1-10u:18944": "RV_10,066.01c ye vāvṛdhuḥ prataraṃ viśvavedasa indrajyeṣṭhāso amṛtā ṛtāvṛdhaḥ //",
  "GV01rvh1-10u:18945": "RV_10,066.02a indraprasūtā varuṇapraśiṣṭā ye sūryasya jyotiṣo bhāgam ānaśuḥ /",
  "GV01rvh1-10u:18946": "RV_10,066.02c marudgaṇe vṛjane manma dhīmahi māghone yajñaṃ janayanta sūrayaḥ //",
  "GV01rvh1-10u:18947": "RV_10,066.03a indro vasubhiḥ pari pātu no gayam ādityair no aditiḥ śarma yacchatu /",
  "GV01rvh1-10u:18948": "RV_10,066.03c rudro rudrebhir devo mṛḷayāti nas tvaṣṭā no gnābhiḥ suvitāya jinvatu //",
  "GV01rvh1-10u:18949": "RV_10,066.04a aditir dyāvāpṛthivī ṛtam mahad indrāviṣṇū marutaḥ svar bṛhat /",
  "GV01rvh1-10u:18950": "RV_10,066.04c devāṃ ādityāṃ avase havāmahe vasūn rudrān savitāraṃ sudaṃsasam //",
  "GV01rvh1-10u:18951": "RV_10,066.05a sarasvān dhībhir varuṇo dhṛtavrataḥ pūṣā viṣṇur mahimā vāyur aśvinā /",
  "GV01rvh1-10u:18952": "RV_10,066.05c brahmakṛto amṛtā viśvavedasaḥ śarma no yaṃsan trivarūtham aṃhasaḥ //",
  "GV01rvh1-10u:18953": "RV_10,066.06a vṛṣā yajño vṛṣaṇaḥ santu yajñiyā vṛṣaṇo devā vṛṣaṇo haviṣkṛtaḥ /",
  "GV01rvh1-10u:18954": "RV_10,066.06c vṛṣaṇā dyāvāpṛthivī ṛtāvarī vṛṣā parjanyo vṛṣaṇo vṛṣastubhaḥ //",
  "GV01rvh1-10u:18955": "RV_10,066.07a agnīṣomā vṛṣaṇā vājasātaye purupraśastā vṛṣaṇā upa bruve /",
  "GV01rvh1-10u:18956": "RV_10,066.07c yāv ījire vṛṣaṇo devayajyayā tā naḥ śarma trivarūthaṃ vi yaṃsataḥ //",
  "GV01rvh1-10u:18957": "RV_10,066.08a dhṛtavratāḥ kṣatriyā yajñaniṣkṛto bṛhaddivā adhvarāṇām abhiśriyaḥ /",
  "GV01rvh1-10u:18958": "RV_10,066.08c agnihotāra ṛtasāpo adruho 'po asṛjann anu vṛtratūrye //",
  "GV01rvh1-10u:18959": "RV_10,066.09a dyāvāpṛthivī janayann abhi vratāpa oṣadhīr vanināni yajñiyā /",
  "GV01rvh1-10u:18960": "RV_10,066.09c antarikṣaṃ svar ā paprur ūtaye vaśaṃ devāsas tanvī ni māmṛjuḥ //",
  "GV01rvh1-10u:18961": "RV_10,066.10a dhartāro diva ṛbhavaḥ suhastā vātāparjanyā mahiṣasya tanyatoḥ /",
  "GV01rvh1-10u:18962": "RV_10,066.10c āpa oṣadhīḥ pra tirantu no giro bhago rātir vājino yantu me havam //",
  "GV01rvh1-10u:18963": "RV_10,066.11a samudraḥ sindhū rajo antarikṣam aja ekapāt tanayitnur arṇavaḥ /",
  "GV01rvh1-10u:18964": "RV_10,066.11c ahir budhnyaḥ śṛṇavad vacāṃsi me viśve devāsa uta sūrayo mama //",
  "GV01rvh1-10u:18965": "RV_10,066.12a syāma vo manavo devavītaye prāñcaṃ no yajñam pra ṇayata sādhuyā /",
  "GV01rvh1-10u:18966": "RV_10,066.12c ādityā rudrā vasavaḥ sudānava imā brahma śasyamānāni jinvata //",
  "GV01rvh1-10u:18967": "RV_10,066.13a daivyā hotārā prathamā purohita ṛtasya panthām anv emi sādhuyā /",
  "GV01rvh1-10u:18968": "RV_10,066.13c kṣetrasya patim prativeśam īmahe viśvān devāṃ amṛtāṃ aprayucchataḥ //",
  "GV01rvh1-10u:18969": "RV_10,066.14a vasiṣṭhāsaḥ pitṛvad vācam akrata devāṃ īḷānā ṛṣivat svastaye /",
  "GV01rvh1-10u:18970": "RV_10,066.14c prītā iva jñātayaḥ kāmam etyāsme devāso 'va dhūnutā vasu //",
  "GV01rvh1-10u:18971": "RV_10,066.15a devān vasiṣṭho amṛtān vavande ye viśvā bhuvanābhi pratasthuḥ /",
  "GV01rvh1-10u:18972": "RV_10,066.15c te no rāsantām urugāyam adya yūyam pāta svastibhiḥ sadā naḥ //",
  "GV01rvh1-10u:18973": "RV_10,067.01a imāṃ dhiyaṃ saptaśīrṣṇīm pitā na ṛtaprajātām bṛhatīm avindat /",
  "GV01rvh1-10u:18974": "RV_10,067.01c turīyaṃ svij janayad viśvajanyo 'yāsya uktham indrāya śaṃsan //",
  "GV01rvh1-10u:18975": "RV_10,067.02a ṛtaṃ śaṃsanta ṛju dīdhyānā divas putrāso asurasya vīrāḥ /",
  "GV01rvh1-10u:18976": "RV_10,067.02c vipram padam aṅgiraso dadhānā yajñasya dhāma prathamam mananta //",
  "GV01rvh1-10u:18977": "RV_10,067.03a haṃsair iva sakhibhir vāvadadbhir aśmanmayāni nahanā vyasyan /",
  "GV01rvh1-10u:18978": "RV_10,067.03c bṛhaspatir abhikanikradad gā uta prāstaud uc ca vidvāṃ agāyat //",
  "GV01rvh1-10u:18979": "RV_10,067.04a avo dvābhyām para ekayā gā guhā tiṣṭhantīr anṛtasya setau /",
  "GV01rvh1-10u:18980": "RV_10,067.04c bṛhaspatis tamasi jyotir icchann ud usrā ākar vi hi tisra āvaḥ //",
  "GV01rvh1-10u:18981": "RV_10,067.05a vibhidyā puraṃ śayathem apācīṃ nis trīṇi sākam udadher akṛntat /",
  "GV01rvh1-10u:18982": "RV_10,067.05c bṛhaspatir uṣasaṃ sūryaṃ gām arkaṃ viveda stanayann iva dyauḥ //",
  "GV01rvh1-10u:18983": "RV_10,067.06a indro valaṃ rakṣitāraṃ dughānāṃ kareṇeva vi cakartā raveṇa /",
  "GV01rvh1-10u:18984": "RV_10,067.06c svedāñjibhir āśiram icchamāno 'rodayat paṇim ā gā amuṣṇāt //",
  "GV01rvh1-10u:18985": "RV_10,067.07a sa īṃ satyebhiḥ sakhibhiḥ śucadbhir godhāyasaṃ vi dhanasair adardaḥ /",
  "GV01rvh1-10u:18986": "RV_10,067.07c brahmaṇas patir vṛṣabhir varāhair gharmasvedebhir draviṇaṃ vy ānaṭ //",
  "GV01rvh1-10u:18987": "RV_10,067.08a te satyena manasā gopatiṃ gā iyānāsa iṣaṇayanta dhībhiḥ /",
  "GV01rvh1-10u:18988": "RV_10,067.08c bṛhaspatir mithoavadyapebhir ud usriyā asṛjata svayugbhiḥ //",
  "GV01rvh1-10u:18989": "RV_10,067.09a taṃ vardhayanto matibhiḥ śivābhiḥ siṃham iva nānadataṃ sadhasthe /",
  "GV01rvh1-10u:18990": "RV_10,067.09c bṛhaspatiṃ vṛṣaṇaṃ śūrasātau bhare-bhare anu madema jiṣṇum //",
  "GV01rvh1-10u:18991": "RV_10,067.10a yadā vājam asanad viśvarūpam ā dyām arukṣad uttarāṇi sadma /",
  "GV01rvh1-10u:18992": "RV_10,067.10c bṛhaspatiṃ vṛṣaṇaṃ vardhayanto nānā santo bibhrato jyotir āsā //",
  "GV01rvh1-10u:18993": "RV_10,067.11a satyām āśiṣaṃ kṛṇutā vayodhai kīriṃ cid dhy avatha svebhir evaiḥ /",
  "GV01rvh1-10u:18994": "RV_10,067.11c paścā mṛdho apa bhavantu viśvās tad rodasī śṛṇutaṃ viśvaminve //",
  "GV01rvh1-10u:18995": "RV_10,067.12a indro mahnā mahato arṇavasya vi mūrdhānam abhinad arbudasya /",
  "GV01rvh1-10u:18996": "RV_10,067.12c ahann ahim ariṇāt sapta sindhūn devair dyāvāpṛthivī prāvataṃ naḥ //",
  "GV01rvh1-10u:18997": "RV_10,068.01a udapruto na vayo rakṣamāṇā vāvadato abhriyasyeva ghoṣāḥ /",
  "GV01rvh1-10u:18998": "RV_10,068.01c giribhrajo normayo madanto bṛhaspatim abhy arkā anāvan //",
  "GV01rvh1-10u:18999": "RV_10,068.02a saṃ gobhir āṅgiraso nakṣamāṇo bhaga ived aryamaṇaṃ nināya /",
  "GV01rvh1-10u:19000": "RV_10,068.02c jane mitro na dampatī anakti bṛhaspate vājayāśūṃr ivājau //",
  "GV01rvh1-10u:19001": "RV_10,068.03a sādhvaryā atithinīr iṣirā spārhāḥ suvarṇā anavadyarūpāḥ /",
  "GV01rvh1-10u:19002": "RV_10,068.03c bṛhaspatiḥ parvatebhyo vitūryā nir gā ūpe yavam iva sthivibhyaḥ //",
  "GV01rvh1-10u:19003": "RV_10,068.04a āpruṣāyan madhuna ṛtasya yonim avakṣipann arka ulkām iva dyoḥ /",
  "GV01rvh1-10u:19004": "RV_10,068.04c bṛhaspatir uddharann aśmano gā bhūmyā udneva vi tvacam bibheda //",
  "GV01rvh1-10u:19005": "RV_10,068.05a apa jyotiṣā tamo antarikṣād udnaḥ śīpālam iva vāta ājat /",
  "GV01rvh1-10u:19006": "RV_10,068.05c bṛhaspatir anumṛśyā valasyābhram iva vāta ā cakra ā gāḥ //",
  "GV01rvh1-10u:19007": "RV_10,068.06a yadā valasya pīyato jasum bhed bṛhaspatir agnitapobhir arkaiḥ /",
  "GV01rvh1-10u:19008": "RV_10,068.06c dadbhir na jihvā pariviṣṭam ādad āvir nidhīṃr akṛṇod usriyāṇām //",
  "GV01rvh1-10u:19009": "RV_10,068.07a bṛhaspatir amata hi tyad āsāṃ nāma svarīṇāṃ sadane guhā yat /",
  "GV01rvh1-10u:19010": "RV_10,068.07c āṇḍeva bhittvā śakunasya garbham ud usriyāḥ parvatasya tmanājat //",
  "GV01rvh1-10u:19011": "RV_10,068.08a aśnāpinaddham madhu pary apaśyan matsyaṃ na dīna udani kṣiyantam /",
  "GV01rvh1-10u:19012": "RV_10,068.08c niṣ ṭaj jabhāra camasaṃ na vṛkṣād bṛhaspatir viraveṇā vikṛtya //",
  "GV01rvh1-10u:19013": "RV_10,068.09a soṣām avindat sa svaḥ so agniṃ so arkeṇa vi babādhe tamāṃsi /",
  "GV01rvh1-10u:19014": "RV_10,068.09c bṛhaspatir govapuṣo valasya nir majjānaṃ na parvaṇo jabhāra //",
  "GV01rvh1-10u:19015": "RV_10,068.10a himeva parṇā muṣitā vanāni bṛhaspatinākṛpayad valo gāḥ /",
  "GV01rvh1-10u:19016": "RV_10,068.10c anānukṛtyam apunaś cakāra yāt sūryāmāsā mitha uccarātaḥ //",
  "GV01rvh1-10u:19017": "RV_10,068.11a abhi śyāvaṃ na kṛśanebhir aśvaṃ nakṣatrebhiḥ pitaro dyām apiṃśan /",
  "GV01rvh1-10u:19018": "RV_10,068.11c rātryāṃ tamo adadhur jyotir ahan bṛhaspatir bhinad adriṃ vidad gāḥ //",
  "GV01rvh1-10u:19019": "RV_10,068.12a idam akarma namo abhriyāya yaḥ pūrvīr anv ānonavīti /",
  "GV01rvh1-10u:19020": "RV_10,068.12c bṛhaspatiḥ sa hi gobhiḥ so aśvaiḥ sa vīrebhiḥ sa nṛbhir no vayo dhāt //",
  "GV01rvh1-10u:19021": "RV_10,069.01a bhadrā agner vadhryaśvasya saṃdṛśo vāmī praṇītiḥ suraṇā upetayaḥ /",
  "GV01rvh1-10u:19022": "RV_10,069.01c yad īṃ sumitrā viśo agra indhate ghṛtenāhuto jarate davidyutat //",
  "GV01rvh1-10u:19023": "RV_10,069.02a ghṛtam agner vadhryaśvasya vardhanaṃ ghṛtam annaṃ ghṛtam v asya medanam /",
  "GV01rvh1-10u:19024": "RV_10,069.02c ghṛtenāhuta urviyā vi paprathe sūrya iva rocate sarpirāsutiḥ //",
  "GV01rvh1-10u:19025": "RV_10,069.03a yat te manur yad anīkaṃ sumitraḥ samīdhe agne tad idaṃ navīyaḥ /",
  "GV01rvh1-10u:19026": "RV_10,069.03c sa revac choca sa giro juṣasva sa vājaṃ darṣi sa iha śravo dhāḥ //",
  "GV01rvh1-10u:19027": "RV_10,069.04a yaṃ tvā pūrvam īḷito vadhryaśvaḥ samīdhe agne sa idaṃ juṣasva /",
  "GV01rvh1-10u:19028": "RV_10,069.04c sa na stipā uta bhavā tanūpā dātraṃ rakṣasva yad idaṃ te asme //",
  "GV01rvh1-10u:19029": "RV_10,069.05a bhavā dyumnī vādhryaśvota gopā mā tvā tārīd abhimātir janānām /",
  "GV01rvh1-10u:19030": "RV_10,069.05c śūra iva dhṛṣṇuś cyavanaḥ sumitraḥ pra nu vocaṃ vādhryaśvasya nāma //",
  "GV01rvh1-10u:19031": "RV_10,069.06a sam ajryā parvatyā vasūni dāsā vṛtrāṇy āryā jigetha /",
  "GV01rvh1-10u:19032": "RV_10,069.06c śūra iva dhṛṣṇuś cyavano janānāṃ tvam agne pṛtanāyūṃr abhi ṣyāḥ //",
  "GV01rvh1-10u:19033": "RV_10,069.07a dīrghatantur bṛhadukṣāyam agniḥ sahasrastarīḥ śatanītha ṛbhvā /",
  "GV01rvh1-10u:19034": "RV_10,069.07c dyumān dyumatsu nṛbhir mṛjyamānaḥ sumitreṣu dīdayo devayatsu //",
  "GV01rvh1-10u:19035": "RV_10,069.08a tve dhenuḥ sudughā jātavedo 'saścateva samanā sabardhuk /",
  "GV01rvh1-10u:19036": "RV_10,069.08c tvaṃ nṛbhir dakṣiṇāvadbhir agne sumitrebhir idhyase devayadbhiḥ //",
  "GV01rvh1-10u:19037": "RV_10,069.09a devāś cit te amṛtā jātavedo mahimānaṃ vādhryaśva pra vocan /",
  "GV01rvh1-10u:19038": "RV_10,069.09c yat sampṛccham mānuṣīr viśa āyan tvaṃ nṛbhir ajayas tvāvṛdhebhiḥ //",
  "GV01rvh1-10u:19039": "RV_10,069.10a piteva putram abibhar upasthe tvām agne vadhryaśvaḥ saparyan /",
  "GV01rvh1-10u:19040": "RV_10,069.10c juṣāṇo asya samidhaṃ yaviṣṭhota pūrvāṃ avanor vrādhataś cit //",
  "GV01rvh1-10u:19041": "RV_10,069.11a śaśvad agnir vadhryaśvasya śatrūn nṛbhir jigāya sutasomavadbhiḥ /",
  "GV01rvh1-10u:19042": "RV_10,069.11c samanaṃ cid adahaś citrabhāno 'va vrādhantam abhinad vṛdhaś cit //",
  "GV01rvh1-10u:19043": "RV_10,069.12a ayam agnir vadhryaśvasya vṛtrahā sanakāt preddho namasopavākyaḥ /",
  "GV01rvh1-10u:19044": "RV_10,069.12c sa no ajāmīṃr uta vā vijāmīn abhi tiṣṭha śardhato vādhryaśva //",
  "GV01rvh1-10u:19045": "RV_10,070.01a imām me agne samidhaṃ juṣasveḷas pade prati haryā ghṛtācīm /",
  "GV01rvh1-10u:19046": "RV_10,070.01c varṣman pṛthivyāḥ sudinatve ahnām ūrdhvo bhava sukrato devayajyā //",
  "GV01rvh1-10u:19047": "RV_10,070.02a ā devānām agrayāveha yātu narāśaṃso viśvarūpebhir aśvaiḥ /",
  "GV01rvh1-10u:19048": "RV_10,070.02c ṛtasya pathā namasā miyedho devebhyo devatamaḥ suṣūdat //",
  "GV01rvh1-10u:19049": "RV_10,070.03a śaśvattamam īḷate dūtyāya haviṣmanto manuṣyāso agnim /",
  "GV01rvh1-10u:19050": "RV_10,070.03c vahiṣṭhair aśvaiḥ suvṛtā rathenā devān vakṣi ni ṣadeha hotā //",
  "GV01rvh1-10u:19051": "RV_10,070.04a vi prathatāṃ devajuṣṭaṃ tiraścā dīrghaṃ drāghmā surabhi bhūtv asme /",
  "GV01rvh1-10u:19052": "RV_10,070.04c aheḷatā manasā deva barhir indrajyeṣṭhāṃ uśato yakṣi devān //",
  "GV01rvh1-10u:19053": "RV_10,070.05a divo vā sānu spṛśatā varīyaḥ pṛthivyā vā mātrayā vi śrayadhvam /",
  "GV01rvh1-10u:19054": "RV_10,070.05c uśatīr dvāro mahinā mahadbhir devaṃ rathaṃ rathayur dhārayadhvam //",
  "GV01rvh1-10u:19055": "RV_10,070.06a devī divo duhitarā suśilpe uṣāsānaktā sadatāṃ ni yonau /",
  "GV01rvh1-10u:19056": "RV_10,070.06c ā vāṃ devāsa uśatī uśanta urau sīdantu subhage upasthe //",
  "GV01rvh1-10u:19057": "RV_10,070.07a ūrdhvo grāvā bṛhad agniḥ samiddhaḥ priyā dhāmāny aditer upasthe /",
  "GV01rvh1-10u:19058": "RV_10,070.07c purohitāv ṛtvijā yajñe asmin viduṣṭarā draviṇam ā yajethām //",
  "GV01rvh1-10u:19059": "RV_10,070.08a tisro devīr barhir idaṃ varīya ā sīdata cakṛmā vaḥ syonam /",
  "GV01rvh1-10u:19060": "RV_10,070.08c manuṣvad yajñaṃ sudhitā havīṃṣīḷā devī ghṛtapadī juṣanta //",
  "GV01rvh1-10u:19061": "RV_10,070.09a deva tvaṣṭar yad dha cārutvam ānaḍ yad aṅgirasām abhavaḥ sacābhūḥ /",
  "GV01rvh1-10u:19062": "RV_10,070.09c sa devānām pātha upa pra vidvāṃ uśan yakṣi draviṇodaḥ suratnaḥ //",
  "GV01rvh1-10u:19063": "RV_10,070.10a vanaspate raśanayā niyūyā devānām pātha upa vakṣi vidvān /",
  "GV01rvh1-10u:19064": "RV_10,070.10c svadāti devaḥ kṛṇavad dhavīṃṣy avatāṃ dyāvāpṛthivī havam me //",
  "GV01rvh1-10u:19065": "RV_10,070.11a āgne vaha varuṇam iṣṭaye na indraṃ divo maruto antarikṣāt /",
  "GV01rvh1-10u:19066": "RV_10,070.11c sīdantu barhir viśva ā yajatrāḥ svāhā devā amṛtā mādayantām //",
  "GV01rvh1-10u:19067": "RV_10,071.01a bṛhaspate prathamaṃ vāco agraṃ yat prairata nāmadheyaṃ dadhānāḥ /",
  "GV01rvh1-10u:19068": "RV_10,071.01c yad eṣāṃ śreṣṭhaṃ yad aripram āsīt preṇā tad eṣāṃ nihitaṃ guhāviḥ //",
  "GV01rvh1-10u:19069": "RV_10,071.02a saktum iva titaunā punanto yatra dhīrā manasā vācam akrata /",
  "GV01rvh1-10u:19070": "RV_10,071.02c atrā sakhāyaḥ sakhyāni jānate bhadraiṣāṃ lakṣmīr nihitādhi vāci //",
  "GV01rvh1-10u:19071": "RV_10,071.03a yajñena vācaḥ padavīyam āyan tām anv avindann ṛṣiṣu praviṣṭām /",
  "GV01rvh1-10u:19072": "RV_10,071.03c tām ābhṛtyā vy adadhuḥ purutrā tāṃ sapta rebhā abhi saṃ navante //",
  "GV01rvh1-10u:19073": "RV_10,071.04a uta tvaḥ paśyan na dadarśa vācam uta tvaḥ śṛṇvan na śṛṇoty enām /",
  "GV01rvh1-10u:19074": "RV_10,071.04c uto tvasmai tanvaṃ vi sasre jāyeva patya uśatī suvāsāḥ //",
  "GV01rvh1-10u:19075": "RV_10,071.05a uta tvaṃ sakhye sthirapītam āhur nainaṃ hinvanty api vājineṣu /",
  "GV01rvh1-10u:19076": "RV_10,071.05c adhenvā carati māyayaiṣa vācaṃ śuśruvāṃ aphalām apuṣpām //",
  "GV01rvh1-10u:19077": "RV_10,071.06a yas tityāja sacividaṃ sakhāyaṃ na tasya vācy api bhāgo asti /",
  "GV01rvh1-10u:19078": "RV_10,071.06c yad īṃ śṛṇoty alakaṃ śṛṇoti nahi praveda sukṛtasya panthām //",
  "GV01rvh1-10u:19079": "RV_10,071.07a akṣaṇvantaḥ karṇavantaḥ sakhāyo manojaveṣv asamā babhūvuḥ /",
  "GV01rvh1-10u:19080": "RV_10,071.07c ādaghnāsa upakakṣāsa u tve hradā iva snātvā u tve dadṛśre //",
  "GV01rvh1-10u:19081": "RV_10,071.08a hṛdā taṣṭeṣu manaso javeṣu yad brāhmaṇāḥ saṃyajante sakhāyaḥ /",
  "GV01rvh1-10u:19082": "RV_10,071.08c atrāha tvaṃ vi jahur vedyābhir ohabrahmāṇo vi caranty u tve //",
  "GV01rvh1-10u:19083": "RV_10,071.09a ime ye nārvāṅ na paraś caranti na brāhmaṇāso na sutekarāsaḥ /",
  "GV01rvh1-10u:19084": "RV_10,071.09c ta ete vācam abhipadya pāpayā sirīs tantraṃ tanvate aprajajñayaḥ //",
  "GV01rvh1-10u:19085": "RV_10,071.10a sarve nandanti yaśasāgatena sabhāsāhena sakhyā sakhāyaḥ /",
  "GV01rvh1-10u:19086": "RV_10,071.10c kilbiṣaspṛt pituṣaṇir hy eṣām araṃ hito bhavati vājināya //",
  "GV01rvh1-10u:19087": "RV_10,071.11a ṛcāṃ tvaḥ poṣam āste pupuṣvān gāyatraṃ tvo gāyati śakvarīṣu /",
  "GV01rvh1-10u:19088": "RV_10,071.11c brahmā tvo vadati jātavidyāṃ yajñasya mātrāṃ vi mimīta u tvaḥ //",
  "GV01rvh1-10u:19089": "RV_10,072.01a devānāṃ nu vayaṃ jānā pra vocāma vipanyayā /",
  "GV01rvh1-10u:19090": "RV_10,072.01c uktheṣu śasyamāneṣu yaḥ paśyād uttare yuge //",
  "GV01rvh1-10u:19091": "RV_10,072.02a brahmaṇas patir etā saṃ karmāra ivādhamat /",
  "GV01rvh1-10u:19092": "RV_10,072.02c devānām pūrvye yuge 'sataḥ sad ajāyata //",
  "GV01rvh1-10u:19093": "RV_10,072.03a devānāṃ yuge prathame 'sataḥ sad ajāyata /",
  "GV01rvh1-10u:19094": "RV_10,072.03c tad āśā anv ajāyanta tad uttānapadas pari //",
  "GV01rvh1-10u:19095": "RV_10,072.04a bhūr jajña uttānapado bhuva āśā ajāyanta /",
  "GV01rvh1-10u:19096": "RV_10,072.04c aditer dakṣo ajāyata dakṣād v aditiḥ pari //",
  "GV01rvh1-10u:19097": "RV_10,072.05a aditir hy ajaniṣṭa dakṣa yā duhitā tava /",
  "GV01rvh1-10u:19098": "RV_10,072.05c tāṃ devā anv ajāyanta bhadrā amṛtabandhavaḥ //",
  "GV01rvh1-10u:19099": "RV_10,072.06a yad devā adaḥ salile susaṃrabdhā atiṣṭhata /",
  "GV01rvh1-10u:19100": "RV_10,072.06c atrā vo nṛtyatām iva tīvro reṇur apāyata //",
  "GV01rvh1-10u:19101": "RV_10,072.07a yad devā yatayo yathā bhuvanāny apinvata /",
  "GV01rvh1-10u:19102": "RV_10,072.07c atrā samudra ā gūḷham ā sūryam ajabhartana //",
  "GV01rvh1-10u:19103": "RV_10,072.08a aṣṭau putrāso aditer ye jātās tanvas pari /",
  "GV01rvh1-10u:19104": "RV_10,072.08c devāṃ upa prait saptabhiḥ parā mārtāṇḍam āsyat //",
  "GV01rvh1-10u:19105": "RV_10,072.09a saptabhiḥ putrair aditir upa prait pūrvyaṃ yugam /",
  "GV01rvh1-10u:19106": "RV_10,072.09c prajāyai mṛtyave tvat punar mārtāṇḍam ābharat //",
  "GV01rvh1-10u:19107": "RV_10,073.01a janiṣṭhā ugraḥ sahase turāya mandra ojiṣṭho bahulābhimānaḥ /",
  "GV01rvh1-10u:19108": "RV_10,073.01c avardhann indram marutaś cid atra mātā yad vīraṃ dadhanad dhaniṣṭhā //",
  "GV01rvh1-10u:19109": "RV_10,073.02a druho niṣattā pṛśanī cid evaiḥ purū śaṃsena vāvṛdhuṣ ṭa indram /",
  "GV01rvh1-10u:19110": "RV_10,073.02c abhīvṛteva tā mahāpadena dhvāntāt prapitvād ud aranta garbhāḥ //",
  "GV01rvh1-10u:19111": "RV_10,073.03a ṛṣvā te pādā pra yaj jigāsy avardhan vājā uta ye cid atra /",
  "GV01rvh1-10u:19112": "RV_10,073.03c tvam indra sālāvṛkān sahasram āsan dadhiṣe aśvinā vavṛtyāḥ //",
  "GV01rvh1-10u:19113": "RV_10,073.04a samanā tūrṇir upa yāsi yajñam ā nāsatyā sakhyāya vakṣi /",
  "GV01rvh1-10u:19114": "RV_10,073.04c vasāvyām indra dhārayaḥ sahasrāśvinā śūra dadatur maghāni //",
  "GV01rvh1-10u:19115": "RV_10,073.05a mandamāna ṛtād adhi prajāyai sakhibhir indra iṣirebhir artham /",
  "GV01rvh1-10u:19116": "RV_10,073.05c ābhir hi māyā upa dasyum āgān mihaḥ pra tamrā avapat tamāṃsi //",
  "GV01rvh1-10u:19117": "RV_10,073.06a sanāmānā cid dhvasayo ny asmā avāhann indra uṣaso yathānaḥ /",
  "GV01rvh1-10u:19118": "RV_10,073.06c ṛṣvair agacchaḥ sakhibhir nikāmaiḥ sākam pratiṣṭhā hṛdyā jaghantha //",
  "GV01rvh1-10u:19119": "RV_10,073.07a tvaṃ jaghantha namucim makhasyuṃ dāsaṃ kṛṇvāna ṛṣaye vimāyam /",
  "GV01rvh1-10u:19120": "RV_10,073.07c tvaṃ cakartha manave syonān patho devatrāñjaseva yānān //",
  "GV01rvh1-10u:19121": "RV_10,073.08a tvam etāni papriṣe vi nāmeśāna indra dadhiṣe gabhastau /",
  "GV01rvh1-10u:19122": "RV_10,073.08c anu tvā devāḥ śavasā madanty uparibudhnān vaninaś cakartha //",
  "GV01rvh1-10u:19123": "RV_10,073.09a cakraṃ yad asyāpsv ā niṣattam uto tad asmai madhv ic cacchadyāt /",
  "GV01rvh1-10u:19124": "RV_10,073.09c pṛthivyām atiṣitaṃ yad ūdhaḥ payo goṣv adadhā oṣadhīṣu //",
  "GV01rvh1-10u:19125": "RV_10,073.10a aśvād iyāyeti yad vadanty ojaso jātam uta manya enam /",
  "GV01rvh1-10u:19126": "RV_10,073.10c manyor iyāya harmyeṣu tasthau yataḥ prajajña indro asya veda //",
  "GV01rvh1-10u:19127": "RV_10,073.11a vayaḥ suparṇā upa sedur indram priyamedhā ṛṣayo nādhamānāḥ /",
  "GV01rvh1-10u:19128": "RV_10,073.11c apa dhvāntam ūrṇuhi pūrdhi cakṣur mumugdhy asmān nidhayeva baddhān //",
  "GV01rvh1-10u:19129": "RV_10,074.01a vasūnāṃ vā carkṛṣa iyakṣan dhiyā vā yajñair vā rodasyoḥ /",
  "GV01rvh1-10u:19130": "RV_10,074.01c arvanto vā ye rayimantaḥ sātau vanuṃ vā ye suśruṇaṃ suśruto dhuḥ //",
  "GV01rvh1-10u:19131": "RV_10,074.02a hava eṣām asuro nakṣata dyāṃ śravasyatā manasā niṃsata kṣām /",
  "GV01rvh1-10u:19132": "RV_10,074.02c cakṣāṇā yatra suvitāya devā dyaur na vārebhiḥ kṛṇavanta svaiḥ //",
  "GV01rvh1-10u:19133": "RV_10,074.03a iyam eṣām amṛtānāṃ gīḥ sarvatātā ye kṛpaṇanta ratnam /",
  "GV01rvh1-10u:19134": "RV_10,074.03c dhiyaṃ ca yajñaṃ ca sādhantas te no dhāntu vasavyam asāmi //",
  "GV01rvh1-10u:19135": "RV_10,074.04a ā tat ta indrāyavaḥ panantābhi ya ūrvaṃ gomantaṃ titṛtsān /",
  "GV01rvh1-10u:19136": "RV_10,074.04c sakṛtsvaṃ ye puruputrām mahīṃ sahasradhārām bṛhatīṃ dudukṣan //",
  "GV01rvh1-10u:19137": "RV_10,074.05a śacīva indram avase kṛṇudhvam anānataṃ damayantam pṛtanyūn /",
  "GV01rvh1-10u:19138": "RV_10,074.05c ṛbhukṣaṇam maghavānaṃ suvṛktim bhartā yo vajraṃ naryam purukṣuḥ //",
  "GV01rvh1-10u:19139": "RV_10,074.06a yad vāvāna purutamam purāṣāḷ ā vṛtrahendro nāmāny aprāḥ /",
  "GV01rvh1-10u:19140": "RV_10,074.06c aceti prāsahas patis tuviṣmān yad īm uśmasi kartave karat tat //",
  "GV01rvh1-10u:19141": "RV_10,075.01a pra su va āpo mahimānam uttamaṃ kārur vocāti sadane vivasvataḥ /",
  "GV01rvh1-10u:19142": "RV_10,075.01c pra sapta-sapta tredhā hi cakramuḥ pra sṛtvarīṇām ati sindhur ojasā //",
  "GV01rvh1-10u:19143": "RV_10,075.02a pra te 'radad varuṇo yātave pathaḥ sindho yad vājāṃ abhy adravas tvam /",
  "GV01rvh1-10u:19144": "RV_10,075.02c bhūmyā adhi pravatā yāsi sānunā yad eṣām agraṃ jagatām irajyasi //",
  "GV01rvh1-10u:19145": "RV_10,075.03a divi svano yatate bhūmyopary anantaṃ śuṣmam ud iyarti bhānunā /",
  "GV01rvh1-10u:19146": "RV_10,075.03c abhrād iva pra stanayanti vṛṣṭayaḥ sindhur yad eti vṛṣabho na roruvat //",
  "GV01rvh1-10u:19147": "RV_10,075.04a abhi tvā sindho śiśum in na mātaro vāśrā arṣanti payaseva dhenavaḥ /",
  "GV01rvh1-10u:19148": "RV_10,075.04c rājeva yudhvā nayasi tvam it sicau yad āsām agram pravatām inakṣasi //",
  "GV01rvh1-10u:19149": "RV_10,075.05a imam me gaṅge yamune sarasvati śutudri stomaṃ sacatā paruṣṇy ā /",
  "GV01rvh1-10u:19150": "RV_10,075.05c asiknyā marudvṛdhe vitastayārjīkīye śṛṇuhy ā suṣomayā //",
  "GV01rvh1-10u:19151": "RV_10,075.06a tṛṣṭāmayā prathamaṃ yātave sajūḥ susartvā rasayā śvetyā tyā /",
  "GV01rvh1-10u:19152": "RV_10,075.06c tvaṃ sindho kubhayā gomatīṃ krumum mehatnvā sarathaṃ yābhir īyase //",
  "GV01rvh1-10u:19153": "RV_10,075.07a ṛjīty enī ruśatī mahitvā pari jrayāṃsi bharate rajāṃsi /",
  "GV01rvh1-10u:19154": "RV_10,075.07c adabdhā sindhur apasām apastamāśvā na citrā vapuṣīva darśatā //",
  "GV01rvh1-10u:19155": "RV_10,075.08a svaśvā sindhuḥ surathā suvāsā hiraṇyayī sukṛtā vājinīvatī /",
  "GV01rvh1-10u:19156": "RV_10,075.08c ūrṇāvatī yuvatiḥ sīlamāvaty utādhi vaste subhagā madhuvṛdham //",
  "GV01rvh1-10u:19157": "RV_10,075.09a sukhaṃ rathaṃ yuyuje sindhur aśvinaṃ tena vājaṃ saniṣad asminn ājau /",
  "GV01rvh1-10u:19158": "RV_10,075.09c mahān hy asya mahimā panasyate 'dabdhasya svayaśaso virapśinaḥ //",
  "GV01rvh1-10u:19159": "RV_10,076.01a ā va ṛñjasa ūrjāṃ vyuṣṭiṣv indram maruto rodasī anaktana /",
  "GV01rvh1-10u:19160": "RV_10,076.01c ubhe yathā no ahanī sacābhuvā sadaḥ-sado varivasyāta udbhidā //",
  "GV01rvh1-10u:19161": "RV_10,076.02a tad u śreṣṭhaṃ savanaṃ sunotanātyo na hastayato adriḥ sotari /",
  "GV01rvh1-10u:19162": "RV_10,076.02c vidad dhy aryo abhibhūti pauṃsyam maho rāye cit tarute yad arvataḥ //",
  "GV01rvh1-10u:19163": "RV_10,076.03a tad id dhy asya savanaṃ viver apo yathā purā manave gātum aśret /",
  "GV01rvh1-10u:19164": "RV_10,076.03c goarṇasi tvāṣṭre aśvanirṇiji prem adhvareṣv adhvarāṃ aśiśrayuḥ //",
  "GV01rvh1-10u:19165": "RV_10,076.04a apa hata rakṣaso bhaṅgurāvata skabhāyata nirṛtiṃ sedhatāmatim /",
  "GV01rvh1-10u:19166": "RV_10,076.04c ā no rayiṃ sarvavīraṃ sunotana devāvyam bharata ślokam adrayaḥ //",
  "GV01rvh1-10u:19167": "RV_10,076.05a divaś cid ā vo 'mavattarebhyo vibhvanā cid āśvapastarebhyaḥ /",
  "GV01rvh1-10u:19168": "RV_10,076.05c vāyoś cid ā somarabhastarebhyo 'gneś cid arca pitukṛttarebhyaḥ //",
  "GV01rvh1-10u:19169": "RV_10,076.06a bhurantu no yaśasaḥ sotv andhaso grāvāṇo vācā divitā divitmatā /",
  "GV01rvh1-10u:19170": "RV_10,076.06c naro yatra duhate kāmyam madhv āghoṣayanto abhito mithasturaḥ //",
  "GV01rvh1-10u:19171": "RV_10,076.07a sunvanti somaṃ rathirāso adrayo nir asya rasaṃ gaviṣo duhanti te /",
  "GV01rvh1-10u:19172": "RV_10,076.07c duhanty ūdhar upasecanāya kaṃ naro havyā na marjayanta āsabhiḥ //",
  "GV01rvh1-10u:19173": "RV_10,076.08a ete naraḥ svapaso abhūtana ya indrāya sunutha somam adrayaḥ /",
  "GV01rvh1-10u:19174": "RV_10,076.08c vāmaṃ-vāmaṃ vo divyāya dhāmne vasu-vasu vaḥ pārthivāya sunvate //",
  "GV01rvh1-10u:19175": "RV_10,077.01a abhrapruṣo na vācā pruṣā vasu haviṣmanto na yajñā vijānuṣaḥ /",
  "GV01rvh1-10u:19176": "RV_10,077.01c sumārutaṃ na brahmāṇam arhase gaṇam astoṣy eṣāṃ na śobhase //",
  "GV01rvh1-10u:19177": "RV_10,077.02a śriye maryāso añjīṃr akṛṇvata sumārutaṃ na pūrvīr ati kṣapaḥ /",
  "GV01rvh1-10u:19178": "RV_10,077.02c divas putrāsa etā na yetira ādityāsas te akrā na vāvṛdhuḥ //",
  "GV01rvh1-10u:19179": "RV_10,077.03a pra ye divaḥ pṛthivyā na barhaṇā tmanā riricre abhrān na sūryaḥ /",
  "GV01rvh1-10u:19180": "RV_10,077.03c pājasvanto na vīrāḥ panasyavo riśādaso na maryā abhidyavaḥ //",
  "GV01rvh1-10u:19181": "RV_10,077.04a yuṣmākam budhne apāṃ na yāmani vithuryati na mahī śratharyati /",
  "GV01rvh1-10u:19182": "RV_10,077.04c viśvapsur yajño arvāg ayaṃ su vaḥ prayasvanto na satrāca ā gata //",
  "GV01rvh1-10u:19183": "RV_10,077.05a yūyaṃ dhūrṣu prayujo na raśmibhir jyotiṣmanto na bhāsā vyuṣṭiṣu /",
  "GV01rvh1-10u:19184": "RV_10,077.05c śyenāso na svayaśaso riśādasaḥ pravāso na prasitāsaḥ paripruṣaḥ //",
  "GV01rvh1-10u:19185": "RV_10,077.06a pra yad vahadhve marutaḥ parākād yūyam mahaḥ saṃvaraṇasya vasvaḥ /",
  "GV01rvh1-10u:19186": "RV_10,077.06c vidānāso vasavo rādhyasyārāc cid dveṣaḥ sanutar yuyota //",
  "GV01rvh1-10u:19187": "RV_10,077.07a ya udṛci yajñe adhvareṣṭhā marudbhyo na mānuṣo dadāśat /",
  "GV01rvh1-10u:19188": "RV_10,077.07c revat sa vayo dadhate suvīraṃ sa devānām api gopīthe astu //",
  "GV01rvh1-10u:19189": "RV_10,077.08a te hi yajñeṣu yajñiyāsa ūmā ādityena nāmnā śambhaviṣṭhāḥ /",
  "GV01rvh1-10u:19190": "RV_10,077.08c te no 'vantu rathatūr manīṣām mahaś ca yāmann adhvare cakānāḥ //",
  "GV01rvh1-10u:19191": "RV_10,078.01a viprāso na manmabhiḥ svādhyo devāvyo na yajñaiḥ svapnasaḥ /",
  "GV01rvh1-10u:19192": "RV_10,078.01c rājāno na citrāḥ susaṃdṛśaḥ kṣitīnāṃ na maryā arepasaḥ //",
  "GV01rvh1-10u:19193": "RV_10,078.02a agnir na ye bhrājasā rukmavakṣaso vātāso na svayujaḥ sadyaūtayaḥ /",
  "GV01rvh1-10u:19194": "RV_10,078.02c prajñātāro na jyeṣṭhāḥ sunītayaḥ suśarmāṇo na somā ṛtaṃ yate //",
  "GV01rvh1-10u:19195": "RV_10,078.03a vātāso na ye dhunayo jigatnavo 'gnīnāṃ na jihvā virokiṇaḥ /",
  "GV01rvh1-10u:19196": "RV_10,078.03c varmaṇvanto na yodhāḥ śimīvantaḥ pitṝṇāṃ na śaṃsāḥ surātayaḥ //",
  "GV01rvh1-10u:19197": "RV_10,078.04a rathānāṃ na ye 'rāḥ sanābhayo jigīvāṃso na śūrā abhidyavaḥ /",
  "GV01rvh1-10u:19198": "RV_10,078.04c vareyavo na maryā ghṛtapruṣo 'bhisvartāro arkaṃ na suṣṭubhaḥ //",
  "GV01rvh1-10u:19199": "RV_10,078.05a aśvāso na ye jyeṣṭhāsa āśavo didhiṣavo na rathyaḥ sudānavaḥ /",
  "GV01rvh1-10u:19200": "RV_10,078.05c āpo na nimnair udabhir jigatnavo viśvarūpā aṅgiraso na sāmabhiḥ //",
  "GV01rvh1-10u:19201": "RV_10,078.06a grāvāṇo na sūrayaḥ sindhumātara ādardirāso adrayo na viśvahā /",
  "GV01rvh1-10u:19202": "RV_10,078.06c śiśūlā na krīḷayaḥ sumātaro mahāgrāmo na yāmann uta tviṣā //",
  "GV01rvh1-10u:19203": "RV_10,078.07a uṣasāṃ na ketavo 'dhvaraśriyaḥ śubhaṃyavo nāñjibhir vy aśvitan /",
  "GV01rvh1-10u:19204": "RV_10,078.07c sindhavo na yayiyo bhrājadṛṣṭayaḥ parāvato na yojanāni mamire //",
  "GV01rvh1-10u:19205": "RV_10,078.08a subhāgān no devāḥ kṛṇutā suratnān asmān stotṝn maruto vāvṛdhānāḥ /",
  "GV01rvh1-10u:19206": "RV_10,078.08c adhi stotrasya sakhyasya gāta sanād dhi vo ratnadheyāni santi //",
  "GV01rvh1-10u:19207": "RV_10,079.01a apaśyam asya mahato mahitvam amartyasya martyāsu vikṣu /",
  "GV01rvh1-10u:19208": "RV_10,079.01c nānā hanū vibhṛte sam bharete asinvatī bapsatī bhūry attaḥ //",
  "GV01rvh1-10u:19209": "RV_10,079.02a guhā śiro nihitam ṛdhag akṣī asinvann atti jihvayā vanāni /",
  "GV01rvh1-10u:19210": "RV_10,079.02c atrāṇy asmai paḍbhiḥ sam bharanty uttānahastā namasādhi vikṣu //",
  "GV01rvh1-10u:19211": "RV_10,079.03a pra mātuḥ prataraṃ guhyam icchan kumāro na vīrudhaḥ sarpad urvīḥ /",
  "GV01rvh1-10u:19212": "RV_10,079.03c sasaṃ na pakvam avidac chucantaṃ ririhvāṃsaṃ ripa upasthe antaḥ //",
  "GV01rvh1-10u:19213": "RV_10,079.04a tad vām ṛtaṃ rodasī pra bravīmi jāyamāno mātarā garbho atti /",
  "GV01rvh1-10u:19214": "RV_10,079.04c nāhaṃ devasya martyaś ciketāgnir aṅga vicetāḥ sa pracetāḥ //",
  "GV01rvh1-10u:19215": "RV_10,079.05a yo asmā annaṃ tṛṣv ādadhāty ājyair ghṛtair juhoti puṣyati /",
  "GV01rvh1-10u:19216": "RV_10,079.05c tasmai sahasram akṣabhir vi cakṣe 'gne viśvataḥ pratyaṅṅ asi tvam //",
  "GV01rvh1-10u:19217": "RV_10,079.06a kiṃ deveṣu tyaja enaś cakarthāgne pṛcchāmi nu tvām avidvān /",
  "GV01rvh1-10u:19218": "RV_10,079.06c akrīḷan krīḷan harir attave 'dan vi parvaśaś cakarta gām ivāsiḥ //",
  "GV01rvh1-10u:19219": "RV_10,079.07a viṣūco aśvān yuyuje vanejā ṛjītibhī raśanābhir gṛbhītān /",
  "GV01rvh1-10u:19220": "RV_10,079.07c cakṣade mitro vasubhiḥ sujātaḥ sam ānṛdhe parvabhir vāvṛdhānaḥ //",
  "GV01rvh1-10u:19221": "RV_10,080.01a agniḥ saptiṃ vājambharaṃ dadāty agnir vīraṃ śrutyaṃ karmaniṣṭhām /",
  "GV01rvh1-10u:19222": "RV_10,080.01c agnī rodasī vi carat samañjann agnir nārīṃ vīrakukṣim purandhim //",
  "GV01rvh1-10u:19223": "RV_10,080.02a agner apnasaḥ samid astu bhadrāgnir mahī rodasī ā viveśa /",
  "GV01rvh1-10u:19224": "RV_10,080.02c agnir ekaṃ codayat samatsv agnir vṛtrāṇi dayate purūṇi //",
  "GV01rvh1-10u:19225": "RV_10,080.03a agnir ha tyaṃ jarataḥ karṇam āvāgnir adbhyo nir adahaj jarūtham /",
  "GV01rvh1-10u:19226": "RV_10,080.03c agnir atriṃ gharma uruṣyad antar agnir nṛmedham prajayāsṛjat sam //",
  "GV01rvh1-10u:19227": "RV_10,080.04a agnir dād draviṇaṃ vīrapeśā agnir ṛṣiṃ yaḥ sahasrā sanoti /",
  "GV01rvh1-10u:19228": "RV_10,080.04c agnir divi havyam ā tatānāgner dhāmāni vibhṛtā purutrā //",
  "GV01rvh1-10u:19229": "RV_10,080.05a agnim ukthair ṛṣayo vi hvayante 'gniṃ naro yāmani bādhitāsaḥ /",
  "GV01rvh1-10u:19230": "RV_10,080.05c agniṃ vayo antarikṣe patanto 'gniḥ sahasrā pari yāti gonām //",
  "GV01rvh1-10u:19231": "RV_10,080.06a agniṃ viśa īḷate mānuṣīr yā agnim manuṣo nahuṣo vi jātāḥ /",
  "GV01rvh1-10u:19232": "RV_10,080.06c agnir gāndharvīm pathyām ṛtasyāgner gavyūtir ghṛta ā niṣattā //",
  "GV01rvh1-10u:19233": "RV_10,080.07a agnaye brahma ṛbhavas tatakṣur agnim mahām avocāmā suvṛktim /",
  "GV01rvh1-10u:19234": "RV_10,080.07c agne prāva jaritāraṃ yaviṣṭhāgne mahi draviṇam ā yajasva //",
  "GV01rvh1-10u:19235": "RV_10,081.01a ya imā viśvā bhuvanāni juhvad ṛṣir hotā ny asīdat pitā naḥ /",
  "GV01rvh1-10u:19236": "RV_10,081.01c sa āśiṣā draviṇam icchamānaḥ prathamacchad avarāṃ ā viveśa //",
  "GV01rvh1-10u:19237": "RV_10,081.02a kiṃ svid āsīd adhiṣṭhānam ārambhaṇaṃ katamat svit kathāsīt /",
  "GV01rvh1-10u:19238": "RV_10,081.02c yato bhūmiṃ janayan viśvakarmā vi dyām aurṇon mahinā viśvacakṣāḥ //",
  "GV01rvh1-10u:19239": "RV_10,081.03a viśvataścakṣur uta viśvatomukho viśvatobāhur uta viśvataspāt /",
  "GV01rvh1-10u:19240": "RV_10,081.03c sam bāhubhyāṃ dhamati sam patatrair dyāvābhūmī janayan deva ekaḥ //",
  "GV01rvh1-10u:19241": "RV_10,081.04a kiṃ svid vanaṃ ka u sa vṛkṣa āsa yato dyāvāpṛthivī niṣṭatakṣuḥ /",
  "GV01rvh1-10u:19242": "RV_10,081.04c manīṣiṇo manasā pṛcchated u tad yad adhyatiṣṭhad bhuvanāni dhārayan //",
  "GV01rvh1-10u:19243": "RV_10,081.05a yā te dhāmāni paramāṇi yāvamā yā madhyamā viśvakarmann utemā /",
  "GV01rvh1-10u:19244": "RV_10,081.05c śikṣā sakhibhyo haviṣi svadhāvaḥ svayaṃ yajasva tanvaṃ vṛdhānaḥ //",
  "GV01rvh1-10u:19245": "RV_10,081.06a viśvakarman haviṣā vāvṛdhānaḥ svayaṃ yajasva pṛthivīm uta dyām /",
  "GV01rvh1-10u:19246": "RV_10,081.06c muhyantv anye abhito janāsa ihāsmākam maghavā sūrir astu //",
  "GV01rvh1-10u:19247": "RV_10,081.07a vācas patiṃ viśvakarmāṇam ūtaye manojuvaṃ vāje adyā huvema /",
  "GV01rvh1-10u:19248": "RV_10,081.07c sa no viśvāni havanāni joṣad viśvaśambhūr avase sādhukarmā //",
  "GV01rvh1-10u:19249": "RV_10,082.01a cakṣuṣaḥ pitā manasā hi dhīro ghṛtam ene ajanan nannamāne /",
  "GV01rvh1-10u:19250": "RV_10,082.01c yaded antā adadṛhanta pūrva ād id dyāvāpṛthivī aprathetām //",
  "GV01rvh1-10u:19251": "RV_10,082.02a viśvakarmā vimanā ād vihāyā dhātā vidhātā paramota saṃdṛk /",
  "GV01rvh1-10u:19252": "RV_10,082.02c teṣām iṣṭāni sam iṣā madanti yatrā saptaṛṣīn para ekam āhuḥ //",
  "GV01rvh1-10u:19253": "RV_10,082.03a yo naḥ pitā janitā yo vidhātā dhāmāni veda bhuvanāni viśvā /",
  "GV01rvh1-10u:19254": "RV_10,082.03c yo devānāṃ nāmadhā eka eva taṃ sampraśnam bhuvanā yanty anyā //",
  "GV01rvh1-10u:19255": "RV_10,082.04a ta āyajanta draviṇaṃ sam asmā ṛṣayaḥ pūrve jaritāro na bhūnā /",
  "GV01rvh1-10u:19256": "RV_10,082.04c asūrte sūrte rajasi niṣatte ye bhūtāni samakṛṇvann imāni //",
  "GV01rvh1-10u:19257": "RV_10,082.05a paro divā para enā pṛthivyā paro devebhir asurair yad asti /",
  "GV01rvh1-10u:19258": "RV_10,082.05c kaṃ svid garbham prathamaṃ dadhra āpo yatra devāḥ samapaśyanta viśve //",
  "GV01rvh1-10u:19259": "RV_10,082.06a tam id garbham prathamaṃ dadhra āpo yatra devāḥ samagacchanta viśve /",
  "GV01rvh1-10u:19260": "RV_10,082.06c ajasya nābhāv adhy ekam arpitaṃ yasmin viśvāni bhuvanāni tasthuḥ //",
  "GV01rvh1-10u:19261": "RV_10,082.07a na taṃ vidātha ya imā jajānānyad yuṣmākam antaram babhūva /",
  "GV01rvh1-10u:19262": "RV_10,082.07c nīhāreṇa prāvṛtā jalpyā cāsutṛpa ukthaśāsaś caranti //",
  "GV01rvh1-10u:19263": "RV_10,083.01a yas te manyo 'vidhad vajra sāyaka saha ojaḥ puṣyati viśvam ānuṣak /",
  "GV01rvh1-10u:19264": "RV_10,083.01c sāhyāma dāsam āryaṃ tvayā yujā sahaskṛtena sahasā sahasvatā //",
  "GV01rvh1-10u:19265": "RV_10,083.02a manyur indro manyur evāsa devo manyur hotā varuṇo jātavedāḥ /",
  "GV01rvh1-10u:19266": "RV_10,083.02c manyuṃ viśa īḷate mānuṣīr yāḥ pāhi no manyo tapasā sajoṣāḥ //",
  "GV01rvh1-10u:19267": "RV_10,083.03a abhīhi manyo tavasas tavīyān tapasā yujā vi jahi śatrūn /",
  "GV01rvh1-10u:19268": "RV_10,083.03c amitrahā vṛtrahā dasyuhā ca viśvā vasūny ā bharā tvaṃ naḥ //",
  "GV01rvh1-10u:19269": "RV_10,083.04a tvaṃ hi manyo abhibhūtyojāḥ svayambhūr bhāmo abhimātiṣāhaḥ /",
  "GV01rvh1-10u:19270": "RV_10,083.04c viśvacarṣaṇiḥ sahuriḥ sahāvān asmāsv ojaḥ pṛtanāsu dhehi //",
  "GV01rvh1-10u:19271": "RV_10,083.05a abhāgaḥ sann apa pareto asmi tava kratvā taviṣasya pracetaḥ /",
  "GV01rvh1-10u:19272": "RV_10,083.05c taṃ tvā manyo akratur jihīḷāhaṃ svā tanūr baladeyāya mehi //",
  "GV01rvh1-10u:19273": "RV_10,083.06a ayaṃ te asmy upa mehy arvāṅ pratīcīnaḥ sahure viśvadhāyaḥ /",
  "GV01rvh1-10u:19274": "RV_10,083.06c manyo vajrinn abhi mām ā vavṛtsva hanāva dasyūṃr uta bodhy āpeḥ //",
  "GV01rvh1-10u:19275": "RV_10,083.07a abhi prehi dakṣiṇato bhavā me 'dhā vṛtrāṇi jaṅghanāva bhūri /",
  "GV01rvh1-10u:19276": "RV_10,083.07c juhomi te dharuṇam madhvo agram ubhā upāṃśu prathamā pibāva //",
  "GV01rvh1-10u:19277": "RV_10,084.01a tvayā manyo saratham ārujanto harṣamāṇāso dhṛṣitā marutvaḥ /",
  "GV01rvh1-10u:19278": "RV_10,084.01c tigmeṣava āyudhā saṃśiśānā abhi pra yantu naro agnirūpāḥ //",
  "GV01rvh1-10u:19279": "RV_10,084.02a agnir iva manyo tviṣitaḥ sahasva senānīr naḥ sahure hūta edhi /",
  "GV01rvh1-10u:19280": "RV_10,084.02c hatvāya śatrūn vi bhajasva veda ojo mimāno vi mṛdho nudasva //",
  "GV01rvh1-10u:19281": "RV_10,084.03a sahasva manyo abhimātim asme rujan mṛṇan pramṛṇan prehi śatrūn /",
  "GV01rvh1-10u:19282": "RV_10,084.03c ugraṃ te pājo nanv ā rurudhre vaśī vaśaṃ nayasa ekaja tvam //",
  "GV01rvh1-10u:19283": "RV_10,084.04a eko bahūnām asi manyav īḷito viśaṃ-viśaṃ yudhaye saṃ śiśādhi /",
  "GV01rvh1-10u:19284": "RV_10,084.04c akṛttaruk tvayā yujā vayaṃ dyumantaṃ ghoṣaṃ vijayāya kṛṇmahe //",
  "GV01rvh1-10u:19285": "RV_10,084.05a vijeṣakṛd indra ivānavabravo 'smākam manyo adhipā bhaveha /",
  "GV01rvh1-10u:19286": "RV_10,084.05c priyaṃ te nāma sahure gṛṇīmasi vidmā tam utsaṃ yata ābabhūtha //",
  "GV01rvh1-10u:19287": "RV_10,084.06a ābhūtyā sahajā vajra sāyaka saho bibharṣy abhibhūta uttaram /",
  "GV01rvh1-10u:19288": "RV_10,084.06c kratvā no manyo saha medy edhi mahādhanasya puruhūta saṃsṛji //",
  "GV01rvh1-10u:19289": "RV_10,084.07a saṃsṛṣṭaṃ dhanam ubhayaṃ samākṛtam asmabhyaṃ dattāṃ varuṇaś ca manyuḥ /",
  "GV01rvh1-10u:19290": "RV_10,084.07c bhiyaṃ dadhānā hṛdayeṣu śatravaḥ parājitāso apa ni layantām //",
  "GV01rvh1-10u:19291": "RV_10,085.01a satyenottabhitā bhūmiḥ sūryeṇottabhitā dyauḥ /",
  "GV01rvh1-10u:19292": "RV_10,085.01c ṛtenādityās tiṣṭhanti divi somo adhi śritaḥ //",
  "GV01rvh1-10u:19293": "RV_10,085.02a somenādityā balinaḥ somena pṛthivī mahī /",
  "GV01rvh1-10u:19294": "RV_10,085.02c atho nakṣatrāṇām eṣām upasthe soma āhitaḥ //",
  "GV01rvh1-10u:19295": "RV_10,085.03a somam manyate papivān yat sampiṃṣanty oṣadhim /",
  "GV01rvh1-10u:19296": "RV_10,085.03c somaṃ yam brahmāṇo vidur na tasyāśnāti kaś cana //",
  "GV01rvh1-10u:19297": "RV_10,085.04a ācchadvidhānair gupito bārhataiḥ soma rakṣitaḥ /",
  "GV01rvh1-10u:19298": "RV_10,085.04c grāvṇām ic chṛṇvan tiṣṭhasi na te aśnāti pārthivaḥ //",
  "GV01rvh1-10u:19299": "RV_10,085.05a yat tvā deva prapibanti tata ā pyāyase punaḥ /",
  "GV01rvh1-10u:19300": "RV_10,085.05c vāyuḥ somasya rakṣitā samānām māsa ākṛtiḥ //",
  "GV01rvh1-10u:19301": "RV_10,085.06a raibhy āsīd anudeyī nārāśaṃsī nyocanī /",
  "GV01rvh1-10u:19302": "RV_10,085.06c sūryāyā bhadram id vāso gāthayaiti pariṣkṛtam //",
  "GV01rvh1-10u:19303": "RV_10,085.07a cittir ā upabarhaṇaṃ cakṣur ā abhyañjanam /",
  "GV01rvh1-10u:19304": "RV_10,085.07c dyaur bhūmiḥ kośa āsīd yad ayāt sūryā patim //",
  "GV01rvh1-10u:19305": "RV_10,085.08a stomā āsan pratidhayaḥ kurīraṃ chanda opaśaḥ /",
  "GV01rvh1-10u:19306": "RV_10,085.08c sūryāyā aśvinā varāgnir āsīt purogavaḥ //",
  "GV01rvh1-10u:19307": "RV_10,085.09a somo vadhūyur abhavad aśvināstām ubhā varā /",
  "GV01rvh1-10u:19308": "RV_10,085.09c sūryāṃ yat patye śaṃsantīm manasā savitādadāt //",
  "GV01rvh1-10u:19309": "RV_10,085.10a mano asyā ana āsīd dyaur āsīd uta cchadiḥ /",
  "GV01rvh1-10u:19310": "RV_10,085.10c śukrāv anaḍvāhāv āstāṃ yad ayāt sūryā gṛham //",
  "GV01rvh1-10u:19311": "RV_10,085.11a ṛksāmābhyām abhihitau gāvau te sāmanāv itaḥ /",
  "GV01rvh1-10u:19312": "RV_10,085.11c śrotraṃ te cakre āstāṃ divi panthāś carācāraḥ //",
  "GV01rvh1-10u:19313": "RV_10,085.12a śucī te cakre yātyā vyāno akṣa āhataḥ /",
  "GV01rvh1-10u:19314": "RV_10,085.12c ano manasmayaṃ sūryārohat prayatī patim //",
  "GV01rvh1-10u:19315": "RV_10,085.13a sūryāyā vahatuḥ prāgāt savitā yam avāsṛjat /",
  "GV01rvh1-10u:19316": "RV_10,085.13c aghāsu hanyante gāvo 'rjunyoḥ pary uhyate //",
  "GV01rvh1-10u:19317": "RV_10,085.14a yad aśvinā pṛcchamānāv ayātaṃ tricakreṇa vahatuṃ sūryāyāḥ /",
  "GV01rvh1-10u:19318": "RV_10,085.14c viśve devā anu tad vām ajānan putraḥ pitarāv avṛṇīta pūṣā //",
  "GV01rvh1-10u:19319": "RV_10,085.15a yad ayātaṃ śubhas patī vareyaṃ sūryām upa /",
  "GV01rvh1-10u:19320": "RV_10,085.15c kvaikaṃ cakraṃ vām āsīt kva deṣṭrāya tasthathuḥ //",
  "GV01rvh1-10u:19321": "RV_10,085.16a dve te cakre sūrye brahmāṇa ṛtuthā viduḥ /",
  "GV01rvh1-10u:19322": "RV_10,085.16c athaikaṃ cakraṃ yad guhā tad addhātaya id viduḥ //",
  "GV01rvh1-10u:19323": "RV_10,085.17a sūryāyai devebhyo mitrāya varuṇāya ca /",
  "GV01rvh1-10u:19324": "RV_10,085.17c ye bhūtasya pracetasa idaṃ tebhyo 'karaṃ namaḥ //",
  "GV01rvh1-10u:19325": "RV_10,085.18a pūrvāparaṃ carato māyayaitau śiśū krīḷantau pari yāto adhvaram /",
  "GV01rvh1-10u:19326": "RV_10,085.18c viśvāny anyo bhuvanābhicaṣṭa ṛtūṃr anyo vidadhaj jāyate punaḥ //",
  "GV01rvh1-10u:19327": "RV_10,085.19a navo-navo bhavati jāyamāno 'hnāṃ ketur uṣasām ety agram /",
  "GV01rvh1-10u:19328": "RV_10,085.19c bhāgaṃ devebhyo vi dadhāty āyan pra candramās tirate dīrgham āyuḥ //",
  "GV01rvh1-10u:19329": "RV_10,085.20a sukiṃśukaṃ śalmaliṃ viśvarūpaṃ hiraṇyavarṇaṃ suvṛtaṃ sucakram /",
  "GV01rvh1-10u:19330": "RV_10,085.20c ā roha sūrye amṛtasya lokaṃ syonam patye vahatuṃ kṛṇuṣva //",
  "GV01rvh1-10u:19331": "RV_10,085.21a ud īrṣvātaḥ pativatī hy eṣā viśvāvasuṃ namasā gīrbhir īḷe /",
  "GV01rvh1-10u:19332": "RV_10,085.21c anyām iccha pitṛṣadaṃ vyaktāṃ sa te bhāgo januṣā tasya viddhi //",
  "GV01rvh1-10u:19333": "RV_10,085.22a ud īrṣvāto viśvāvaso namaseḷā mahe tvā /",
  "GV01rvh1-10u:19334": "RV_10,085.22c anyām iccha prapharvyaṃ saṃ jāyām patyā sṛja //",
  "GV01rvh1-10u:19335": "RV_10,085.23a anṛkṣarā ṛjavaḥ santu panthā yebhiḥ sakhāyo yanti no vareyam /",
  "GV01rvh1-10u:19336": "RV_10,085.23c sam aryamā sam bhago no ninīyāt saṃ jāspatyaṃ suyamam astu devāḥ //",
  "GV01rvh1-10u:19337": "RV_10,085.24a pra tvā muñcāmi varuṇasya pāśād yena tvābadhnāt savitā suśevaḥ /",
  "GV01rvh1-10u:19338": "RV_10,085.24c ṛtasya yonau sukṛtasya loke 'riṣṭāṃ tvā saha patyā dadhāmi //",
  "GV01rvh1-10u:19339": "RV_10,085.25a preto muñcāmi nāmutaḥ subaddhām amutas karam /",
  "GV01rvh1-10u:19340": "RV_10,085.25c yatheyam indra mīḍhvaḥ suputrā subhagāsati //",
  "GV01rvh1-10u:19341": "RV_10,085.26a pūṣā tveto nayatu hastagṛhyāśvinā tvā pra vahatāṃ rathena /",
  "GV01rvh1-10u:19342": "RV_10,085.26c gṛhān gaccha gṛhapatnī yathāso vaśinī tvaṃ vidatham ā vadāsi //",
  "GV01rvh1-10u:19343": "RV_10,085.27a iha priyam prajayā te sam ṛdhyatām asmin gṛhe gārhapatyāya jāgṛhi /",
  "GV01rvh1-10u:19344": "RV_10,085.27c enā patyā tanvaṃ saṃ sṛjasvādhā jivrī vidatham ā vadāthaḥ //",
  "GV01rvh1-10u:19345": "RV_10,085.28a nīlalohitam bhavati kṛtyāsaktir vy ajyate /",
  "GV01rvh1-10u:19346": "RV_10,085.28c edhante asyā jñātayaḥ patir bandheṣu badhyate //",
  "GV01rvh1-10u:19347": "RV_10,085.29a parā dehi śāmulyam brahmabhyo vi bhajā vasu /",
  "GV01rvh1-10u:19348": "RV_10,085.29c kṛtyaiṣā padvatī bhūtvy ā jāyā viśate patim //",
  "GV01rvh1-10u:19349": "RV_10,085.30a aśrīrā tanūr bhavati ruśatī pāpayāmuyā /",
  "GV01rvh1-10u:19350": "RV_10,085.30c patir yad vadhvo vāsasā svam aṅgam abhidhitsate //",
  "GV01rvh1-10u:19351": "RV_10,085.31a ye vadhvaś candraṃ vahatuṃ yakṣmā yanti janād anu /",
  "GV01rvh1-10u:19352": "RV_10,085.31c punas tān yajñiyā devā nayantu yata āgatāḥ //",
  "GV01rvh1-10u:19353": "RV_10,085.32a mā vidan paripanthino ya āsīdanti dampatī /",
  "GV01rvh1-10u:19354": "RV_10,085.32c sugebhir durgam atītām apa drāntv arātayaḥ //",
  "GV01rvh1-10u:19355": "RV_10,085.33a sumaṅgalīr iyaṃ vadhūr imāṃ sameta paśyata /",
  "GV01rvh1-10u:19356": "RV_10,085.33c saubhāgyam asyai dattvāyāthāstaṃ vi paretana //",
  "GV01rvh1-10u:19357": "RV_10,085.34a tṛṣṭam etat kaṭukam etad apāṣṭhavad viṣavan naitad attave /",
  "GV01rvh1-10u:19358": "RV_10,085.34c sūryāṃ yo brahmā vidyāt sa id vādhūyam arhati //",
  "GV01rvh1-10u:19359": "RV_10,085.35a āśasanaṃ viśasanam atho adhivikartanam /",
  "GV01rvh1-10u:19360": "RV_10,085.35c sūryāyāḥ paśya rūpāṇi tāni brahmā tu śundhati //",
  "GV01rvh1-10u:19361": "RV_10,085.36a gṛbhṇāmi te saubhagatvāya hastam mayā patyā jaradaṣṭir yathāsaḥ /",
  "GV01rvh1-10u:19362": "RV_10,085.36c bhago aryamā savitā purandhir mahyaṃ tvādur gārhapatyāya devāḥ //",
  "GV01rvh1-10u:19363": "RV_10,085.37a tām pūṣañ chivatamām erayasva yasyām bījam manuṣyā vapanti /",
  "GV01rvh1-10u:19364": "RV_10,085.37c yā na ūrū uśatī viśrayāte yasyām uśantaḥ praharāma śepam //",
  "GV01rvh1-10u:19365": "RV_10,085.38a tubhyam agre pary avahan sūryāṃ vahatunā saha /",
  "GV01rvh1-10u:19366": "RV_10,085.38c punaḥ patibhyo jāyāṃ dā agne prajayā saha //",
  "GV01rvh1-10u:19367": "RV_10,085.39a punaḥ patnīm agnir adād āyuṣā saha varcasā /",
  "GV01rvh1-10u:19368": "RV_10,085.39c dīrghāyur asyā yaḥ patir jīvāti śaradaḥ śatam //",
  "GV01rvh1-10u:19369": "RV_10,085.40a somaḥ prathamo vivide gandharvo vivida uttaraḥ /",
  "GV01rvh1-10u:19370": "RV_10,085.40c tṛtīyo agniṣ ṭe patis turīyas te manuṣyajāḥ //",
  "GV01rvh1-10u:19371": "RV_10,085.41a somo dadad gandharvāya gandharvo dadad agnaye /",
  "GV01rvh1-10u:19372": "RV_10,085.41c rayiṃ ca putrāṃś cādād agnir mahyam atho imām //",
  "GV01rvh1-10u:19373": "RV_10,085.42a ihaiva stam mā vi yauṣṭaṃ viśvam āyur vy aśnutam /",
  "GV01rvh1-10u:19374": "RV_10,085.42c krīḷantau putrair naptṛbhir modamānau sve gṛhe //",
  "GV01rvh1-10u:19375": "RV_10,085.43a ā naḥ prajāṃ janayatu prajāpatir ājarasāya sam anaktv aryamā /",
  "GV01rvh1-10u:19376": "RV_10,085.43c adurmaṅgalīḥ patilokam ā viśa śaṃ no bhava dvipade śaṃ catuṣpade //",
  "GV01rvh1-10u:19377": "RV_10,085.44a aghoracakṣur apatighny edhi śivā paśubhyaḥ sumanāḥ suvarcāḥ /",
  "GV01rvh1-10u:19378": "RV_10,085.44c vīrasūr devakāmā syonā śaṃ no bhava dvipade śaṃ catuṣpade //",
  "GV01rvh1-10u:19379": "RV_10,085.45a imāṃ tvam indra mīḍhvaḥ suputrāṃ subhagāṃ kṛṇu /",
  "GV01rvh1-10u:19380": "RV_10,085.45c daśāsyām putrān ā dhehi patim ekādaśaṃ kṛdhi //",
  "GV01rvh1-10u:19381": "RV_10,085.46a samrājñī śvaśure bhava samrājñī śvaśrvām bhava /",
  "GV01rvh1-10u:19382": "RV_10,085.46c nanāndari samrājñī bhava samrājñī adhi devṛṣu //",
  "GV01rvh1-10u:19383": "RV_10,085.47a sam añjantu viśve devāḥ sam āpo hṛdayāni nau /",
  "GV01rvh1-10u:19384": "RV_10,085.47c sam mātariśvā saṃ dhātā sam u deṣṭrī dadhātu nau //",
  "GV01rvh1-10u:19385": "RV_10,086.01a vi hi sotor asṛkṣata nendraṃ devam amaṃsata /",
  "GV01rvh1-10u:19386": "RV_10,086.01c yatrāmadad vṛṣākapir aryaḥ puṣṭeṣu matsakhā viśvasmād indra uttaraḥ //",
  "GV01rvh1-10u:19387": "RV_10,086.02a parā hīndra dhāvasi vṛṣākaper ati vyathiḥ /",
  "GV01rvh1-10u:19388": "RV_10,086.02c no aha pra vindasy anyatra somapītaye viśvasmād indra uttaraḥ //",
  "GV01rvh1-10u:19389": "RV_10,086.03a kim ayaṃ tvāṃ vṛṣākapiś cakāra harito mṛgaḥ /",
  "GV01rvh1-10u:19390": "RV_10,086.03c yasmā irasyasīd u nv aryo vā puṣṭimad vasu viśvasmād indra uttaraḥ //",
  "GV01rvh1-10u:19391": "RV_10,086.04a yam imaṃ tvaṃ vṛṣākapim priyam indrābhirakṣasi /",
  "GV01rvh1-10u:19392": "RV_10,086.04c śvā nv asya jambhiṣad api karṇe varāhayur viśvasmād indra uttaraḥ //",
  "GV01rvh1-10u:19393": "RV_10,086.05a priyā taṣṭāni me kapir vyaktā vy adūduṣat /",
  "GV01rvh1-10u:19394": "RV_10,086.05c śiro nv asya rāviṣaṃ na sugaṃ duṣkṛte bhuvaṃ viśvasmād indra uttaraḥ //",
  "GV01rvh1-10u:19395": "RV_10,086.06a na mat strī subhasattarā na suyāśutarā bhuvat /",
  "GV01rvh1-10u:19396": "RV_10,086.06c na mat praticyavīyasī na sakthy udyamīyasī viśvasmād indra uttaraḥ //",
  "GV01rvh1-10u:19397": "RV_10,086.07a uve amba sulābhike yathevāṅga bhaviṣyati /",
  "GV01rvh1-10u:19398": "RV_10,086.07c bhasan me amba sakthi me śiro me vīva hṛṣyati viśvasmād indra uttaraḥ //",
  "GV01rvh1-10u:19399": "RV_10,086.08a kiṃ subāho svaṅgure pṛthuṣṭo pṛthujāghane /",
  "GV01rvh1-10u:19400": "RV_10,086.08c kiṃ śūrapatni nas tvam abhy amīṣi vṛṣākapiṃ viśvasmād indra uttaraḥ //",
  "GV01rvh1-10u:19401": "RV_10,086.09a avīrām iva mām ayaṃ śarārur abhi manyate /",
  "GV01rvh1-10u:19402": "RV_10,086.09c utāham asmi vīriṇīndrapatnī marutsakhā viśvasmād indra uttaraḥ //",
  "GV01rvh1-10u:19403": "RV_10,086.10a saṃhotraṃ sma purā nārī samanaṃ vāva gacchati /",
  "GV01rvh1-10u:19404": "RV_10,086.10c vedhā ṛtasya vīriṇīndrapatnī mahīyate viśvasmād indra uttaraḥ //",
  "GV01rvh1-10u:19405": "RV_10,086.11a indrāṇīm āsu nāriṣu subhagām aham aśravam /",
  "GV01rvh1-10u:19406": "RV_10,086.11c nahy asyā aparaṃ cana jarasā marate patir viśvasmād indra uttaraḥ //",
  "GV01rvh1-10u:19407": "RV_10,086.12a nāham indrāṇi rāraṇa sakhyur vṛṣākaper ṛte /",
  "GV01rvh1-10u:19408": "RV_10,086.12c yasyedam apyaṃ haviḥ priyaṃ deveṣu gacchati viśvasmād indra uttaraḥ //",
  "GV01rvh1-10u:19409": "RV_10,086.13a vṛṣākapāyi revati suputra ād u susnuṣe /",
  "GV01rvh1-10u:19410": "RV_10,086.13c ghasat ta indra ukṣaṇaḥ priyaṃ kācitkaraṃ havir viśvasmād indra uttaraḥ //",
  "GV01rvh1-10u:19411": "RV_10,086.14a ukṣṇo hi me pañcadaśa sākam pacanti viṃśatim /",
  "GV01rvh1-10u:19412": "RV_10,086.14c utāham admi pīva id ubhā kukṣī pṛṇanti me viśvasmād indra uttaraḥ //",
  "GV01rvh1-10u:19413": "RV_10,086.15a vṛṣabho na tigmaśṛṅgo 'ntar yūtheṣu roruvat /",
  "GV01rvh1-10u:19414": "RV_10,086.15c manthas ta indra śaṃ hṛde yaṃ te sunoti bhāvayur viśvasmād indra uttaraḥ //",
  "GV01rvh1-10u:19415": "RV_10,086.16a na seśe yasya rambate 'ntarā sakthyā kapṛt /",
  "GV01rvh1-10u:19416": "RV_10,086.16c sed īśe yasya romaśaṃ niṣeduṣo vijṛmbhate viśvasmād indra uttaraḥ //",
  "GV01rvh1-10u:19417": "RV_10,086.17a na seśe yasya romaśaṃ niṣeduṣo vijṛmbhate /",
  "GV01rvh1-10u:19418": "RV_10,086.17c sed īśe yasya rambate 'ntarā sakthyā kapṛd viśvasmād indra uttaraḥ //",
  "GV01rvh1-10u:19419": "RV_10,086.18a ayam indra vṛṣākapiḥ parasvantaṃ hataṃ vidat /",
  "GV01rvh1-10u:19420": "RV_10,086.18c asiṃ sūnāṃ navaṃ carum ād edhasyāna ācitaṃ viśvasmād indra uttaraḥ //",
  "GV01rvh1-10u:19421": "RV_10,086.19a ayam emi vicākaśad vicinvan dāsam āryam /",
  "GV01rvh1-10u:19422": "RV_10,086.19c pibāmi pākasutvano 'bhi dhīram acākaśaṃ viśvasmād indra uttaraḥ //",
  "GV01rvh1-10u:19423": "RV_10,086.20a dhanva ca yat kṛntatraṃ ca kati svit tā vi yojanā /",
  "GV01rvh1-10u:19424": "RV_10,086.20c nedīyaso vṛṣākape 'stam ehi gṛhāṃ upa viśvasmād indra uttaraḥ //",
  "GV01rvh1-10u:19425": "RV_10,086.21a punar ehi vṛṣākape suvitā kalpayāvahai /",
  "GV01rvh1-10u:19426": "RV_10,086.21c ya eṣa svapnanaṃśano 'stam eṣi pathā punar viśvasmād indra uttaraḥ //",
  "GV01rvh1-10u:19427": "RV_10,086.22a yad udañco vṛṣākape gṛham indrājagantana /",
  "GV01rvh1-10u:19428": "RV_10,086.22c kva sya pulvagho mṛgaḥ kam agañ janayopano viśvasmād indra uttaraḥ //",
  "GV01rvh1-10u:19429": "RV_10,086.23a parśur ha nāma mānavī sākaṃ sasūva viṃśatim /",
  "GV01rvh1-10u:19430": "RV_10,086.23c bhadram bhala tyasyā abhūd yasyā udaram āmayad viśvasmād indra uttaraḥ //",
  "GV01rvh1-10u:19431": "RV_10,087.01a rakṣohaṇaṃ vājinam ā jigharmi mitram prathiṣṭham upa yāmi śarma /",
  "GV01rvh1-10u:19432": "RV_10,087.01c śiśāno agniḥ kratubhiḥ samiddhaḥ sa no divā sa riṣaḥ pātu naktam //",
  "GV01rvh1-10u:19433": "RV_10,087.02a ayodaṃṣṭro arciṣā yātudhānān upa spṛśa jātavedaḥ samiddhaḥ /",
  "GV01rvh1-10u:19434": "RV_10,087.02c ā jihvayā mūradevān rabhasva kravyādo vṛktvy api dhatsvāsan //",
  "GV01rvh1-10u:19435": "RV_10,087.03a ubhobhayāvinn upa dhehi daṃṣṭrā hiṃsraḥ śiśāno 'varam paraṃ ca /",
  "GV01rvh1-10u:19436": "RV_10,087.03c utāntarikṣe pari yāhi rājañ jambhaiḥ saṃ dhehy abhi yātudhānān //",
  "GV01rvh1-10u:19437": "RV_10,087.04a yajñair iṣūḥ saṃnamamāno agne vācā śalyāṃ aśanibhir dihānaḥ /",
  "GV01rvh1-10u:19438": "RV_10,087.04c tābhir vidhya hṛdaye yātudhānān pratīco bāhūn prati bhaṅdhy eṣām //",
  "GV01rvh1-10u:19439": "RV_10,087.05a agne tvacaṃ yātudhānasya bhindhi hiṃsrāśanir harasā hantv enam /",
  "GV01rvh1-10u:19440": "RV_10,087.05c pra parvāṇi jātavedaḥ śṛṇīhi kravyāt kraviṣṇur vi cinotu vṛkṇam //",
  "GV01rvh1-10u:19441": "RV_10,087.06a yatredānīm paśyasi jātavedas tiṣṭhantam agna uta vā carantam /",
  "GV01rvh1-10u:19442": "RV_10,087.06c yad vāntarikṣe pathibhiḥ patantaṃ tam astā vidhya śarvā śiśānaḥ //",
  "GV01rvh1-10u:19443": "RV_10,087.07a utālabdhaṃ spṛṇuhi jātaveda ālebhānād ṛṣṭibhir yātudhānāt /",
  "GV01rvh1-10u:19444": "RV_10,087.07c agne pūrvo ni jahi śośucāna āmādaḥ kṣviṅkās tam adantv enīḥ //",
  "GV01rvh1-10u:19445": "RV_10,087.08a iha pra brūhi yatamaḥ so agne yo yātudhāno ya idaṃ kṛṇoti /",
  "GV01rvh1-10u:19446": "RV_10,087.08c tam ā rabhasva samidhā yaviṣṭha nṛcakṣasaś cakṣuṣe randhayainam //",
  "GV01rvh1-10u:19447": "RV_10,087.09a tīkṣṇenāgne cakṣuṣā rakṣa yajñam prāñcaṃ vasubhyaḥ pra ṇaya pracetaḥ /",
  "GV01rvh1-10u:19448": "RV_10,087.09c hiṃsraṃ rakṣāṃsy abhi śośucānam mā tvā dabhan yātudhānā nṛcakṣaḥ //",
  "GV01rvh1-10u:19449": "RV_10,087.10a nṛcakṣā rakṣaḥ pari paśya vikṣu tasya trīṇi prati śṛṇīhy agrā /",
  "GV01rvh1-10u:19450": "RV_10,087.10c tasyāgne pṛṣṭīr harasā śṛṇīhi tredhā mūlaṃ yātudhānasya vṛśca //",
  "GV01rvh1-10u:19451": "RV_10,087.11a trir yātudhānaḥ prasitiṃ ta etv ṛtaṃ yo agne anṛtena hanti /",
  "GV01rvh1-10u:19452": "RV_10,087.11c tam arciṣā sphūrjayañ jātavedaḥ samakṣam enaṃ gṛṇate ni vṛṅdhi //",
  "GV01rvh1-10u:19453": "RV_10,087.12a tad agne cakṣuḥ prati dhehi rebhe śaphārujaṃ yena paśyasi yātudhānam /",
  "GV01rvh1-10u:19454": "RV_10,087.12c atharvavaj jyotiṣā daivyena satyaṃ dhūrvantam acitaṃ ny oṣa //",
  "GV01rvh1-10u:19455": "RV_10,087.13a yad agne adya mithunā śapāto yad vācas tṛṣṭaṃ janayanta rebhāḥ /",
  "GV01rvh1-10u:19456": "RV_10,087.13c manyor manasaḥ śaravyā jāyate yā tayā vidhya hṛdaye yātudhānān //",
  "GV01rvh1-10u:19457": "RV_10,087.14a parā śṛṇīhi tapasā yātudhānān parāgne rakṣo harasā śṛṇīhi /",
  "GV01rvh1-10u:19458": "RV_10,087.14c parārciṣā mūradevāñ chṛṇīhi parāsutṛpo abhi śośucānaḥ //",
  "GV01rvh1-10u:19459": "RV_10,087.15a parādya devā vṛjinaṃ śṛṇantu pratyag enaṃ śapathā yantu tṛṣṭāḥ /",
  "GV01rvh1-10u:19460": "RV_10,087.15c vācāstenaṃ śarava ṛcchantu marman viśvasyaitu prasitiṃ yātudhānaḥ //",
  "GV01rvh1-10u:19461": "RV_10,087.16a yaḥ pauruṣeyeṇa kraviṣā samaṅkte yo aśvyena paśunā yātudhānaḥ /",
  "GV01rvh1-10u:19462": "RV_10,087.16c yo aghnyāyā bharati kṣīram agne teṣāṃ śīrṣāṇi harasāpi vṛśca //",
  "GV01rvh1-10u:19463": "RV_10,087.17a saṃvatsarīṇam paya usriyāyās tasya māśīd yātudhāno nṛcakṣaḥ /",
  "GV01rvh1-10u:19464": "RV_10,087.17c pīyūṣam agne yatamas titṛpsāt tam pratyañcam arciṣā vidhya marman //",
  "GV01rvh1-10u:19465": "RV_10,087.18a viṣaṃ gavāṃ yātudhānāḥ pibantv ā vṛścyantām aditaye durevāḥ /",
  "GV01rvh1-10u:19466": "RV_10,087.18c parainān devaḥ savitā dadātu parā bhāgam oṣadhīnāṃ jayantām //",
  "GV01rvh1-10u:19467": "RV_10,087.19a sanād agne mṛṇasi yātudhānān na tvā rakṣāṃsi pṛtanāsu jigyuḥ /",
  "GV01rvh1-10u:19468": "RV_10,087.19c anu daha sahamūrān kravyādo mā te hetyā mukṣata daivyāyāḥ //",
  "GV01rvh1-10u:19469": "RV_10,087.20a tvaṃ no agne adharād udaktāt tvam paścād uta rakṣā purastāt /",
  "GV01rvh1-10u:19470": "RV_10,087.20c prati te te ajarāsas tapiṣṭhā aghaśaṃsaṃ śośucato dahantu //",
  "GV01rvh1-10u:19471": "RV_10,087.21a paścāt purastād adharād udaktāt kaviḥ kāvyena pari pāhi rājan /",
  "GV01rvh1-10u:19472": "RV_10,087.21c sakhe sakhāyam ajaro jarimṇe 'gne martāṃ amartyas tvaṃ naḥ //",
  "GV01rvh1-10u:19473": "RV_10,087.22a pari tvāgne puraṃ vayaṃ vipraṃ sahasya dhīmahi /",
  "GV01rvh1-10u:19474": "RV_10,087.22c dhṛṣadvarṇaṃ dive-dive hantāram bhaṅgurāvatām //",
  "GV01rvh1-10u:19475": "RV_10,087.23a viṣeṇa bhaṅgurāvataḥ prati ṣma rakṣaso daha /",
  "GV01rvh1-10u:19476": "RV_10,087.23c agne tigmena śociṣā tapuragrābhir ṛṣṭibhiḥ //",
  "GV01rvh1-10u:19477": "RV_10,087.24a praty agne mithunā daha yātudhānā kimīdinā /",
  "GV01rvh1-10u:19478": "RV_10,087.24c saṃ tvā śiśāmi jāgṛhy adabdhaṃ vipra manmabhiḥ //",
  "GV01rvh1-10u:19479": "RV_10,087.25a praty agne harasā haraḥ śṛṇīhi viśvataḥ prati /",
  "GV01rvh1-10u:19480": "RV_10,087.25c yātudhānasya rakṣaso balaṃ vi ruja vīryam //",
  "GV01rvh1-10u:19481": "RV_10,088.01a haviṣ pāntam ajaraṃ svarvidi divispṛśy āhutaṃ juṣṭam agnau /",
  "GV01rvh1-10u:19482": "RV_10,088.01c tasya bharmaṇe bhuvanāya devā dharmaṇe kaṃ svadhayā paprathanta //",
  "GV01rvh1-10u:19483": "RV_10,088.02a gīrṇam bhuvanaṃ tamasāpagūḷham āviḥ svar abhavaj jāte agnau /",
  "GV01rvh1-10u:19484": "RV_10,088.02c tasya devāḥ pṛthivī dyaur utāpo 'raṇayann oṣadhīḥ sakhye asya //",
  "GV01rvh1-10u:19485": "RV_10,088.03a devebhir nv iṣito yajñiyebhir agniṃ stoṣāṇy ajaram bṛhantam /",
  "GV01rvh1-10u:19486": "RV_10,088.03c yo bhānunā pṛthivīṃ dyām utemām ātatāna rodasī antarikṣam //",
  "GV01rvh1-10u:19487": "RV_10,088.04a yo hotāsīt prathamo devajuṣṭo yaṃ samāñjann ājyenā vṛṇānāḥ /",
  "GV01rvh1-10u:19488": "RV_10,088.04c sa patatrītvaraṃ sthā jagad yac chvātram agnir akṛṇoj jātavedāḥ //",
  "GV01rvh1-10u:19489": "RV_10,088.05a yaj jātavedo bhuvanasya mūrdhann atiṣṭho agne saha rocanena /",
  "GV01rvh1-10u:19490": "RV_10,088.05c taṃ tvāhema matibhir gīrbhir ukthaiḥ sa yajñiyo abhavo rodasiprāḥ //",
  "GV01rvh1-10u:19491": "RV_10,088.06a mūrdhā bhuvo bhavati naktam agnis tataḥ sūryo jāyate prātar udyan /",
  "GV01rvh1-10u:19492": "RV_10,088.06c māyām ū tu yajñiyānām etām apo yat tūrṇiś carati prajānan //",
  "GV01rvh1-10u:19493": "RV_10,088.07a dṛśenyo yo mahinā samiddho 'rocata diviyonir vibhāvā /",
  "GV01rvh1-10u:19494": "RV_10,088.07c tasminn agnau sūktavākena devā havir viśva ājuhavus tanūpāḥ //",
  "GV01rvh1-10u:19495": "RV_10,088.08a sūktavākam prathamam ād id agnim ād id dhavir ajanayanta devāḥ /",
  "GV01rvh1-10u:19496": "RV_10,088.08c sa eṣāṃ yajño abhavat tanūpās taṃ dyaur veda tam pṛthivī tam āpaḥ //",
  "GV01rvh1-10u:19497": "RV_10,088.09a yaṃ devāso 'janayantāgniṃ yasminn ājuhavur bhuvanāni viśvā /",
  "GV01rvh1-10u:19498": "RV_10,088.09c so arciṣā pṛthivīṃ dyām utemām ṛjūyamāno atapan mahitvā //",
  "GV01rvh1-10u:19499": "RV_10,088.10a stomena hi divi devāso agnim ajījanañ chaktibhī rodasiprām /",
  "GV01rvh1-10u:19500": "RV_10,088.10c tam ū akṛṇvan tredhā bhuve kaṃ sa oṣadhīḥ pacati viśvarūpāḥ //",
  "GV01rvh1-10u:19501": "RV_10,088.11a yaded enam adadhur yajñiyāso divi devāḥ sūryam āditeyam /",
  "GV01rvh1-10u:19502": "RV_10,088.11c yadā cariṣṇū mithunāv abhūtām ād it prāpaśyan bhuvanāni viśvā //",
  "GV01rvh1-10u:19503": "RV_10,088.12a viśvasmā agnim bhuvanāya devā vaiśvānaraṃ ketum ahnām akṛṇvan /",
  "GV01rvh1-10u:19504": "RV_10,088.12c ā yas tatānoṣaso vibhātīr apo ūrṇoti tamo arciṣā yan //",
  "GV01rvh1-10u:19505": "RV_10,088.13a vaiśvānaraṃ kavayo yajñiyāso 'gniṃ devā ajanayann ajuryam /",
  "GV01rvh1-10u:19506": "RV_10,088.13c nakṣatram pratnam aminac cariṣṇu yakṣasyādhyakṣaṃ taviṣam bṛhantam //",
  "GV01rvh1-10u:19507": "RV_10,088.14a vaiśvānaraṃ viśvahā dīdivāṃsam mantrair agniṃ kavim acchā vadāmaḥ /",
  "GV01rvh1-10u:19508": "RV_10,088.14c yo mahimnā paribabhūvorvī utāvastād uta devaḥ parastāt //",
  "GV01rvh1-10u:19509": "RV_10,088.15a dve srutī aśṛṇavam pitṝṇām ahaṃ devānām uta martyānām /",
  "GV01rvh1-10u:19510": "RV_10,088.15c tābhyām idaṃ viśvam ejat sam eti yad antarā pitaram mātaraṃ ca //",
  "GV01rvh1-10u:19511": "RV_10,088.16a dve samīcī bibhṛtaś carantaṃ śīrṣato jātam manasā vimṛṣṭam /",
  "GV01rvh1-10u:19512": "RV_10,088.16c sa pratyaṅ viśvā bhuvanāni tasthāv aprayucchan taraṇir bhrājamānaḥ //",
  "GV01rvh1-10u:19513": "RV_10,088.17a yatrā vadete avaraḥ paraś ca yajñanyoḥ kataro nau vi veda /",
  "GV01rvh1-10u:19514": "RV_10,088.17c ā śekur it sadhamādaṃ sakhāyo nakṣanta yajñaṃ ka idaṃ vi vocat //",
  "GV01rvh1-10u:19515": "RV_10,088.18a katy agnayaḥ kati sūryāsaḥ katy uṣāsaḥ katy u svid āpaḥ /",
  "GV01rvh1-10u:19516": "RV_10,088.18c nopaspijaṃ vaḥ pitaro vadāmi pṛcchāmi vaḥ kavayo vidmane kam //",
  "GV01rvh1-10u:19517": "RV_10,088.19a yāvanmātram uṣaso na pratīkaṃ suparṇyo vasate mātariśvaḥ /",
  "GV01rvh1-10u:19518": "RV_10,088.19c tāvad dadhāty upa yajñam āyan brāhmaṇo hotur avaro niṣīdan //",
  "GV01rvh1-10u:19519": "RV_10,089.01a indraṃ stavā nṛtamaṃ yasya mahnā vibabādhe rocanā vi jmo antān /",
  "GV01rvh1-10u:19520": "RV_10,089.01c ā yaḥ paprau carṣaṇīdhṛd varobhiḥ pra sindhubhyo riricāno mahitvā //",
  "GV01rvh1-10u:19521": "RV_10,089.02a sa sūryaḥ pary urū varāṃsy endro vavṛtyād rathyeva cakrā /",
  "GV01rvh1-10u:19522": "RV_10,089.02c atiṣṭhantam apasyaṃ na sargaṃ kṛṣṇā tamāṃsi tviṣyā jaghāna //",
  "GV01rvh1-10u:19523": "RV_10,089.03a samānam asmā anapāvṛd arca kṣmayā divo asamam brahma navyam /",
  "GV01rvh1-10u:19524": "RV_10,089.03c vi yaḥ pṛṣṭheva janimāny arya indraś cikāya na sakhāyam īṣe //",
  "GV01rvh1-10u:19525": "RV_10,089.04a indrāya giro aniśitasargā apaḥ prerayaṃ sagarasya budhnāt /",
  "GV01rvh1-10u:19526": "RV_10,089.04c yo akṣeṇeva cakriyā śacībhir viṣvak tastambha pṛthivīm uta dyām //",
  "GV01rvh1-10u:19527": "RV_10,089.05a āpāntamanyus tṛpalaprabharmā dhuniḥ śimīvāñ charumāṃ ṛjīṣī /",
  "GV01rvh1-10u:19528": "RV_10,089.05c somo viśvāny atasā vanāni nārvāg indram pratimānāni debhuḥ //",
  "GV01rvh1-10u:19529": "RV_10,089.06a na yasya dyāvāpṛthivī na dhanva nāntarikṣaṃ nādrayaḥ somo akṣāḥ /",
  "GV01rvh1-10u:19530": "RV_10,089.06c yad asya manyur adhinīyamānaḥ śṛṇāti vīḷu rujati sthirāṇi //",
  "GV01rvh1-10u:19531": "RV_10,089.07a jaghāna vṛtraṃ svadhitir vaneva ruroja puro aradan na sindhūn /",
  "GV01rvh1-10u:19532": "RV_10,089.07c bibheda giriṃ navam in na kumbham ā gā indro akṛṇuta svayugbhiḥ //",
  "GV01rvh1-10u:19533": "RV_10,089.08a tvaṃ ha tyad ṛṇayā indra dhīro 'sir na parva vṛjinā śṛṇāsi /",
  "GV01rvh1-10u:19534": "RV_10,089.08c pra ye mitrasya varuṇasya dhāma yujaṃ na janā minanti mitram //",
  "GV01rvh1-10u:19535": "RV_10,089.09a pra ye mitram prāryamaṇaṃ durevāḥ pra saṃgiraḥ pra varuṇam minanti /",
  "GV01rvh1-10u:19536": "RV_10,089.09c ny amitreṣu vadham indra tumraṃ vṛṣan vṛṣāṇam aruṣaṃ śiśīhi //",
  "GV01rvh1-10u:19537": "RV_10,089.10a indro diva indra īśe pṛthivyā indro apām indra it parvatānām /",
  "GV01rvh1-10u:19538": "RV_10,089.10c indro vṛdhām indra in medhirāṇām indraḥ kṣeme yoge havya indraḥ //",
  "GV01rvh1-10u:19539": "RV_10,089.11a prāktubhya indraḥ pra vṛdho ahabhyaḥ prāntarikṣāt pra samudrasya dhāseḥ /",
  "GV01rvh1-10u:19540": "RV_10,089.11c pra vātasya prathasaḥ pra jmo antāt pra sindhubhyo ririce pra kṣitibhyaḥ //",
  "GV01rvh1-10u:19541": "RV_10,089.12a pra śośucatyā uṣaso na ketur asinvā te vartatām indra hetiḥ /",
  "GV01rvh1-10u:19542": "RV_10,089.12c aśmeva vidhya diva ā sṛjānas tapiṣṭhena heṣasā droghamitrān //",
  "GV01rvh1-10u:19543": "RV_10,089.13a anv aha māsā anv id vanāny anv oṣadhīr anu parvatāsaḥ /",
  "GV01rvh1-10u:19544": "RV_10,089.13c anv indraṃ rodasī vāvaśāne anv āpo ajihata jāyamānam //",
  "GV01rvh1-10u:19545": "RV_10,089.14a karhi svit sā ta indra cetyāsad aghasya yad bhinado rakṣa eṣat /",
  "GV01rvh1-10u:19546": "RV_10,089.14c mitrakruvo yac chasane na gāvaḥ pṛthivyā āpṛg amuyā śayante //",
  "GV01rvh1-10u:19547": "RV_10,089.15a śatrūyanto abhi ye nas tatasre mahi vrādhanta ogaṇāsa indra /",
  "GV01rvh1-10u:19548": "RV_10,089.15c andhenāmitrās tamasā sacantāṃ sujyotiṣo aktavas tāṃ abhi ṣyuḥ //",
  "GV01rvh1-10u:19549": "RV_10,089.16a purūṇi hi tvā savanā janānām brahmāṇi mandan gṛṇatām ṛṣīṇām /",
  "GV01rvh1-10u:19550": "RV_10,089.16c imām āghoṣann avasā sahūtiṃ tiro viśvāṃ arcato yāhy arvāṅ //",
  "GV01rvh1-10u:19551": "RV_10,089.17a evā te vayam indra bhuñjatīnāṃ vidyāma sumatīnāṃ navānām /",
  "GV01rvh1-10u:19552": "RV_10,089.17c vidyāma vastor avasā gṛṇanto viśvāmitrā uta ta indra nūnam //",
  "GV01rvh1-10u:19553": "RV_10,089.18a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:19554": "RV_10,089.18c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:19555": "RV_10,090.01a sahasraśīrṣā puruṣaḥ sahasrākṣaḥ sahasrapāt /",
  "GV01rvh1-10u:19556": "RV_10,090.01c sa bhūmiṃ viśvato vṛtvāty atiṣṭhad daśāṅgulam //",
  "GV01rvh1-10u:19557": "RV_10,090.02a puruṣa evedaṃ sarvaṃ yad bhūtaṃ yac ca bhavyam /",
  "GV01rvh1-10u:19558": "RV_10,090.02c utāmṛtatvasyeśāno yad annenātirohati //",
  "GV01rvh1-10u:19559": "RV_10,090.03a etāvān asya mahimāto jyāyāṃś ca pūruṣaḥ /",
  "GV01rvh1-10u:19560": "RV_10,090.03c pādo 'sya viśvā bhūtāni tripād asyāmṛtaṃ divi //",
  "GV01rvh1-10u:19561": "RV_10,090.04a tripād ūrdhva ud ait puruṣaḥ pādo 'syehābhavat punaḥ /",
  "GV01rvh1-10u:19562": "RV_10,090.04c tato viṣvaṅ vy akrāmat sāśanānaśane abhi //",
  "GV01rvh1-10u:19563": "RV_10,090.05a tasmād virāḷ ajāyata virājo adhi pūruṣaḥ /",
  "GV01rvh1-10u:19564": "RV_10,090.05c sa jāto aty aricyata paścād bhūmim atho puraḥ //",
  "GV01rvh1-10u:19565": "RV_10,090.06a yat puruṣeṇa haviṣā devā yajñam atanvata /",
  "GV01rvh1-10u:19566": "RV_10,090.06c vasanto asyāsīd ājyaṃ grīṣma idhmaḥ śarad dhaviḥ //",
  "GV01rvh1-10u:19567": "RV_10,090.07a taṃ yajñam barhiṣi praukṣan puruṣaṃ jātam agrataḥ /",
  "GV01rvh1-10u:19568": "RV_10,090.07c tena devā ayajanta sādhyā ṛṣayaś ca ye //",
  "GV01rvh1-10u:19569": "RV_10,090.08a tasmād yajñāt sarvahutaḥ sambhṛtam pṛṣadājyam /",
  "GV01rvh1-10u:19570": "RV_10,090.08c paśūn tāṃś cakre vāyavyān āraṇyān grāmyāś ca ye //",
  "GV01rvh1-10u:19571": "RV_10,090.09a tasmād yajñāt sarvahuta ṛcaḥ sāmāni jajñire /",
  "GV01rvh1-10u:19572": "RV_10,090.09c chandāṃsi jajñire tasmād yajus tasmād ajāyata //",
  "GV01rvh1-10u:19573": "RV_10,090.10a tasmād aśvā ajāyanta ye ke cobhayādataḥ /",
  "GV01rvh1-10u:19574": "RV_10,090.10c gāvo ha jajñire tasmāt tasmāj jātā ajāvayaḥ //",
  "GV01rvh1-10u:19575": "RV_10,090.11a yat puruṣaṃ vy adadhuḥ katidhā vy akalpayan /",
  "GV01rvh1-10u:19576": "RV_10,090.11c mukhaṃ kim asya kau bāhū kā ūrū pādā ucyete //",
  "GV01rvh1-10u:19577": "RV_10,090.12a brāhmaṇo 'sya mukham āsīd bāhū rājanyaḥ kṛtaḥ /",
  "GV01rvh1-10u:19578": "RV_10,090.12c ūrū tad asya yad vaiśyaḥ padbhyāṃ śūdro ajāyata //",
  "GV01rvh1-10u:19579": "RV_10,090.13a candramā manaso jātaś cakṣoḥ sūryo ajāyata /",
  "GV01rvh1-10u:19580": "RV_10,090.13c mukhād indraś cāgniś ca prāṇād vāyur ajāyata //",
  "GV01rvh1-10u:19581": "RV_10,090.14a nābhyā āsīd antarikṣaṃ śīrṣṇo dyauḥ sam avartata /",
  "GV01rvh1-10u:19582": "RV_10,090.14c padbhyām bhūmir diśaḥ śrotrāt tathā lokāṃ akalpayan //",
  "GV01rvh1-10u:19583": "RV_10,090.15a saptāsyāsan paridhayas triḥ sapta samidhaḥ kṛtāḥ /",
  "GV01rvh1-10u:19584": "RV_10,090.15c devā yad yajñaṃ tanvānā abadhnan puruṣam paśum //",
  "GV01rvh1-10u:19585": "RV_10,090.16a yajñena yajñam ayajanta devās tāni dharmāṇi prathamāny āsan /",
  "GV01rvh1-10u:19586": "RV_10,090.16c te ha nākam mahimānaḥ sacanta yatra pūrve sādhyāḥ santi devāḥ //",
  "GV01rvh1-10u:19587": "RV_10,091.01a saṃ jāgṛvadbhir jaramāṇa idhyate dame damūnā iṣayann iḷas pade /",
  "GV01rvh1-10u:19588": "RV_10,091.01c viśvasya hotā haviṣo vareṇyo vibhur vibhāvā suṣakhā sakhīyate //",
  "GV01rvh1-10u:19589": "RV_10,091.02a sa darśataśrīr atithir gṛhe-gṛhe vane-vane śiśriye takvavīr iva /",
  "GV01rvh1-10u:19590": "RV_10,091.02c janaṃ-janaṃ janyo nāti manyate viśa ā kṣeti viśyo viśaṃ-viśam //",
  "GV01rvh1-10u:19591": "RV_10,091.03a sudakṣo dakṣaiḥ kratunāsi sukratur agne kaviḥ kāvyenāsi viśvavit /",
  "GV01rvh1-10u:19592": "RV_10,091.03c vasur vasūnāṃ kṣayasi tvam eka id dyāvā ca yāni pṛthivī ca puṣyataḥ //",
  "GV01rvh1-10u:19593": "RV_10,091.04a prajānann agne tava yonim ṛtviyam iḷāyās pade ghṛtavantam āsadaḥ /",
  "GV01rvh1-10u:19594": "RV_10,091.04c ā te cikitra uṣasām ivetayo 'repasaḥ sūryasyeva raśmayaḥ //",
  "GV01rvh1-10u:19595": "RV_10,091.05a tava śriyo varṣyasyeva vidyutaś citrāś cikitra uṣasāṃ na ketavaḥ /",
  "GV01rvh1-10u:19596": "RV_10,091.05c yad oṣadhīr abhisṛṣṭo vanāni ca pari svayaṃ cinuṣe annam āsye //",
  "GV01rvh1-10u:19597": "RV_10,091.06a tam oṣadhīr dadhire garbham ṛtviyaṃ tam āpo agniṃ janayanta mātaraḥ /",
  "GV01rvh1-10u:19598": "RV_10,091.06c tam it samānaṃ vaninaś ca vīrudho 'ntarvatīś ca suvate ca viśvahā //",
  "GV01rvh1-10u:19599": "RV_10,091.07a vātopadhūta iṣito vaśāṃ anu tṛṣu yad annā veviṣad vitiṣṭhase /",
  "GV01rvh1-10u:19600": "RV_10,091.07c ā te yatante rathyo yathā pṛthak chardhāṃsy agne ajarāṇi dhakṣataḥ //",
  "GV01rvh1-10u:19601": "RV_10,091.08a medhākāraṃ vidathasya prasādhanam agniṃ hotāram paribhūtamam matim /",
  "GV01rvh1-10u:19602": "RV_10,091.08c tam id arbhe haviṣy ā samānam it tam in mahe vṛṇate nānyaṃ tvat //",
  "GV01rvh1-10u:19603": "RV_10,091.09a tvām id atra vṛṇate tvāyavo hotāram agne vidatheṣu vedhasaḥ /",
  "GV01rvh1-10u:19604": "RV_10,091.09c yad devayanto dadhati prayāṃsi te haviṣmanto manavo vṛktabarhiṣaḥ //",
  "GV01rvh1-10u:19605": "RV_10,091.10a tavāgne hotraṃ tava potram ṛtviyaṃ tava neṣṭraṃ tvam agnid ṛtāyataḥ /",
  "GV01rvh1-10u:19606": "RV_10,091.10c tava praśāstraṃ tvam adhvarīyasi brahmā cāsi gṛhapatiś ca no dame //",
  "GV01rvh1-10u:19607": "RV_10,091.11a yas tubhyam agne amṛtāya martyaḥ samidhā dāśad uta vā haviṣkṛti /",
  "GV01rvh1-10u:19608": "RV_10,091.11c tasya hotā bhavasi yāsi dūtyam upa brūṣe yajasy adhvarīyasi //",
  "GV01rvh1-10u:19609": "RV_10,091.12a imā asmai matayo vāco asmad āṃ ṛco giraḥ suṣṭutayaḥ sam agmata /",
  "GV01rvh1-10u:19610": "RV_10,091.12c vasūyavo vasave jātavedase vṛddhāsu cid vardhano yāsu cākanat //",
  "GV01rvh1-10u:19611": "RV_10,091.13a imām pratnāya suṣṭutiṃ navīyasīṃ voceyam asmā uśate śṛṇotu naḥ /",
  "GV01rvh1-10u:19612": "RV_10,091.13c bhūyā antarā hṛdy asya nispṛśe jāyeva patya uśatī suvāsāḥ //",
  "GV01rvh1-10u:19613": "RV_10,091.14a yasminn aśvāsa ṛṣabhāsa ukṣaṇo vaśā meṣā avasṛṣṭāsa āhutāḥ /",
  "GV01rvh1-10u:19614": "RV_10,091.14c kīlālape somapṛṣṭhāya vedhase hṛdā matiṃ janaye cārum agnaye //",
  "GV01rvh1-10u:19615": "RV_10,091.15a ahāvy agne havir āsye te srucīva ghṛtaṃ camvīva somaḥ /",
  "GV01rvh1-10u:19616": "RV_10,091.15c vājasaniṃ rayim asme suvīram praśastaṃ dhehi yaśasam bṛhantam //",
  "GV01rvh1-10u:19617": "RV_10,092.01a yajñasya vo rathyaṃ viśpatiṃ viśāṃ hotāram aktor atithiṃ vibhāvasum /",
  "GV01rvh1-10u:19618": "RV_10,092.01c śocañ chuṣkāsu hariṇīṣu jarbhurad vṛṣā ketur yajato dyām aśāyata //",
  "GV01rvh1-10u:19619": "RV_10,092.02a imam añjaspām ubhaye akṛṇvata dharmāṇam agniṃ vidathasya sādhanam /",
  "GV01rvh1-10u:19620": "RV_10,092.02c aktuṃ na yahvam uṣasaḥ purohitaṃ tanūnapātam aruṣasya niṃsate //",
  "GV01rvh1-10u:19621": "RV_10,092.03a baḷ asya nīthā vi paṇeś ca manmahe vayā asya prahutā āsur attave /",
  "GV01rvh1-10u:19622": "RV_10,092.03c yadā ghorāso amṛtatvam āśatād ij janasya daivyasya carkiran //",
  "GV01rvh1-10u:19623": "RV_10,092.04a ṛtasya hi prasitir dyaur uru vyaco namo mahy aramatiḥ panīyasī /",
  "GV01rvh1-10u:19624": "RV_10,092.04c indro mitro varuṇaḥ saṃ cikitrire 'tho bhagaḥ savitā pūtadakṣasaḥ //",
  "GV01rvh1-10u:19625": "RV_10,092.05a pra rudreṇa yayinā yanti sindhavas tiro mahīm aramatiṃ dadhanvire /",
  "GV01rvh1-10u:19626": "RV_10,092.05c yebhiḥ parijmā pariyann uru jrayo vi roruvaj jaṭhare viśvam ukṣate //",
  "GV01rvh1-10u:19627": "RV_10,092.06a krāṇā rudrā maruto viśvakṛṣṭayo divaḥ śyenāso asurasya nīḷayaḥ /",
  "GV01rvh1-10u:19628": "RV_10,092.06c tebhiś caṣṭe varuṇo mitro aryamendro devebhir arvaśebhir arvaśaḥ //",
  "GV01rvh1-10u:19629": "RV_10,092.07a indre bhujaṃ śaśamānāsa āśata sūro dṛśīke vṛṣaṇaś ca pauṃsye /",
  "GV01rvh1-10u:19630": "RV_10,092.07c pra ye nv asyārhaṇā tatakṣire yujaṃ vajraṃ nṛṣadaneṣu kāravaḥ //",
  "GV01rvh1-10u:19631": "RV_10,092.08a sūraś cid ā harito asya rīramad indrād ā kaś cid bhayate tavīyasaḥ /",
  "GV01rvh1-10u:19632": "RV_10,092.08c bhīmasya vṛṣṇo jaṭharād abhiśvaso dive-dive sahuri stann abādhitaḥ //",
  "GV01rvh1-10u:19633": "RV_10,092.09a stomaṃ vo adya rudrāya śikvase kṣayadvīrāya namasā didiṣṭana /",
  "GV01rvh1-10u:19634": "RV_10,092.09c yebhiḥ śivaḥ svavāṃ evayāvabhir divaḥ siṣakti svayaśā nikāmabhiḥ //",
  "GV01rvh1-10u:19635": "RV_10,092.10a te hi prajāyā abharanta vi śravo bṛhaspatir vṛṣabhaḥ somajāmayaḥ /",
  "GV01rvh1-10u:19636": "RV_10,092.10c yajñair atharvā prathamo vi dhārayad devā dakṣair bhṛgavaḥ saṃ cikitrire //",
  "GV01rvh1-10u:19637": "RV_10,092.11a te hi dyāvāpṛthivī bhūriretasā narāśaṃsaś caturaṅgo yamo 'ditiḥ /",
  "GV01rvh1-10u:19638": "RV_10,092.11c devas tvaṣṭā draviṇodā ṛbhukṣaṇaḥ pra rodasī maruto viṣṇur arhire //",
  "GV01rvh1-10u:19639": "RV_10,092.12a uta sya na uśijām urviyā kavir ahiḥ śṛṇotu budhnyo havīmani /",
  "GV01rvh1-10u:19640": "RV_10,092.12c sūryāmāsā vicarantā divikṣitā dhiyā śamīnahuṣī asya bodhatam //",
  "GV01rvh1-10u:19641": "RV_10,092.13a pra naḥ pūṣā carathaṃ viśvadevyo 'pāṃ napād avatu vāyur iṣṭaye /",
  "GV01rvh1-10u:19642": "RV_10,092.13c ātmānaṃ vasyo abhi vātam arcata tad aśvinā suhavā yāmani śrutam //",
  "GV01rvh1-10u:19643": "RV_10,092.14a viśām āsām abhayānām adhikṣitaṃ gīrbhir u svayaśasaṃ gṛṇīmasi /",
  "GV01rvh1-10u:19644": "RV_10,092.14c gnābhir viśvābhir aditim anarvaṇam aktor yuvānaṃ nṛmaṇā adhā patim //",
  "GV01rvh1-10u:19645": "RV_10,092.15a rebhad atra januṣā pūrvo aṅgirā grāvāṇa ūrdhvā abhi cakṣur adhvaram /",
  "GV01rvh1-10u:19646": "RV_10,092.15c yebhir vihāyā abhavad vicakṣaṇaḥ pāthaḥ sumekaṃ svadhitir vananvati //",
  "GV01rvh1-10u:19647": "RV_10,093.01a mahi dyāvāpṛthivī bhūtam urvī nārī yahvī na rodasī sadaṃ naḥ /",
  "GV01rvh1-10u:19648": "RV_10,093.01c tebhir naḥ pātaṃ sahyasa ebhir naḥ pātaṃ śūṣaṇi //",
  "GV01rvh1-10u:19649": "RV_10,093.02a yajñe-yajñe sa martyo devān saparyati /",
  "GV01rvh1-10u:19650": "RV_10,093.02c yaḥ sumnair dīrghaśruttama āvivāsaty enān //",
  "GV01rvh1-10u:19651": "RV_10,093.03a viśveṣām irajyavo devānāṃ vār mahaḥ /",
  "GV01rvh1-10u:19652": "RV_10,093.03c viśve hi viśvamahaso viśve yajñeṣu yajñiyāḥ //",
  "GV01rvh1-10u:19653": "RV_10,093.04a te ghā rājāno amṛtasya mandrā aryamā mitro varuṇaḥ parijmā /",
  "GV01rvh1-10u:19654": "RV_10,093.04c kad rudro nṛṇāṃ stuto marutaḥ pūṣaṇo bhagaḥ //",
  "GV01rvh1-10u:19655": "RV_10,093.05a uta no naktam apāṃ vṛṣaṇvasū sūryāmāsā sadanāya sadhanyā /",
  "GV01rvh1-10u:19656": "RV_10,093.05c sacā yat sādy eṣām ahir budhneṣu budhnyaḥ //",
  "GV01rvh1-10u:19657": "RV_10,093.06a uta no devāv aśvinā śubhas patī dhāmabhir mitrāvaruṇā uruṣyatām /",
  "GV01rvh1-10u:19658": "RV_10,093.06c mahaḥ sa rāya eṣate 'ti dhanveva duritā //",
  "GV01rvh1-10u:19659": "RV_10,093.07a uta no rudrā cin mṛḷatām aśvinā viśve devāso rathaspatir bhagaḥ /",
  "GV01rvh1-10u:19660": "RV_10,093.07c ṛbhur vāja ṛbhukṣaṇaḥ parijmā viśvavedasaḥ //",
  "GV01rvh1-10u:19661": "RV_10,093.08a ṛbhur ṛbhukṣā ṛbhur vidhato mada ā te harī jūjuvānasya vājinā /",
  "GV01rvh1-10u:19662": "RV_10,093.08c duṣṭaraṃ yasya sāma cid ṛdhag yajño na mānuṣaḥ //",
  "GV01rvh1-10u:19663": "RV_10,093.09a kṛdhī no ahrayo deva savitaḥ sa ca stuṣe maghonām /",
  "GV01rvh1-10u:19664": "RV_10,093.09c saho na indro vahnibhir ny eṣāṃ carṣaṇīnāṃ cakraṃ raśmiṃ na yoyuve //",
  "GV01rvh1-10u:19665": "RV_10,093.10a aiṣu dyāvāpṛthivī dhātam mahad asme vīreṣu viśvacarṣaṇi śravaḥ /",
  "GV01rvh1-10u:19666": "RV_10,093.10c pṛkṣaṃ vājasya sātaye pṛkṣaṃ rāyota turvaṇe //",
  "GV01rvh1-10u:19667": "RV_10,093.11a etaṃ śaṃsam indrāsmayuṣ ṭvaṃ kūcit santaṃ sahasāvann abhiṣṭaye /",
  "GV01rvh1-10u:19668": "RV_10,093.11c sadā pāhy abhiṣṭaye medatāṃ vedatā vaso //",
  "GV01rvh1-10u:19669": "RV_10,093.12a etam me stomaṃ tanā na sūrye dyutadyāmānaṃ vāvṛdhanta nṛṇām /",
  "GV01rvh1-10u:19670": "RV_10,093.12c saṃvananaṃ nāśvyaṃ taṣṭevānapacyutam //",
  "GV01rvh1-10u:19671": "RV_10,093.13a vāvarta yeṣāṃ rāyā yuktaiṣāṃ hiraṇyayī /",
  "GV01rvh1-10u:19672": "RV_10,093.13c nemadhitā na pauṃsyā vṛtheva viṣṭāntā //",
  "GV01rvh1-10u:19673": "RV_10,093.14a pra tad duḥśīme pṛthavāne vene pra rāme vocam asure maghavatsu /",
  "GV01rvh1-10u:19674": "RV_10,093.14c ye yuktvāya pañca śatāsmayu pathā viśrāvy eṣām //",
  "GV01rvh1-10u:19675": "RV_10,093.15a adhīn nv atra saptatiṃ ca sapta ca /",
  "GV01rvh1-10u:19676": "RV_10,093.15b sadyo didiṣṭa tānvaḥ sadyo didiṣṭa pārthyaḥ sadyo didiṣṭa māyavaḥ //",
  "GV01rvh1-10u:19677": "RV_10,094.01a praite vadantu pra vayaṃ vadāma grāvabhyo vācaṃ vadatā vadadbhyaḥ /",
  "GV01rvh1-10u:19678": "RV_10,094.01c yad adrayaḥ parvatāḥ sākam āśavaḥ ślokaṃ ghoṣam bharathendrāya sominaḥ //",
  "GV01rvh1-10u:19679": "RV_10,094.02a ete vadanti śatavat sahasravad abhi krandanti haritebhir āsabhiḥ /",
  "GV01rvh1-10u:19680": "RV_10,094.02c viṣṭvī grāvāṇaḥ sukṛtaḥ sukṛtyayā hotuś cit pūrve haviradyam āśata //",
  "GV01rvh1-10u:19681": "RV_10,094.03a ete vadanty avidann anā madhu ny ūṅkhayante adhi pakva āmiṣi /",
  "GV01rvh1-10u:19682": "RV_10,094.03c vṛkṣasya śākhām aruṇasya bapsatas te sūbharvā vṛṣabhāḥ prem arāviṣuḥ //",
  "GV01rvh1-10u:19683": "RV_10,094.04a bṛhad vadanti madireṇa mandinendraṃ krośanto 'vidann anā madhu /",
  "GV01rvh1-10u:19684": "RV_10,094.04c saṃrabhyā dhīrāḥ svasṛbhir anartiṣur āghoṣayantaḥ pṛthivīm upabdibhiḥ //",
  "GV01rvh1-10u:19685": "RV_10,094.05a suparṇā vācam akratopa dyavy ākhare kṛṣṇā iṣirā anartiṣuḥ /",
  "GV01rvh1-10u:19686": "RV_10,094.05c nyaṅ ni yanty uparasya niṣkṛtam purū reto dadhire sūryaśvitaḥ //",
  "GV01rvh1-10u:19687": "RV_10,094.06a ugrā iva pravahantaḥ samāyamuḥ sākaṃ yuktā vṛṣaṇo bibhrato dhuraḥ /",
  "GV01rvh1-10u:19688": "RV_10,094.06c yac chvasanto jagrasānā arāviṣuḥ śṛṇva eṣām prothatho arvatām iva //",
  "GV01rvh1-10u:19689": "RV_10,094.07a daśāvanibhyo daśakakṣyebhyo daśayoktrebhyo daśayojanebhyaḥ /",
  "GV01rvh1-10u:19690": "RV_10,094.07c daśābhīśubhyo arcatājarebhyo daśa dhuro daśa yuktā vahadbhyaḥ //",
  "GV01rvh1-10u:19691": "RV_10,094.08a te adrayo daśayantrāsa āśavas teṣām ādhānam pary eti haryatam /",
  "GV01rvh1-10u:19692": "RV_10,094.08c ta ū sutasya somyasyāndhaso 'ṃśoḥ pīyūṣam prathamasya bhejire //",
  "GV01rvh1-10u:19693": "RV_10,094.09a te somādo harī indrasya niṃsate 'ṃśuṃ duhanto adhy āsate gavi /",
  "GV01rvh1-10u:19694": "RV_10,094.09c tebhir dugdham papivān somyam madhv indro vardhate prathate vṛṣāyate //",
  "GV01rvh1-10u:19695": "RV_10,094.10a vṛṣā vo aṃśur na kilā riṣāthaneḷāvantaḥ sadam it sthanāśitāḥ /",
  "GV01rvh1-10u:19696": "RV_10,094.10c raivatyeva mahasā cārava sthana yasya grāvāṇo ajuṣadhvam adhvaram //",
  "GV01rvh1-10u:19697": "RV_10,094.11a tṛdilā atṛdilāso adrayo 'śramaṇā aśṛthitā amṛtyavaḥ /",
  "GV01rvh1-10u:19698": "RV_10,094.11c anāturā ajarā sthāmaviṣṇavaḥ supīvaso atṛṣitā atṛṣṇajaḥ //",
  "GV01rvh1-10u:19699": "RV_10,094.12a dhruvā eva vaḥ pitaro yuge-yuge kṣemakāmāsaḥ sadaso na yuñjate /",
  "GV01rvh1-10u:19700": "RV_10,094.12c ajuryāso hariṣāco haridrava ā dyāṃ raveṇa pṛthivīm aśuśravuḥ //",
  "GV01rvh1-10u:19701": "RV_10,094.13a tad id vadanty adrayo vimocane yāmann añjaspā iva ghed upabdibhiḥ /",
  "GV01rvh1-10u:19702": "RV_10,094.13c vapanto bījam iva dhānyākṛtaḥ pṛñcanti somaṃ na minanti bapsataḥ //",
  "GV01rvh1-10u:19703": "RV_10,094.14a sute adhvare adhi vācam akratā krīḷayo na mātaraṃ tudantaḥ /",
  "GV01rvh1-10u:19704": "RV_10,094.14c vi ṣū muñcā suṣuvuṣo manīṣāṃ vi vartantām adrayaś cāyamānāḥ //",
  "GV01rvh1-10u:19705": "RV_10,095.01a haye jāye manasā tiṣṭha ghore vacāṃsi miśrā kṛṇavāvahai nu /",
  "GV01rvh1-10u:19706": "RV_10,095.01c na nau mantrā anuditāsa ete mayas karan paratare canāhan //",
  "GV01rvh1-10u:19707": "RV_10,095.02a kim etā vācā kṛṇavā tavāham prākramiṣam uṣasām agriyeva /",
  "GV01rvh1-10u:19708": "RV_10,095.02c purūravaḥ punar astam parehi durāpanā vāta ivāham asmi //",
  "GV01rvh1-10u:19709": "RV_10,095.03a iṣur na śriya iṣudher asanā goṣāḥ śatasā na raṃhiḥ /",
  "GV01rvh1-10u:19710": "RV_10,095.03c avīre kratau vi davidyutan norā na māyuṃ citayanta dhunayaḥ //",
  "GV01rvh1-10u:19711": "RV_10,095.04a sā vasu dadhatī śvaśurāya vaya uṣo yadi vaṣṭy antigṛhāt /",
  "GV01rvh1-10u:19712": "RV_10,095.04c astaṃ nanakṣe yasmiñ cākan divā naktaṃ śnathitā vaitasena //",
  "GV01rvh1-10u:19713": "RV_10,095.05a triḥ sma māhnaḥ śnathayo vaitasenota sma me 'vyatyai pṛṇāsi /",
  "GV01rvh1-10u:19714": "RV_10,095.05c purūravo 'nu te ketam āyaṃ rājā me vīra tanvas tad āsīḥ //",
  "GV01rvh1-10u:19715": "RV_10,095.06a yā sujūrṇiḥ śreṇiḥ sumnaāpir hradecakṣur na granthinī caraṇyuḥ /",
  "GV01rvh1-10u:19716": "RV_10,095.06c tā añjayo 'ruṇayo na sasruḥ śriye gāvo na dhenavo 'navanta //",
  "GV01rvh1-10u:19717": "RV_10,095.07a sam asmiñ jāyamāna āsata gnā utem avardhan nadyaḥ svagūrtāḥ /",
  "GV01rvh1-10u:19718": "RV_10,095.07c mahe yat tvā purūravo raṇāyāvardhayan dasyuhatyāya devāḥ //",
  "GV01rvh1-10u:19719": "RV_10,095.08a sacā yad āsu jahatīṣv atkam amānuṣīṣu mānuṣo niṣeve /",
  "GV01rvh1-10u:19720": "RV_10,095.08c apa sma mat tarasantī na bhujyus tā atrasan rathaspṛśo nāśvāḥ //",
  "GV01rvh1-10u:19721": "RV_10,095.09a yad āsu marto amṛtāsu nispṛk saṃ kṣoṇībhiḥ kratubhir na pṛṅkte /",
  "GV01rvh1-10u:19722": "RV_10,095.09c tā ātayo na tanvaḥ śumbhata svā aśvāso na krīḷayo dandaśānāḥ //",
  "GV01rvh1-10u:19723": "RV_10,095.10a vidyun na yā patantī davidyod bharantī me apyā kāmyāni /",
  "GV01rvh1-10u:19724": "RV_10,095.10c janiṣṭo apo naryaḥ sujātaḥ prorvaśī tirata dīrgham āyuḥ //",
  "GV01rvh1-10u:19725": "RV_10,095.11a jajñiṣa itthā gopīthyāya hi dadhātha tat purūravo ma ojaḥ /",
  "GV01rvh1-10u:19726": "RV_10,095.11c aśāsaṃ tvā viduṣī sasminn ahan na ma āśṛṇoḥ kim abhug vadāsi //",
  "GV01rvh1-10u:19727": "RV_10,095.12a kadā sūnuḥ pitaraṃ jāta icchāc cakran nāśru vartayad vijānan /",
  "GV01rvh1-10u:19728": "RV_10,095.12c ko dampatī samanasā vi yūyod adha yad agniḥ śvaśureṣu dīdayat //",
  "GV01rvh1-10u:19729": "RV_10,095.13a prati bravāṇi vartayate aśru cakran na krandad ādhye śivāyai /",
  "GV01rvh1-10u:19730": "RV_10,095.13c pra tat te hinavā yat te asme parehy astaṃ nahi mūra māpaḥ //",
  "GV01rvh1-10u:19731": "RV_10,095.14a sudevo adya prapated anāvṛt parāvatam paramāṃ gantavā u /",
  "GV01rvh1-10u:19732": "RV_10,095.14c adhā śayīta nirṛter upasthe 'dhainaṃ vṛkā rabhasāso adyuḥ //",
  "GV01rvh1-10u:19733": "RV_10,095.15a purūravo mā mṛthā mā pra papto mā tvā vṛkāso aśivāsa u kṣan /",
  "GV01rvh1-10u:19734": "RV_10,095.15c na vai straiṇāni sakhyāni santi sālāvṛkāṇāṃ hṛdayāny etā //",
  "GV01rvh1-10u:19735": "RV_10,095.16a yad virūpācaram martyeṣv avasaṃ rātrīḥ śaradaś catasraḥ /",
  "GV01rvh1-10u:19736": "RV_10,095.16c ghṛtasya stokaṃ sakṛd ahna āśnāṃ tād evedaṃ tātṛpāṇā carāmi //",
  "GV01rvh1-10u:19737": "RV_10,095.17a antarikṣaprāṃ rajaso vimānīm upa śikṣāmy urvaśīṃ vasiṣṭhaḥ /",
  "GV01rvh1-10u:19738": "RV_10,095.17c upa tvā rātiḥ sukṛtasya tiṣṭhān ni vartasva hṛdayaṃ tapyate me //",
  "GV01rvh1-10u:19739": "RV_10,095.18a iti tvā devā ima āhur aiḷa yathem etad bhavasi mṛtyubandhuḥ /",
  "GV01rvh1-10u:19740": "RV_10,095.18c prajā te devān haviṣā yajāti svarga u tvam api mādayāse //",
  "GV01rvh1-10u:19741": "RV_10,096.01a pra te mahe vidathe śaṃsiṣaṃ harī pra te vanve vanuṣo haryatam madam /",
  "GV01rvh1-10u:19742": "RV_10,096.01c ghṛtaṃ na yo haribhiś cāru secata ā tvā viśantu harivarpasaṃ giraḥ //",
  "GV01rvh1-10u:19743": "RV_10,096.02a hariṃ hi yonim abhi ye samasvaran hinvanto harī divyaṃ yathā sadaḥ /",
  "GV01rvh1-10u:19744": "RV_10,096.02c ā yam pṛṇanti haribhir na dhenava indrāya śūṣaṃ harivantam arcata //",
  "GV01rvh1-10u:19745": "RV_10,096.03a so asya vajro harito ya āyaso harir nikāmo harir ā gabhastyoḥ /",
  "GV01rvh1-10u:19746": "RV_10,096.03c dyumnī suśipro harimanyusāyaka indre ni rūpā haritā mimikṣire //",
  "GV01rvh1-10u:19747": "RV_10,096.04a divi na ketur adhi dhāyi haryato vivyacad vajro harito na raṃhyā /",
  "GV01rvh1-10u:19748": "RV_10,096.04c tudad ahiṃ hariśipro ya āyasaḥ sahasraśokā abhavad dharimbharaḥ //",
  "GV01rvh1-10u:19749": "RV_10,096.05a tvaṃ-tvam aharyathā upastutaḥ pūrvebhir indra harikeśa yajvabhiḥ /",
  "GV01rvh1-10u:19750": "RV_10,096.05c tvaṃ haryasi tava viśvam ukthyam asāmi rādho harijāta haryatam //",
  "GV01rvh1-10u:19751": "RV_10,096.06a tā vajriṇam mandinaṃ stomyam mada indraṃ rathe vahato haryatā harī /",
  "GV01rvh1-10u:19752": "RV_10,096.06c purūṇy asmai savanāni haryata indrāya somā harayo dadhanvire //",
  "GV01rvh1-10u:19753": "RV_10,096.07a araṃ kāmāya harayo dadhanvire sthirāya hinvan harayo harī turā /",
  "GV01rvh1-10u:19754": "RV_10,096.07c arvadbhir yo haribhir joṣam īyate so asya kāmaṃ harivantam ānaśe //",
  "GV01rvh1-10u:19755": "RV_10,096.08a hariśmaśārur harikeśa āyasas turaspeye yo haripā avardhata /",
  "GV01rvh1-10u:19756": "RV_10,096.08c arvadbhir yo haribhir vājinīvasur ati viśvā duritā pāriṣad dharī //",
  "GV01rvh1-10u:19757": "RV_10,096.09a sruveva yasya hariṇī vipetatuḥ śipre vājāya hariṇī davidhvataḥ /",
  "GV01rvh1-10u:19758": "RV_10,096.09c pra yat kṛte camase marmṛjad dharī pītvā madasya haryatasyāndhasaḥ //",
  "GV01rvh1-10u:19759": "RV_10,096.10a uta sma sadma haryatasya pastyor atyo na vājaṃ harivāṃ acikradat /",
  "GV01rvh1-10u:19760": "RV_10,096.10c mahī cid dhi dhiṣaṇāharyad ojasā bṛhad vayo dadhiṣe haryataś cid ā //",
  "GV01rvh1-10u:19761": "RV_10,096.11a ā rodasī haryamāṇo mahitvā navyaṃ-navyaṃ haryasi manma nu priyam /",
  "GV01rvh1-10u:19762": "RV_10,096.11c pra pastyam asura haryataṃ gor āviṣ kṛdhi haraye sūryāya //",
  "GV01rvh1-10u:19763": "RV_10,096.12a ā tvā haryantam prayujo janānāṃ rathe vahantu hariśipram indra /",
  "GV01rvh1-10u:19764": "RV_10,096.12c pibā yathā pratibhṛtasya madhvo haryan yajñaṃ sadhamāde daśoṇim //",
  "GV01rvh1-10u:19765": "RV_10,096.13a apāḥ pūrveṣāṃ harivaḥ sutānām atho idaṃ savanaṃ kevalaṃ te /",
  "GV01rvh1-10u:19766": "RV_10,096.13c mamaddhi somam madhumantam indra satrā vṛṣañ jaṭhara ā vṛṣasva //",
  "GV01rvh1-10u:19767": "RV_10,097.01a yā oṣadhīḥ pūrvā jātā devebhyas triyugam purā /",
  "GV01rvh1-10u:19768": "RV_10,097.01c manai nu babhrūṇām ahaṃ śataṃ dhāmāni sapta ca //",
  "GV01rvh1-10u:19769": "RV_10,097.02a śataṃ vo amba dhāmāni sahasram uta vo ruhaḥ /",
  "GV01rvh1-10u:19770": "RV_10,097.02c adhā śatakratvo yūyam imam me agadaṃ kṛta //",
  "GV01rvh1-10u:19771": "RV_10,097.03a oṣadhīḥ prati modadhvam puṣpavatīḥ prasūvarīḥ /",
  "GV01rvh1-10u:19772": "RV_10,097.03c aśvā iva sajitvarīr vīrudhaḥ pārayiṣṇvaḥ //",
  "GV01rvh1-10u:19773": "RV_10,097.04a oṣadhīr iti mātaras tad vo devīr upa bruve /",
  "GV01rvh1-10u:19774": "RV_10,097.04c saneyam aśvaṃ gāṃ vāsa ātmānaṃ tava pūruṣa //",
  "GV01rvh1-10u:19775": "RV_10,097.05a aśvatthe vo niṣadanam parṇe vo vasatiṣ kṛtā /",
  "GV01rvh1-10u:19776": "RV_10,097.05c gobhāja it kilāsatha yat sanavatha pūruṣam //",
  "GV01rvh1-10u:19777": "RV_10,097.06a yatrauṣadhīḥ samagmata rājānaḥ samitāv iva /",
  "GV01rvh1-10u:19778": "RV_10,097.06c vipraḥ sa ucyate bhiṣag rakṣohāmīvacātanaḥ //",
  "GV01rvh1-10u:19779": "RV_10,097.07a aśvāvatīṃ somāvatīm ūrjayantīm udojasam /",
  "GV01rvh1-10u:19780": "RV_10,097.07c āvitsi sarvā oṣadhīr asmā ariṣṭatātaye //",
  "GV01rvh1-10u:19781": "RV_10,097.08a uc chuṣmā oṣadhīnāṃ gāvo goṣṭhād iverate /",
  "GV01rvh1-10u:19782": "RV_10,097.08c dhanaṃ saniṣyantīnām ātmānaṃ tava pūruṣa //",
  "GV01rvh1-10u:19783": "RV_10,097.09a iṣkṛtir nāma vo mātātho yūyaṃ stha niṣkṛtīḥ /",
  "GV01rvh1-10u:19784": "RV_10,097.09c sīrāḥ patatriṇī sthana yad āmayati niṣ kṛtha //",
  "GV01rvh1-10u:19785": "RV_10,097.10a ati viśvāḥ pariṣṭhā stena iva vrajam akramuḥ /",
  "GV01rvh1-10u:19786": "RV_10,097.10c oṣadhīḥ prācucyavur yat kiṃ ca tanvo rapaḥ //",
  "GV01rvh1-10u:19787": "RV_10,097.11a yad imā vājayann aham oṣadhīr hasta ādadhe /",
  "GV01rvh1-10u:19788": "RV_10,097.11c ātmā yakṣmasya naśyati purā jīvagṛbho yathā //",
  "GV01rvh1-10u:19789": "RV_10,097.12a yasyauṣadhīḥ prasarpathāṅgam-aṅgam paruṣ-paruḥ /",
  "GV01rvh1-10u:19790": "RV_10,097.12c tato yakṣmaṃ vi bādhadhva ugro madhyamaśīr iva //",
  "GV01rvh1-10u:19791": "RV_10,097.13a sākaṃ yakṣma pra pata cāṣeṇa kikidīvinā /",
  "GV01rvh1-10u:19792": "RV_10,097.13c sākaṃ vātasya dhrājyā sākaṃ naśya nihākayā //",
  "GV01rvh1-10u:19793": "RV_10,097.14a anyā vo anyām avatv anyānyasyā upāvata /",
  "GV01rvh1-10u:19794": "RV_10,097.14c tāḥ sarvāḥ saṃvidānā idam me prāvatā vacaḥ //",
  "GV01rvh1-10u:19795": "RV_10,097.15a yāḥ phalinīr yā aphalā apuṣpā yāś ca puṣpiṇīḥ /",
  "GV01rvh1-10u:19796": "RV_10,097.15c bṛhaspatiprasūtās tā no muñcantv aṃhasaḥ //",
  "GV01rvh1-10u:19797": "RV_10,097.16a muñcantu mā śapathyād atho varuṇyād uta /",
  "GV01rvh1-10u:19798": "RV_10,097.16c atho yamasya paḍbīśāt sarvasmād devakilbiṣāt //",
  "GV01rvh1-10u:19799": "RV_10,097.17a avapatantīr avadan diva oṣadhayas pari /",
  "GV01rvh1-10u:19800": "RV_10,097.17c yaṃ jīvam aśnavāmahai na sa riṣyāti pūruṣaḥ //",
  "GV01rvh1-10u:19801": "RV_10,097.18a yā oṣadhīḥ somarājñīr bahvīḥ śatavicakṣaṇāḥ /",
  "GV01rvh1-10u:19802": "RV_10,097.18c tāsāṃ tvam asy uttamāraṃ kāmāya śaṃ hṛde //",
  "GV01rvh1-10u:19803": "RV_10,097.19a yā oṣadhīḥ somarājñīr viṣṭhitāḥ pṛthivīm anu /",
  "GV01rvh1-10u:19804": "RV_10,097.19c bṛhaspatiprasūtā asyai saṃ datta vīryam //",
  "GV01rvh1-10u:19805": "RV_10,097.20a mā vo riṣat khanitā yasmai cāhaṃ khanāmi vaḥ /",
  "GV01rvh1-10u:19806": "RV_10,097.20c dvipac catuṣpad asmākaṃ sarvam astv anāturam //",
  "GV01rvh1-10u:19807": "RV_10,097.21a yāś cedam upaśṛṇvanti yāś ca dūram parāgatāḥ /",
  "GV01rvh1-10u:19808": "RV_10,097.21c sarvāḥ saṃgatya vīrudho 'syai saṃ datta vīryam //",
  "GV01rvh1-10u:19809": "RV_10,097.22a oṣadhayaḥ saṃ vadante somena saha rājñā /",
  "GV01rvh1-10u:19810": "RV_10,097.22c yasmai kṛṇoti brāhmaṇas taṃ rājan pārayāmasi //",
  "GV01rvh1-10u:19811": "RV_10,097.23a tvam uttamāsy oṣadhe tava vṛkṣā upastayaḥ /",
  "GV01rvh1-10u:19812": "RV_10,097.23c upastir astu so 'smākaṃ yo asmāṃ abhidāsati //",
  "GV01rvh1-10u:19813": "RV_10,098.01a bṛhaspate prati me devatām ihi mitro vā yad varuṇo vāsi pūṣā /",
  "GV01rvh1-10u:19814": "RV_10,098.01c ādityair vā yad vasubhir marutvān sa parjanyaṃ śantanave vṛṣāya //",
  "GV01rvh1-10u:19815": "RV_10,098.02a ā devo dūto ajiraś cikitvān tvad devāpe abhi mām agacchat /",
  "GV01rvh1-10u:19816": "RV_10,098.02c pratīcīnaḥ prati mām ā vavṛtsva dadhāmi te dyumatīṃ vācam āsan //",
  "GV01rvh1-10u:19817": "RV_10,098.03a asme dhehi dyumatīṃ vācam āsan bṛhaspate anamīvām iṣirām /",
  "GV01rvh1-10u:19818": "RV_10,098.03c yayā vṛṣṭiṃ śantanave vanāva divo drapso madhumāṃ ā viveśa //",
  "GV01rvh1-10u:19819": "RV_10,098.04a ā no drapsā madhumanto viśantv indra dehy adhirathaṃ sahasram /",
  "GV01rvh1-10u:19820": "RV_10,098.04c ni ṣīda hotram ṛtuthā yajasva devān devāpe haviṣā saparya //",
  "GV01rvh1-10u:19821": "RV_10,098.05a ārṣṭiṣeṇo hotram ṛṣir niṣīdan devāpir devasumatiṃ cikitvān /",
  "GV01rvh1-10u:19822": "RV_10,098.05c sa uttarasmād adharaṃ samudram apo divyā asṛjad varṣyā abhi //",
  "GV01rvh1-10u:19823": "RV_10,098.06a asmin samudre adhy uttarasminn āpo devebhir nivṛtā atiṣṭhan /",
  "GV01rvh1-10u:19824": "RV_10,098.06c tā adravann ārṣṭiṣeṇena sṛṣṭā devāpinā preṣitā mṛkṣiṇīṣu //",
  "GV01rvh1-10u:19825": "RV_10,098.07a yad devāpiḥ śantanave purohito hotrāya vṛtaḥ kṛpayann adīdhet /",
  "GV01rvh1-10u:19826": "RV_10,098.07c devaśrutaṃ vṛṣṭivaniṃ rarāṇo bṛhaspatir vācam asmā ayacchat //",
  "GV01rvh1-10u:19827": "RV_10,098.08a yaṃ tvā devāpiḥ śuśucāno agna ārṣṭiṣeṇo manuṣyaḥ samīdhe /",
  "GV01rvh1-10u:19828": "RV_10,098.08c viśvebhir devair anumadyamānaḥ pra parjanyam īrayā vṛṣṭimantam //",
  "GV01rvh1-10u:19829": "RV_10,098.09a tvām pūrva ṛṣayo gīrbhir āyan tvām adhvareṣu puruhūta viśve /",
  "GV01rvh1-10u:19830": "RV_10,098.09c sahasrāṇy adhirathāny asme ā no yajñaṃ rohidaśvopa yāhi //",
  "GV01rvh1-10u:19831": "RV_10,098.10a etāny agne navatir nava tve āhutāny adhirathā sahasrā /",
  "GV01rvh1-10u:19832": "RV_10,098.10c tebhir vardhasva tanvaḥ śūra pūrvīr divo no vṛṣṭim iṣito rirīhi //",
  "GV01rvh1-10u:19833": "RV_10,098.11a etāny agne navatiṃ sahasrā sam pra yaccha vṛṣṇa indrāya bhāgam /",
  "GV01rvh1-10u:19834": "RV_10,098.11c vidvān patha ṛtuśo devayānān apy aulānaṃ divi deveṣu dhehi //",
  "GV01rvh1-10u:19835": "RV_10,098.12a agne bādhasva vi mṛdho vi durgahāpāmīvām apa rakṣāṃsi sedha /",
  "GV01rvh1-10u:19836": "RV_10,098.12c asmāt samudrād bṛhato divo no 'pām bhūmānam upa naḥ sṛjeha //",
  "GV01rvh1-10u:19837": "RV_10,099.01a kaṃ naś citram iṣaṇyasi cikitvān pṛthugmānaṃ vāśraṃ vāvṛdhadhyai /",
  "GV01rvh1-10u:19838": "RV_10,099.01c kat tasya dātu śavaso vyuṣṭau takṣad vajraṃ vṛtraturam apinvat //",
  "GV01rvh1-10u:19839": "RV_10,099.02a sa hi dyutā vidyutā veti sāma pṛthuṃ yonim asuratvā sasāda /",
  "GV01rvh1-10u:19840": "RV_10,099.02c sa sanīḷebhiḥ prasahāno asya bhrātur na ṛte saptathasya māyāḥ //",
  "GV01rvh1-10u:19841": "RV_10,099.03a sa vājaṃ yātāpaduṣpadā yan svarṣātā pari ṣadat saniṣyan /",
  "GV01rvh1-10u:19842": "RV_10,099.03c anarvā yac chatadurasya vedo ghnañ chiśnadevāṃ abhi varpasā bhūt //",
  "GV01rvh1-10u:19843": "RV_10,099.04a sa yahvyo 'vanīr goṣv arvā juhoti pradhanyāsu sasriḥ /",
  "GV01rvh1-10u:19844": "RV_10,099.04c apādo yatra yujyāso 'rathā droṇyaśvāsa īrate ghṛtaṃ vāḥ //",
  "GV01rvh1-10u:19845": "RV_10,099.05a sa rudrebhir aśastavāra ṛbhvā hitvī gayam āreavadya āgāt /",
  "GV01rvh1-10u:19846": "RV_10,099.05c vamrasya manye mithunā vivavrī annam abhītyārodayan muṣāyan //",
  "GV01rvh1-10u:19847": "RV_10,099.06a sa id dāsaṃ tuvīravam patir dan ṣaḷakṣaṃ triśīrṣāṇaṃ damanyat /",
  "GV01rvh1-10u:19848": "RV_10,099.06c asya trito nv ojasā vṛdhāno vipā varāham ayoagrayā han //",
  "GV01rvh1-10u:19849": "RV_10,099.07a sa druhvaṇe manuṣa ūrdhvasāna ā sāviṣad arśasānāya śarum /",
  "GV01rvh1-10u:19850": "RV_10,099.07c sa nṛtamo nahuṣo 'smat sujātaḥ puro 'bhinad arhan dasyuhatye //",
  "GV01rvh1-10u:19851": "RV_10,099.08a so abhriyo na yavasa udanyan kṣayāya gātuṃ vidan no asme /",
  "GV01rvh1-10u:19852": "RV_10,099.08c upa yat sīdad induṃ śarīraiḥ śyeno 'yopāṣṭir hanti dasyūn //",
  "GV01rvh1-10u:19853": "RV_10,099.09a sa vrādhataḥ śavasānebhir asya kutsāya śuṣṇaṃ kṛpaṇe parādāt /",
  "GV01rvh1-10u:19854": "RV_10,099.09c ayaṃ kavim anayac chasyamānam atkaṃ yo asya sanitota nṛṇām //",
  "GV01rvh1-10u:19855": "RV_10,099.10a ayaṃ daśasyan naryebhir asya dasmo devebhir varuṇo na māyī /",
  "GV01rvh1-10u:19856": "RV_10,099.10c ayaṃ kanīna ṛtupā avedy amimītāraruṃ yaś catuṣpāt //",
  "GV01rvh1-10u:19857": "RV_10,099.11a asya stomebhir auśija ṛjiśvā vrajaṃ darayad vṛṣabheṇa piproḥ /",
  "GV01rvh1-10u:19858": "RV_10,099.11c sutvā yad yajato dīdayad gīḥ pura iyāno abhi varpasā bhūt //",
  "GV01rvh1-10u:19859": "RV_10,099.12a evā maho asura vakṣathāya vamrakaḥ paḍbhir upa sarpad indram /",
  "GV01rvh1-10u:19860": "RV_10,099.12c sa iyānaḥ karati svastim asmā iṣam ūrjaṃ sukṣitiṃ viśvam ābhāḥ //",
  "GV01rvh1-10u:19861": "RV_10,100.01a indra dṛhya maghavan tvāvad id bhuja iha stutaḥ sutapā bodhi no vṛdhe /",
  "GV01rvh1-10u:19862": "RV_10,100.01c devebhir naḥ savitā prāvatu śrutam ā sarvatātim aditiṃ vṛṇīmahe //",
  "GV01rvh1-10u:19863": "RV_10,100.02a bharāya su bharata bhāgam ṛtviyam pra vāyave śucipe krandadiṣṭaye /",
  "GV01rvh1-10u:19864": "RV_10,100.02c gaurasya yaḥ payasaḥ pītim ānaśa ā sarvatātim aditiṃ vṛṇīmahe //",
  "GV01rvh1-10u:19865": "RV_10,100.03a ā no devaḥ savitā sāviṣad vaya ṛjūyate yajamānāya sunvate /",
  "GV01rvh1-10u:19866": "RV_10,100.03c yathā devān pratibhūṣema pākavad ā sarvatātim aditiṃ vṛṇīmahe //",
  "GV01rvh1-10u:19867": "RV_10,100.04a indro asme sumanā astu viśvahā rājā somaḥ suvitasyādhy etu naḥ /",
  "GV01rvh1-10u:19868": "RV_10,100.04c yathā-yathā mitradhitāni saṃdadhur ā sarvatātim aditiṃ vṛṇīmahe //",
  "GV01rvh1-10u:19869": "RV_10,100.05a indra ukthena śavasā parur dadhe bṛhaspate pratarītāsy āyuṣaḥ /",
  "GV01rvh1-10u:19870": "RV_10,100.05c yajño manuḥ pramatir naḥ pitā hi kam ā sarvatātim aditiṃ vṛṇīmahe //",
  "GV01rvh1-10u:19871": "RV_10,100.06a indrasya nu sukṛtaṃ daivyaṃ saho 'gnir gṛhe jaritā medhiraḥ kaviḥ /",
  "GV01rvh1-10u:19872": "RV_10,100.06c yajñaś ca bhūd vidathe cārur antama ā sarvatātim aditiṃ vṛṇīmahe //",
  "GV01rvh1-10u:19873": "RV_10,100.07a na vo guhā cakṛma bhūri duṣkṛtaṃ nāviṣṭyaṃ vasavo devaheḷanam /",
  "GV01rvh1-10u:19874": "RV_10,100.07c mākir no devā anṛtasya varpasa ā sarvatātim aditiṃ vṛṇīmahe //",
  "GV01rvh1-10u:19875": "RV_10,100.08a apāmīvāṃ savitā sāviṣan nyag varīya id apa sedhantv adrayaḥ /",
  "GV01rvh1-10u:19876": "RV_10,100.08c grāvā yatra madhuṣud ucyate bṛhad ā sarvatātim aditiṃ vṛṇīmahe //",
  "GV01rvh1-10u:19877": "RV_10,100.09a ūrdhvo grāvā vasavo 'stu sotari viśvā dveṣāṃsi sanutar yuyota /",
  "GV01rvh1-10u:19878": "RV_10,100.09c sa no devaḥ savitā pāyur īḍya ā sarvatātim aditiṃ vṛṇīmahe //",
  "GV01rvh1-10u:19879": "RV_10,100.10a ūrjaṃ gāvo yavase pīvo attana ṛtasya yāḥ sadane kośe aṅgdhve /",
  "GV01rvh1-10u:19880": "RV_10,100.10c tanūr eva tanvo astu bheṣajam ā sarvatātim aditiṃ vṛṇīmahe //",
  "GV01rvh1-10u:19881": "RV_10,100.11a kratuprāvā jaritā śaśvatām ava indra id bhadrā pramatiḥ sutāvatām /",
  "GV01rvh1-10u:19882": "RV_10,100.11c pūrṇam ūdhar divyaṃ yasya siktaya ā sarvatātim aditiṃ vṛṇīmahe //",
  "GV01rvh1-10u:19883": "RV_10,100.12a citras te bhānuḥ kratuprā abhiṣṭiḥ santi spṛdho jaraṇiprā adhṛṣṭāḥ /",
  "GV01rvh1-10u:19884": "RV_10,100.12c rajiṣṭhayā rajyā paśva ā gos tūtūrṣati pary agraṃ duvasyuḥ //",
  "GV01rvh1-10u:19885": "RV_10,101.01a ud budhyadhvaṃ samanasaḥ sakhāyaḥ sam agnim indhvam bahavaḥ sanīḷāḥ /",
  "GV01rvh1-10u:19886": "RV_10,101.01c dadhikrām agnim uṣasaṃ ca devīm indrāvato 'vase ni hvaye vaḥ //",
  "GV01rvh1-10u:19887": "RV_10,101.02a mandrā kṛṇudhvaṃ dhiya ā tanudhvaṃ nāvam aritraparaṇīṃ kṛṇudhvam /",
  "GV01rvh1-10u:19888": "RV_10,101.02c iṣkṛṇudhvam āyudhāraṃ kṛṇudhvam prāñcaṃ yajñam pra ṇayatā sakhāyaḥ //",
  "GV01rvh1-10u:19889": "RV_10,101.03a yunakta sīrā vi yugā tanudhvaṃ kṛte yonau vapateha bījam /",
  "GV01rvh1-10u:19890": "RV_10,101.03c girā ca śruṣṭiḥ sabharā asan no nedīya it sṛṇyaḥ pakvam eyāt //",
  "GV01rvh1-10u:19891": "RV_10,101.04a sīrā yuñjanti kavayo yugā vi tanvate pṛthak /",
  "GV01rvh1-10u:19892": "RV_10,101.04c dhīrā deveṣu sumnayā //",
  "GV01rvh1-10u:19893": "RV_10,101.05a nir āhāvān kṛṇotana saṃ varatrā dadhātana /",
  "GV01rvh1-10u:19894": "RV_10,101.05c siñcāmahā avatam udriṇaṃ vayaṃ suṣekam anupakṣitam //",
  "GV01rvh1-10u:19895": "RV_10,101.06a iṣkṛtāhāvam avataṃ suvaratraṃ suṣecanam /",
  "GV01rvh1-10u:19896": "RV_10,101.06c udriṇaṃ siñce akṣitam //",
  "GV01rvh1-10u:19897": "RV_10,101.07a prīṇītāśvān hitaṃ jayātha svastivāhaṃ ratham it kṛṇudhvam /",
  "GV01rvh1-10u:19898": "RV_10,101.07c droṇāhāvam avatam aśmacakram aṃsatrakośaṃ siñcatā nṛpāṇam //",
  "GV01rvh1-10u:19899": "RV_10,101.08a vrajaṃ kṛṇudhvaṃ sa hi vo nṛpāṇo varma sīvyadhvam bahulā pṛthūni /",
  "GV01rvh1-10u:19900": "RV_10,101.08c puraḥ kṛṇudhvam āyasīr adhṛṣṭā mā vaḥ susroc camaso dṛṃhatā tam //",
  "GV01rvh1-10u:19901": "RV_10,101.09a ā vo dhiyaṃ yajñiyāṃ varta ūtaye devā devīṃ yajatāṃ yajñiyām iha /",
  "GV01rvh1-10u:19902": "RV_10,101.09c sā no duhīyad yavaseva gatvī sahasradhārā payasā mahī gauḥ //",
  "GV01rvh1-10u:19903": "RV_10,101.10a ā tū ṣiñca harim īṃ dror upasthe vāśībhis takṣatāśmanmayībhiḥ /",
  "GV01rvh1-10u:19904": "RV_10,101.10c pari ṣvajadhvaṃ daśa kakṣyābhir ubhe dhurau prati vahniṃ yunakta //",
  "GV01rvh1-10u:19905": "RV_10,101.11a ubhe dhurau vahnir āpibdamāno 'ntar yoneva carati dvijāniḥ /",
  "GV01rvh1-10u:19906": "RV_10,101.11c vanaspatiṃ vana āsthāpayadhvaṃ ni ṣū dadhidhvam akhananta utsam //",
  "GV01rvh1-10u:19907": "RV_10,101.12a kapṛn naraḥ kapṛtham ud dadhātana codayata khudata vājasātaye /",
  "GV01rvh1-10u:19908": "RV_10,101.12c niṣṭigryaḥ putram ā cyāvayotaya indraṃ sabādha iha somapītaye //",
  "GV01rvh1-10u:19909": "RV_10,102.01a pra te ratham mithūkṛtam indro 'vatu dhṛṣṇuyā /",
  "GV01rvh1-10u:19910": "RV_10,102.01c asminn ājau puruhūta śravāyye dhanabhakṣeṣu no 'va //",
  "GV01rvh1-10u:19911": "RV_10,102.02a ut sma vāto vahati vāso 'syā adhirathaṃ yad ajayat sahasram /",
  "GV01rvh1-10u:19912": "RV_10,102.02c rathīr abhūn mudgalānī gaviṣṭau bhare kṛtaṃ vy aced indrasenā //",
  "GV01rvh1-10u:19913": "RV_10,102.03a antar yaccha jighāṃsato vajram indrābhidāsataḥ /",
  "GV01rvh1-10u:19914": "RV_10,102.03c dāsasya vā maghavann āryasya vā sanutar yavayā vadham //",
  "GV01rvh1-10u:19915": "RV_10,102.04a udno hradam apibaj jarhṛṣāṇaḥ kūṭaṃ sma tṛṃhad abhimātim eti /",
  "GV01rvh1-10u:19916": "RV_10,102.04c pra muṣkabhāraḥ śrava icchamāno 'jiram bāhū abharat siṣāsan //",
  "GV01rvh1-10u:19917": "RV_10,102.05a ny akrandayann upayanta enam amehayan vṛṣabham madhya ājeḥ /",
  "GV01rvh1-10u:19918": "RV_10,102.05c tena sūbharvaṃ śatavat sahasraṃ gavām mudgalaḥ pradhane jigāya //",
  "GV01rvh1-10u:19919": "RV_10,102.06a kakardave vṛṣabho yukta āsīd avāvacīt sārathir asya keśī /",
  "GV01rvh1-10u:19920": "RV_10,102.06c dudher yuktasya dravataḥ sahānasa ṛcchanti ṣmā niṣpado mudgalānīm //",
  "GV01rvh1-10u:19921": "RV_10,102.07a uta pradhim ud ahann asya vidvān upāyunag vaṃsagam atra śikṣan /",
  "GV01rvh1-10u:19922": "RV_10,102.07c indra ud āvat patim aghnyānām araṃhata padyābhiḥ kakudmān //",
  "GV01rvh1-10u:19923": "RV_10,102.08a śunam aṣṭrāvy acarat kapardī varatrāyāṃ dārv ānahyamānaḥ /",
  "GV01rvh1-10u:19924": "RV_10,102.08c nṛmṇāni kṛṇvan bahave janāya gāḥ paspaśānas taviṣīr adhatta //",
  "GV01rvh1-10u:19925": "RV_10,102.09a imaṃ tam paśya vṛṣabhasya yuñjaṃ kāṣṭhāyā madhye drughaṇaṃ śayānam /",
  "GV01rvh1-10u:19926": "RV_10,102.09c yena jigāya śatavat sahasraṃ gavām mudgalaḥ pṛtanājyeṣu //",
  "GV01rvh1-10u:19927": "RV_10,102.10a āre aghā ko nv itthā dadarśa yaṃ yuñjanti tam v ā sthāpayanti /",
  "GV01rvh1-10u:19928": "RV_10,102.10c nāsmai tṛṇaṃ nodakam ā bharanty uttaro dhuro vahati pradediśat //",
  "GV01rvh1-10u:19929": "RV_10,102.11a parivṛkteva patividyam ānaṭ pīpyānā kūcakreṇeva siñcan /",
  "GV01rvh1-10u:19930": "RV_10,102.11c eṣaiṣyā cid rathyā jayema sumaṅgalaṃ sinavad astu sātam //",
  "GV01rvh1-10u:19931": "RV_10,102.12a tvaṃ viśvasya jagataś cakṣur indrāsi cakṣuṣaḥ /",
  "GV01rvh1-10u:19932": "RV_10,102.12c vṛṣā yad ājiṃ vṛṣaṇā siṣāsasi codayan vadhriṇā yujā //",
  "GV01rvh1-10u:19933": "RV_10,103.01a āśuḥ śiśāno vṛṣabho na bhīmo ghanāghanaḥ kṣobhaṇaś carṣaṇīnām /",
  "GV01rvh1-10u:19934": "RV_10,103.01c saṃkrandano 'nimiṣa ekavīraḥ śataṃ senā ajayat sākam indraḥ //",
  "GV01rvh1-10u:19935": "RV_10,103.02a saṃkrandanenānimiṣeṇa jiṣṇunā yutkāreṇa duścyavanena dhṛṣṇunā /",
  "GV01rvh1-10u:19936": "RV_10,103.02c tad indreṇa jayata tat sahadhvaṃ yudho nara iṣuhastena vṛṣṇā //",
  "GV01rvh1-10u:19937": "RV_10,103.03a sa iṣuhastaiḥ sa niṣaṅgibhir vaśī saṃsraṣṭā sa yudha indro gaṇena /",
  "GV01rvh1-10u:19938": "RV_10,103.03c saṃsṛṣṭajit somapā bāhuśardhy ugradhanvā pratihitābhir astā //",
  "GV01rvh1-10u:19939": "RV_10,103.04a bṛhaspate pari dīyā rathena rakṣohāmitrāṃ apabādhamānaḥ /",
  "GV01rvh1-10u:19940": "RV_10,103.04c prabhañjan senāḥ pramṛṇo yudhā jayann asmākam edhy avitā rathānām //",
  "GV01rvh1-10u:19941": "RV_10,103.05a balavijñāya sthaviraḥ pravīraḥ sahasvān vājī sahamāna ugraḥ /",
  "GV01rvh1-10u:19942": "RV_10,103.05c abhivīro abhisatvā sahojā jaitram indra ratham ā tiṣṭha govit //",
  "GV01rvh1-10u:19943": "RV_10,103.06a gotrabhidaṃ govidaṃ vajrabāhuṃ jayantam ajma pramṛṇantam ojasā /",
  "GV01rvh1-10u:19944": "RV_10,103.06c imaṃ sajātā anu vīrayadhvam indraṃ sakhāyo anu saṃ rabhadhvam //",
  "GV01rvh1-10u:19945": "RV_10,103.07a abhi gotrāṇi sahasā gāhamāno 'dayo vīraḥ śatamanyur indraḥ /",
  "GV01rvh1-10u:19946": "RV_10,103.07c duścyavanaḥ pṛtanāṣāḷ ayudhyo 'smākaṃ senā avatu pra yutsu //",
  "GV01rvh1-10u:19947": "RV_10,103.08a indra āsāṃ netā bṛhaspatir dakṣiṇā yajñaḥ pura etu somaḥ /",
  "GV01rvh1-10u:19948": "RV_10,103.08c devasenānām abhibhañjatīnāṃ jayantīnām maruto yantv agram //",
  "GV01rvh1-10u:19949": "RV_10,103.09a indrasya vṛṣṇo varuṇasya rājña ādityānām marutāṃ śardha ugram /",
  "GV01rvh1-10u:19950": "RV_10,103.09c mahāmanasām bhuvanacyavānāṃ ghoṣo devānāṃ jayatām ud asthāt //",
  "GV01rvh1-10u:19951": "RV_10,103.10a ud dharṣaya maghavann āyudhāny ut satvanām māmakānām manāṃsi /",
  "GV01rvh1-10u:19952": "RV_10,103.10c ud vṛtrahan vājināṃ vājināny ud rathānāṃ jayatāṃ yantu ghoṣāḥ //",
  "GV01rvh1-10u:19953": "RV_10,103.11a asmākam indraḥ samṛteṣu dhvajeṣv asmākaṃ yā iṣavas tā jayantu /",
  "GV01rvh1-10u:19954": "RV_10,103.11c asmākaṃ vīrā uttare bhavantv asmāṃ u devā avatā haveṣu //",
  "GV01rvh1-10u:19955": "RV_10,103.12a amīṣāṃ cittam pratilobhayantī gṛhāṇāṅgāny apve parehi /",
  "GV01rvh1-10u:19956": "RV_10,103.12c abhi prehi nir daha hṛtsu śokair andhenāmitrās tamasā sacantām //",
  "GV01rvh1-10u:19957": "RV_10,103.13a pretā jayatā nara indro vaḥ śarma yacchatu /",
  "GV01rvh1-10u:19958": "RV_10,103.13c ugrā vaḥ santu bāhavo 'nādhṛṣyā yathāsatha //",
  "GV01rvh1-10u:19959": "RV_10,104.01a asāvi somaḥ puruhūta tubhyaṃ haribhyāṃ yajñam upa yāhi tūyam /",
  "GV01rvh1-10u:19960": "RV_10,104.01c tubhyaṃ giro vipravīrā iyānā dadhanvira indra pibā sutasya //",
  "GV01rvh1-10u:19961": "RV_10,104.02a apsu dhūtasya harivaḥ pibeha nṛbhiḥ sutasya jaṭharam pṛṇasva /",
  "GV01rvh1-10u:19962": "RV_10,104.02c mimikṣur yam adraya indra tubhyaṃ tebhir vardhasva madam ukthavāhaḥ //",
  "GV01rvh1-10u:19963": "RV_10,104.03a progrām pītiṃ vṛṣṇa iyarmi satyām prayai sutasya haryaśva tubhyam /",
  "GV01rvh1-10u:19964": "RV_10,104.03c indra dhenābhir iha mādayasva dhībhir viśvābhiḥ śacyā gṛṇānaḥ //",
  "GV01rvh1-10u:19965": "RV_10,104.04a ūtī śacīvas tava vīryeṇa vayo dadhānā uśija ṛtajñāḥ /",
  "GV01rvh1-10u:19966": "RV_10,104.04c prajāvad indra manuṣo duroṇe tasthur gṛṇantaḥ sadhamādyāsaḥ //",
  "GV01rvh1-10u:19967": "RV_10,104.05a praṇītibhiṣ ṭe haryaśva suṣṭoḥ suṣumnasya pururuco janāsaḥ /",
  "GV01rvh1-10u:19968": "RV_10,104.05c maṃhiṣṭhām ūtiṃ vitire dadhānā stotāra indra tava sūnṛtābhiḥ //",
  "GV01rvh1-10u:19969": "RV_10,104.06a upa brahmāṇi harivo haribhyāṃ somasya yāhi pītaye sutasya /",
  "GV01rvh1-10u:19970": "RV_10,104.06c indra tvā yajñaḥ kṣamamāṇam ānaḍ dāśvāṃ asy adhvarasya praketaḥ //",
  "GV01rvh1-10u:19971": "RV_10,104.07a sahasravājam abhimātiṣāhaṃ suteraṇam maghavānaṃ suvṛktim /",
  "GV01rvh1-10u:19972": "RV_10,104.07c upa bhūṣanti giro apratītam indraṃ namasyā jarituḥ pananta //",
  "GV01rvh1-10u:19973": "RV_10,104.08a saptāpo devīḥ suraṇā amṛktā yābhiḥ sindhum atara indra pūrbhit /",
  "GV01rvh1-10u:19974": "RV_10,104.08c navatiṃ srotyā nava ca sravantīr devebhyo gātum manuṣe ca vindaḥ //",
  "GV01rvh1-10u:19975": "RV_10,104.09a apo mahīr abhiśaster amuñco 'jāgar āsv adhi deva ekaḥ /",
  "GV01rvh1-10u:19976": "RV_10,104.09c indra yās tvaṃ vṛtratūrye cakartha tābhir viśvāyus tanvam pupuṣyāḥ //",
  "GV01rvh1-10u:19977": "RV_10,104.10a vīreṇyaḥ kratur indraḥ suśastir utāpi dhenā puruhūtam īṭṭe /",
  "GV01rvh1-10u:19978": "RV_10,104.10c ārdayad vṛtram akṛṇod u lokaṃ sasāhe śakraḥ pṛtanā abhiṣṭiḥ //",
  "GV01rvh1-10u:19979": "RV_10,104.11a śunaṃ huvema maghavānam indram asmin bhare nṛtamaṃ vājasātau /",
  "GV01rvh1-10u:19980": "RV_10,104.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
  "GV01rvh1-10u:19981": "RV_10,105.01a kadā vaso stotraṃ haryata āva śmaśā rudhad vāḥ /",
  "GV01rvh1-10u:19982": "RV_10,105.01c dīrghaṃ sutaṃ vātāpyāya //",
  "GV01rvh1-10u:19983": "RV_10,105.02a harī yasya suyujā vivratā ver arvantānu śepā /",
  "GV01rvh1-10u:19984": "RV_10,105.02c ubhā rajī na keśinā patir dan //",
  "GV01rvh1-10u:19985": "RV_10,105.03a apa yor indraḥ pāpaja ā marto na śaśramāṇo bibhīvān /",
  "GV01rvh1-10u:19986": "RV_10,105.03c śubhe yad yuyuje taviṣīvān //",
  "GV01rvh1-10u:19987": "RV_10,105.04a sacāyor indraś carkṛṣa āṃ upānasaḥ saparyan /",
  "GV01rvh1-10u:19988": "RV_10,105.04c nadayor vivratayoḥ śūra indraḥ //",
  "GV01rvh1-10u:19989": "RV_10,105.05a adhi yas tasthau keśavantā vyacasvantā na puṣṭyai /",
  "GV01rvh1-10u:19990": "RV_10,105.05c vanoti śiprābhyāṃ śipriṇīvān //",
  "GV01rvh1-10u:19991": "RV_10,105.06a prāstaud ṛṣvaujā ṛṣvebhis tatakṣa śūraḥ śavasā /",
  "GV01rvh1-10u:19992": "RV_10,105.06c ṛbhur na kratubhir mātariśvā //",
  "GV01rvh1-10u:19993": "RV_10,105.07a vajraṃ yaś cakre suhanāya dasyave hirīmaśo hirīmān /",
  "GV01rvh1-10u:19994": "RV_10,105.07c arutahanur adbhutaṃ na rajaḥ //",
  "GV01rvh1-10u:19995": "RV_10,105.08a ava no vṛjinā śiśīhy ṛcā vanemānṛcaḥ /",
  "GV01rvh1-10u:19996": "RV_10,105.08c nābrahmā yajña ṛdhag joṣati tve //",
  "GV01rvh1-10u:19997": "RV_10,105.09a ūrdhvā yat te tretinī bhūd yajñasya dhūrṣu sadman /",
  "GV01rvh1-10u:19998": "RV_10,105.09c sajūr nāvaṃ svayaśasaṃ sacāyoḥ //",
  "GV01rvh1-10u:19999": "RV_10,105.10a śriye te pṛśnir upasecanī bhūc chriye darvir arepāḥ /",
  "GV01rvh1-10u:20000": "RV_10,105.10c yayā sve pātre siñcasa ut //",
  "GV01rvh1-10u:20001": "RV_10,105.11a śataṃ vā yad asurya prati tvā sumitra itthāstaud durmitra itthāstaut /",
  "GV01rvh1-10u:20002": "RV_10,105.11c āvo yad dasyuhatye kutsaputram prāvo yad dasyuhatye kutsavatsam //",
  "GV01rvh1-10u:20003": "RV_10,106.01a ubhā u nūnaṃ tad id arthayethe vi tanvāthe dhiyo vastrāpaseva /",
  "GV01rvh1-10u:20004": "RV_10,106.01c sadhrīcīnā yātave prem ajīgaḥ sudineva pṛkṣa ā taṃsayethe //",
  "GV01rvh1-10u:20005": "RV_10,106.02a uṣṭāreva pharvareṣu śrayethe prāyogeva śvātryā śāsur ethaḥ /",
  "GV01rvh1-10u:20006": "RV_10,106.02c dūteva hi ṣṭho yaśasā janeṣu māpa sthātam mahiṣevāvapānāt //",
  "GV01rvh1-10u:20007": "RV_10,106.03a sākaṃyujā śakunasyeva pakṣā paśveva citrā yajur ā gamiṣṭam /",
  "GV01rvh1-10u:20008": "RV_10,106.03c agnir iva devayor dīdivāṃsā parijmāneva yajathaḥ purutrā //",
  "GV01rvh1-10u:20009": "RV_10,106.04a āpī vo asme pitareva putrogreva rucā nṛpatīva turyai /",
  "GV01rvh1-10u:20010": "RV_10,106.04c iryeva puṣṭyai kiraṇeva bhujyai śruṣṭīvāneva havam ā gamiṣṭam //",
  "GV01rvh1-10u:20011": "RV_10,106.05a vaṃsageva pūṣaryā śimbātā mitreva ṛtā śatarā śātapantā /",
  "GV01rvh1-10u:20012": "RV_10,106.05c vājevoccā vayasā gharmyeṣṭhā meṣeveṣā saparyā purīṣā //",
  "GV01rvh1-10u:20013": "RV_10,106.06a sṛṇyeva jarbharī turpharītū naitośeva turpharī parpharīkā /",
  "GV01rvh1-10u:20014": "RV_10,106.06c udanyajeva jemanā maderū tā me jarāyv ajaram marāyu //",
  "GV01rvh1-10u:20015": "RV_10,106.07a pajreva carcaraṃ jāram marāyu kṣadmevārtheṣu tartarītha ugrā /",
  "GV01rvh1-10u:20016": "RV_10,106.07c ṛbhū nāpat kharamajrā kharajrur vāyur na parpharat kṣayad rayīṇām //",
  "GV01rvh1-10u:20017": "RV_10,106.08a gharmeva madhu jaṭhare sanerū bhagevitā turpharī phārivāram /",
  "GV01rvh1-10u:20018": "RV_10,106.08c patareva cacarā candranirṇiṅ manaṛṅgā mananyā na jagmī //",
  "GV01rvh1-10u:20019": "RV_10,106.09a bṛhanteva gambhareṣu pratiṣṭhām pādeva gādhaṃ tarate vidāthaḥ /",
  "GV01rvh1-10u:20020": "RV_10,106.09c karṇeva śāsur anu hi smarātho 'ṃśeva no bhajataṃ citram apnaḥ //",
  "GV01rvh1-10u:20021": "RV_10,106.10a āraṅgareva madhv erayethe sāragheva gavi nīcīnabāre /",
  "GV01rvh1-10u:20022": "RV_10,106.10c kīnāreva svedam āsiṣvidānā kṣāmevorjā sūyavasāt sacethe //",
  "GV01rvh1-10u:20023": "RV_10,106.11a ṛdhyāma stomaṃ sanuyāma vājam ā no mantraṃ sarathehopa yātam /",
  "GV01rvh1-10u:20024": "RV_10,106.11c yaśo na pakvam madhu goṣv antar ā bhūtāṃśo aśvinoḥ kāmam aprāḥ //",
  "GV01rvh1-10u:20025": "RV_10,107.01a āvir abhūn mahi māghonam eṣāṃ viśvaṃ jīvaṃ tamaso nir amoci /",
  "GV01rvh1-10u:20026": "RV_10,107.01c mahi jyotiḥ pitṛbhir dattam āgād uruḥ panthā dakṣiṇāyā adarśi //",
  "GV01rvh1-10u:20027": "RV_10,107.02a uccā divi dakṣiṇāvanto asthur ye aśvadāḥ saha te sūryeṇa /",
  "GV01rvh1-10u:20028": "RV_10,107.02c hiraṇyadā amṛtatvam bhajante vāsodāḥ soma pra tiranta āyuḥ //",
  "GV01rvh1-10u:20029": "RV_10,107.03a daivī pūrtir dakṣiṇā devayajyā na kavāribhyo nahi te pṛṇanti /",
  "GV01rvh1-10u:20030": "RV_10,107.03c athā naraḥ prayatadakṣiṇāso 'vadyabhiyā bahavaḥ pṛṇanti //",
  "GV01rvh1-10u:20031": "RV_10,107.04a śatadhāraṃ vāyum arkaṃ svarvidaṃ nṛcakṣasas te abhi cakṣate haviḥ /",
  "GV01rvh1-10u:20032": "RV_10,107.04c ye pṛṇanti pra ca yacchanti saṃgame te dakṣiṇāṃ duhate saptamātaram //",
  "GV01rvh1-10u:20033": "RV_10,107.05a dakṣiṇāvān prathamo hūta eti dakṣiṇāvān grāmaṇīr agram eti /",
  "GV01rvh1-10u:20034": "RV_10,107.05c tam eva manye nṛpatiṃ janānāṃ yaḥ prathamo dakṣiṇām āvivāya //",
  "GV01rvh1-10u:20035": "RV_10,107.06a tam eva ṛṣiṃ tam u brahmāṇam āhur yajñanyaṃ sāmagām ukthaśāsam /",
  "GV01rvh1-10u:20036": "RV_10,107.06c sa śukrasya tanvo veda tisro yaḥ prathamo dakṣiṇayā rarādha //",
  "GV01rvh1-10u:20037": "RV_10,107.07a dakṣiṇāśvaṃ dakṣiṇā gāṃ dadāti dakṣiṇā candram uta yad dhiraṇyam /",
  "GV01rvh1-10u:20038": "RV_10,107.07c dakṣiṇānnaṃ vanute yo na ātmā dakṣiṇāṃ varma kṛṇute vijānan //",
  "GV01rvh1-10u:20039": "RV_10,107.08a na bhojā mamrur na nyartham īyur na riṣyanti na vyathante ha bhojāḥ /",
  "GV01rvh1-10u:20040": "RV_10,107.08c idaṃ yad viśvam bhuvanaṃ svaś caitat sarvaṃ dakṣiṇaibhyo dadāti //",
  "GV01rvh1-10u:20041": "RV_10,107.09a bhojā jigyuḥ surabhiṃ yonim agre bhojā jigyur vadhvaṃ yā suvāsāḥ /",
  "GV01rvh1-10u:20042": "RV_10,107.09c bhojā jigyur antaḥpeyaṃ surāyā bhojā jigyur ye ahūtāḥ prayanti //",
  "GV01rvh1-10u:20043": "RV_10,107.10a bhojāyāśvaṃ sam mṛjanty āśum bhojāyāste kanyā śumbhamānā /",
  "GV01rvh1-10u:20044": "RV_10,107.10c bhojasyedam puṣkariṇīva veśma pariṣkṛtaṃ devamāneva citram //",
  "GV01rvh1-10u:20045": "RV_10,107.11a bhojam aśvāḥ suṣṭhuvāho vahanti suvṛd ratho vartate dakṣiṇāyāḥ /",
  "GV01rvh1-10u:20046": "RV_10,107.11c bhojaṃ devāso 'vatā bhareṣu bhojaḥ śatrūn samanīkeṣu jetā //",
  "GV01rvh1-10u:20047": "RV_10,108.01a kim icchantī saramā predam ānaḍ dūre hy adhvā jaguriḥ parācaiḥ /",
  "GV01rvh1-10u:20048": "RV_10,108.01c kāsmehitiḥ kā paritakmyāsīt kathaṃ rasāyā ataraḥ payāṃsi //",
  "GV01rvh1-10u:20049": "RV_10,108.02a indrasya dūtīr iṣitā carāmi maha icchantī paṇayo nidhīn vaḥ /",
  "GV01rvh1-10u:20050": "RV_10,108.02c atiṣkado bhiyasā tan na āvat tathā rasāyā ataram payāṃsi //",
  "GV01rvh1-10u:20051": "RV_10,108.03a kīdṛṅṅ indraḥ sarame kā dṛśīkā yasyedaṃ dūtīr asaraḥ parākāt /",
  "GV01rvh1-10u:20052": "RV_10,108.03c ā ca gacchān mitram enā dadhāmāthā gavāṃ gopatir no bhavāti //",
  "GV01rvh1-10u:20053": "RV_10,108.04a nāhaṃ taṃ veda dabhyaṃ dabhat sa yasyedaṃ dūtīr asaram parākāt /",
  "GV01rvh1-10u:20054": "RV_10,108.04c na taṃ gūhanti sravato gabhīrā hatā indreṇa paṇayaḥ śayadhve //",
  "GV01rvh1-10u:20055": "RV_10,108.05a imā gāvaḥ sarame yā aicchaḥ pari divo antān subhage patantī /",
  "GV01rvh1-10u:20056": "RV_10,108.05c kas ta enā ava sṛjād ayudhvy utāsmākam āyudhā santi tigmā //",
  "GV01rvh1-10u:20057": "RV_10,108.06a asenyā vaḥ paṇayo vacāṃsy aniṣavyās tanvaḥ santu pāpīḥ /",
  "GV01rvh1-10u:20058": "RV_10,108.06c adhṛṣṭo va etavā astu panthā bṛhaspatir va ubhayā na mṛḷāt //",
  "GV01rvh1-10u:20059": "RV_10,108.07a ayaṃ nidhiḥ sarame adribudhno gobhir aśvebhir vasubhir nyṛṣṭaḥ /",
  "GV01rvh1-10u:20060": "RV_10,108.07c rakṣanti tam paṇayo ye sugopā reku padam alakam ā jagantha //",
  "GV01rvh1-10u:20061": "RV_10,108.08a eha gamann ṛṣayaḥ somaśitā ayāsyo aṅgiraso navagvāḥ /",
  "GV01rvh1-10u:20062": "RV_10,108.08c ta etam ūrvaṃ vi bhajanta gonām athaitad vacaḥ paṇayo vamann it //",
  "GV01rvh1-10u:20063": "RV_10,108.09a evā ca tvaṃ sarama ājagantha prabādhitā sahasā daivyena /",
  "GV01rvh1-10u:20064": "RV_10,108.09c svasāraṃ tvā kṛṇavai mā punar gā apa te gavāṃ subhage bhajāma //",
  "GV01rvh1-10u:20065": "RV_10,108.10a nāhaṃ veda bhrātṛtvaṃ no svasṛtvam indro vidur aṅgirasaś ca ghorāḥ /",
  "GV01rvh1-10u:20066": "RV_10,108.10c gokāmā me acchadayan yad āyam apāta ita paṇayo varīyaḥ //",
  "GV01rvh1-10u:20067": "RV_10,108.11a dūram ita paṇayo varīya ud gāvo yantu minatīr ṛtena /",
  "GV01rvh1-10u:20068": "RV_10,108.11c bṛhaspatir yā avindan nigūḷhāḥ somo grāvāṇa ṛṣayaś ca viprāḥ //",
  "GV01rvh1-10u:20069": "RV_10,109.01a te 'vadan prathamā brahmakilbiṣe 'kūpāraḥ salilo mātariśvā /",
  "GV01rvh1-10u:20070": "RV_10,109.01c vīḷuharās tapa ugro mayobhūr āpo devīḥ prathamajā ṛtena //",
  "GV01rvh1-10u:20071": "RV_10,109.02a somo rājā prathamo brahmajāyām punaḥ prāyacchad ahṛṇīyamānaḥ /",
  "GV01rvh1-10u:20072": "RV_10,109.02c anvartitā varuṇo mitra āsīd agnir hotā hastagṛhyā nināya //",
  "GV01rvh1-10u:20073": "RV_10,109.03a hastenaiva grāhya ādhir asyā brahmajāyeyam iti ced avocan /",
  "GV01rvh1-10u:20074": "RV_10,109.03c na dūtāya prahye tastha eṣā tathā rāṣṭraṃ gupitaṃ kṣatriyasya //",
  "GV01rvh1-10u:20075": "RV_10,109.04a devā etasyām avadanta pūrve saptaṛṣayas tapase ye niṣeduḥ /",
  "GV01rvh1-10u:20076": "RV_10,109.04c bhīmā jāyā brāhmaṇasyopanītā durdhāṃ dadhāti parame vyoman //",
  "GV01rvh1-10u:20077": "RV_10,109.05a brahmacārī carati veviṣad viṣaḥ sa devānām bhavaty ekam aṅgam /",
  "GV01rvh1-10u:20078": "RV_10,109.05c tena jāyām anv avindad bṛhaspatiḥ somena nītāṃ juhvaṃ na devāḥ //",
  "GV01rvh1-10u:20079": "RV_10,109.06a punar vai devā adaduḥ punar manuṣyā uta /",
  "GV01rvh1-10u:20080": "RV_10,109.06c rājānaḥ satyaṃ kṛṇvānā brahmajāyām punar daduḥ //",
  "GV01rvh1-10u:20081": "RV_10,109.07a punardāya brahmajāyāṃ kṛtvī devair nikilbiṣam /",
  "GV01rvh1-10u:20082": "RV_10,109.07c ūrjam pṛthivyā bhaktvāyorugāyam upāsate //",
  "GV01rvh1-10u:20083": "RV_10,110.01a samiddho adya manuṣo duroṇe devo devān yajasi jātavedaḥ /",
  "GV01rvh1-10u:20084": "RV_10,110.01c ā ca vaha mitramahaś cikitvān tvaṃ dūtaḥ kavir asi pracetāḥ //",
  "GV01rvh1-10u:20085": "RV_10,110.02a tanūnapāt patha ṛtasya yānān madhvā samañjan svadayā sujihva /",
  "GV01rvh1-10u:20086": "RV_10,110.02c manmāni dhībhir uta yajñam ṛndhan devatrā ca kṛṇuhy adhvaraṃ naḥ //",
  "GV01rvh1-10u:20087": "RV_10,110.03a ājuhvāna īḍyo vandyaś cā yāhy agne vasubhiḥ sajoṣāḥ /",
  "GV01rvh1-10u:20088": "RV_10,110.03c tvaṃ devānām asi yahva hotā sa enān yakṣīṣito yajīyān //",
  "GV01rvh1-10u:20089": "RV_10,110.04a prācīnam barhiḥ pradiśā pṛthivyā vastor asyā vṛjyate agre ahnām /",
  "GV01rvh1-10u:20090": "RV_10,110.04c vy u prathate vitaraṃ varīyo devebhyo aditaye syonam //",
  "GV01rvh1-10u:20091": "RV_10,110.05a vyacasvatīr urviyā vi śrayantām patibhyo na janayaḥ śumbhamānāḥ /",
  "GV01rvh1-10u:20092": "RV_10,110.05c devīr dvāro bṛhatīr viśvaminvā devebhyo bhavata suprāyaṇāḥ //",
  "GV01rvh1-10u:20093": "RV_10,110.06a ā suṣvayantī yajate upāke uṣāsānaktā sadatāṃ ni yonau /",
  "GV01rvh1-10u:20094": "RV_10,110.06c divye yoṣaṇe bṛhatī surukme adhi śriyaṃ śukrapiśaṃ dadhāne //",
  "GV01rvh1-10u:20095": "RV_10,110.07a daivyā hotārā prathamā suvācā mimānā yajñam manuṣo yajadhyai /",
  "GV01rvh1-10u:20096": "RV_10,110.07c pracodayantā vidatheṣu kārū prācīnaṃ jyotiḥ pradiśā diśantā //",
  "GV01rvh1-10u:20097": "RV_10,110.08a ā no yajñam bhāratī tūyam etv iḷā manuṣvad iha cetayantī /",
  "GV01rvh1-10u:20098": "RV_10,110.08c tisro devīr barhir edaṃ syonaṃ sarasvatī svapasaḥ sadantu //",
  "GV01rvh1-10u:20099": "RV_10,110.09a ya ime dyāvāpṛthivī janitrī rūpair apiṃśad bhuvanāni viśvā /",
  "GV01rvh1-10u:20100": "RV_10,110.09c tam adya hotar iṣito yajīyān devaṃ tvaṣṭāram iha yakṣi vidvān //",
  "GV01rvh1-10u:20101": "RV_10,110.10a upāvasṛja tmanyā samañjan devānām pātha ṛtuthā havīṃṣi /",
  "GV01rvh1-10u:20102": "RV_10,110.10c vanaspatiḥ śamitā devo agniḥ svadantu havyam madhunā ghṛtena //",
  "GV01rvh1-10u:20103": "RV_10,110.11a sadyo jāto vy amimīta yajñam agnir devānām abhavat purogāḥ /",
  "GV01rvh1-10u:20104": "RV_10,110.11c asya hotuḥ pradiśy ṛtasya vāci svāhākṛtaṃ havir adantu devāḥ //",
  "GV01rvh1-10u:20105": "RV_10,111.01a manīṣiṇaḥ pra bharadhvam manīṣāṃ yathā-yathā matayaḥ santi nṛṇām /",
  "GV01rvh1-10u:20106": "RV_10,111.01c indraṃ satyair erayāmā kṛtebhiḥ sa hi vīro girvaṇasyur vidānaḥ //",
  "GV01rvh1-10u:20107": "RV_10,111.02a ṛtasya hi sadaso dhītir adyaut saṃ gārṣṭeyo vṛṣabho gobhir ānaṭ /",
  "GV01rvh1-10u:20108": "RV_10,111.02c ud atiṣṭhat taviṣeṇā raveṇa mahānti cit saṃ vivyācā rajāṃsi //",
  "GV01rvh1-10u:20109": "RV_10,111.03a indraḥ kila śrutyā asya veda sa hi jiṣṇuḥ pathikṛt sūryāya /",
  "GV01rvh1-10u:20110": "RV_10,111.03c ān menāṃ kṛṇvann acyuto bhuvad goḥ patir divaḥ sanajā apratītaḥ //",
  "GV01rvh1-10u:20111": "RV_10,111.04a indro mahnā mahato arṇavasya vratāminād aṅgirobhir gṛṇānaḥ /",
  "GV01rvh1-10u:20112": "RV_10,111.04c purūṇi cin ni tatānā rajāṃsi dādhāra yo dharuṇaṃ satyatātā //",
  "GV01rvh1-10u:20113": "RV_10,111.05a indro divaḥ pratimānam pṛthivyā viśvā veda savanā hanti śuṣṇam /",
  "GV01rvh1-10u:20114": "RV_10,111.05c mahīṃ cid dyām ātanot sūryeṇa cāskambha cit kambhanena skabhīyān //",
  "GV01rvh1-10u:20115": "RV_10,111.06a vajreṇa hi vṛtrahā vṛtram astar adevasya śūśuvānasya māyāḥ /",
  "GV01rvh1-10u:20116": "RV_10,111.06c vi dhṛṣṇo atra dhṛṣatā jaghanthāthābhavo maghavan bāhvojāḥ //",
  "GV01rvh1-10u:20117": "RV_10,111.07a sacanta yad uṣasaḥ sūryeṇa citrām asya ketavo rām avindan /",
  "GV01rvh1-10u:20118": "RV_10,111.07c ā yan nakṣatraṃ dadṛśe divo na punar yato nakir addhā nu veda //",
  "GV01rvh1-10u:20119": "RV_10,111.08a dūraṃ kila prathamā jagmur āsām indrasya yāḥ prasave sasrur āpaḥ /",
  "GV01rvh1-10u:20120": "RV_10,111.08c kva svid agraṃ kva budhna āsām āpo madhyaṃ kva vo nūnam antaḥ //",
  "GV01rvh1-10u:20121": "RV_10,111.09a sṛjaḥ sindhūṃr ahinā jagrasānāṃ ād id etāḥ pra vivijre javena /",
  "GV01rvh1-10u:20122": "RV_10,111.09c mumukṣamāṇā uta yā mumucre 'dhed etā na ramante nitiktāḥ //",
  "GV01rvh1-10u:20123": "RV_10,111.10a sadhrīcīḥ sindhum uśatīr ivāyan sanāj jāra āritaḥ pūrbhid āsām /",
  "GV01rvh1-10u:20124": "RV_10,111.10c astam ā te pārthivā vasūny asme jagmuḥ sūnṛtā indra pūrvīḥ //",
  "GV01rvh1-10u:20125": "RV_10,112.01a indra piba pratikāmaṃ sutasya prātaḥsāvas tava hi pūrvapītiḥ /",
  "GV01rvh1-10u:20126": "RV_10,112.01c harṣasva hantave śūra śatrūn ukthebhiṣ ṭe vīryā pra bravāma //",
  "GV01rvh1-10u:20127": "RV_10,112.02a yas te ratho manaso javīyān endra tena somapeyāya yāhi /",
  "GV01rvh1-10u:20128": "RV_10,112.02c tūyam ā te harayaḥ pra dravantu yebhir yāsi vṛṣabhir mandamānaḥ //",
  "GV01rvh1-10u:20129": "RV_10,112.03a haritvatā varcasā sūryasya śreṣṭhai rūpais tanvaṃ sparśayasva /",
  "GV01rvh1-10u:20130": "RV_10,112.03c asmābhir indra sakhibhir huvānaḥ sadhrīcīno mādayasvā niṣadya //",
  "GV01rvh1-10u:20131": "RV_10,112.04a yasya tyat te mahimānam madeṣv ime mahī rodasī nāviviktām /",
  "GV01rvh1-10u:20132": "RV_10,112.04c tad oka ā haribhir indra yuktaiḥ priyebhir yāhi priyam annam accha //",
  "GV01rvh1-10u:20133": "RV_10,112.05a yasya śaśvat papivāṃ indra śatrūn anānukṛtyā raṇyā cakartha /",
  "GV01rvh1-10u:20134": "RV_10,112.05c sa te purandhiṃ taviṣīm iyarti sa te madāya suta indra somaḥ //",
  "GV01rvh1-10u:20135": "RV_10,112.06a idaṃ te pātraṃ sanavittam indra pibā somam enā śatakrato /",
  "GV01rvh1-10u:20136": "RV_10,112.06c pūrṇa āhāvo madirasya madhvo yaṃ viśva id abhiharyanti devāḥ //",
  "GV01rvh1-10u:20137": "RV_10,112.07a vi hi tvām indra purudhā janāso hitaprayaso vṛṣabha hvayante /",
  "GV01rvh1-10u:20138": "RV_10,112.07c asmākaṃ te madhumattamānīmā bhuvan savanā teṣu harya //",
  "GV01rvh1-10u:20139": "RV_10,112.08a pra ta indra pūrvyāṇi pra nūnaṃ vīryā vocam prathamā kṛtāni /",
  "GV01rvh1-10u:20140": "RV_10,112.08c satīnamanyur aśrathāyo adriṃ suvedanām akṛṇor brahmaṇe gām //",
  "GV01rvh1-10u:20141": "RV_10,112.09a ni ṣu sīda gaṇapate gaṇeṣu tvām āhur vipratamaṃ kavīnām /",
  "GV01rvh1-10u:20142": "RV_10,112.09c na ṛte tvat kriyate kiṃ canāre mahām arkam maghavañ citram arca //",
  "GV01rvh1-10u:20143": "RV_10,112.10a abhikhyā no maghavan nādhamānān sakhe bodhi vasupate sakhīnām /",
  "GV01rvh1-10u:20144": "RV_10,112.10c raṇaṃ kṛdhi raṇakṛt satyaśuṣmābhakte cid ā bhajā rāye asmān //",
  "GV01rvh1-10u:20145": "RV_10,113.01a tam asya dyāvāpṛthivī sacetasā viśvebhir devair anu śuṣmam āvatām /",
  "GV01rvh1-10u:20146": "RV_10,113.01c yad ait kṛṇvāno mahimānam indriyam pītvī somasya kratumāṃ avardhata //",
  "GV01rvh1-10u:20147": "RV_10,113.02a tam asya viṣṇur mahimānam ojasāṃśuṃ dadhanvān madhuno vi rapśate /",
  "GV01rvh1-10u:20148": "RV_10,113.02c devebhir indro maghavā sayāvabhir vṛtraṃ jaghanvāṃ abhavad vareṇyaḥ //",
  "GV01rvh1-10u:20149": "RV_10,113.03a vṛtreṇa yad ahinā bibhrad āyudhā samasthithā yudhaye śaṃsam āvide /",
  "GV01rvh1-10u:20150": "RV_10,113.03c viśve te atra marutaḥ saha tmanāvardhann ugra mahimānam indriyam //",
  "GV01rvh1-10u:20151": "RV_10,113.04a jajñāna eva vy abādhata spṛdhaḥ prāpaśyad vīro abhi pauṃsyaṃ raṇam /",
  "GV01rvh1-10u:20152": "RV_10,113.04c avṛścad adrim ava sasyadaḥ sṛjad astabhnān nākaṃ svapasyayā pṛthum //",
  "GV01rvh1-10u:20153": "RV_10,113.05a ād indraḥ satrā taviṣīr apatyata varīyo dyāvāpṛthivī abādhata /",
  "GV01rvh1-10u:20154": "RV_10,113.05c avābharad dhṛṣito vajram āyasaṃ śevam mitrāya varuṇāya dāśuṣe //",
  "GV01rvh1-10u:20155": "RV_10,113.06a indrasyātra taviṣībhyo virapśina ṛghāyato araṃhayanta manyave /",
  "GV01rvh1-10u:20156": "RV_10,113.06c vṛtraṃ yad ugro vy avṛścad ojasāpo bibhrataṃ tamasā parīvṛtam //",
  "GV01rvh1-10u:20157": "RV_10,113.07a yā vīryāṇi prathamāni kartvā mahitvebhir yatamānau samīyatuḥ /",
  "GV01rvh1-10u:20158": "RV_10,113.07c dhvāntaṃ tamo 'va dadhvase hata indro mahnā pūrvahūtāv apatyata //",
  "GV01rvh1-10u:20159": "RV_10,113.08a viśve devāso adha vṛṣṇyāni te 'vardhayan somavatyā vacasyayā /",
  "GV01rvh1-10u:20160": "RV_10,113.08c raddhaṃ vṛtram ahim indrasya hanmanāgnir na jambhais tṛṣv annam āvayat //",
  "GV01rvh1-10u:20161": "RV_10,113.09a bhūri dakṣebhir vacanebhir ṛkvabhiḥ sakhyebhiḥ sakhyāni pra vocata /",
  "GV01rvh1-10u:20162": "RV_10,113.09c indro dhuniṃ ca cumuriṃ ca dambhayañ chraddhāmanasyā śṛṇute dabhītaye //",
  "GV01rvh1-10u:20163": "RV_10,113.10a tvam purūṇy ā bharā svaśvyā yebhir maṃsai nivacanāni śaṃsan /",
  "GV01rvh1-10u:20164": "RV_10,113.10c sugebhir viśvā duritā tarema vido ṣu ṇa urviyā gādham adya //",
  "GV01rvh1-10u:20165": "RV_10,114.01a gharmā samantā trivṛtaṃ vy āpatus tayor juṣṭim mātariśvā jagāma /",
  "GV01rvh1-10u:20166": "RV_10,114.01c divas payo didhiṣāṇā aveṣan vidur devāḥ sahasāmānam arkam //",
  "GV01rvh1-10u:20167": "RV_10,114.02a tisro deṣṭrāya nirṛtīr upāsate dīrghaśruto vi hi jānanti vahnayaḥ /",
  "GV01rvh1-10u:20168": "RV_10,114.02c tāsāṃ ni cikyuḥ kavayo nidānam pareṣu yā guhyeṣu vrateṣu //",
  "GV01rvh1-10u:20169": "RV_10,114.03a catuṣkapardā yuvatiḥ supeśā ghṛtapratīkā vayunāni vaste /",
  "GV01rvh1-10u:20170": "RV_10,114.03c tasyāṃ suparṇā vṛṣaṇā ni ṣedatur yatra devā dadhire bhāgadheyam //",
  "GV01rvh1-10u:20171": "RV_10,114.04a ekaḥ suparṇaḥ sa samudram ā viveśa sa idaṃ viśvam bhuvanaṃ vi caṣṭe /",
  "GV01rvh1-10u:20172": "RV_10,114.04c tam pākena manasāpaśyam antitas tam mātā reḷhi sa u reḷhi mātaram //",
  "GV01rvh1-10u:20173": "RV_10,114.05a suparṇaṃ viprāḥ kavayo vacobhir ekaṃ santam bahudhā kalpayanti /",
  "GV01rvh1-10u:20174": "RV_10,114.05c chandāṃsi ca dadhato adhvareṣu grahān somasya mimate dvādaśa //",
  "GV01rvh1-10u:20175": "RV_10,114.06a ṣaṭtriṃśāṃś ca caturaḥ kalpayantaś chandāṃsi ca dadhata ādvādaśam /",
  "GV01rvh1-10u:20176": "RV_10,114.06c yajñaṃ vimāya kavayo manīṣa ṛksāmābhyām pra rathaṃ vartayanti //",
  "GV01rvh1-10u:20177": "RV_10,114.07a caturdaśānye mahimāno asya taṃ dhīrā vācā pra ṇayanti sapta /",
  "GV01rvh1-10u:20178": "RV_10,114.07c āpnānaṃ tīrthaṃ ka iha pra vocad yena pathā prapibante sutasya //",
  "GV01rvh1-10u:20179": "RV_10,114.08a sahasradhā pañcadaśāny ukthā yāvad dyāvāpṛthivī tāvad it tat /",
  "GV01rvh1-10u:20180": "RV_10,114.08c sahasradhā mahimānaḥ sahasraṃ yāvad brahma viṣṭhitaṃ tāvatī vāk //",
  "GV01rvh1-10u:20181": "RV_10,114.09a kaś chandasāṃ yogam ā veda dhīraḥ ko dhiṣṇyām prati vācam papāda /",
  "GV01rvh1-10u:20182": "RV_10,114.09c kam ṛtvijām aṣṭamaṃ śūram āhur harī indrasya ni cikāya kaḥ svit //",
  "GV01rvh1-10u:20183": "RV_10,114.10a bhūmyā antam pary eke caranti rathasya dhūrṣu yuktāso asthuḥ /",
  "GV01rvh1-10u:20184": "RV_10,114.10c śramasya dāyaṃ vi bhajanty ebhyo yadā yamo bhavati harmye hitaḥ //",
  "GV01rvh1-10u:20185": "RV_10,115.01a citra ic chiśos taruṇasya vakṣatho na yo mātarāv apyeti dhātave /",
  "GV01rvh1-10u:20186": "RV_10,115.01c anūdhā yadi jījanad adhā ca nu vavakṣa sadyo mahi dūtyaṃ caran //",
  "GV01rvh1-10u:20187": "RV_10,115.02a agnir ha nāma dhāyi dann apastamaḥ saṃ yo vanā yuvate bhasmanā datā /",
  "GV01rvh1-10u:20188": "RV_10,115.02c abhipramurā juhvā svadhvara ino na prothamāno yavase vṛṣā //",
  "GV01rvh1-10u:20189": "RV_10,115.03a taṃ vo viṃ na druṣadaṃ devam andhasa indum prothantam pravapantam arṇavam /",
  "GV01rvh1-10u:20190": "RV_10,115.03c āsā vahniṃ na śociṣā virapśinam mahivrataṃ na sarajantam adhvanaḥ //",
  "GV01rvh1-10u:20191": "RV_10,115.04a vi yasya te jrayasānasyājara dhakṣor na vātāḥ pari santy acyutāḥ /",
  "GV01rvh1-10u:20192": "RV_10,115.04c ā raṇvāso yuyudhayo na satvanaṃ tritaṃ naśanta pra śiṣanta iṣṭaye //",
  "GV01rvh1-10u:20193": "RV_10,115.05a sa id agniḥ kaṇvatamaḥ kaṇvasakhāryaḥ parasyāntarasya taruṣaḥ /",
  "GV01rvh1-10u:20194": "RV_10,115.05c agniḥ pātu gṛṇato agniḥ sūrīn agnir dadātu teṣām avo naḥ //",
  "GV01rvh1-10u:20195": "RV_10,115.06a vājintamāya sahyase supitrya tṛṣu cyavāno anu jātavedase /",
  "GV01rvh1-10u:20196": "RV_10,115.06c anudre cid yo dhṛṣatā varaṃ sate mahintamāya dhanvaned aviṣyate //",
  "GV01rvh1-10u:20197": "RV_10,115.07a evāgnir martaiḥ saha sūribhir vasu ṣṭave sahasaḥ sūnaro nṛbhiḥ /",
  "GV01rvh1-10u:20198": "RV_10,115.07c mitrāso na ye sudhitā ṛtāyavo dyāvo na dyumnair abhi santi mānuṣān //",
  "GV01rvh1-10u:20199": "RV_10,115.08a ūrjo napāt sahasāvann iti tvopastutasya vandate vṛṣā vāk /",
  "GV01rvh1-10u:20200": "RV_10,115.08c tvāṃ stoṣāma tvayā suvīrā drāghīya āyuḥ prataraṃ dadhānāḥ //",
  "GV01rvh1-10u:20201": "RV_10,115.09a iti tvāgne vṛṣṭihavyasya putrā upastutāsa ṛṣayo 'vocan /",
  "GV01rvh1-10u:20202": "RV_10,115.09c tāṃś ca pāhi gṛṇataś ca sūrīn vaṣaḍ vaṣaḷ ity ūrdhvāso anakṣan namo nama ity ūrdhvāso anakṣan //",
  "GV01rvh1-10u:20203": "RV_10,116.01a pibā somam mahata indriyāya pibā vṛtrāya hantave śaviṣṭha /",
  "GV01rvh1-10u:20204": "RV_10,116.01c piba rāye śavase hūyamānaḥ piba madhvas tṛpad indrā vṛṣasva //",
  "GV01rvh1-10u:20205": "RV_10,116.02a asya piba kṣumataḥ prasthitasyendra somasya varam ā sutasya /",
  "GV01rvh1-10u:20206": "RV_10,116.02c svastidā manasā mādayasvārvācīno revate saubhagāya //",
  "GV01rvh1-10u:20207": "RV_10,116.03a mamattu tvā divyaḥ soma indra mamattu yaḥ sūyate pārthiveṣu /",
  "GV01rvh1-10u:20208": "RV_10,116.03c mamattu yena varivaś cakartha mamattu yena niriṇāsi śatrūn //",
  "GV01rvh1-10u:20209": "RV_10,116.04a ā dvibarhā amino yātv indro vṛṣā haribhyām pariṣiktam andhaḥ /",
  "GV01rvh1-10u:20210": "RV_10,116.04c gavy ā sutasya prabhṛtasya madhvaḥ satrā khedām aruśahā vṛṣasva //",
  "GV01rvh1-10u:20211": "RV_10,116.05a ni tigmāni bhrāśayan bhrāśyāny ava sthirā tanuhi yātujūnām /",
  "GV01rvh1-10u:20212": "RV_10,116.05c ugrāya te saho balaṃ dadāmi pratītyā śatrūn vigadeṣu vṛśca //",
  "GV01rvh1-10u:20213": "RV_10,116.06a vy arya indra tanuhi śravāṃsy oja sthireva dhanvano 'bhimātīḥ /",
  "GV01rvh1-10u:20214": "RV_10,116.06c asmadryag vāvṛdhānaḥ sahobhir anibhṛṣṭas tanvaṃ vāvṛdhasva //",
  "GV01rvh1-10u:20215": "RV_10,116.07a idaṃ havir maghavan tubhyaṃ rātam prati samrāḷ ahṛṇāno gṛbhāya /",
  "GV01rvh1-10u:20216": "RV_10,116.07c tubhyaṃ suto maghavan tubhyam pakvo 'ddhīndra piba ca prasthitasya //",
  "GV01rvh1-10u:20217": "RV_10,116.08a addhīd indra prasthitemā havīṃṣi cano dadhiṣva pacatota somam /",
  "GV01rvh1-10u:20218": "RV_10,116.08c prayasvantaḥ prati haryāmasi tvā satyāḥ santu yajamānasya kāmāḥ //",
  "GV01rvh1-10u:20219": "RV_10,116.09a prendrāgnibhyāṃ suvacasyām iyarmi sindhāv iva prerayaṃ nāvam arkaiḥ /",
  "GV01rvh1-10u:20220": "RV_10,116.09c ayā iva pari caranti devā ye asmabhyaṃ dhanadā udbhidaś ca //",
  "GV01rvh1-10u:20221": "RV_10,117.01a na vā u devāḥ kṣudham id vadhaṃ dadur utāśitam upa gacchanti mṛtyavaḥ /",
  "GV01rvh1-10u:20222": "RV_10,117.01c uto rayiḥ pṛṇato nopa dasyaty utāpṛṇan marḍitāraṃ na vindate //",
  "GV01rvh1-10u:20223": "RV_10,117.02a ya ādhrāya cakamānāya pitvo 'nnavān san raphitāyopajagmuṣe /",
  "GV01rvh1-10u:20224": "RV_10,117.02c sthiram manaḥ kṛṇute sevate puroto cit sa marḍitāraṃ na vindate //",
  "GV01rvh1-10u:20225": "RV_10,117.03a sa id bhojo yo gṛhave dadāty annakāmāya carate kṛśāya /",
  "GV01rvh1-10u:20226": "RV_10,117.03c aram asmai bhavati yāmahūtā utāparīṣu kṛṇute sakhāyam //",
  "GV01rvh1-10u:20227": "RV_10,117.04a na sa sakhā yo na dadāti sakhye sacābhuve sacamānāya pitvaḥ /",
  "GV01rvh1-10u:20228": "RV_10,117.04c apāsmāt preyān na tad oko asti pṛṇantam anyam araṇaṃ cid icchet //",
  "GV01rvh1-10u:20229": "RV_10,117.05a pṛṇīyād in nādhamānāya tavyān drāghīyāṃsam anu paśyeta panthām /",
  "GV01rvh1-10u:20230": "RV_10,117.05c o hi vartante rathyeva cakrānyam-anyam upa tiṣṭhanta rāyaḥ //",
  "GV01rvh1-10u:20231": "RV_10,117.06a mogham annaṃ vindate apracetāḥ satyam bravīmi vadha it sa tasya /",
  "GV01rvh1-10u:20232": "RV_10,117.06c nāryamaṇam puṣyati no sakhāyaṃ kevalāgho bhavati kevalādī //",
  "GV01rvh1-10u:20233": "RV_10,117.07a kṛṣann it phāla āśitaṃ kṛṇoti yann adhvānam apa vṛṅkte caritraiḥ /",
  "GV01rvh1-10u:20234": "RV_10,117.07c vadan brahmāvadato vanīyān pṛṇann āpir apṛṇantam abhi ṣyāt //",
  "GV01rvh1-10u:20235": "RV_10,117.08a ekapād bhūyo dvipado vi cakrame dvipāt tripādam abhy eti paścāt /",
  "GV01rvh1-10u:20236": "RV_10,117.08c catuṣpād eti dvipadām abhisvare sampaśyan paṅktīr upatiṣṭhamānaḥ //",
  "GV01rvh1-10u:20237": "RV_10,117.09a samau cid dhastau na samaṃ viviṣṭaḥ sammātarā cin na samaṃ duhāte /",
  "GV01rvh1-10u:20238": "RV_10,117.09c yamayoś cin na samā vīryāṇi jñātī cit santau na samam pṛṇītaḥ //",
  "GV01rvh1-10u:20239": "RV_10,118.01a agne haṃsi ny atriṇaṃ dīdyan martyeṣv ā /",
  "GV01rvh1-10u:20240": "RV_10,118.01c sve kṣaye śucivrata //",
  "GV01rvh1-10u:20241": "RV_10,118.02a ut tiṣṭhasi svāhuto ghṛtāni prati modase /",
  "GV01rvh1-10u:20242": "RV_10,118.02c yat tvā srucaḥ samasthiran //",
  "GV01rvh1-10u:20243": "RV_10,118.03a sa āhuto vi rocate 'gnir īḷenyo girā /",
  "GV01rvh1-10u:20244": "RV_10,118.03c srucā pratīkam ajyate //",
  "GV01rvh1-10u:20245": "RV_10,118.04a ghṛtenāgniḥ sam ajyate madhupratīka āhutaḥ /",
  "GV01rvh1-10u:20246": "RV_10,118.04c rocamāno vibhāvasuḥ //",
  "GV01rvh1-10u:20247": "RV_10,118.05a jaramāṇaḥ sam idhyase devebhyo havyavāhana /",
  "GV01rvh1-10u:20248": "RV_10,118.05c taṃ tvā havanta martyāḥ //",
  "GV01rvh1-10u:20249": "RV_10,118.06a tam martā amartyaṃ ghṛtenāgniṃ saparyata /",
  "GV01rvh1-10u:20250": "RV_10,118.06c adābhyaṃ gṛhapatim //",
  "GV01rvh1-10u:20251": "RV_10,118.07a adābhyena śociṣāgne rakṣas tvaṃ daha /",
  "GV01rvh1-10u:20252": "RV_10,118.07c gopā ṛtasya dīdihi //",
  "GV01rvh1-10u:20253": "RV_10,118.08a sa tvam agne pratīkena praty oṣa yātudhānyaḥ /",
  "GV01rvh1-10u:20254": "RV_10,118.08c urukṣayeṣu dīdyat //",
  "GV01rvh1-10u:20255": "RV_10,118.09a taṃ tvā gīrbhir urukṣayā havyavāhaṃ sam īdhire /",
  "GV01rvh1-10u:20256": "RV_10,118.09c yajiṣṭham mānuṣe jane //",
  "GV01rvh1-10u:20257": "RV_10,119.01a iti vā iti me mano gām aśvaṃ sanuyām iti /",
  "GV01rvh1-10u:20258": "RV_10,119.01c kuvit somasyāpām iti //",
  "GV01rvh1-10u:20259": "RV_10,119.02a pra vātā iva dodhata un mā pītā ayaṃsata /",
  "GV01rvh1-10u:20260": "RV_10,119.02c kuvit somasyāpām iti //",
  "GV01rvh1-10u:20261": "RV_10,119.03a un mā pītā ayaṃsata ratham aśvā ivāśavaḥ /",
  "GV01rvh1-10u:20262": "RV_10,119.03c kuvit somasyāpām iti //",
  "GV01rvh1-10u:20263": "RV_10,119.04a upa mā matir asthita vāśrā putram iva priyam /",
  "GV01rvh1-10u:20264": "RV_10,119.04c kuvit somasyāpām iti //",
  "GV01rvh1-10u:20265": "RV_10,119.05a ahaṃ taṣṭeva vandhuram pary acāmi hṛdā matim /",
  "GV01rvh1-10u:20266": "RV_10,119.05c kuvit somasyāpām iti //",
  "GV01rvh1-10u:20267": "RV_10,119.06a nahi me akṣipac canācchāntsuḥ pañca kṛṣṭayaḥ /",
  "GV01rvh1-10u:20268": "RV_10,119.06c kuvit somasyāpām iti //",
  "GV01rvh1-10u:20269": "RV_10,119.07a nahi me rodasī ubhe anyam pakṣaṃ cana prati /",
  "GV01rvh1-10u:20270": "RV_10,119.07c kuvit somasyāpām iti //",
  "GV01rvh1-10u:20271": "RV_10,119.08a abhi dyām mahinā bhuvam abhīmām pṛthivīm mahīm /",
  "GV01rvh1-10u:20272": "RV_10,119.08c kuvit somasyāpām iti //",
  "GV01rvh1-10u:20273": "RV_10,119.09a hantāham pṛthivīm imāṃ ni dadhānīha veha vā /",
  "GV01rvh1-10u:20274": "RV_10,119.09c kuvit somasyāpām iti //",
  "GV01rvh1-10u:20275": "RV_10,119.10a oṣam it pṛthivīm ahaṃ jaṅghanānīha veha vā /",
  "GV01rvh1-10u:20276": "RV_10,119.10c kuvit somasyāpām iti //",
  "GV01rvh1-10u:20277": "RV_10,119.11a divi me anyaḥ pakṣo 'dho anyam acīkṛṣam /",
  "GV01rvh1-10u:20278": "RV_10,119.11c kuvit somasyāpām iti //",
  "GV01rvh1-10u:20279": "RV_10,119.12a aham asmi mahāmaho 'bhinabhyam udīṣitaḥ /",
  "GV01rvh1-10u:20280": "RV_10,119.12c kuvit somasyāpām iti //",
  "GV01rvh1-10u:20281": "RV_10,119.13a gṛho yāmy araṅkṛto devebhyo havyavāhanaḥ /",
  "GV01rvh1-10u:20282": "RV_10,119.13c kuvit somasyāpām iti //",
  "GV01rvh1-10u:20283": "RV_10,120.01a tad id āsa bhuvaneṣu jyeṣṭhaṃ yato jajña ugras tveṣanṛmṇaḥ /",
  "GV01rvh1-10u:20284": "RV_10,120.01c sadyo jajñāno ni riṇāti śatrūn anu yaṃ viśve madanty ūmāḥ //",
  "GV01rvh1-10u:20285": "RV_10,120.02a vāvṛdhānaḥ śavasā bhūryojāḥ śatrur dāsāya bhiyasaṃ dadhāti /",
  "GV01rvh1-10u:20286": "RV_10,120.02c avyanac ca vyanac ca sasni saṃ te navanta prabhṛtā madeṣu //",
  "GV01rvh1-10u:20287": "RV_10,120.03a tve kratum api vṛñjanti viśve dvir yad ete trir bhavanty ūmāḥ /",
  "GV01rvh1-10u:20288": "RV_10,120.03c svādoḥ svādīyaḥ svādunā sṛjā sam adaḥ su madhu madhunābhi yodhīḥ //",
  "GV01rvh1-10u:20289": "RV_10,120.04a iti cid dhi tvā dhanā jayantam made-made anumadanti viprāḥ /",
  "GV01rvh1-10u:20290": "RV_10,120.04c ojīyo dhṛṣṇo sthiram ā tanuṣva mā tvā dabhan yātudhānā durevāḥ //",
  "GV01rvh1-10u:20291": "RV_10,120.05a tvayā vayaṃ śāśadmahe raṇeṣu prapaśyanto yudhenyāni bhūri /",
  "GV01rvh1-10u:20292": "RV_10,120.05c codayāmi ta āyudhā vacobhiḥ saṃ te śiśāmi brahmaṇā vayāṃsi //",
  "GV01rvh1-10u:20293": "RV_10,120.06a stuṣeyyam puruvarpasam ṛbhvam inatamam āptyam āptyānām /",
  "GV01rvh1-10u:20294": "RV_10,120.06c ā darṣate śavasā sapta dānūn pra sākṣate pratimānāni bhūri //",
  "GV01rvh1-10u:20295": "RV_10,120.07a ni tad dadhiṣe 'varam paraṃ ca yasminn āvithāvasā duroṇe /",
  "GV01rvh1-10u:20296": "RV_10,120.07c ā mātarā sthāpayase jigatnū ata inoṣi karvarā purūṇi //",
  "GV01rvh1-10u:20297": "RV_10,120.08a imā brahma bṛhaddivo vivaktīndrāya śūṣam agriyaḥ svarṣāḥ /",
  "GV01rvh1-10u:20298": "RV_10,120.08c maho gotrasya kṣayati svarājo duraś ca viśvā avṛṇod apa svāḥ //",
  "GV01rvh1-10u:20299": "RV_10,120.09a evā mahān bṛhaddivo atharvāvocat svāṃ tanvam indram eva /",
  "GV01rvh1-10u:20300": "RV_10,120.09c svasāro mātaribhvarīr ariprā hinvanti ca śavasā vardhayanti ca //",
  "GV01rvh1-10u:20301": "RV_10,121.01a hiraṇyagarbhaḥ sam avartatāgre bhūtasya jātaḥ patir eka āsīt /",
  "GV01rvh1-10u:20302": "RV_10,121.01c sa dādhāra pṛthivīṃ dyām utemāṃ kasmai devāya haviṣā vidhema //",
  "GV01rvh1-10u:20303": "RV_10,121.02a ya ātmadā baladā yasya viśva upāsate praśiṣaṃ yasya devāḥ /",
  "GV01rvh1-10u:20304": "RV_10,121.02c yasya chāyāmṛtaṃ yasya mṛtyuḥ kasmai devāya haviṣā vidhema //",
  "GV01rvh1-10u:20305": "RV_10,121.03a yaḥ prāṇato nimiṣato mahitvaika id rājā jagato babhūva /",
  "GV01rvh1-10u:20306": "RV_10,121.03c ya īśe asya dvipadaś catuṣpadaḥ kasmai devāya haviṣā vidhema //",
  "GV01rvh1-10u:20307": "RV_10,121.04a yasyeme himavanto mahitvā yasya samudraṃ rasayā sahāhuḥ /",
  "GV01rvh1-10u:20308": "RV_10,121.04c yasyemāḥ pradiśo yasya bāhū kasmai devāya haviṣā vidhema //",
  "GV01rvh1-10u:20309": "RV_10,121.05a yena dyaur ugrā pṛthivī ca dṛḷhā yena sva stabhitaṃ yena nākaḥ /",
  "GV01rvh1-10u:20310": "RV_10,121.05c yo antarikṣe rajaso vimānaḥ kasmai devāya haviṣā vidhema //",
  "GV01rvh1-10u:20311": "RV_10,121.06a yaṃ krandasī avasā tastabhāne abhy aikṣetām manasā rejamāne /",
  "GV01rvh1-10u:20312": "RV_10,121.06c yatrādhi sūra udito vibhāti kasmai devāya haviṣā vidhema //",
  "GV01rvh1-10u:20313": "RV_10,121.07a āpo ha yad bṛhatīr viśvam āyan garbhaṃ dadhānā janayantīr agnim /",
  "GV01rvh1-10u:20314": "RV_10,121.07c tato devānāṃ sam avartatāsur ekaḥ kasmai devāya haviṣā vidhema //",
  "GV01rvh1-10u:20315": "RV_10,121.08a yaś cid āpo mahinā paryapaśyad dakṣaṃ dadhānā janayantīr yajñam /",
  "GV01rvh1-10u:20316": "RV_10,121.08c yo deveṣv adhi deva eka āsīt kasmai devāya haviṣā vidhema //",
  "GV01rvh1-10u:20317": "RV_10,121.09a mā no hiṃsīj janitā yaḥ pṛthivyā yo vā divaṃ satyadharmā jajāna /",
  "GV01rvh1-10u:20318": "RV_10,121.09c yaś cāpaś candrā bṛhatīr jajāna kasmai devāya haviṣā vidhema //",
  "GV01rvh1-10u:20319": "RV_10,121.10a prajāpate na tvad etāny anyo viśvā jātāni pari tā babhūva /",
  "GV01rvh1-10u:20320": "RV_10,121.10c yatkāmās te juhumas tan no astu vayaṃ syāma patayo rayīṇām //",
  "GV01rvh1-10u:20321": "RV_10,122.01a vasuṃ na citramahasaṃ gṛṇīṣe vāmaṃ śevam atithim adviṣeṇyam /",
  "GV01rvh1-10u:20322": "RV_10,122.01c sa rāsate śurudho viśvadhāyaso 'gnir hotā gṛhapatiḥ suvīryam //",
  "GV01rvh1-10u:20323": "RV_10,122.02a juṣāṇo agne prati harya me vaco viśvāni vidvān vayunāni sukrato /",
  "GV01rvh1-10u:20324": "RV_10,122.02c ghṛtanirṇig brahmaṇe gātum eraya tava devā ajanayann anu vratam //",
  "GV01rvh1-10u:20325": "RV_10,122.03a sapta dhāmāni pariyann amartyo dāśad dāśuṣe sukṛte māmahasva /",
  "GV01rvh1-10u:20326": "RV_10,122.03c suvīreṇa rayiṇāgne svābhuvā yas ta ānaṭ samidhā taṃ juṣasva //",
  "GV01rvh1-10u:20327": "RV_10,122.04a yajñasya ketum prathamam purohitaṃ haviṣmanta īḷate sapta vājinam /",
  "GV01rvh1-10u:20328": "RV_10,122.04c śṛṇvantam agniṃ ghṛtapṛṣṭham ukṣaṇam pṛṇantaṃ devam pṛṇate suvīryam //",
  "GV01rvh1-10u:20329": "RV_10,122.05a tvaṃ dūtaḥ prathamo vareṇyaḥ sa hūyamāno amṛtāya matsva /",
  "GV01rvh1-10u:20330": "RV_10,122.05c tvām marjayan maruto dāśuṣo gṛhe tvāṃ stomebhir bhṛgavo vi rurucuḥ //",
  "GV01rvh1-10u:20331": "RV_10,122.06a iṣaṃ duhan sudughāṃ viśvadhāyasaṃ yajñapriye yajamānāya sukrato /",
  "GV01rvh1-10u:20332": "RV_10,122.06c agne ghṛtasnus trir ṛtāni dīdyad vartir yajñam pariyan sukratūyase //",
  "GV01rvh1-10u:20333": "RV_10,122.07a tvām id asyā uṣaso vyuṣṭiṣu dūtaṃ kṛṇvānā ayajanta mānuṣāḥ /",
  "GV01rvh1-10u:20334": "RV_10,122.07c tvāṃ devā mahayāyyāya vāvṛdhur ājyam agne nimṛjanto adhvare //",
  "GV01rvh1-10u:20335": "RV_10,122.08a ni tvā vasiṣṭhā ahvanta vājinaṃ gṛṇanto agne vidatheṣu vedhasaḥ /",
  "GV01rvh1-10u:20336": "RV_10,122.08c rāyas poṣaṃ yajamāneṣu dhāraya yūyam pāta svastibhiḥ sadā naḥ //",
  "GV01rvh1-10u:20337": "RV_10,123.01a ayaṃ venaś codayat pṛśnigarbhā jyotirjarāyū rajaso vimāne /",
  "GV01rvh1-10u:20338": "RV_10,123.01c imam apāṃ saṃgame sūryasya śiśuṃ na viprā matibhī rihanti //",
  "GV01rvh1-10u:20339": "RV_10,123.02a samudrād ūrmim ud iyarti veno nabhojāḥ pṛṣṭhaṃ haryatasya darśi /",
  "GV01rvh1-10u:20340": "RV_10,123.02c ṛtasya sānāv adhi viṣṭapi bhrāṭ samānaṃ yonim abhy anūṣata vrāḥ //",
  "GV01rvh1-10u:20341": "RV_10,123.03a samānam pūrvīr abhi vāvaśānās tiṣṭhan vatsasya mātaraḥ sanīḷāḥ /",
  "GV01rvh1-10u:20342": "RV_10,123.03c ṛtasya sānāv adhi cakramāṇā rihanti madhvo amṛtasya vāṇīḥ //",
  "GV01rvh1-10u:20343": "RV_10,123.04a jānanto rūpam akṛpanta viprā mṛgasya ghoṣam mahiṣasya hi gman /",
  "GV01rvh1-10u:20344": "RV_10,123.04c ṛtena yanto adhi sindhum asthur vidad gandharvo amṛtāni nāma //",
  "GV01rvh1-10u:20345": "RV_10,123.05a apsarā jāram upasiṣmiyāṇā yoṣā bibharti parame vyoman /",
  "GV01rvh1-10u:20346": "RV_10,123.05c carat priyasya yoniṣu priyaḥ san sīdat pakṣe hiraṇyaye sa venaḥ //",
  "GV01rvh1-10u:20347": "RV_10,123.06a nāke suparṇam upa yat patantaṃ hṛdā venanto abhy acakṣata tvā /",
  "GV01rvh1-10u:20348": "RV_10,123.06c hiraṇyapakṣaṃ varuṇasya dūtaṃ yamasya yonau śakunam bhuraṇyum //",
  "GV01rvh1-10u:20349": "RV_10,123.07a ūrdhvo gandharvo adhi nāke asthāt pratyaṅ citrā bibhrad asyāyudhāni /",
  "GV01rvh1-10u:20350": "RV_10,123.07c vasāno atkaṃ surabhiṃ dṛśe kaṃ svar ṇa nāma janata priyāṇi //",
  "GV01rvh1-10u:20351": "RV_10,123.08a drapsaḥ samudram abhi yaj jigāti paśyan gṛdhrasya cakṣasā vidharman /",
  "GV01rvh1-10u:20352": "RV_10,123.08c bhānuḥ śukreṇa śociṣā cakānas tṛtīye cakre rajasi priyāṇi //",
  "GV01rvh1-10u:20353": "RV_10,124.01a imaṃ no agna upa yajñam ehi pañcayāmaṃ trivṛtaṃ saptatantum /",
  "GV01rvh1-10u:20354": "RV_10,124.01c aso havyavāḷ uta naḥ purogā jyog eva dīrghaṃ tama āśayiṣṭhāḥ //",
  "GV01rvh1-10u:20355": "RV_10,124.02a adevād devaḥ pracatā guhā yan prapaśyamāno amṛtatvam emi /",
  "GV01rvh1-10u:20356": "RV_10,124.02c śivaṃ yat santam aśivo jahāmi svāt sakhyād araṇīṃ nābhim emi //",
  "GV01rvh1-10u:20357": "RV_10,124.03a paśyann anyasyā atithiṃ vayāyā ṛtasya dhāma vi mime purūṇi /",
  "GV01rvh1-10u:20358": "RV_10,124.03c śaṃsāmi pitre asurāya śevam ayajñiyād yajñiyam bhāgam emi //",
  "GV01rvh1-10u:20359": "RV_10,124.04a bahvīḥ samā akaram antar asminn indraṃ vṛṇānaḥ pitaraṃ jahāmi /",
  "GV01rvh1-10u:20360": "RV_10,124.04c agniḥ somo varuṇas te cyavante paryāvard rāṣṭraṃ tad avāmy āyan //",
  "GV01rvh1-10u:20361": "RV_10,124.05a nirmāyā u tye asurā abhūvan tvaṃ ca mā varuṇa kāmayāse /",
  "GV01rvh1-10u:20362": "RV_10,124.05c ṛtena rājann anṛtaṃ viviñcan mama rāṣṭrasyādhipatyam ehi //",
  "GV01rvh1-10u:20363": "RV_10,124.06a idaṃ svar idam id āsa vāmam ayam prakāśa urv antarikṣam /",
  "GV01rvh1-10u:20364": "RV_10,124.06c hanāva vṛtraṃ nirehi soma haviṣ ṭvā santaṃ haviṣā yajāma //",
  "GV01rvh1-10u:20365": "RV_10,124.07a kaviḥ kavitvā divi rūpam āsajad aprabhūtī varuṇo nir apaḥ sṛjat /",
  "GV01rvh1-10u:20366": "RV_10,124.07c kṣemaṃ kṛṇvānā janayo na sindhavas tā asya varṇaṃ śucayo bharibhrati //",
  "GV01rvh1-10u:20367": "RV_10,124.08a tā asya jyeṣṭham indriyaṃ sacante tā īm ā kṣeti svadhayā madantīḥ /",
  "GV01rvh1-10u:20368": "RV_10,124.08c tā īṃ viśo na rājānaṃ vṛṇānā bībhatsuvo apa vṛtrād atiṣṭhan //",
  "GV01rvh1-10u:20369": "RV_10,124.09a bībhatsūnāṃ sayujaṃ haṃsam āhur apāṃ divyānāṃ sakhye carantam /",
  "GV01rvh1-10u:20370": "RV_10,124.09c anuṣṭubham anu carcūryamāṇam indraṃ ni cikyuḥ kavayo manīṣā //",
  "GV01rvh1-10u:20371": "RV_10,125.01a ahaṃ rudrebhir vasubhiś carāmy aham ādityair uta viśvadevaiḥ /",
  "GV01rvh1-10u:20372": "RV_10,125.01c aham mitrāvaruṇobhā bibharmy aham indrāgnī aham aśvinobhā //",
  "GV01rvh1-10u:20373": "RV_10,125.02a ahaṃ somam āhanasam bibharmy ahaṃ tvaṣṭāram uta pūṣaṇam bhagam /",
  "GV01rvh1-10u:20374": "RV_10,125.02c ahaṃ dadhāmi draviṇaṃ haviṣmate suprāvye yajamānāya sunvate //",
  "GV01rvh1-10u:20375": "RV_10,125.03a ahaṃ rāṣṭrī saṃgamanī vasūnāṃ cikituṣī prathamā yajñiyānām /",
  "GV01rvh1-10u:20376": "RV_10,125.03c tām mā devā vy adadhuḥ purutrā bhūristhātrām bhūry āveśayantīm //",
  "GV01rvh1-10u:20377": "RV_10,125.04a mayā so annam atti yo vipaśyati yaḥ prāṇiti ya īṃ śṛṇoty uktam /",
  "GV01rvh1-10u:20378": "RV_10,125.04c amantavo māṃ ta upa kṣiyanti śrudhi śruta śraddhivaṃ te vadāmi //",
  "GV01rvh1-10u:20379": "RV_10,125.05a aham eva svayam idaṃ vadāmi juṣṭaṃ devebhir uta mānuṣebhiḥ /",
  "GV01rvh1-10u:20380": "RV_10,125.05c yaṃ kāmaye taṃ-tam ugraṃ kṛṇomi tam brahmāṇaṃ tam ṛṣiṃ taṃ sumedhām //",
  "GV01rvh1-10u:20381": "RV_10,125.06a ahaṃ rudrāya dhanur ā tanomi brahmadviṣe śarave hantavā u /",
  "GV01rvh1-10u:20382": "RV_10,125.06c ahaṃ janāya samadaṃ kṛṇomy ahaṃ dyāvāpṛthivī ā viveśa //",
  "GV01rvh1-10u:20383": "RV_10,125.07a ahaṃ suve pitaram asya mūrdhan mama yonir apsv antaḥ samudre /",
  "GV01rvh1-10u:20384": "RV_10,125.07c tato vi tiṣṭhe bhuvanānu viśvotāmūṃ dyāṃ varṣmaṇopa spṛśāmi //",
  "GV01rvh1-10u:20385": "RV_10,125.08a aham eva vāta iva pra vāmy ārabhamāṇā bhuvanāni viśvā /",
  "GV01rvh1-10u:20386": "RV_10,125.08c paro divā para enā pṛthivyaitāvatī mahinā sam babhūva //",
  "GV01rvh1-10u:20387": "RV_10,126.01a na tam aṃho na duritaṃ devāso aṣṭa martyam /",
  "GV01rvh1-10u:20388": "RV_10,126.01c sajoṣaso yam aryamā mitro nayanti varuṇo ati dviṣaḥ //",
  "GV01rvh1-10u:20389": "RV_10,126.02a tad dhi vayaṃ vṛṇīmahe varuṇa mitrāryaman /",
  "GV01rvh1-10u:20390": "RV_10,126.02c yenā nir aṃhaso yūyam pātha nethā ca martyam ati dviṣaḥ //",
  "GV01rvh1-10u:20391": "RV_10,126.03a te nūnaṃ no 'yam ūtaye varuṇo mitro aryamā /",
  "GV01rvh1-10u:20392": "RV_10,126.03c nayiṣṭhā u no neṣaṇi parṣiṣṭhā u naḥ parṣaṇy ati dviṣaḥ //",
  "GV01rvh1-10u:20393": "RV_10,126.04a yūyaṃ viśvam pari pātha varuṇo mitro aryamā /",
  "GV01rvh1-10u:20394": "RV_10,126.04c yuṣmākaṃ śarmaṇi priye syāma supraṇītayo 'ti dviṣaḥ //",
  "GV01rvh1-10u:20395": "RV_10,126.05a ādityāso ati sridho varuṇo mitro aryamā /",
  "GV01rvh1-10u:20396": "RV_10,126.05c ugram marudbhī rudraṃ huvemendram agniṃ svastaye 'ti dviṣaḥ //",
  "GV01rvh1-10u:20397": "RV_10,126.06a netāra ū ṣu ṇas tiro varuṇo mitro aryamā /",
  "GV01rvh1-10u:20398": "RV_10,126.06c ati viśvāni duritā rājānaś carṣaṇīnām ati dviṣaḥ //",
  "GV01rvh1-10u:20399": "RV_10,126.07a śunam asmabhyam ūtaye varuṇo mitro aryamā /",
  "GV01rvh1-10u:20400": "RV_10,126.07c śarma yacchantu sapratha ādityāso yad īmahe ati dviṣaḥ //",
  "GV01rvh1-10u:20401": "RV_10,126.08a yathā ha tyad vasavo gauryaṃ cit padi ṣitām amuñcatā yajatrāḥ /",
  "GV01rvh1-10u:20402": "RV_10,126.08c evo ṣv asman muñcatā vy aṃhaḥ pra tāry agne prataraṃ na āyuḥ //",
  "GV01rvh1-10u:20403": "RV_10,127.01a rātrī vy akhyad āyatī purutrā devy akṣabhiḥ /",
  "GV01rvh1-10u:20404": "RV_10,127.01c viśvā adhi śriyo 'dhita //",
  "GV01rvh1-10u:20405": "RV_10,127.02a orv aprā amartyā nivato devy udvataḥ /",
  "GV01rvh1-10u:20406": "RV_10,127.02c jyotiṣā bādhate tamaḥ //",
  "GV01rvh1-10u:20407": "RV_10,127.03a nir u svasāram askṛtoṣasaṃ devy āyatī /",
  "GV01rvh1-10u:20408": "RV_10,127.03c aped u hāsate tamaḥ //",
  "GV01rvh1-10u:20409": "RV_10,127.04a sā no adya yasyā vayaṃ ni te yāmann avikṣmahi /",
  "GV01rvh1-10u:20410": "RV_10,127.04c vṛkṣe na vasatiṃ vayaḥ //",
  "GV01rvh1-10u:20411": "RV_10,127.05a ni grāmāso avikṣata ni padvanto ni pakṣiṇaḥ /",
  "GV01rvh1-10u:20412": "RV_10,127.05c ni śyenāsaś cid arthinaḥ //",
  "GV01rvh1-10u:20413": "RV_10,127.06a yāvayā vṛkyaṃ vṛkaṃ yavaya stenam ūrmye /",
  "GV01rvh1-10u:20414": "RV_10,127.06c athā naḥ sutarā bhava //",
  "GV01rvh1-10u:20415": "RV_10,127.07a upa mā pepiśat tamaḥ kṛṣṇaṃ vyaktam asthita /",
  "GV01rvh1-10u:20416": "RV_10,127.07c uṣa ṛṇeva yātaya //",
  "GV01rvh1-10u:20417": "RV_10,127.08a upa te gā ivākaraṃ vṛṇīṣva duhitar divaḥ /",
  "GV01rvh1-10u:20418": "RV_10,127.08c rātri stomaṃ na jigyuṣe //",
  "GV01rvh1-10u:20419": "RV_10,128.01a mamāgne varco vihaveṣv astu vayaṃ tvendhānās tanvam puṣema /",
  "GV01rvh1-10u:20420": "RV_10,128.01c mahyaṃ namantām pradiśaś catasras tvayādhyakṣeṇa pṛtanā jayema //",
  "GV01rvh1-10u:20421": "RV_10,128.02a mama devā vihave santu sarva indravanto maruto viṣṇur agniḥ /",
  "GV01rvh1-10u:20422": "RV_10,128.02c mamāntarikṣam urulokam astu mahyaṃ vātaḥ pavatāṃ kāme asmin //",
  "GV01rvh1-10u:20423": "RV_10,128.03a mayi devā draviṇam ā yajantām mayy āśīr astu mayi devahūtiḥ /",
  "GV01rvh1-10u:20424": "RV_10,128.03c daivyā hotāro vanuṣanta pūrve 'riṣṭāḥ syāma tanvā suvīrāḥ //",
  "GV01rvh1-10u:20425": "RV_10,128.04a mahyaṃ yajantu mama yāni havyākūtiḥ satyā manaso me astu /",
  "GV01rvh1-10u:20426": "RV_10,128.04c eno mā ni gāṃ katamac canāhaṃ viśve devāso adhi vocatā naḥ //",
  "GV01rvh1-10u:20427": "RV_10,128.05a devīḥ ṣaḷ urvīr uru naḥ kṛṇota viśve devāsa iha vīrayadhvam /",
  "GV01rvh1-10u:20428": "RV_10,128.05c mā hāsmahi prajayā mā tanūbhir mā radhāma dviṣate soma rājan //",
  "GV01rvh1-10u:20429": "RV_10,128.06a agne manyum pratinudan pareṣām adabdho gopāḥ pari pāhi nas tvam /",
  "GV01rvh1-10u:20430": "RV_10,128.06c pratyañco yantu nigutaḥ punas te 'maiṣāṃ cittam prabudhāṃ vi neśat //",
  "GV01rvh1-10u:20431": "RV_10,128.07a dhātā dhātṝṇām bhuvanasya yas patir devaṃ trātāram abhimātiṣāham /",
  "GV01rvh1-10u:20432": "RV_10,128.07c imaṃ yajñam aśvinobhā bṛhaspatir devāḥ pāntu yajamānaṃ nyarthāt //",
  "GV01rvh1-10u:20433": "RV_10,128.08a uruvyacā no mahiṣaḥ śarma yaṃsad asmin have puruhūtaḥ purukṣuḥ /",
  "GV01rvh1-10u:20434": "RV_10,128.08c sa naḥ prajāyai haryaśva mṛḷayendra mā no rīriṣo mā parā dāḥ //",
  "GV01rvh1-10u:20435": "RV_10,128.09a ye naḥ sapatnā apa te bhavantv indrāgnibhyām ava bādhāmahe tān /",
  "GV01rvh1-10u:20436": "RV_10,128.09c vasavo rudrā ādityā uparispṛśam mograṃ cettāram adhirājam akran //",
  "GV01rvh1-10u:20437": "RV_10,129.01a nāsad āsīn no sad āsīt tadānīṃ nāsīd rajo no vyomā paro yat /",
  "GV01rvh1-10u:20438": "RV_10,129.01c kim āvarīvaḥ kuha kasya śarmann ambhaḥ kim āsīd gahanaṃ gabhīram //",
  "GV01rvh1-10u:20439": "RV_10,129.02a na mṛtyur āsīd amṛtaṃ na tarhi na rātryā ahna āsīt praketaḥ /",
  "GV01rvh1-10u:20440": "RV_10,129.02c ānīd avātaṃ svadhayā tad ekaṃ tasmād dhānyan na paraḥ kiṃ canāsa //",
  "GV01rvh1-10u:20441": "RV_10,129.03a tama āsīt tamasā gūḷham agre 'praketaṃ salilaṃ sarvam ā idam /",
  "GV01rvh1-10u:20442": "RV_10,129.03c tucchyenābhv apihitaṃ yad āsīt tapasas tan mahinājāyataikam //",
  "GV01rvh1-10u:20443": "RV_10,129.04a kāmas tad agre sam avartatādhi manaso retaḥ prathamaṃ yad āsīt /",
  "GV01rvh1-10u:20444": "RV_10,129.04c sato bandhum asati nir avindan hṛdi pratīṣyā kavayo manīṣā //",
  "GV01rvh1-10u:20445": "RV_10,129.05a tiraścīno vitato raśmir eṣām adhaḥ svid āsī3d upari svid āsī3t /",
  "GV01rvh1-10u:20446": "RV_10,129.05c retodhā āsan mahimāna āsan svadhā avastāt prayatiḥ parastāt //",
  "GV01rvh1-10u:20447": "RV_10,129.06a ko addhā veda ka iha pra vocat kuta ājātā kuta iyaṃ visṛṣṭiḥ /",
  "GV01rvh1-10u:20448": "RV_10,129.06c arvāg devā asya visarjanenāthā ko veda yata ābabhūva //",
  "GV01rvh1-10u:20449": "RV_10,129.07a iyaṃ visṛṣṭir yata ābabhūva yadi vā dadhe yadi vā na /",
  "GV01rvh1-10u:20450": "RV_10,129.07c yo asyādhyakṣaḥ parame vyoman so aṅga veda yadi vā na veda //",
  "GV01rvh1-10u:20451": "RV_10,130.01a yo yajño viśvatas tantubhis tata ekaśataṃ devakarmebhir āyataḥ /",
  "GV01rvh1-10u:20452": "RV_10,130.01c ime vayanti pitaro ya āyayuḥ pra vayāpa vayety āsate tate //",
  "GV01rvh1-10u:20453": "RV_10,130.02a pumāṃ enaṃ tanuta ut kṛṇatti pumān vi tatne adhi nāke asmin /",
  "GV01rvh1-10u:20454": "RV_10,130.02c ime mayūkhā upa sedur ū sadaḥ sāmāni cakrus tasarāṇy otave //",
  "GV01rvh1-10u:20455": "RV_10,130.03a kāsīt pramā pratimā kiṃ nidānam ājyaṃ kim āsīt paridhiḥ ka āsīt /",
  "GV01rvh1-10u:20456": "RV_10,130.03c chandaḥ kim āsīt praugaṃ kim ukthaṃ yad devā devam ayajanta viśve //",
  "GV01rvh1-10u:20457": "RV_10,130.04a agner gāyatry abhavat sayugvoṣṇihayā savitā sam babhūva /",
  "GV01rvh1-10u:20458": "RV_10,130.04c anuṣṭubhā soma ukthair mahasvān bṛhaspater bṛhatī vācam āvat //",
  "GV01rvh1-10u:20459": "RV_10,130.05a virāṇ mitrāvaruṇayor abhiśrīr indrasya triṣṭub iha bhāgo ahnaḥ /",
  "GV01rvh1-10u:20460": "RV_10,130.05c viśvān devāñ jagaty ā viveśa tena cākḷpra ṛṣayo manuṣyāḥ //",
  "GV01rvh1-10u:20461": "RV_10,130.06a cākḷpre tena ṛṣayo manuṣyā yajñe jāte pitaro naḥ purāṇe /",
  "GV01rvh1-10u:20462": "RV_10,130.06c paśyan manye manasā cakṣasā tān ya imaṃ yajñam ayajanta pūrve //",
  "GV01rvh1-10u:20463": "RV_10,130.07a sahastomāḥ sahachandasa āvṛtaḥ sahapramā ṛṣayaḥ sapta daivyāḥ /",
  "GV01rvh1-10u:20464": "RV_10,130.07c pūrveṣām panthām anudṛśya dhīrā anvālebhire rathyo na raśmīn //",
  "GV01rvh1-10u:20465": "RV_10,131.01a apa prāca indra viśvāṃ amitrān apāpāco abhibhūte nudasva /",
  "GV01rvh1-10u:20466": "RV_10,131.01c apodīco apa śūrādharāca urau yathā tava śarman madema //",
  "GV01rvh1-10u:20467": "RV_10,131.02a kuvid aṅga yavamanto yavaṃ cid yathā dānty anupūrvaṃ viyūya /",
  "GV01rvh1-10u:20468": "RV_10,131.02c ihehaiṣāṃ kṛṇuhi bhojanāni ye barhiṣo namovṛktiṃ na jagmuḥ //",
  "GV01rvh1-10u:20469": "RV_10,131.03a nahi sthūry ṛtuthā yātam asti nota śravo vivide saṃgameṣu /",
  "GV01rvh1-10u:20470": "RV_10,131.03c gavyanta indraṃ sakhyāya viprā aśvāyanto vṛṣaṇaṃ vājayantaḥ //",
  "GV01rvh1-10u:20471": "RV_10,131.04a yuvaṃ surāmam aśvinā namucāv āsure sacā /",
  "GV01rvh1-10u:20472": "RV_10,131.04c vipipānā śubhas patī indraṃ karmasv āvatam //",
  "GV01rvh1-10u:20473": "RV_10,131.05a putram iva pitarāv aśvinobhendrāvathuḥ kāvyair daṃsanābhiḥ /",
  "GV01rvh1-10u:20474": "RV_10,131.05c yat surāmaṃ vy apibaḥ śacībhiḥ sarasvatī tvā maghavann abhiṣṇak //",
  "GV01rvh1-10u:20475": "RV_10,131.06a indraḥ sutrāmā svavāṃ avobhiḥ sumṛḷīko bhavatu viśvavedāḥ /",
  "GV01rvh1-10u:20476": "RV_10,131.06c bādhatāṃ dveṣo abhayaṃ kṛṇotu suvīryasya patayaḥ syāma //",
  "GV01rvh1-10u:20477": "RV_10,131.07a tasya vayaṃ sumatau yajñiyasyāpi bhadre saumanase syāma /",
  "GV01rvh1-10u:20478": "RV_10,131.07c sa sutrāmā svavāṃ indro asme ārāc cid dveṣaḥ sanutar yuyotu //",
  "GV01rvh1-10u:20479": "RV_10,132.01a ījānam id dyaur gūrtāvasur ījānam bhūmir abhi prabhūṣaṇi /",
  "GV01rvh1-10u:20480": "RV_10,132.01c ījānaṃ devāv aśvināv abhi sumnair avardhatām //",
  "GV01rvh1-10u:20481": "RV_10,132.02a tā vām mitrāvaruṇā dhārayatkṣitī suṣumneṣitatvatā yajāmasi /",
  "GV01rvh1-10u:20482": "RV_10,132.02c yuvoḥ krāṇāya sakhyair abhi ṣyāma rakṣasaḥ //",
  "GV01rvh1-10u:20483": "RV_10,132.03a adhā cin nu yad didhiṣāmahe vām abhi priyaṃ rekṇaḥ patyamānāḥ /",
  "GV01rvh1-10u:20484": "RV_10,132.03c dadvāṃ vā yat puṣyati rekṇaḥ sam v āran nakir asya maghāni //",
  "GV01rvh1-10u:20485": "RV_10,132.04a asāv anyo asura sūyata dyaus tvaṃ viśveṣāṃ varuṇāsi rājā /",
  "GV01rvh1-10u:20486": "RV_10,132.04c mūrdhā rathasya cākan naitāvatainasāntakadhruk //",
  "GV01rvh1-10u:20487": "RV_10,132.05a asmin sv etac chakapūta eno hite mitre nigatān hanti vīrān /",
  "GV01rvh1-10u:20488": "RV_10,132.05c avor vā yad dhāt tanūṣv avaḥ priyāsu yajñiyāsv arvā //",
  "GV01rvh1-10u:20489": "RV_10,132.06a yuvor hi mātāditir vicetasā dyaur na bhūmiḥ payasā pupūtani /",
  "GV01rvh1-10u:20490": "RV_10,132.06c ava priyā didiṣṭana sūro ninikta raśmibhiḥ //",
  "GV01rvh1-10u:20491": "RV_10,132.07a yuvaṃ hy apnarājāv asīdataṃ tiṣṭhad rathaṃ na dhūrṣadaṃ vanarṣadam /",
  "GV01rvh1-10u:20492": "RV_10,132.07c tā naḥ kaṇūkayantīr nṛmedhas tatre aṃhasaḥ sumedhas tatre aṃhasaḥ //",
  "GV01rvh1-10u:20493": "RV_10,133.01a pro ṣv asmai puroratham indrāya śūṣam arcata /",
  "GV01rvh1-10u:20494": "RV_10,133.01c abhīke cid u lokakṛt saṃge samatsu vṛtrahāsmākam bodhi coditā nabhantām anyakeṣāṃ jyākā adhi dhanvasu //",
  "GV01rvh1-10u:20495": "RV_10,133.02a tvaṃ sindhūṃr avāsṛjo 'dharāco ahann ahim /",
  "GV01rvh1-10u:20496": "RV_10,133.02c aśatrur indra jajñiṣe viśvam puṣyasi vāryaṃ taṃ tvā pari ṣvajāmahe nabhantām anyakeṣāṃ jyākā adhi dhanvasu //",
  "GV01rvh1-10u:20497": "RV_10,133.03a vi ṣu viśvā arātayo 'ryo naśanta no dhiyaḥ /",
  "GV01rvh1-10u:20498": "RV_10,133.03c astāsi śatrave vadhaṃ yo na indra jighāṃsati yā te rātir dadir vasu nabhantām anyakeṣāṃ jyākā adhi dhanvasu //",
  "GV01rvh1-10u:20499": "RV_10,133.04a yo na indrābhito jano vṛkāyur ādideśati /",
  "GV01rvh1-10u:20500": "RV_10,133.04c adhaspadaṃ tam īṃ kṛdhi vibādho asi sāsahir nabhantām anyakeṣāṃ jyākā adhi dhanvasu //",
  "GV01rvh1-10u:20501": "RV_10,133.05a yo na indrābhidāsati sanābhir yaś ca niṣṭyaḥ /",
  "GV01rvh1-10u:20502": "RV_10,133.05c ava tasya balaṃ tira mahīva dyaur adha tmanā nabhantām anyakeṣāṃ jyākā adhi dhanvasu //",
  "GV01rvh1-10u:20503": "RV_10,133.06a vayam indra tvāyavaḥ sakhitvam ā rabhāmahe /",
  "GV01rvh1-10u:20504": "RV_10,133.06c ṛtasya naḥ pathā nayāti viśvāni duritā nabhantām anyakeṣāṃ jyākā adhi dhanvasu //",
  "GV01rvh1-10u:20505": "RV_10,133.07a asmabhyaṃ su tvam indra tāṃ śikṣa yā dohate prati varaṃ jaritre /",
  "GV01rvh1-10u:20506": "RV_10,133.07c acchidrodhnī pīpayad yathā naḥ sahasradhārā payasā mahī gauḥ //",
  "GV01rvh1-10u:20507": "RV_10,134.01a ubhe yad indra rodasī āpaprāthoṣā iva /",
  "GV01rvh1-10u:20508": "RV_10,134.01c mahāntaṃ tvā mahīnāṃ samrājaṃ carṣaṇīnāṃ devī janitry ajījanad bhadrā janitry ajījanat //",
  "GV01rvh1-10u:20509": "RV_10,134.02a ava sma durhaṇāyato martasya tanuhi sthiram /",
  "GV01rvh1-10u:20510": "RV_10,134.02c adhaspadaṃ tam īṃ kṛdhi yo asmāṃ ādideśati devī janitry ajījanad bhadrā janitry ajījanat //",
  "GV01rvh1-10u:20511": "RV_10,134.03a ava tyā bṛhatīr iṣo viśvaścandrā amitrahan /",
  "GV01rvh1-10u:20512": "RV_10,134.03c śacībhiḥ śakra dhūnuhīndra viśvābhir ūtibhir devī janitry ajījanad bhadrā janitry ajījanat //",
  "GV01rvh1-10u:20513": "RV_10,134.04a ava yat tvaṃ śatakratav indra viśvāni dhūnuṣe /",
  "GV01rvh1-10u:20514": "RV_10,134.04c rayiṃ na sunvate sacā sahasriṇībhir ūtibhir devī janitry ajījanad bhadrā janitry ajījanat //",
  "GV01rvh1-10u:20515": "RV_10,134.05a ava svedā ivābhito viṣvak patantu didyavaḥ /",
  "GV01rvh1-10u:20516": "RV_10,134.05c dūrvāyā iva tantavo vy asmad etu durmatir devī janitry ajījanad bhadrā janitry ajījanat //",
  "GV01rvh1-10u:20517": "RV_10,134.06a dīrghaṃ hy aṅkuśaṃ yathā śaktim bibharṣi mantumaḥ /",
  "GV01rvh1-10u:20518": "RV_10,134.06c pūrveṇa maghavan padājo vayāṃ yathā yamo devī janitry ajījanad bhadrā janitry ajījanat //",
  "GV01rvh1-10u:20519": "RV_10,134.07a nakir devā minīmasi nakir ā yopayāmasi mantraśrutyaṃ carāmasi /",
  "GV01rvh1-10u:20520": "RV_10,134.07c pakṣebhir apikakṣebhir atrābhi saṃ rabhāmahe //",
  "GV01rvh1-10u:20521": "RV_10,135.01a yasmin vṛkṣe supalāśe devaiḥ sampibate yamaḥ /",
  "GV01rvh1-10u:20522": "RV_10,135.01c atrā no viśpatiḥ pitā purāṇāṃ anu venati //",
  "GV01rvh1-10u:20523": "RV_10,135.02a purāṇāṃ anuvenantaṃ carantam pāpayāmuyā /",
  "GV01rvh1-10u:20524": "RV_10,135.02c asūyann abhy acākaśaṃ tasmā aspṛhayam punaḥ //",
  "GV01rvh1-10u:20525": "RV_10,135.03a yaṃ kumāra navaṃ ratham acakram manasākṛṇoḥ /",
  "GV01rvh1-10u:20526": "RV_10,135.03c ekeṣaṃ viśvataḥ prāñcam apaśyann adhi tiṣṭhasi //",
  "GV01rvh1-10u:20527": "RV_10,135.04a yaṃ kumāra prāvartayo rathaṃ viprebhyas pari /",
  "GV01rvh1-10u:20528": "RV_10,135.04c taṃ sāmānu prāvartata sam ito nāvy āhitam //",
  "GV01rvh1-10u:20529": "RV_10,135.05a kaḥ kumāram ajanayad rathaṃ ko nir avartayat /",
  "GV01rvh1-10u:20530": "RV_10,135.05c kaḥ svit tad adya no brūyād anudeyī yathābhavat //",
  "GV01rvh1-10u:20531": "RV_10,135.06a yathābhavad anudeyī tato agram ajāyata /",
  "GV01rvh1-10u:20532": "RV_10,135.06c purastād budhna ātataḥ paścān nirayaṇaṃ kṛtam //",
  "GV01rvh1-10u:20533": "RV_10,135.07a idaṃ yamasya sādanaṃ devamānaṃ yad ucyate /",
  "GV01rvh1-10u:20534": "RV_10,135.07c iyam asya dhamyate nāḷīr ayaṃ gīrbhiḥ pariṣkṛtaḥ //",
  "GV01rvh1-10u:20535": "RV_10,136.01a keśy agniṃ keśī viṣaṃ keśī bibharti rodasī /",
  "GV01rvh1-10u:20536": "RV_10,136.01c keśī viśvaṃ svar dṛśe keśīdaṃ jyotir ucyate //",
  "GV01rvh1-10u:20537": "RV_10,136.02a munayo vātaraśanāḥ piśaṅgā vasate malā /",
  "GV01rvh1-10u:20538": "RV_10,136.02c vātasyānu dhrājiṃ yanti yad devāso avikṣata //",
  "GV01rvh1-10u:20539": "RV_10,136.03a unmaditā mauneyena vātāṃ ā tasthimā vayam /",
  "GV01rvh1-10u:20540": "RV_10,136.03c śarīred asmākaṃ yūyam martāso abhi paśyatha //",
  "GV01rvh1-10u:20541": "RV_10,136.04a antarikṣeṇa patati viśvā rūpāvacākaśat /",
  "GV01rvh1-10u:20542": "RV_10,136.04c munir devasya-devasya saukṛtyāya sakhā hitaḥ //",
  "GV01rvh1-10u:20543": "RV_10,136.05a vātasyāśvo vāyoḥ sakhātho deveṣito muniḥ /",
  "GV01rvh1-10u:20544": "RV_10,136.05c ubhau samudrāv ā kṣeti yaś ca pūrva utāparaḥ //",
  "GV01rvh1-10u:20545": "RV_10,136.06a apsarasāṃ gandharvāṇām mṛgāṇāṃ caraṇe caran /",
  "GV01rvh1-10u:20546": "RV_10,136.06c keśī ketasya vidvān sakhā svādur madintamaḥ //",
  "GV01rvh1-10u:20547": "RV_10,136.07a vāyur asmā upāmanthat pinaṣṭi smā kunannamā /",
  "GV01rvh1-10u:20548": "RV_10,136.07c keśī viṣasya pātreṇa yad rudreṇāpibat saha //",
  "GV01rvh1-10u:20549": "RV_10,137.01a uta devā avahitaṃ devā un nayathā punaḥ /",
  "GV01rvh1-10u:20550": "RV_10,137.01c utāgaś cakruṣaṃ devā devā jīvayathā punaḥ //",
  "GV01rvh1-10u:20551": "RV_10,137.02a dvāv imau vātau vāta ā sindhor ā parāvataḥ /",
  "GV01rvh1-10u:20552": "RV_10,137.02c dakṣaṃ te anya ā vātu parānyo vātu yad rapaḥ //",
  "GV01rvh1-10u:20553": "RV_10,137.03a ā vāta vāhi bheṣajaṃ vi vāta vāhi yad rapaḥ /",
  "GV01rvh1-10u:20554": "RV_10,137.03c tvaṃ hi viśvabheṣajo devānāṃ dūta īyase //",
  "GV01rvh1-10u:20555": "RV_10,137.04a ā tvāgamaṃ śantātibhir atho ariṣṭatātibhiḥ /",
  "GV01rvh1-10u:20556": "RV_10,137.04c dakṣaṃ te bhadram ābhārṣam parā yakṣmaṃ suvāmi te //",
  "GV01rvh1-10u:20557": "RV_10,137.05a trāyantām iha devās trāyatām marutāṃ gaṇaḥ /",
  "GV01rvh1-10u:20558": "RV_10,137.05c trāyantāṃ viśvā bhūtāni yathāyam arapā asat //",
  "GV01rvh1-10u:20559": "RV_10,137.06a āpa id vā u bheṣajīr āpo amīvacātanīḥ /",
  "GV01rvh1-10u:20560": "RV_10,137.06c āpaḥ sarvasya bheṣajīs tās te kṛṇvantu bheṣajam //",
  "GV01rvh1-10u:20561": "RV_10,137.07a hastābhyāṃ daśaśākhābhyāṃ jihvā vācaḥ purogavī /",
  "GV01rvh1-10u:20562": "RV_10,137.07c anāmayitnubhyāṃ tvā tābhyāṃ tvopa spṛśāmasi //",
  "GV01rvh1-10u:20563": "RV_10,138.01a tava tya indra sakhyeṣu vahnaya ṛtam manvānā vy adardirur valam /",
  "GV01rvh1-10u:20564": "RV_10,138.01c yatrā daśasyann uṣaso riṇann apaḥ kutsāya manmann ahyaś ca daṃsayaḥ //",
  "GV01rvh1-10u:20565": "RV_10,138.02a avāsṛjaḥ prasvaḥ śvañcayo girīn ud āja usrā apibo madhu priyam /",
  "GV01rvh1-10u:20566": "RV_10,138.02c avardhayo vanino asya daṃsasā śuśoca sūrya ṛtajātayā girā //",
  "GV01rvh1-10u:20567": "RV_10,138.03a vi sūryo madhye amucad rathaṃ divo vidad dāsāya pratimānam āryaḥ /",
  "GV01rvh1-10u:20568": "RV_10,138.03c dṛḷhāni pipror asurasya māyina indro vy āsyac cakṛvāṃ ṛjiśvanā //",
  "GV01rvh1-10u:20569": "RV_10,138.04a anādhṛṣṭāni dhṛṣito vy āsyan nidhīṃr adevāṃ amṛṇad ayāsyaḥ /",
  "GV01rvh1-10u:20570": "RV_10,138.04c māseva sūryo vasu puryam ā dade gṛṇānaḥ śatrūṃr aśṛṇād virukmatā //",
  "GV01rvh1-10u:20571": "RV_10,138.05a ayuddhaseno vibhvā vibhindatā dāśad vṛtrahā tujyāni tejate /",
  "GV01rvh1-10u:20572": "RV_10,138.05c indrasya vajrād abibhed abhiśnathaḥ prākrāmac chundhyūr ajahād uṣā anaḥ //",
  "GV01rvh1-10u:20573": "RV_10,138.06a etā tyā te śrutyāni kevalā yad eka ekam akṛṇor ayajñam /",
  "GV01rvh1-10u:20574": "RV_10,138.06c māsāṃ vidhānam adadhā adhi dyavi tvayā vibhinnam bharati pradhim pitā //",
  "GV01rvh1-10u:20575": "RV_10,139.01a sūryaraśmir harikeśaḥ purastāt savitā jyotir ud ayāṃ ajasram /",
  "GV01rvh1-10u:20576": "RV_10,139.01c tasya pūṣā prasave yāti vidvān sampaśyan viśvā bhuvanāni gopāḥ //",
  "GV01rvh1-10u:20577": "RV_10,139.02a nṛcakṣā eṣa divo madhya āsta āpaprivān rodasī antarikṣam /",
  "GV01rvh1-10u:20578": "RV_10,139.02c sa viśvācīr abhi caṣṭe ghṛtācīr antarā pūrvam aparaṃ ca ketum //",
  "GV01rvh1-10u:20579": "RV_10,139.03a rāyo budhnaḥ saṃgamano vasūnāṃ viśvā rūpābhi caṣṭe śacībhiḥ /",
  "GV01rvh1-10u:20580": "RV_10,139.03c deva iva savitā satyadharmendro na tasthau samare dhanānām //",
  "GV01rvh1-10u:20581": "RV_10,139.04a viśvāvasuṃ soma gandharvam āpo dadṛśuṣīs tad ṛtenā vy āyan /",
  "GV01rvh1-10u:20582": "RV_10,139.04c tad anvavaid indro rārahāṇa āsām pari sūryasya paridhīṃr apaśyat //",
  "GV01rvh1-10u:20583": "RV_10,139.05a viśvāvasur abhi tan no gṛṇātu divyo gandharvo rajaso vimānaḥ /",
  "GV01rvh1-10u:20584": "RV_10,139.05c yad vā ghā satyam uta yan na vidma dhiyo hinvāno dhiya in no avyāḥ //",
  "GV01rvh1-10u:20585": "RV_10,139.06a sasnim avindac caraṇe nadīnām apāvṛṇod duro aśmavrajānām /",
  "GV01rvh1-10u:20586": "RV_10,139.06c prāsāṃ gandharvo amṛtāni vocad indro dakṣam pari jānād ahīnām //",
  "GV01rvh1-10u:20587": "RV_10,140.01a agne tava śravo vayo mahi bhrājante arcayo vibhāvaso /",
  "GV01rvh1-10u:20588": "RV_10,140.01c bṛhadbhāno śavasā vājam ukthyaṃ dadhāsi dāśuṣe kave //",
  "GV01rvh1-10u:20589": "RV_10,140.02a pāvakavarcāḥ śukravarcā anūnavarcā ud iyarṣi bhānunā /",
  "GV01rvh1-10u:20590": "RV_10,140.02c putro mātarā vicarann upāvasi pṛṇakṣi rodasī ubhe //",
  "GV01rvh1-10u:20591": "RV_10,140.03a ūrjo napāj jātavedaḥ suśastibhir mandasva dhītibhir hitaḥ /",
  "GV01rvh1-10u:20592": "RV_10,140.03c tve iṣaḥ saṃ dadhur bhūrivarpasaś citrotayo vāmajātāḥ //",
  "GV01rvh1-10u:20593": "RV_10,140.04a irajyann agne prathayasva jantubhir asme rāyo amartya /",
  "GV01rvh1-10u:20594": "RV_10,140.04c sa darśatasya vapuṣo vi rājasi pṛṇakṣi sānasiṃ kratum //",
  "GV01rvh1-10u:20595": "RV_10,140.05a iṣkartāram adhvarasya pracetasaṃ kṣayantaṃ rādhaso mahaḥ /",
  "GV01rvh1-10u:20596": "RV_10,140.05c rātiṃ vāmasya subhagām mahīm iṣaṃ dadhāsi sānasiṃ rayim //",
  "GV01rvh1-10u:20597": "RV_10,140.06a ṛtāvānam mahiṣaṃ viśvadarśatam agniṃ sumnāya dadhire puro janāḥ /",
  "GV01rvh1-10u:20598": "RV_10,140.06c śrutkarṇaṃ saprathastamaṃ tvā girā daivyam mānuṣā yugā //",
  "GV01rvh1-10u:20599": "RV_10,141.01a agne acchā vadeha naḥ pratyaṅ naḥ sumanā bhava /",
  "GV01rvh1-10u:20600": "RV_10,141.01c pra no yaccha viśas pate dhanadā asi nas tvam //",
  "GV01rvh1-10u:20601": "RV_10,141.02a pra no yacchatv aryamā pra bhagaḥ pra bṛhaspatiḥ /",
  "GV01rvh1-10u:20602": "RV_10,141.02c pra devāḥ prota sūnṛtā rāyo devī dadātu naḥ //",
  "GV01rvh1-10u:20603": "RV_10,141.03a somaṃ rājānam avase 'gniṃ gīrbhir havāmahe /",
  "GV01rvh1-10u:20604": "RV_10,141.03c ādityān viṣṇuṃ sūryam brahmāṇaṃ ca bṛhaspatim //",
  "GV01rvh1-10u:20605": "RV_10,141.04a indravāyū bṛhaspatiṃ suhaveha havāmahe /",
  "GV01rvh1-10u:20606": "RV_10,141.04c yathā naḥ sarva ij janaḥ saṃgatyāṃ sumanā asat //",
  "GV01rvh1-10u:20607": "RV_10,141.05a aryamaṇam bṛhaspatim indraṃ dānāya codaya /",
  "GV01rvh1-10u:20608": "RV_10,141.05c vātaṃ viṣṇuṃ sarasvatīṃ savitāraṃ ca vājinam //",
  "GV01rvh1-10u:20609": "RV_10,141.06a tvaṃ no agne agnibhir brahma yajñaṃ ca vardhaya /",
  "GV01rvh1-10u:20610": "RV_10,141.06c tvaṃ no devatātaye rāyo dānāya codaya //",
  "GV01rvh1-10u:20611": "RV_10,142.01a ayam agne jaritā tve abhūd api sahasaḥ sūno nahy anyad asty āpyam /",
  "GV01rvh1-10u:20612": "RV_10,142.01c bhadraṃ hi śarma trivarūtham asti ta āre hiṃsānām apa didyum ā kṛdhi //",
  "GV01rvh1-10u:20613": "RV_10,142.02a pravat te agne janimā pitūyataḥ sācīva viśvā bhuvanā ny ṛñjase /",
  "GV01rvh1-10u:20614": "RV_10,142.02c pra saptayaḥ pra saniṣanta no dhiyaḥ puraś caranti paśupā iva tmanā //",
  "GV01rvh1-10u:20615": "RV_10,142.03a uta vā u pari vṛṇakṣi bapsad bahor agna ulapasya svadhāvaḥ /",
  "GV01rvh1-10u:20616": "RV_10,142.03c uta khilyā urvarāṇām bhavanti mā te hetiṃ taviṣīṃ cukrudhāma //",
  "GV01rvh1-10u:20617": "RV_10,142.04a yad udvato nivato yāsi bapsat pṛthag eṣi pragardhinīva senā /",
  "GV01rvh1-10u:20618": "RV_10,142.04c yadā te vāto anuvāti śocir vapteva śmaśru vapasi pra bhūma //",
  "GV01rvh1-10u:20619": "RV_10,142.05a praty asya śreṇayo dadṛśra ekaṃ niyānam bahavo rathāsaḥ /",
  "GV01rvh1-10u:20620": "RV_10,142.05c bāhū yad agne anumarmṛjāno nyaṅṅ uttānām anveṣi bhūmim //",
  "GV01rvh1-10u:20621": "RV_10,142.06a ut te śuṣmā jihatām ut te arcir ut te agne śaśamānasya vājāḥ /",
  "GV01rvh1-10u:20622": "RV_10,142.06c uc chvañcasva ni nama vardhamāna ā tvādya viśve vasavaḥ sadantu //",
  "GV01rvh1-10u:20623": "RV_10,142.07a apām idaṃ nyayanaṃ samudrasya niveśanam /",
  "GV01rvh1-10u:20624": "RV_10,142.07c anyaṃ kṛṇuṣvetaḥ panthāṃ tena yāhi vaśāṃ anu //",
  "GV01rvh1-10u:20625": "RV_10,142.08a āyane te parāyaṇe dūrvā rohantu puṣpiṇīḥ /",
  "GV01rvh1-10u:20626": "RV_10,142.08c hradāś ca puṇḍarīkāṇi samudrasya gṛhā ime //",
  "GV01rvh1-10u:20627": "RV_10,143.01a tyaṃ cid atrim ṛtajuram artham aśvaṃ na yātave /",
  "GV01rvh1-10u:20628": "RV_10,143.01c kakṣīvantaṃ yadī punā rathaṃ na kṛṇutho navam //",
  "GV01rvh1-10u:20629": "RV_10,143.02a tyaṃ cid aśvaṃ na vājinam areṇavo yam atnata /",
  "GV01rvh1-10u:20630": "RV_10,143.02c dṛḷhaṃ granthiṃ na vi ṣyatam atriṃ yaviṣṭham ā rajaḥ //",
  "GV01rvh1-10u:20631": "RV_10,143.03a narā daṃsiṣṭhāv atraye śubhrā siṣāsataṃ dhiyaḥ /",
  "GV01rvh1-10u:20632": "RV_10,143.03c athā hi vāṃ divo narā puna stomo na viśase //",
  "GV01rvh1-10u:20633": "RV_10,143.04a cite tad vāṃ surādhasā rātiḥ sumatir aśvinā /",
  "GV01rvh1-10u:20634": "RV_10,143.04c ā yan naḥ sadane pṛthau samane parṣatho narā //",
  "GV01rvh1-10u:20635": "RV_10,143.05a yuvam bhujyuṃ samudra ā rajasaḥ pāra īṅkhitam /",
  "GV01rvh1-10u:20636": "RV_10,143.05c yātam acchā patatribhir nāsatyā sātaye kṛtam //",
  "GV01rvh1-10u:20637": "RV_10,143.06a ā vāṃ sumnaiḥ śaṃyū iva maṃhiṣṭhā viśvavedasā /",
  "GV01rvh1-10u:20638": "RV_10,143.06c sam asme bhūṣataṃ narotsaṃ na pipyuṣīr iṣaḥ //",
  "GV01rvh1-10u:20639": "RV_10,144.01a ayaṃ hi te amartya indur atyo na patyate /",
  "GV01rvh1-10u:20640": "RV_10,144.01c dakṣo viśvāyur vedhase //",
  "GV01rvh1-10u:20641": "RV_10,144.02a ayam asmāsu kāvya ṛbhur vajro dāsvate /",
  "GV01rvh1-10u:20642": "RV_10,144.02c ayam bibharty ūrdhvakṛśanam madam ṛbhur na kṛtvyam madam //",
  "GV01rvh1-10u:20643": "RV_10,144.03a ghṛṣuḥ śyenāya kṛtvana āsu svāsu vaṃsagaḥ /",
  "GV01rvh1-10u:20644": "RV_10,144.03c ava dīdhed ahīśuvaḥ //",
  "GV01rvh1-10u:20645": "RV_10,144.04a yaṃ suparṇaḥ parāvataḥ śyenasya putra ābharat /",
  "GV01rvh1-10u:20646": "RV_10,144.04c śatacakraṃ yo 'hyo vartaniḥ //",
  "GV01rvh1-10u:20647": "RV_10,144.05a yaṃ te śyenaś cārum avṛkam padābharad aruṇam mānam andhasaḥ /",
  "GV01rvh1-10u:20648": "RV_10,144.05c enā vayo vi tāry āyur jīvasa enā jāgāra bandhutā //",
  "GV01rvh1-10u:20649": "RV_10,144.06a evā tad indra indunā deveṣu cid dhārayāte mahi tyajaḥ /",
  "GV01rvh1-10u:20650": "RV_10,144.06c kratvā vayo vi tāry āyuḥ sukrato kratvāyam asmad ā sutaḥ //",
  "GV01rvh1-10u:20651": "RV_10,145.01a imāṃ khanāmy oṣadhiṃ vīrudham balavattamām /",
  "GV01rvh1-10u:20652": "RV_10,145.01c yayā sapatnīm bādhate yayā saṃvindate patim //",
  "GV01rvh1-10u:20653": "RV_10,145.02a uttānaparṇe subhage devajūte sahasvati /",
  "GV01rvh1-10u:20654": "RV_10,145.02c sapatnīm me parā dhama patim me kevalaṃ kuru //",
  "GV01rvh1-10u:20655": "RV_10,145.03a uttarāham uttara uttared uttarābhyaḥ /",
  "GV01rvh1-10u:20656": "RV_10,145.03c athā sapatnī yā mamādharā sādharābhyaḥ //",
  "GV01rvh1-10u:20657": "RV_10,145.04a nahy asyā nāma gṛbhṇāmi no asmin ramate jane /",
  "GV01rvh1-10u:20658": "RV_10,145.04c parām eva parāvataṃ sapatnīṃ gamayāmasi //",
  "GV01rvh1-10u:20659": "RV_10,145.05a aham asmi sahamānātha tvam asi sāsahiḥ /",
  "GV01rvh1-10u:20660": "RV_10,145.05c ubhe sahasvatī bhūtvī sapatnīm me sahāvahai //",
  "GV01rvh1-10u:20661": "RV_10,145.06a upa te 'dhāṃ sahamānām abhi tvādhāṃ sahīyasā /",
  "GV01rvh1-10u:20662": "RV_10,145.06c mām anu pra te mano vatsaṃ gaur iva dhāvatu pathā vār iva dhāvatu //",
  "GV01rvh1-10u:20663": "RV_10,146.01a araṇyāny araṇyāny asau yā preva naśyasi /",
  "GV01rvh1-10u:20664": "RV_10,146.01c kathā grāmaṃ na pṛcchasi na tvā bhīr iva vindatī3ṃ //",
  "GV01rvh1-10u:20665": "RV_10,146.02a vṛṣāravāya vadate yad upāvati ciccikaḥ /",
  "GV01rvh1-10u:20666": "RV_10,146.02c āghāṭibhir iva dhāvayann araṇyānir mahīyate //",
  "GV01rvh1-10u:20667": "RV_10,146.03a uta gāva ivādanty uta veśmeva dṛśyate /",
  "GV01rvh1-10u:20668": "RV_10,146.03c uto araṇyāniḥ sāyaṃ śakaṭīr iva sarjati //",
  "GV01rvh1-10u:20669": "RV_10,146.04a gām aṅgaiṣa ā hvayati dārv aṅgaiṣo apāvadhīt /",
  "GV01rvh1-10u:20670": "RV_10,146.04c vasann araṇyānyāṃ sāyam akrukṣad iti manyate //",
  "GV01rvh1-10u:20671": "RV_10,146.05a na vā araṇyānir hanty anyaś cen nābhigacchati /",
  "GV01rvh1-10u:20672": "RV_10,146.05c svādoḥ phalasya jagdhvāya yathākāmaṃ ni padyate //",
  "GV01rvh1-10u:20673": "RV_10,146.06a āñjanagandhiṃ surabhim bahvannām akṛṣīvalām /",
  "GV01rvh1-10u:20674": "RV_10,146.06c prāham mṛgāṇām mātaram araṇyānim aśaṃsiṣam //",
  "GV01rvh1-10u:20675": "RV_10,147.01a śrat te dadhāmi prathamāya manyave 'han yad vṛtraṃ naryaṃ viver apaḥ /",
  "GV01rvh1-10u:20676": "RV_10,147.01c ubhe yat tvā bhavato rodasī anu rejate śuṣmāt pṛthivī cid adrivaḥ //",
  "GV01rvh1-10u:20677": "RV_10,147.02a tvam māyābhir anavadya māyinaṃ śravasyatā manasā vṛtram ardayaḥ /",
  "GV01rvh1-10u:20678": "RV_10,147.02c tvām in naro vṛṇate gaviṣṭiṣu tvāṃ viśvāsu havyāsv iṣṭiṣu //",
  "GV01rvh1-10u:20679": "RV_10,147.03a aiṣu cākandhi puruhūta sūriṣu vṛdhāso ye maghavann ānaśur magham /",
  "GV01rvh1-10u:20680": "RV_10,147.03c arcanti toke tanaye pariṣṭiṣu medhasātā vājinam ahraye dhane //",
  "GV01rvh1-10u:20681": "RV_10,147.04a sa in nu rāyaḥ subhṛtasya cākanan madaṃ yo asya raṃhyaṃ ciketati /",
  "GV01rvh1-10u:20682": "RV_10,147.04c tvāvṛdho maghavan dāśvadhvaro makṣū sa vājam bharate dhanā nṛbhiḥ //",
  "GV01rvh1-10u:20683": "RV_10,147.05a tvaṃ śardhāya mahinā gṛṇāna uru kṛdhi maghavañ chagdhi rāyaḥ /",
  "GV01rvh1-10u:20684": "RV_10,147.05c tvaṃ no mitro varuṇo na māyī pitvo na dasma dayase vibhaktā //",
  "GV01rvh1-10u:20685": "RV_10,148.01a suṣvāṇāsa indra stumasi tvā sasavāṃsaś ca tuvinṛmṇa vājam /",
  "GV01rvh1-10u:20686": "RV_10,148.01c ā no bhara suvitaṃ yasya cākan tmanā tanā sanuyāma tvotāḥ //",
  "GV01rvh1-10u:20687": "RV_10,148.02a ṛṣvas tvam indra śūra jāto dāsīr viśaḥ sūryeṇa sahyāḥ /",
  "GV01rvh1-10u:20688": "RV_10,148.02c guhā hitaṃ guhyaṃ gūḷham apsu bibhṛmasi prasravaṇe na somam //",
  "GV01rvh1-10u:20689": "RV_10,148.03a aryo vā giro abhy arca vidvān ṛṣīṇāṃ vipraḥ sumatiṃ cakānaḥ /",
  "GV01rvh1-10u:20690": "RV_10,148.03c te syāma ye raṇayanta somair enota tubhyaṃ rathoḷha bhakṣaiḥ //",
  "GV01rvh1-10u:20691": "RV_10,148.04a imā brahmendra tubhyaṃ śaṃsi dā nṛbhyo nṛṇāṃ śūra śavaḥ /",
  "GV01rvh1-10u:20692": "RV_10,148.04c tebhir bhava sakratur yeṣu cākann uta trāyasva gṛṇata uta stīn //",
  "GV01rvh1-10u:20693": "RV_10,148.05a śrudhī havam indra śūra pṛthyā uta stavase venyasyārkaiḥ /",
  "GV01rvh1-10u:20694": "RV_10,148.05c ā yas te yoniṃ ghṛtavantam asvār ūrmir na nimnair dravayanta vakvāḥ //",
  "GV01rvh1-10u:20695": "RV_10,149.01a savitā yantraiḥ pṛthivīm aramṇād askambhane savitā dyām adṛṃhat /",
  "GV01rvh1-10u:20696": "RV_10,149.01c aśvam ivādhukṣad dhunim antarikṣam atūrte baddhaṃ savitā samudram //",
  "GV01rvh1-10u:20697": "RV_10,149.02a yatrā samudra skabhito vy aunad apāṃ napāt savitā tasya veda /",
  "GV01rvh1-10u:20698": "RV_10,149.02c ato bhūr ata ā utthitaṃ rajo 'to dyāvāpṛthivī aprathetām //",
  "GV01rvh1-10u:20699": "RV_10,149.03a paścedam anyad abhavad yajatram amartyasya bhuvanasya bhūnā /",
  "GV01rvh1-10u:20700": "RV_10,149.03c suparṇo aṅga savitur garutmān pūrvo jātaḥ sa u asyānu dharma //",
  "GV01rvh1-10u:20701": "RV_10,149.04a gāva iva grāmaṃ yūyudhir ivāśvān vāśreva vatsaṃ sumanā duhānā /",
  "GV01rvh1-10u:20702": "RV_10,149.04c patir iva jāyām abhi no ny etu dhartā divaḥ savitā viśvavāraḥ //",
  "GV01rvh1-10u:20703": "RV_10,149.05a hiraṇyastūpaḥ savitar yathā tvāṅgiraso juhve vāje asmin /",
  "GV01rvh1-10u:20704": "RV_10,149.05c evā tvārcann avase vandamānaḥ somasyevāṃśum prati jāgarāham //",
  "GV01rvh1-10u:20705": "RV_10,150.01a samiddhaś cit sam idhyase devebhyo havyavāhana /",
  "GV01rvh1-10u:20706": "RV_10,150.01c ādityai rudrair vasubhir na ā gahi mṛḷīkāya na ā gahi //",
  "GV01rvh1-10u:20707": "RV_10,150.02a imaṃ yajñam idaṃ vaco jujuṣāṇa upāgahi /",
  "GV01rvh1-10u:20708": "RV_10,150.02c martāsas tvā samidhāna havāmahe mṛḷīkāya havāmahe //",
  "GV01rvh1-10u:20709": "RV_10,150.03a tvām u jātavedasaṃ viśvavāraṃ gṛṇe dhiyā /",
  "GV01rvh1-10u:20710": "RV_10,150.03c agne devāṃ ā vaha naḥ priyavratān mṛḷīkāya priyavratān //",
  "GV01rvh1-10u:20711": "RV_10,150.04a agnir devo devānām abhavat purohito 'gnim manuṣyā ṛṣayaḥ sam īdhire /",
  "GV01rvh1-10u:20712": "RV_10,150.04c agnim maho dhanasātāv ahaṃ huve mṛḷīkaṃ dhanasātaye //",
  "GV01rvh1-10u:20713": "RV_10,150.05a agnir atrim bharadvājaṃ gaviṣṭhiram prāvan naḥ kaṇvaṃ trasadasyum āhave /",
  "GV01rvh1-10u:20714": "RV_10,150.05c agniṃ vasiṣṭho havate purohito mṛḷīkāya purohitaḥ //",
  "GV01rvh1-10u:20715": "RV_10,151.01a śraddhayāgniḥ sam idhyate śraddhayā hūyate haviḥ /",
  "GV01rvh1-10u:20716": "RV_10,151.01c śraddhām bhagasya mūrdhani vacasā vedayāmasi //",
  "GV01rvh1-10u:20717": "RV_10,151.02a priyaṃ śraddhe dadataḥ priyaṃ śraddhe didāsataḥ /",
  "GV01rvh1-10u:20718": "RV_10,151.02c priyam bhojeṣu yajvasv idam ma uditaṃ kṛdhi //",
  "GV01rvh1-10u:20719": "RV_10,151.03a yathā devā asureṣu śraddhām ugreṣu cakrire /",
  "GV01rvh1-10u:20720": "RV_10,151.03c evam bhojeṣu yajvasv asmākam uditaṃ kṛdhi //",
  "GV01rvh1-10u:20721": "RV_10,151.04a śraddhāṃ devā yajamānā vāyugopā upāsate /",
  "GV01rvh1-10u:20722": "RV_10,151.04c śraddhāṃ hṛdayyayākūtyā śraddhayā vindate vasu //",
  "GV01rvh1-10u:20723": "RV_10,151.05a śraddhām prātar havāmahe śraddhām madhyandinam pari /",
  "GV01rvh1-10u:20724": "RV_10,151.05c śraddhāṃ sūryasya nimruci śraddhe śrad dhāpayeha naḥ //",
  "GV01rvh1-10u:20725": "RV_10,152.01a śāsa itthā mahāṃ asy amitrakhādo adbhutaḥ /",
  "GV01rvh1-10u:20726": "RV_10,152.01c na yasya hanyate sakhā na jīyate kadā cana //",
  "GV01rvh1-10u:20727": "RV_10,152.02a svastidā viśas patir vṛtrahā vimṛdho vaśī /",
  "GV01rvh1-10u:20728": "RV_10,152.02c vṛṣendraḥ pura etu naḥ somapā abhayaṅkaraḥ //",
  "GV01rvh1-10u:20729": "RV_10,152.03a vi rakṣo vi mṛdho jahi vi vṛtrasya hanū ruja /",
  "GV01rvh1-10u:20730": "RV_10,152.03c vi manyum indra vṛtrahann amitrasyābhidāsataḥ //",
  "GV01rvh1-10u:20731": "RV_10,152.04a vi na indra mṛdho jahi nīcā yaccha pṛtanyataḥ /",
  "GV01rvh1-10u:20732": "RV_10,152.04c yo asmāṃ abhidāsaty adharaṃ gamayā tamaḥ //",
  "GV01rvh1-10u:20733": "RV_10,152.05a apendra dviṣato mano 'pa jijyāsato vadham /",
  "GV01rvh1-10u:20734": "RV_10,152.05c vi manyoḥ śarma yaccha varīyo yavayā vadham //",
  "GV01rvh1-10u:20735": "RV_10,153.01a īṅkhayantīr apasyuva indraṃ jātam upāsate /",
  "GV01rvh1-10u:20736": "RV_10,153.01c bhejānāsaḥ suvīryam //",
  "GV01rvh1-10u:20737": "RV_10,153.02a tvam indra balād adhi sahaso jāta ojasaḥ /",
  "GV01rvh1-10u:20738": "RV_10,153.02c tvaṃ vṛṣan vṛṣed asi //",
  "GV01rvh1-10u:20739": "RV_10,153.03a tvam indrāsi vṛtrahā vy antarikṣam atiraḥ /",
  "GV01rvh1-10u:20740": "RV_10,153.03c ud dyām astabhnā ojasā //",
  "GV01rvh1-10u:20741": "RV_10,153.04a tvam indra sajoṣasam arkam bibharṣi bāhvoḥ /",
  "GV01rvh1-10u:20742": "RV_10,153.04c vajraṃ śiśāna ojasā //",
  "GV01rvh1-10u:20743": "RV_10,153.05a tvam indrābhibhūr asi viśvā jātāny ojasā /",
  "GV01rvh1-10u:20744": "RV_10,153.05c sa viśvā bhuva ābhavaḥ //",
  "GV01rvh1-10u:20745": "RV_10,154.01a soma ekebhyaḥ pavate ghṛtam eka upāsate /",
  "GV01rvh1-10u:20746": "RV_10,154.01c yebhyo madhu pradhāvati tāṃś cid evāpi gacchatāt //",
  "GV01rvh1-10u:20747": "RV_10,154.02a tapasā ye anādhṛṣyās tapasā ye svar yayuḥ /",
  "GV01rvh1-10u:20748": "RV_10,154.02c tapo ye cakrire mahas tāṃś cid evāpi gacchatāt //",
  "GV01rvh1-10u:20749": "RV_10,154.03a ye yudhyante pradhaneṣu śūrāso ye tanūtyajaḥ /",
  "GV01rvh1-10u:20750": "RV_10,154.03c ye vā sahasradakṣiṇās tāṃś cid evāpi gacchatāt //",
  "GV01rvh1-10u:20751": "RV_10,154.04a ye cit pūrva ṛtasāpa ṛtāvāna ṛtāvṛdhaḥ /",
  "GV01rvh1-10u:20752": "RV_10,154.04c pitṝn tapasvato yama tāṃś cid evāpi gacchatāt //",
  "GV01rvh1-10u:20753": "RV_10,154.05a sahasraṇīthāḥ kavayo ye gopāyanti sūryam /",
  "GV01rvh1-10u:20754": "RV_10,154.05c ṛṣīn tapasvato yama tapojāṃ api gacchatāt //",
  "GV01rvh1-10u:20755": "RV_10,155.01a arāyi kāṇe vikaṭe giriṃ gaccha sadānve /",
  "GV01rvh1-10u:20756": "RV_10,155.01c śirimbiṭhasya satvabhis tebhiṣ ṭvā cātayāmasi //",
  "GV01rvh1-10u:20757": "RV_10,155.02a catto itaś cattāmutaḥ sarvā bhrūṇāny āruṣī /",
  "GV01rvh1-10u:20758": "RV_10,155.02c arāyyam brahmaṇas pate tīkṣṇaśṛṇgodṛṣann ihi //",
  "GV01rvh1-10u:20759": "RV_10,155.03a ado yad dāru plavate sindhoḥ pāre apūruṣam /",
  "GV01rvh1-10u:20760": "RV_10,155.03c tad ā rabhasva durhaṇo tena gaccha parastaram //",
  "GV01rvh1-10u:20761": "RV_10,155.04a yad dha prācīr ajagantoro maṇḍūradhāṇikīḥ /",
  "GV01rvh1-10u:20762": "RV_10,155.04c hatā indrasya śatravaḥ sarve budbudayāśavaḥ //",
  "GV01rvh1-10u:20763": "RV_10,155.05a parīme gām aneṣata pary agnim ahṛṣata /",
  "GV01rvh1-10u:20764": "RV_10,155.05c deveṣv akrata śravaḥ ka imāṃ ā dadharṣati //",
  "GV01rvh1-10u:20765": "RV_10,156.01a agniṃ hinvantu no dhiyaḥ saptim āśum ivājiṣu /",
  "GV01rvh1-10u:20766": "RV_10,156.01c tena jeṣma dhanaṃ-dhanam //",
  "GV01rvh1-10u:20767": "RV_10,156.02a yayā gā ākarāmahe senayāgne tavotyā /",
  "GV01rvh1-10u:20768": "RV_10,156.02c tāṃ no hinva maghattaye //",
  "GV01rvh1-10u:20769": "RV_10,156.03a āgne sthūraṃ rayim bhara pṛthuṃ gomantam aśvinam /",
  "GV01rvh1-10u:20770": "RV_10,156.03c aṅdhi khaṃ vartayā paṇim //",
  "GV01rvh1-10u:20771": "RV_10,156.04a agne nakṣatram ajaram ā sūryaṃ rohayo divi /",
  "GV01rvh1-10u:20772": "RV_10,156.04c dadhaj jyotir janebhyaḥ //",
  "GV01rvh1-10u:20773": "RV_10,156.05a agne ketur viśām asi preṣṭhaḥ śreṣṭha upasthasat /",
  "GV01rvh1-10u:20774": "RV_10,156.05c bodhā stotre vayo dadhat //",
  "GV01rvh1-10u:20775": "RV_10,157.01a imā nu kam bhuvanā sīṣadhāmendraś ca viśve ca devāḥ //",
  "GV01rvh1-10u:20776": "RV_10,157.02a yajñaṃ ca nas tanvaṃ ca prajāṃ cādityair indraḥ saha cīkḷpāti //",
  "GV01rvh1-10u:20777": "RV_10,157.03a ādityair indraḥ sagaṇo marudbhir asmākam bhūtv avitā tanūnām //",
  "GV01rvh1-10u:20778": "RV_10,157.04a hatvāya devā asurān yad āyan devā devatvam abhirakṣamāṇāḥ //",
  "GV01rvh1-10u:20779": "RV_10,157.05a pratyañcam arkam anayañ chacībhir ād it svadhām iṣirām pary apaśyan //",
  "GV01rvh1-10u:20780": "RV_10,158.01a sūryo no divas pātu vāto antarikṣāt /",
  "GV01rvh1-10u:20781": "RV_10,158.01c agnir naḥ pārthivebhyaḥ //",
  "GV01rvh1-10u:20782": "RV_10,158.02a joṣā savitar yasya te haraḥ śataṃ savāṃ arhati /",
  "GV01rvh1-10u:20783": "RV_10,158.02c pāhi no didyutaḥ patantyāḥ //",
  "GV01rvh1-10u:20784": "RV_10,158.03a cakṣur no devaḥ savitā cakṣur na uta parvataḥ /",
  "GV01rvh1-10u:20785": "RV_10,158.03c cakṣur dhātā dadhātu naḥ //",
  "GV01rvh1-10u:20786": "RV_10,158.04a cakṣur no dhehi cakṣuṣe cakṣur vikhyai tanūbhyaḥ /",
  "GV01rvh1-10u:20787": "RV_10,158.04c saṃ cedaṃ vi ca paśyema //",
  "GV01rvh1-10u:20788": "RV_10,158.05a susaṃdṛśaṃ tvā vayam prati paśyema sūrya /",
  "GV01rvh1-10u:20789": "RV_10,158.05c vi paśyema nṛcakṣasaḥ //",
  "GV01rvh1-10u:20790": "RV_10,159.01a ud asau sūryo agād ud ayam māmako bhagaḥ /",
  "GV01rvh1-10u:20791": "RV_10,159.01c ahaṃ tad vidvalā patim abhy asākṣi viṣāsahiḥ //",
  "GV01rvh1-10u:20792": "RV_10,159.02a ahaṃ ketur aham mūrdhāham ugrā vivācanī /",
  "GV01rvh1-10u:20793": "RV_10,159.02c mamed anu kratum patiḥ sehānāyā upācaret //",
  "GV01rvh1-10u:20794": "RV_10,159.03a mama putrāḥ śatruhaṇo 'tho me duhitā virāṭ /",
  "GV01rvh1-10u:20795": "RV_10,159.03c utāham asmi saṃjayā patyau me śloka uttamaḥ //",
  "GV01rvh1-10u:20796": "RV_10,159.04a yenendro haviṣā kṛtvy abhavad dyumny uttamaḥ /",
  "GV01rvh1-10u:20797": "RV_10,159.04c idaṃ tad akri devā asapatnā kilābhuvam //",
  "GV01rvh1-10u:20798": "RV_10,159.05a asapatnā sapatnaghnī jayanty abhibhūvarī /",
  "GV01rvh1-10u:20799": "RV_10,159.05c āvṛkṣam anyāsāṃ varco rādho astheyasām iva //",
  "GV01rvh1-10u:20800": "RV_10,159.06a sam ajaiṣam imā ahaṃ sapatnīr abhibhūvarī /",
  "GV01rvh1-10u:20801": "RV_10,159.06c yathāham asya vīrasya virājāni janasya ca //",
  "GV01rvh1-10u:20802": "RV_10,160.01a tīvrasyābhivayaso asya pāhi sarvarathā vi harī iha muñca /",
  "GV01rvh1-10u:20803": "RV_10,160.01c indra mā tvā yajamānāso anye ni rīraman tubhyam ime sutāsaḥ //",
  "GV01rvh1-10u:20804": "RV_10,160.02a tubhyaṃ sutās tubhyam u sotvāsas tvāṃ giraḥ śvātryā ā hvayanti /",
  "GV01rvh1-10u:20805": "RV_10,160.02c indredam adya savanaṃ juṣāṇo viśvasya vidvāṃ iha pāhi somam //",
  "GV01rvh1-10u:20806": "RV_10,160.03a ya uśatā manasā somam asmai sarvahṛdā devakāmaḥ sunoti /",
  "GV01rvh1-10u:20807": "RV_10,160.03c na gā indras tasya parā dadāti praśastam ic cārum asmai kṛṇoti //",
  "GV01rvh1-10u:20808": "RV_10,160.04a anuspaṣṭo bhavaty eṣo asya yo asmai revān na sunoti somam /",
  "GV01rvh1-10u:20809": "RV_10,160.04c nir aratnau maghavā taṃ dadhāti brahmadviṣo hanty anānudiṣṭaḥ //",
  "GV01rvh1-10u:20810": "RV_10,160.05a aśvāyanto gavyanto vājayanto havāmahe tvopagantavā u /",
  "GV01rvh1-10u:20811": "RV_10,160.05c ābhūṣantas te sumatau navāyāṃ vayam indra tvā śunaṃ huvema //",
  "GV01rvh1-10u:20812": "RV_10,161.01a muñcāmi tvā haviṣā jīvanāya kam ajñātayakṣmād uta rājayakṣmāt /",
  "GV01rvh1-10u:20813": "RV_10,161.01c grāhir jagrāha yadi vaitad enaṃ tasyā indrāgnī pra mumuktam enam //",
  "GV01rvh1-10u:20814": "RV_10,161.02a yadi kṣitāyur yadi vā pareto yadi mṛtyor antikaṃ nīta eva /",
  "GV01rvh1-10u:20815": "RV_10,161.02c tam ā harāmi nirṛter upasthād aspārṣam enaṃ śataśāradāya //",
  "GV01rvh1-10u:20816": "RV_10,161.03a sahasrākṣeṇa śataśāradena śatāyuṣā haviṣāhārṣam enam /",
  "GV01rvh1-10u:20817": "RV_10,161.03c śataṃ yathemaṃ śarado nayātīndro viśvasya duritasya pāram //",
  "GV01rvh1-10u:20818": "RV_10,161.04a śataṃ jīva śarado vardhamānaḥ śataṃ hemantāñ chatam u vasantān /",
  "GV01rvh1-10u:20819": "RV_10,161.04c śatam indrāgnī savitā bṛhaspatiḥ śatāyuṣā haviṣemam punar duḥ //",
  "GV01rvh1-10u:20820": "RV_10,161.05a āhārṣaṃ tvāvidaṃ tvā punar āgāḥ punarnava /",
  "GV01rvh1-10u:20821": "RV_10,161.05c sarvāṅga sarvaṃ te cakṣuḥ sarvam āyuś ca te 'vidam //",
  "GV01rvh1-10u:20822": "RV_10,162.01a brahmaṇāgniḥ saṃvidāno rakṣohā bādhatām itaḥ /",
  "GV01rvh1-10u:20823": "RV_10,162.01c amīvā yas te garbhaṃ durṇāmā yonim āśaye //",
  "GV01rvh1-10u:20824": "RV_10,162.02a yas te garbham amīvā durṇāmā yonim āśaye /",
  "GV01rvh1-10u:20825": "RV_10,162.02c agniṣ ṭam brahmaṇā saha niṣ kravyādam anīnaśat //",
  "GV01rvh1-10u:20826": "RV_10,162.03a yas te hanti patayantaṃ niṣatsnuṃ yaḥ sarīsṛpam /",
  "GV01rvh1-10u:20827": "RV_10,162.03c jātaṃ yas te jighāṃsati tam ito nāśayāmasi //",
  "GV01rvh1-10u:20828": "RV_10,162.04a yas ta ūrū viharaty antarā dampatī śaye /",
  "GV01rvh1-10u:20829": "RV_10,162.04c yoniṃ yo antar āreḷhi tam ito nāśayāmasi //",
  "GV01rvh1-10u:20830": "RV_10,162.05a yas tvā bhrātā patir bhūtvā jāro bhūtvā nipadyate /",
  "GV01rvh1-10u:20831": "RV_10,162.05c prajāṃ yas te jighāṃsati tam ito nāśayāmasi //",
  "GV01rvh1-10u:20832": "RV_10,162.06a yas tvā svapnena tamasā mohayitvā nipadyate /",
  "GV01rvh1-10u:20833": "RV_10,162.06c prajāṃ yas te jighāṃsati tam ito nāśayāmasi //",
  "GV01rvh1-10u:20834": "RV_10,163.01a akṣībhyāṃ te nāsikābhyāṃ karṇābhyāṃ chubukād adhi /",
  "GV01rvh1-10u:20835": "RV_10,163.01c yakṣmaṃ śīrṣaṇyam mastiṣkāj jihvāyā vi vṛhāmi te //",
  "GV01rvh1-10u:20836": "RV_10,163.02a grīvābhyas ta uṣṇihābhyaḥ kīkasābhyo anūkyāt /",
  "GV01rvh1-10u:20837": "RV_10,163.02c yakṣmaṃ doṣaṇyam aṃsābhyām bāhubhyāṃ vi vṛhāmi te //",
  "GV01rvh1-10u:20838": "RV_10,163.03a āntrebhyas te gudābhyo vaniṣṭhor hṛdayād adhi /",
  "GV01rvh1-10u:20839": "RV_10,163.03c yakṣmam matasnābhyāṃ yaknaḥ plāśibhyo vi vṛhāmi te //",
  "GV01rvh1-10u:20840": "RV_10,163.04a ūrubhyāṃ te aṣṭhīvadbhyām pārṣṇibhyām prapadābhyām /",
  "GV01rvh1-10u:20841": "RV_10,163.04c yakṣmaṃ śroṇibhyām bhāsadād bhaṃsaso vi vṛhāmi te //",
  "GV01rvh1-10u:20842": "RV_10,163.05a mehanād vanaṅkaraṇāl lomabhyas te nakhebhyaḥ /",
  "GV01rvh1-10u:20843": "RV_10,163.05c yakṣmaṃ sarvasmād ātmanas tam idaṃ vi vṛhāmi te //",
  "GV01rvh1-10u:20844": "RV_10,163.06a aṅgād-aṅgāl lomno-lomno jātam parvaṇi-parvaṇi /",
  "GV01rvh1-10u:20845": "RV_10,163.06c yakṣmaṃ sarvasmād ātmanas tam idaṃ vi vṛhāmi te //",
  "GV01rvh1-10u:20846": "RV_10,164.01a apehi manasas pate 'pa krāma paraś cara /",
  "GV01rvh1-10u:20847": "RV_10,164.01c paro nirṛtyā ā cakṣva bahudhā jīvato manaḥ //",
  "GV01rvh1-10u:20848": "RV_10,164.02a bhadraṃ vai varaṃ vṛṇate bhadraṃ yuñjanti dakṣiṇam /",
  "GV01rvh1-10u:20849": "RV_10,164.02c bhadraṃ vaivasvate cakṣur bahutrā jīvato manaḥ //",
  "GV01rvh1-10u:20850": "RV_10,164.03a yad āśasā niḥśasābhiśasopārima jāgrato yat svapantaḥ /",
  "GV01rvh1-10u:20851": "RV_10,164.03c agnir viśvāny apa duṣkṛtāny ajuṣṭāny āre asmad dadhātu //",
  "GV01rvh1-10u:20852": "RV_10,164.04a yad indra brahmaṇas pate 'bhidrohaṃ carāmasi /",
  "GV01rvh1-10u:20853": "RV_10,164.04c pracetā na āṅgiraso dviṣatām pātv aṃhasaḥ //",
  "GV01rvh1-10u:20854": "RV_10,164.05a ajaiṣmādyāsanāma cābhūmānāgaso vayam /",
  "GV01rvh1-10u:20855": "RV_10,164.05c jāgratsvapnaḥ saṃkalpaḥ pāpo yaṃ dviṣmas taṃ sa ṛcchatu yo no dveṣṭi tam ṛcchatu //",
  "GV01rvh1-10u:20856": "RV_10,165.01a devāḥ kapota iṣito yad icchan dūto nirṛtyā idam ājagāma /",
  "GV01rvh1-10u:20857": "RV_10,165.01c tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade //",
  "GV01rvh1-10u:20858": "RV_10,165.02a śivaḥ kapota iṣito no astv anāgā devāḥ śakuno gṛheṣu /",
  "GV01rvh1-10u:20859": "RV_10,165.02c agnir hi vipro juṣatāṃ havir naḥ pari hetiḥ pakṣiṇī no vṛṇaktu //",
  "GV01rvh1-10u:20860": "RV_10,165.03a hetiḥ pakṣiṇī na dabhāty asmān āṣṭryām padaṃ kṛṇute agnidhāne /",
  "GV01rvh1-10u:20861": "RV_10,165.03c śaṃ no gobhyaś ca puruṣebhyaś cāstu mā no hiṃsīd iha devāḥ kapotaḥ //",
  "GV01rvh1-10u:20862": "RV_10,165.04a yad ulūko vadati mogham etad yat kapotaḥ padam agnau kṛṇoti /",
  "GV01rvh1-10u:20863": "RV_10,165.04c yasya dūtaḥ prahita eṣa etat tasmai yamāya namo astu mṛtyave //",
  "GV01rvh1-10u:20864": "RV_10,165.05a ṛcā kapotaṃ nudata praṇodam iṣam madantaḥ pari gāṃ nayadhvam /",
  "GV01rvh1-10u:20865": "RV_10,165.05c saṃyopayanto duritāni viśvā hitvā na ūrjam pra patāt patiṣṭhaḥ //",
  "GV01rvh1-10u:20866": "RV_10,166.01a ṛṣabham mā samānānāṃ sapatnānāṃ viṣāsahim /",
  "GV01rvh1-10u:20867": "RV_10,166.01c hantāraṃ śatrūṇāṃ kṛdhi virājaṃ gopatiṃ gavām //",
  "GV01rvh1-10u:20868": "RV_10,166.02a aham asmi sapatnahendra ivāriṣṭo akṣataḥ /",
  "GV01rvh1-10u:20869": "RV_10,166.02c adhaḥ sapatnā me pador ime sarve abhiṣṭhitāḥ //",
  "GV01rvh1-10u:20870": "RV_10,166.03a atraiva vo 'pi nahyāmy ubhe ārtnī iva jyayā /",
  "GV01rvh1-10u:20871": "RV_10,166.03c vācas pate ni ṣedhemān yathā mad adharaṃ vadān //",
  "GV01rvh1-10u:20872": "RV_10,166.04a abhibhūr aham āgamaṃ viśvakarmeṇa dhāmnā /",
  "GV01rvh1-10u:20873": "RV_10,166.04c ā vaś cittam ā vo vratam ā vo 'haṃ samitiṃ dade //",
  "GV01rvh1-10u:20874": "RV_10,166.05a yogakṣemaṃ va ādāyāham bhūyāsam uttama ā vo mūrdhānam akramīm /",
  "GV01rvh1-10u:20875": "RV_10,166.05d adhaspadān ma ud vadata maṇḍūkā ivodakān maṇḍūkā udakād iva //",
  "GV01rvh1-10u:20876": "RV_10,167.01a tubhyedam indra pari ṣicyate madhu tvaṃ sutasya kalaśasya rājasi /",
  "GV01rvh1-10u:20877": "RV_10,167.01c tvaṃ rayim puruvīrām u nas kṛdhi tvaṃ tapaḥ paritapyājayaḥ svaḥ //",
  "GV01rvh1-10u:20878": "RV_10,167.02a svarjitam mahi mandānam andhaso havāmahe pari śakraṃ sutāṃ upa /",
  "GV01rvh1-10u:20879": "RV_10,167.02c imaṃ no yajñam iha bodhy ā gahi spṛdho jayantam maghavānam īmahe //",
  "GV01rvh1-10u:20880": "RV_10,167.03a somasya rājño varuṇasya dharmaṇi bṛhaspater anumatyā u śarmaṇi /",
  "GV01rvh1-10u:20881": "RV_10,167.03c tavāham adya maghavann upastutau dhātar vidhātaḥ kalaśāṃ abhakṣayam //",
  "GV01rvh1-10u:20882": "RV_10,167.04a prasūto bhakṣam akaraṃ carāv api stomaṃ cemam prathamaḥ sūrir un mṛje /",
  "GV01rvh1-10u:20883": "RV_10,167.04c sute sātena yady āgamaṃ vām prati viśvāmitrajamadagnī dame //",
  "GV01rvh1-10u:20884": "RV_10,168.01a vātasya nu mahimānaṃ rathasya rujann eti stanayann asya ghoṣaḥ /",
  "GV01rvh1-10u:20885": "RV_10,168.01c divispṛg yāty aruṇāni kṛṇvann uto eti pṛthivyā reṇum asyan //",
  "GV01rvh1-10u:20886": "RV_10,168.02a sam prerate anu vātasya viṣṭhā ainaṃ gacchanti samanaṃ na yoṣāḥ /",
  "GV01rvh1-10u:20887": "RV_10,168.02c tābhiḥ sayuk sarathaṃ deva īyate 'sya viśvasya bhuvanasya rājā //",
  "GV01rvh1-10u:20888": "RV_10,168.03a antarikṣe pathibhir īyamāno na ni viśate katamac canāhaḥ /",
  "GV01rvh1-10u:20889": "RV_10,168.03c apāṃ sakhā prathamajā ṛtāvā kva svij jātaḥ kuta ā babhūva //",
  "GV01rvh1-10u:20890": "RV_10,168.04a ātmā devānām bhuvanasya garbho yathāvaśaṃ carati deva eṣaḥ /",
  "GV01rvh1-10u:20891": "RV_10,168.04c ghoṣā id asya śṛṇvire na rūpaṃ tasmai vātāya haviṣā vidhema //",
  "GV01rvh1-10u:20892": "RV_10,169.01a mayobhūr vāto abhi vātūsrā ūrjasvatīr oṣadhīr ā riśantām /",
  "GV01rvh1-10u:20893": "RV_10,169.01c pīvasvatīr jīvadhanyāḥ pibantv avasāya padvate rudra mṛḷa //",
  "GV01rvh1-10u:20894": "RV_10,169.02a yāḥ sarūpā virūpā ekarūpā yāsām agnir iṣṭyā nāmāni veda /",
  "GV01rvh1-10u:20895": "RV_10,169.02c yā aṅgirasas tapaseha cakrus tābhyaḥ parjanya mahi śarma yaccha //",
  "GV01rvh1-10u:20896": "RV_10,169.03a yā deveṣu tanvam airayanta yāsāṃ somo viśvā rūpāṇi veda /",
  "GV01rvh1-10u:20897": "RV_10,169.03c tā asmabhyam payasā pinvamānāḥ prajāvatīr indra goṣṭhe rirīhi //",
  "GV01rvh1-10u:20898": "RV_10,169.04a prajāpatir mahyam etā rarāṇo viśvair devaiḥ pitṛbhiḥ saṃvidānaḥ /",
  "GV01rvh1-10u:20899": "RV_10,169.04c śivāḥ satīr upa no goṣṭham ākas tāsāṃ vayam prajayā saṃ sadema //",
  "GV01rvh1-10u:20900": "RV_10,170.01a vibhrāḍ bṛhat pibatu somyam madhv āyur dadhad yajñapatāv avihrutam /",
  "GV01rvh1-10u:20901": "RV_10,170.01c vātajūto yo abhirakṣati tmanā prajāḥ pupoṣa purudhā vi rājati //",
  "GV01rvh1-10u:20902": "RV_10,170.02a vibhrāḍ bṛhat subhṛtaṃ vājasātamaṃ dharman divo dharuṇe satyam arpitam /",
  "GV01rvh1-10u:20903": "RV_10,170.02c amitrahā vṛtrahā dasyuhantamaṃ jyotir jajñe asurahā sapatnahā //",
  "GV01rvh1-10u:20904": "RV_10,170.03a idaṃ śreṣṭhaṃ jyotiṣāṃ jyotir uttamaṃ viśvajid dhanajid ucyate bṛhat /",
  "GV01rvh1-10u:20905": "RV_10,170.03c viśvabhrāḍ bhrājo mahi sūryo dṛśa uru paprathe saha ojo acyutam //",
  "GV01rvh1-10u:20906": "RV_10,170.04a vibhrājañ jyotiṣā svar agaccho rocanaṃ divaḥ /",
  "GV01rvh1-10u:20907": "RV_10,170.04c yenemā viśvā bhuvanāny ābhṛtā viśvakarmaṇā viśvadevyāvatā //",
  "GV01rvh1-10u:20908": "RV_10,171.01a tvaṃ tyam iṭato ratham indra prāvaḥ sutāvataḥ /",
  "GV01rvh1-10u:20909": "RV_10,171.01c aśṛṇoḥ somino havam //",
  "GV01rvh1-10u:20910": "RV_10,171.02a tvam makhasya dodhataḥ śiro 'va tvaco bharaḥ /",
  "GV01rvh1-10u:20911": "RV_10,171.02c agacchaḥ somino gṛham //",
  "GV01rvh1-10u:20912": "RV_10,171.03a tvaṃ tyam indra martyam āstrabudhnāya venyam /",
  "GV01rvh1-10u:20913": "RV_10,171.03c muhuḥ śrathnā manasyave //",
  "GV01rvh1-10u:20914": "RV_10,171.04a tvaṃ tyam indra sūryam paścā santam puras kṛdhi /",
  "GV01rvh1-10u:20915": "RV_10,171.04c devānāṃ cit tiro vaśam //",
  "GV01rvh1-10u:20916": "RV_10,172.01a ā yāhi vanasā saha gāvaḥ sacanta vartaniṃ yad ūdhabhiḥ //",
  "GV01rvh1-10u:20917": "RV_10,172.02a ā yāhi vasvyā dhiyā maṃhiṣṭho jārayanmakhaḥ sudānubhiḥ //",
  "GV01rvh1-10u:20918": "RV_10,172.03a pitubhṛto na tantum it sudānavaḥ prati dadhmo yajāmasi //",
  "GV01rvh1-10u:20919": "RV_10,172.04a uṣā apa svasus tamaḥ saṃ vartayati vartaniṃ sujātatā //",
  "GV01rvh1-10u:20920": "RV_10,173.01a ā tvāhārṣam antar edhi dhruvas tiṣṭhāvicācaliḥ /",
  "GV01rvh1-10u:20921": "RV_10,173.01c viśas tvā sarvā vāñchantu mā tvad rāṣṭram adhi bhraśat //",
  "GV01rvh1-10u:20922": "RV_10,173.02a ihaivaidhi māpa cyoṣṭhāḥ parvata ivāvicācaliḥ /",
  "GV01rvh1-10u:20923": "RV_10,173.02c indra iveha dhruvas tiṣṭheha rāṣṭram u dhāraya //",
  "GV01rvh1-10u:20924": "RV_10,173.03a imam indro adīdharad dhruvaṃ dhruveṇa haviṣā /",
  "GV01rvh1-10u:20925": "RV_10,173.03c tasmai somo adhi bravat tasmā u brahmaṇas patiḥ //",
  "GV01rvh1-10u:20926": "RV_10,173.04a dhruvā dyaur dhruvā pṛthivī dhruvāsaḥ parvatā ime /",
  "GV01rvh1-10u:20927": "RV_10,173.04c dhruvaṃ viśvam idaṃ jagad dhruvo rājā viśām ayam //",
  "GV01rvh1-10u:20928": "RV_10,173.05a dhruvaṃ te rājā varuṇo dhruvaṃ devo bṛhaspatiḥ /",
  "GV01rvh1-10u:20929": "RV_10,173.05c dhruvaṃ ta indraś cāgniś ca rāṣṭraṃ dhārayatāṃ dhruvam //",
  "GV01rvh1-10u:20930": "RV_10,173.06a dhruvaṃ dhruveṇa haviṣābhi somam mṛśāmasi /",
  "GV01rvh1-10u:20931": "RV_10,173.06c atho ta indraḥ kevalīr viśo balihṛtas karat //",
  "GV01rvh1-10u:20932": "RV_10,174.01a abhīvartena haviṣā yenendro abhivāvṛte /",
  "GV01rvh1-10u:20933": "RV_10,174.01c tenāsmān brahmaṇas pate 'bhi rāṣṭrāya vartaya //",
  "GV01rvh1-10u:20934": "RV_10,174.02a abhivṛtya sapatnān abhi yā no arātayaḥ /",
  "GV01rvh1-10u:20935": "RV_10,174.02c abhi pṛtanyantaṃ tiṣṭhābhi yo na irasyati //",
  "GV01rvh1-10u:20936": "RV_10,174.03a abhi tvā devaḥ savitābhi somo avīvṛtat /",
  "GV01rvh1-10u:20937": "RV_10,174.03c abhi tvā viśvā bhūtāny abhīvarto yathāsasi //",
  "GV01rvh1-10u:20938": "RV_10,174.04a yenendro haviṣā kṛtvy abhavad dyumny uttamaḥ /",
  "GV01rvh1-10u:20939": "RV_10,174.04c idaṃ tad akri devā asapatnaḥ kilābhuvam //",
  "GV01rvh1-10u:20940": "RV_10,174.05a asapatnaḥ sapatnahābhirāṣṭro viṣāsahiḥ /",
  "GV01rvh1-10u:20941": "RV_10,174.05c yathāham eṣām bhūtānāṃ virājāni janasya ca //",
  "GV01rvh1-10u:20942": "RV_10,175.01a pra vo grāvāṇaḥ savitā devaḥ suvatu dharmaṇā /",
  "GV01rvh1-10u:20943": "RV_10,175.01c dhūrṣu yujyadhvaṃ sunuta //",
  "GV01rvh1-10u:20944": "RV_10,175.02a grāvāṇo apa ducchunām apa sedhata durmatim /",
  "GV01rvh1-10u:20945": "RV_10,175.02c usrāḥ kartana bheṣajam //",
  "GV01rvh1-10u:20946": "RV_10,175.03a grāvāṇa upareṣv ā mahīyante sajoṣasaḥ /",
  "GV01rvh1-10u:20947": "RV_10,175.03c vṛṣṇe dadhato vṛṣṇyam //",
  "GV01rvh1-10u:20948": "RV_10,175.04a grāvāṇaḥ savitā nu vo devaḥ suvatu dharmaṇā /",
  "GV01rvh1-10u:20949": "RV_10,175.04c yajamānāya sunvate //",
  "GV01rvh1-10u:20950": "RV_10,176.01a pra sūnava ṛbhūṇām bṛhan navanta vṛjanā /",
  "GV01rvh1-10u:20951": "RV_10,176.01c kṣāmā ye viśvadhāyaso 'śnan dhenuṃ na mātaram //",
  "GV01rvh1-10u:20952": "RV_10,176.02a pra devaṃ devyā dhiyā bharatā jātavedasam /",
  "GV01rvh1-10u:20953": "RV_10,176.02c havyā no vakṣad ānuṣak //",
  "GV01rvh1-10u:20954": "RV_10,176.03a ayam u ṣya pra devayur hotā yajñāya nīyate /",
  "GV01rvh1-10u:20955": "RV_10,176.03c ratho na yor abhīvṛto ghṛṇīvāñ cetati tmanā //",
  "GV01rvh1-10u:20956": "RV_10,176.04a ayam agnir uruṣyaty amṛtād iva janmanaḥ /",
  "GV01rvh1-10u:20957": "RV_10,176.04c sahasaś cit sahīyān devo jīvātave kṛtaḥ //",
  "GV01rvh1-10u:20958": "RV_10,177.01a pataṅgam aktam asurasya māyayā hṛdā paśyanti manasā vipaścitaḥ /",
  "GV01rvh1-10u:20959": "RV_10,177.01c samudre antaḥ kavayo vi cakṣate marīcīnām padam icchanti vedhasaḥ //",
  "GV01rvh1-10u:20960": "RV_10,177.02a pataṅgo vācam manasā bibharti tāṃ gandharvo 'vadad garbhe antaḥ /",
  "GV01rvh1-10u:20961": "RV_10,177.02c tāṃ dyotamānāṃ svaryam manīṣām ṛtasya pade kavayo ni pānti //",
  "GV01rvh1-10u:20962": "RV_10,177.03a apaśyaṃ gopām anipadyamānam ā ca parā ca pathibhiś carantam /",
  "GV01rvh1-10u:20963": "RV_10,177.03c sa sadhrīcīḥ sa viṣūcīr vasāna ā varīvarti bhuvaneṣv antaḥ //",
  "GV01rvh1-10u:20964": "RV_10,178.01a tyam ū ṣu vājinaṃ devajūtaṃ sahāvānaṃ tarutāraṃ rathānām /",
  "GV01rvh1-10u:20965": "RV_10,178.01c ariṣṭanemim pṛtanājam āśuṃ svastaye tārkṣyam ihā huvema //",
  "GV01rvh1-10u:20966": "RV_10,178.02a indrasyeva rātim ājohuvānāḥ svastaye nāvam ivā ruhema /",
  "GV01rvh1-10u:20967": "RV_10,178.02c urvī na pṛthvī bahule gabhīre mā vām etau mā paretau riṣāma //",
  "GV01rvh1-10u:20968": "RV_10,178.03a sadyaś cid yaḥ śavasā pañca kṛṣṭīḥ sūrya iva jyotiṣāpas tatāna /",
  "GV01rvh1-10u:20969": "RV_10,178.03c sahasrasāḥ śatasā asya raṃhir na smā varante yuvatiṃ na śaryām //",
  "GV01rvh1-10u:20970": "RV_10,179.01a ut tiṣṭhatāva paśyatendrasya bhāgam ṛtviyam /",
  "GV01rvh1-10u:20971": "RV_10,179.01c yadi śrāto juhotana yady aśrāto mamattana //",
  "GV01rvh1-10u:20972": "RV_10,179.02a śrātaṃ havir o ṣv indra pra yāhi jagāma sūro adhvano vimadhyam /",
  "GV01rvh1-10u:20973": "RV_10,179.02c pari tvāsate nidhibhiḥ sakhāyaḥ kulapā na vrājapatiṃ carantam //",
  "GV01rvh1-10u:20974": "RV_10,179.03a śrātam manya ūdhani śrātam agnau suśrātam manye tad ṛtaṃ navīyaḥ /",
  "GV01rvh1-10u:20975": "RV_10,179.03c mādhyandinasya savanasya dadhnaḥ pibendra vajrin purukṛj juṣāṇaḥ //",
  "GV01rvh1-10u:20976": "RV_10,180.01a pra sasāhiṣe puruhūta śatrūñ jyeṣṭhas te śuṣma iha rātir astu /",
  "GV01rvh1-10u:20977": "RV_10,180.01c indrā bhara dakṣiṇenā vasūni patiḥ sindhūnām asi revatīnām //",
  "GV01rvh1-10u:20978": "RV_10,180.02a mṛgo na bhīmaḥ kucaro giriṣṭhāḥ parāvata ā jaganthā parasyāḥ /",
  "GV01rvh1-10u:20979": "RV_10,180.02c sṛkaṃ saṃśāya pavim indra tigmaṃ vi śatrūn tāḷhi vi mṛdho nudasva //",
  "GV01rvh1-10u:20980": "RV_10,180.03a indra kṣatram abhi vāmam ojo 'jāyathā vṛṣabha carṣaṇīnām /",
  "GV01rvh1-10u:20981": "RV_10,180.03c apānudo janam amitrayantam uruṃ devebhyo akṛṇor u lokam //",
  "GV01rvh1-10u:20982": "RV_10,181.01a prathaś ca yasya saprathaś ca nāmānuṣṭubhasya haviṣo havir yat /",
  "GV01rvh1-10u:20983": "RV_10,181.01c dhātur dyutānāt savituś ca viṣṇo rathantaram ā jabhārā vasiṣṭhaḥ //",
  "GV01rvh1-10u:20984": "RV_10,181.02a avindan te atihitaṃ yad āsīd yajñasya dhāma paramaṃ guhā yat /",
  "GV01rvh1-10u:20985": "RV_10,181.02c dhātur dyutānāt savituś ca viṣṇor bharadvājo bṛhad ā cakre agneḥ //",
  "GV01rvh1-10u:20986": "RV_10,181.03a te 'vindan manasā dīdhyānā yaju ṣkannam prathamaṃ devayānam /",
  "GV01rvh1-10u:20987": "RV_10,181.03c dhātur dyutānāt savituś ca viṣṇor ā sūryād abharan gharmam ete //",
  "GV01rvh1-10u:20988": "RV_10,182.01a bṛhaspatir nayatu durgahā tiraḥ punar neṣad aghaśaṃsāya manma /",
  "GV01rvh1-10u:20989": "RV_10,182.01c kṣipad aśastim apa durmatiṃ hann athā karad yajamānāya śaṃ yoḥ //",
  "GV01rvh1-10u:20990": "RV_10,182.02a narāśaṃso no 'vatu prayāje śaṃ no astv anuyājo haveṣu /",
  "GV01rvh1-10u:20991": "RV_10,182.02c kṣipad aśastim apa durmatiṃ hann athā karad yajamānāya śaṃ yoḥ //",
  "GV01rvh1-10u:20992": "RV_10,182.03a tapurmūrdhā tapatu rakṣaso ye brahmadviṣaḥ śarave hantavā u /",
  "GV01rvh1-10u:20993": "RV_10,182.03c kṣipad aśastim apa durmatiṃ hann athā karad yajamānāya śaṃ yoḥ //",
  "GV01rvh1-10u:20994": "RV_10,183.01a apaśyaṃ tvā manasā cekitānaṃ tapaso jātaṃ tapaso vibhūtam /",
  "GV01rvh1-10u:20995": "RV_10,183.01c iha prajām iha rayiṃ rarāṇaḥ pra jāyasva prajayā putrakāma //",
  "GV01rvh1-10u:20996": "RV_10,183.02a apaśyaṃ tvā manasā dīdhyānāṃ svāyāṃ tanū ṛtvye nādhamānām /",
  "GV01rvh1-10u:20997": "RV_10,183.02c upa mām uccā yuvatir babhūyāḥ pra jāyasva prajayā putrakāme //",
  "GV01rvh1-10u:20998": "RV_10,183.03a ahaṃ garbham adadhām oṣadhīṣv ahaṃ viśveṣu bhuvaneṣv antaḥ /",
  "GV01rvh1-10u:20999": "RV_10,183.03c aham prajā ajanayam pṛthivyām ahaṃ janibhyo aparīṣu putrān //",
  "GV01rvh1-10u:21000": "RV_10,184.01a viṣṇur yoniṃ kalpayatu tvaṣṭā rūpāṇi piṃśatu /",
  "GV01rvh1-10u:21001": "RV_10,184.01c ā siñcatu prajāpatir dhātā garbhaṃ dadhātu te //",
  "GV01rvh1-10u:21002": "RV_10,184.02a garbhaṃ dhehi sinīvāli garbhaṃ dhehi sarasvati /",
  "GV01rvh1-10u:21003": "RV_10,184.02c garbhaṃ te aśvinau devāv ā dhattām puṣkarasrajā //",
  "GV01rvh1-10u:21004": "RV_10,184.03a hiraṇyayī araṇī yaṃ nirmanthato aśvinā /",
  "GV01rvh1-10u:21005": "RV_10,184.03c taṃ te garbhaṃ havāmahe daśame māsi sūtave //",
  "GV01rvh1-10u:21006": "RV_10,185.01a mahi trīṇām avo 'stu dyukṣam mitrasyāryamṇaḥ /",
  "GV01rvh1-10u:21007": "RV_10,185.01c durādharṣaṃ varuṇasya //",
  "GV01rvh1-10u:21008": "RV_10,185.02a nahi teṣām amā cana nādhvasu vāraṇeṣu /",
  "GV01rvh1-10u:21009": "RV_10,185.02c īśe ripur aghaśaṃsaḥ //",
  "GV01rvh1-10u:21010": "RV_10,185.03a yasmai putrāso aditeḥ pra jīvase martyāya /",
  "GV01rvh1-10u:21011": "RV_10,185.03c jyotir yacchanty ajasram //",
  "GV01rvh1-10u:21012": "RV_10,186.01a vāta ā vātu bheṣajaṃ śambhu mayobhu no hṛde /",
  "GV01rvh1-10u:21013": "RV_10,186.01c pra ṇa āyūṃṣi tāriṣat //",
  "GV01rvh1-10u:21014": "RV_10,186.02a uta vāta pitāsi na uta bhrātota naḥ sakhā /",
  "GV01rvh1-10u:21015": "RV_10,186.02c sa no jīvātave kṛdhi //",
  "GV01rvh1-10u:21016": "RV_10,186.03a yad ado vāta te gṛhe 'mṛtasya nidhir hitaḥ /",
  "GV01rvh1-10u:21017": "RV_10,186.03c tato no dehi jīvase //",
  "GV01rvh1-10u:21018": "RV_10,187.01a prāgnaye vācam īraya vṛṣabhāya kṣitīnām /",
  "GV01rvh1-10u:21019": "RV_10,187.01c sa naḥ parṣad ati dviṣaḥ //",
  "GV01rvh1-10u:21020": "RV_10,187.02a yaḥ parasyāḥ parāvatas tiro dhanvātirocate /",
  "GV01rvh1-10u:21021": "RV_10,187.02c sa naḥ parṣad ati dviṣaḥ //",
  "GV01rvh1-10u:21022": "RV_10,187.03a yo rakṣāṃsi nijūrvati vṛṣā śukreṇa śociṣā /",
  "GV01rvh1-10u:21023": "RV_10,187.03c sa naḥ parṣad ati dviṣaḥ //",
  "GV01rvh1-10u:21024": "RV_10,187.04a yo viśvābhi vipaśyati bhuvanā saṃ ca paśyati /",
  "GV01rvh1-10u:21025": "RV_10,187.04c sa naḥ parṣad ati dviṣaḥ //",
  "GV01rvh1-10u:21026": "RV_10,187.05a yo asya pāre rajasaḥ śukro agnir ajāyata /",
  "GV01rvh1-10u:21027": "RV_10,187.05c sa naḥ parṣad ati dviṣaḥ //",
  "GV01rvh1-10u:21028": "RV_10,188.01a pra nūnaṃ jātavedasam aśvaṃ hinota vājinam /",
  "GV01rvh1-10u:21029": "RV_10,188.01c idaṃ no barhir āsade //",
  "GV01rvh1-10u:21030": "RV_10,188.02a asya pra jātavedaso vipravīrasya mīḷhuṣaḥ /",
  "GV01rvh1-10u:21031": "RV_10,188.02c mahīm iyarmi suṣṭutim //",
  "GV01rvh1-10u:21032": "RV_10,188.03a yā ruco jātavedaso devatrā havyavāhanīḥ /",
  "GV01rvh1-10u:21033": "RV_10,188.03c tābhir no yajñam invatu //",
  "GV01rvh1-10u:21034": "RV_10,189.01a āyaṃ gauḥ pṛśnir akramīd asadan mātaram puraḥ /",
  "GV01rvh1-10u:21035": "RV_10,189.01c pitaraṃ ca prayan svaḥ //",
  "GV01rvh1-10u:21036": "RV_10,189.02a antaś carati rocanāsya prāṇād apānatī /",
  "GV01rvh1-10u:21037": "RV_10,189.02c vy akhyan mahiṣo divam //",
  "GV01rvh1-10u:21038": "RV_10,189.03a triṃśad dhāma vi rājati vāk pataṅgāya dhīyate /",
  "GV01rvh1-10u:21039": "RV_10,189.03c prati vastor aha dyubhiḥ //",
  "GV01rvh1-10u:21040": "RV_10,190.01a ṛtaṃ ca satyaṃ cābhīddhāt tapaso 'dhy ajāyata /",
  "GV01rvh1-10u:21041": "RV_10,190.01c tato rātry ajāyata tataḥ samudro arṇavaḥ //",
  "GV01rvh1-10u:21042": "RV_10,190.02a samudrād arṇavād adhi saṃvatsaro ajāyata /",
  "GV01rvh1-10u:21043": "RV_10,190.02c ahorātrāṇi vidadhad viśvasya miṣato vaśī //",
  "GV01rvh1-10u:21044": "RV_10,190.03a sūryācandramasau dhātā yathāpūrvam akalpayat /",
  "GV01rvh1-10u:21045": "RV_10,190.03c divaṃ ca pṛthivīṃ cāntarikṣam atho svaḥ //",
  "GV01rvh1-10u:21046": "RV_10,191.01a saṃ-sam id yuvase vṛṣann agne viśvāny arya ā /",
  "GV01rvh1-10u:21047": "RV_10,191.01c iḷas pade sam idhyase sa no vasūny ā bhara //",
  "GV01rvh1-10u:21048": "RV_10,191.02a saṃ gacchadhvaṃ saṃ vadadhvaṃ saṃ vo manāṃsi jānatām /",
  "GV01rvh1-10u:21049": "RV_10,191.02c devā bhāgaṃ yathā pūrve saṃjānānā upāsate //",
  "GV01rvh1-10u:21050": "RV_10,191.03a samāno mantraḥ samitiḥ samānī samānam manaḥ saha cittam eṣām /",
  "GV01rvh1-10u:21051": "RV_10,191.03c samānam mantram abhi mantraye vaḥ samānena vo haviṣā juhomi //",
  "GV01rvh1-10u:21052": "RV_10,191.04a samānī va ākūtiḥ samānā hṛdayāni vaḥ /",
  "GV01rvh1-10u:21053": "RV_10,191.04c samānam astu vo mano yathā vaḥ susahāsati //"
}