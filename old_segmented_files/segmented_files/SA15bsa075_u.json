{
  "SA15bsa075_u:0": "Ratnakīrti Nibandhāvalī //",
  "SA15bsa075_u:1": "// sarvajñasiddhiḥ //",
  "SA15bsa075_u:2": "namastārāyai yasminnavajñā narakaprasūtirbhaktiśca sarvābhimatapradāyinī /",
  "SA15bsa075_u:3": "avyāhataṃ yo jagadekabandhuḥ sa jñāyate sarvavidatra nirmalam //",
  "SA15bsa075_u:4": "iha hi dharmajñādaparama navaśeṣajñamanicchannapi kumārilo dharmajña eva kevale pratiṣiddhe vedamupādeyamabhimanyamānaḥ paṭhati",
  "SA15bsa075_u:5": "dharmajñatvaniṣedhastu kevalo 'tropayujyate /",
  "SA15bsa075_u:6": "sarvamanyadvijānaṃstu puruṣaḥ kena vāryate //",
  "SA15bsa075_u:7": "iti /",
  "SA15bsa075_u:8_0": "tadayamācāryo 'pi sarvasarvajñacaraṇareṇusanāthaṃ yāvadākāśaṃ jagadicchannapi",
  "SA15bsa075_u:8_1": "tribhuvanacūḍāmaṇībhūtasaparikaraheyopādeyatattvajñapuruṣapuṇḍarīkaprasādhanādapyapramāṇakajaḍavaidikaśabdarāśipramukhasakaladurmatipravādapratihatirityantarnayannāha",
  "SA15bsa075_u:9": "heyopādeyatattvasya sābhyupāyasya vedakaḥ /",
  "SA15bsa075_u:10": "yaḥ pramāṇamasāviṣṭo na tu sarvasya vedakaḥ //",
  "SA15bsa075_u:11": "ityādi //",
  "SA15bsa075_u:12": "tadidānīmupayuktasarvajñameva tāvat prasādhayāmaḥ /",
  "SA15bsa075_u:13": "paryante tu sarvasarvajñadohadamapyapaneṣyāmaḥ /",
  "SA15bsa075_u:14": "svāsthyamāsthīyatām /",
  "SA15bsa075_u:15": "yo yaḥ sādaranirantaradīrghakālābhyāsasahitacetoguṇaḥ sa sarvaḥ sphuṭībhāvayogyaḥ /",
  "SA15bsa075_u:16": "yathā yuvatyākāraḥ kāminaḥ puruṣasya /",
  "SA15bsa075_u:17": "yathoktābhyāsasahitacetoguṇāśvāmī caturāryasatyaviṣayā ākārā iti svabhāvo hetuḥ /",
  "SA15bsa075_u:18": "tatra na tāvadāśrayadvāreṇa hetudvāreṇa vāsiddhisaṃbhāvanā /",
  "SA15bsa075_u:19": "saṃkalparūḍhānāṃ caturāryasatyākārāṇāṃ cetoguṇatvamātrasya ca hetoḥ pratyātmavedyatvāt /",
  "SA15bsa075_u:20": "nāpi sādaranirantaradīrghakālābhyāsalakṣaṇaṃ hetuviśeṣaṇamasaṃbhāvanīyam /",
  "SA15bsa075_u:21": "tathā hi saṃsārasvabhāvaṃ (#",
  "SA15bsa075_u:22": "Nibandh 2\u000e#) duḥkhātiśayamapanetumiyaṃ saṃkalpārūḍhā caturāryasatyākārabhāvanā prārabdhā /",
  "SA15bsa075_u:23": "asyāścāsaṃbhāvanā nāma kiṃ (1)",
  "SA15bsa075_u:24": "bhāvyasya saṃkalpārūḍhatvāsaṃbhavāt (2)",
  "SA15bsa075_u:25": "anarthitvāt (3)",
  "SA15bsa075_u:26": "heyarūpāniścayāt (4)",
  "SA15bsa075_u:27": "heyasya nityatvāt (5)",
  "SA15bsa075_u:28": "tasyāhetutvāt (6)",
  "SA15bsa075_u:29": "taddhetornityatvāt (7)",
  "SA15bsa075_u:30": "heyahetvaparijñānāt (8)",
  "SA15bsa075_u:31": "tadbādhakābhāvāt (9)",
  "SA15bsa075_u:32": "bādhakāparijñānāt (10)",
  "SA15bsa075_u:33": "cittasya doṣātmakatvāt (11)",
  "SA15bsa075_u:34": "tasya vyavasthitaguṇatvāt (12)",
  "SA15bsa075_u:35": "bhavāntarābhāvāt (13)",
  "SA15bsa075_u:36": "dhvastadoṣapunarudbhavād veti trayodaśa vikalpāḥ //",
  "SA15bsa075_u:37": "tatra na tāvadādyaḥ pakṣaḥ /",
  "SA15bsa075_u:38": "saparikaraheyopādeyātmakasya caturāryasatyākārasya bhāvyasya vikalpārūḍhasya pratyātmavedyatvāt //",
  "SA15bsa075_u:39": "nāpi dvitīyaḥ /",
  "SA15bsa075_u:40": "duḥkhamātrasyāpi parityāgārthitvena vyāpteḥ sarvajanānubhavasiddhatvāt //",
  "SA15bsa075_u:41": "nāpi tṛtīyaḥ /",
  "SA15bsa075_u:42": "saṃsārātmano duḥkhasvarūpasya pratīteḥ /",
  "SA15bsa075_u:43": "kathamasya duḥkhātmakatvamiti cet /",
  "SA15bsa075_u:44": "saṃkṣepataḥ",
  "SA15bsa075_u:45": "kathitaṃ sākṣādduḥkhaprakṛti narakaṃ pretatiryakkharūpaṃ",
  "SA15bsa075_u:46": "martye śarma kvacana tadapi grastamevāsukhena /",
  "SA15bsa075_u:47": "devānāṃ ca kṣayamupagate puṇyapātheyapiṇḍe",
  "SA15bsa075_u:48": "caṇḍajvālāvyatikaramuco hanta bhogāsta eva //iti //",
  "SA15bsa075_u:49": "na ca caturthaḥ /",
  "SA15bsa075_u:50": "vārtamānikapañcaskandhātmakasya duḥkhasyotpādadarśanāt //",
  "SA15bsa075_u:51": "na ca pañcamaḥ /",
  "SA15bsa075_u:52": "duḥkhasya kādācitkatvāt //",
  "SA15bsa075_u:53": "nāpi ṣaṣṭhaḥ /",
  "SA15bsa075_u:54": "kāryakādācitkatvasya anityahetukatvena vyāptatvāt //",
  "SA15bsa075_u:55": "nāpiṃ saptamaḥ /",
  "SA15bsa075_u:56": "duḥkhe viparyāsatṛṣṇāpravṛtiśaktikarmabhiḥ sahitasyātmadṛṣṭilakṣaṇasya hetoḥ sāṃsārikapañcaskandhalakṣaṇakāryānyathānupapattito niścayāt / yadāhuḥ",
  "SA15bsa075_u:57": "ahaṃkārastāvattadanu mamakārastadubhayaprasūto rāgādistadahitamaterdveṣadahanaḥ /",
  "SA15bsa075_u:58": "tataḥ śeṣaḥ kleśastata udayinaḥ karmavisarādvisārī saṃsāraḥ śaraṇarahito dāruṇataraḥ //",
  "SA15bsa075_u:59": "tasmāttṛṣṇāviparyāsāvātmadṛṣṭipuraḥsarau /",
  "SA15bsa075_u:60": "saṃsāriskandhajanakau nirṇītau kāryahetutaḥ //",
  "SA15bsa075_u:61": "ātmadarśanasya cāvidyātvamātmapratikṣepato draṣṭavyam /",
  "SA15bsa075_u:62": "tadabhāve 'pi kṣaṇabhaṅgaprastāve paralokādikamanākulamavasthāpitam //",
  "SA15bsa075_u:63": "na cāṣṭamaḥ /",
  "SA15bsa075_u:64": "ātmadṛṣṭirūpāyāḥ avidyāyāḥ pratipakṣabhūtasya nairātmyadarśanasya saṃbhavāt // (#",
  "SA15bsa075_u:66": "Nibandh 3\u000e#)",
  "SA15bsa075_u:67": "nāpinavamaḥ /",
  "SA15bsa075_u:68": "nairātmyadarśanasya mārgaśabdavācyasya pramāṇato niścitatvāt //",
  "SA15bsa075_u:69": "daśamo 'pyasaṃbhavī /",
  "SA15bsa075_u:70": "doṣāvasthāyāṃ cittasya saṃskārāpekṣatvāt /",
  "SA15bsa075_u:71": "yo hi yatsvabhāvastasmin svabhāve vyavasthito na saṃskāramapekṣate /",
  "SA15bsa075_u:72": "yathā doṣamapanīya tapanīyamakṣayadaśāyāmavasthitam /",
  "SA15bsa075_u:73": "apekṣate ca cittamavidyāvasthāyāṃ saṃskāramiti vyāpakaviruddhopalabdhiḥ /",
  "SA15bsa075_u:74": "pratiṣedhyasya tatsvabhāvatvasya yadvyāpakaṃ saṃskāranirapekṣatvaṃ tadviruddhaṃ tadapekṣatvamiti cittasya doṣātmakatvakṣatiḥ //",
  "SA15bsa075_u:75": "ekādaśo 'pyayuktaḥ /",
  "SA15bsa075_u:76": "cetasastattatsaṃskārātiśaye prajñātiśayadarśanāt //",
  "SA15bsa075_u:77": "na ca dvādaśaḥ /",
  "SA15bsa075_u:78": "paralokaprasādhanāt / tathā hi,",
  "SA15bsa075_u:79": "yaccittaṃ taccittāntaraṃ pratisandhatte /",
  "SA15bsa075_u:80": "yathedānīntanaṃ cittam /",
  "SA15bsa075_u:81": "cittaṃ ca maraṇakālabhāvīti svabhāvahetuḥ /",
  "SA15bsa075_u:82": "na cārhaccaramacittena vyabhicāraḥ /",
  "SA15bsa075_u:83": "tasyāgamamātrataḥ pratītatvāt /",
  "SA15bsa075_u:84": "niḥkleśacittāntarajananād vā /",
  "SA15bsa075_u:85": "hetorvā kleśe satīti viśeṣaṇādityanāgatabhavasiddhiḥ /",
  "SA15bsa075_u:86": "evaṃ yaccittaṃ taccittāntarapūrvakaṃ yathedānīntanaṃ cittam /",
  "SA15bsa075_u:87": "cittaṃ ca janmasamayabhāvītyarthataḥ kāryaheturityatītabhavasiddhiḥ //",
  "SA15bsa075_u:88": "na ca trayodaśaḥ /",
  "SA15bsa075_u:89": "doṣakāraṇasyātmadarśanasya yadviruddhaṃ nairātmyadarśanaṃ tasya nirupadravatvāt /",
  "SA15bsa075_u:90": "bhūtārthatvāt /",
  "SA15bsa075_u:91": "svabhāvatvācca /",
  "SA15bsa075_u:92": "sarvadāvasthiteḥ /",
  "SA15bsa075_u:93": "tannāyaṃ viśeṣaṇāsiddho 'pi hetuḥ /",
  "SA15bsa075_u:94": "tathāpī dṛśo 'bhyāso na kasya cid dṝśyata iti cet /",
  "SA15bsa075_u:95": "na dṛśyatām /",
  "SA15bsa075_u:96": "saṃbhāvanā tāvadaśakyapratiṣedhā /",
  "SA15bsa075_u:97": "idānīntanajanapravṛtiścāvyāhateti nāparaṃ gamyate /",
  "SA15bsa075_u:98": "ata evedaṃ saṃbhāvanānumānamucyate //",
  "SA15bsa075_u:99": "na caiṣa viruddho hetuḥ /",
  "SA15bsa075_u:100": "sapakṣe kāminyākāre saṃbhavāt /",
  "SA15bsa075_u:101": "na cānaikāntikaḥ /",
  "SA15bsa075_u:102_0": "abhyāsasahitaceto guṇasphuṭapratibhāsayoḥ kāryakāraṇayorghaṭakumbhakārayoriva sarvopasaṃhāreṇa",
  "SA15bsa075_u:102_1": "pratyakṣānupalambhataḥ kāryakāraṇabhāvasiddhāvabhyāsasahitacetoguṇatvasya sādhanasya",
  "SA15bsa075_u:102_2": "sphuṭapratibhāsakaraṇayogyatayā vyāptisiddheḥ /",
  "SA15bsa075_u:103": "tathā hi vyāptyadhikaraṇe kāmāturavartini yuvatyākāre sādaranirantaradīrghakālābhyāsasahitacetoguṇāt pūrvamanupalabdhiḥ sphuṭābhasya /",
  "SA15bsa075_u:104": "paścādabhyāsasaṃvedanaṃ sphuṭābhasaṃvedanamiti /",
  "SA15bsa075_u:105": "trividhapratyakṣānupalambhasādhyaḥ kāryakāraṇabhāvaḥ sphuṭapratibhāsābhyāsasacivacittākārayoriyamupapannā sarvopasaṃhāravatī vyāptiḥ /",
  "SA15bsa075_u:106": "ato 'naikāntikatāpyasaṃbhavinītyanavadyo hetuḥ //",
  "SA15bsa075_u:107": "nanu kathamanumānataḥ sarvajñasiddhipratyāśā /",
  "SA15bsa075_u:108": "tasya parokṣatvena tatpratibaddhaliṅgāniścayāt (#",
  "SA15bsa075_u:109": "Nibandh 4\u000e#) kiṃ ca sarvajñasattāsādhane sarvo heturna trayīṃ doṣajātimatipatati /",
  "SA15bsa075_u:110": "sarvajñe hi dharmiṇyasiddhatvam /",
  "SA15bsa075_u:111": "asarvajñe hi viruddhatvam /",
  "SA15bsa075_u:112": "ubhayātmakepyanaikāntikatvamiti //",
  "SA15bsa075_u:113": "api ca abhyāsāt kāraṇātkāryasya sphuṭābhasya pratītau nāvaśyaṃ kāraṇāni kāryavanti bhavantītyanaikāntikatā /",
  "SA15bsa075_u:114": "atha sphuṭībhāvayogyatānumīyate /",
  "SA15bsa075_u:115": "sāpi śaktirucyate /",
  "SA15bsa075_u:116": "sā ca kārye 'nantarā sāntarā vā /",
  "SA15bsa075_u:117": "tatrādyā kāryasamadhigamyā /",
  "SA15bsa075_u:118": "na cādhigatakāryasya tayā kaścidupayogaḥ /",
  "SA15bsa075_u:119": "dvitīyā tu kāryāvasāyamaikāntikaṃ na sādhayet //",
  "SA15bsa075_u:120": "na ca kāryāpratītau yogyatāniścayaḥ saṃbhavī /",
  "SA15bsa075_u:121": "nāpi yogyatāmātrasādhanekṛtārthaḥ sāghanavādī /",
  "SA15bsa075_u:122": "sarvajñajñāne kārye vivādasya tādavasthyād /",
  "SA15bsa075_u:123": "bhavatu sphuṭībhāvasya siddhiḥ /",
  "SA15bsa075_u:124": "tathāpi kaḥ prastāvaḥ sarvajñavivāde sādhanamārabdhavataḥ sphuṭatvaṃ cetasaḥ sādhayitum //",
  "SA15bsa075_u:125": "kiṃ ca prasiddhānumāne bhūtalasya dharmiṇaḥ kumbhakāraghaṭayorapi dharmayoḥ pratītatvāt kāryakāraṇabhāvo grahītuṃ śakyata eva /",
  "SA15bsa075_u:126": "prastute tu kāmāturasantānavartino yuvatyākārasya dharmiṇastatpragatābhyāsasphuṭatvayorapi dharmayoḥ parokṣatvāt /",
  "SA15bsa075_u:127": "kathaṃ kāryakāraṇagṛhītiḥ /",
  "SA15bsa075_u:128": "yathā ca naiyāyikaṃ prati yuṣmābhirucyate pratyakṣato na kāryamātraṃ puruṣavyāptaṃ sidhyati /",
  "SA15bsa075_u:129": "kiṃ tvavāntarameva ghaṭajātīyaṃ kāryamiti tathā nākāramātramabhyāsapūrvakaṃ sidhyati /",
  "SA15bsa075_u:130": "kiṃ tvavāntarameva yuvatyākārasāmānyamiti vyaktameva /",
  "SA15bsa075_u:131": "na cābhyāsakāryaḥ sphuṭībhāvaḥ /",
  "SA15bsa075_u:132": "tadabhāve 'pi svapne darśanāt //",
  "SA15bsa075_u:133": "kiṃ ca sarvavido 'pi yadi caturāryasatyaparijñānataḥ sarvajñatāsthitiḥ,",
  "SA15bsa075_u:134": "tarhi ghaṭādikatipayavastujñāne 'pi sarvajñateti sādhvī śuddhiḥ / api ca",
  "SA15bsa075_u:135": "jñānavān mṛgyate kaścit taduktapratipattaye /",
  "SA15bsa075_u:136": "ajñopadeśakaraṇe vipralambhanaśaṅkibhiḥ //",
  "SA15bsa075_u:137": "iti yuṣmābhirevocyate /",
  "SA15bsa075_u:138": "na ca sarvajñānavān viśeṣaniṣṭhatayādhigantuṃ śakyate /",
  "SA15bsa075_u:139": "na cāsya sattāmātrasiddhau kaścidupayogaḥ,",
  "SA15bsa075_u:140": "pravṛtteranaṅgatvāditi sarvamasamañjasam //",
  "SA15bsa075_u:141": "atrocyate / na vayaṃ sākṣātsarvajñasattāpratijñāyāṃ hetuvyāpāramanumanyāmahe /",
  "SA15bsa075_u:142": "bhūdharādhīnavahnisattāvat /",
  "SA15bsa075_u:143": "kintu caturāryasatyākārasvarūpe dharmiṇi sphuṭābhatvasya sādhyasyāyogavyavacchedārthaṃ parvate 'gnimātrāyogavyavacchedavat /",
  "SA15bsa075_u:144": "sphuṭābhatvaṃ tu kāminyākārādidṛṣṭānte dṛṣṭameva /",
  "SA15bsa075_u:145": "tacca parvatīyāgnivat /",
  "SA15bsa075_u:146": "pakṣadharmatābalataḥ satyacatuṣṭayādhikaraṇaṃ sidhyat sarvajñatāmācakṣmahe /",
  "SA15bsa075_u:147": "yathoktam",
  "SA15bsa075_u:148": "ityabhyāsabalāt parisphuṭadaśākoṭiḥ sphurat saṃbhavī",
  "SA15bsa075_u:149": "heyādeyatadaṅgalakṣaṇaguṇaḥ sarvajñatā saiva naḥ // iti /",
  "SA15bsa075_u:150": "tadatrābhyāsasahitacaturāryasatyākāraḥ samagro dharmī sāmagryamabhyāsaviśiṣṭacetoguṇatvamātraṃ hetuḥ sphuṭībhāvayogyatāsādhyam /",
  "SA15bsa075_u:151": "yathā sāgnitvānagnitvasandehe (#",
  "SA15bsa075_u:152": "Nibandh 5\u000e#) parvatātmā pramāṇapratīto dharmī /",
  "SA15bsa075_u:153": "tathātrāpi sarvajñatvāsarvajñatvavivāde 'hi pratyātmaviditaḥ satyacatuṣṭayākāro dharmī /",
  "SA15bsa075_u:154": "tasmāt sphuṭābhatvena sādhyena dṛṣṭānte vyāptisiddherastyeva tatpratibaddhaliṅganiścayaḥ /",
  "SA15bsa075_u:155": "sādhyasandehe 'pi dharmiṇaścaturāryasatyākārasya siddherna trividhadoṣajāteravasaraḥ /",
  "SA15bsa075_u:156": "yogyatāyāḥ prasādhanena ca kāraṇāt kāryapratītāvanaikāntikatvamityapyanabhyupagamapratihatam /",
  "SA15bsa075_u:157": "yogyatā ca sāntaraiva sādhyate /",
  "SA15bsa075_u:158": "iyaṃ ca na gamayatu nāmaikāntataḥ kāryasattvam /",
  "SA15bsa075_u:159": "anupapadyamānaṃ punarasya saṃbhavamākṣipatyeva /",
  "SA15bsa075_u:160": "tadā bhāvini kārye sandehe 'pi kāraṇayogyatā niścīyata eva /",
  "SA15bsa075_u:161": "brīhyādau bhāviphalāniścayepi yogyatāniścayena pravṛtteḥ /",
  "SA15bsa075_u:162": "anyathā śilāśakalāderapyupādānaprasaṅgaḥ /",
  "SA15bsa075_u:163": "tajjātīyasya śarāvasthapaṅkoptasya sāmarthyamupalabdhamiti cet /",
  "SA15bsa075_u:164": "atrāpi kāminyākāre bhāvanājātīyasya sphuṭībhāvakaraṇayogyatā dṛṣṭeti samānam /",
  "SA15bsa075_u:165": "evaṃ yogyatāmātrasādhanenaiva kṛtārthaḥ sādhanavādī /",
  "SA15bsa075_u:166": "sarvajñakāraṇabhāvāttadabhāvavādināṃ nirdalanāt /",
  "SA15bsa075_u:167": "kāryasya va traikālikasya sambhāvanāprasādhanāt /",
  "SA15bsa075_u:168": "muttkyarthināṃ ca pravṛtteravirodhāt /",
  "SA15bsa075_u:169": "vādino 'pi tanmātrasādhanasyābhipretatvāt /",
  "SA15bsa075_u:170": "ataeva kaḥ prastāvaḥ sarvajñasattāvivāde sphuṭībhāvasādhanasyetyādyapyanavakāśam /",
  "SA15bsa075_u:171": "sarvajñaśabdena sphuṭībhāvayogyatāyā vivakṣitatvāt /",
  "SA15bsa075_u:172": "tathā kāryakāraṇapratītirapi saṃbhavatyeva /",
  "SA15bsa075_u:173": "tathā hi kāminyabhyāsasantatisahacāri saṃbhramakāyavacodarśanameva kāminyākārasya tadbhāvanāyāśca darśanam /",
  "SA15bsa075_u:174": "tathābhūtakāyavaco 'darśanameva bhāvanāyā adarśanam /",
  "SA15bsa075_u:175": "evaṃ sphuṭapratibhāsasantatisahacāriviśiṣṭakāyavacodarśanaṃ sphuṭapratibhāsadarśanam /",
  "SA15bsa075_u:176": "tathāvasthitakāyavaco 'darśanameva sphuṭapratibhāsādarśanamityastyeva prastute 'pi pratyakṣānupalambhataḥ kāryakāraṇabhāvapratītiḥ /",
  "SA15bsa075_u:177": "iyaṃ ca tathāvasthakāmāturaśarīravacanagrahaṇe tadekadeśabhūtayuvatyākārābhyāsasphuṭapratibhāsagrahaṇavyavasthā vyāvahārikeṇāvaśyaṃ svīkartavyā /",
  "SA15bsa075_u:178_0": "anyathā cityacaityarūparasagandhasparśaparamāṇupuñjādyātmakasya kumbhakāraghaṭapradeśāderapi",
  "SA15bsa075_u:178_1": "rūpaikadeśagrāhakaṃ cakṣuḥpratyakṣaṃ na samudāyavyavasthāpakamiti sarvavyāvahārikapramāṇocchedaprasaṅgaḥ /",
  "SA15bsa075_u:179": "tathā bāhyaghaṭakāminyādīnāṃ śaktikṛtasya mahato jātibhedasya saṃbhavādanyajātīyavyāptigrahe 'nyajātīyād buddhimadanumānamayuktam /",
  "SA15bsa075_u:180": "saṃkalpārūḍhānāṃ tu jalajvalanayuvatyākārādīnāṃ bāhyatvenādhyastānāmapi vijñānaikasvarūpatayaikajātīyatvamastīti bhāvanāsahitākāramātreṇaiva vaiśadyavyāptirastu //",
  "SA15bsa075_u:181": "na ca svapne sphuṭatāvyabhicāraḥ /",
  "SA15bsa075_u:182": "bhāvanāsiddhalakṣaṇayorhetvorjātibhede tatkāryayorekatvābhimāne 'pi jātibhedasyāvaśyaṃ svīkartavyatvāt /",
  "SA15bsa075_u:183": "dṛśyate hi siddhasādhyā vaiśadyajātiranapekṣya viparītabhāvanāṃ nidrāvicchede vicchidyamānā /",
  "SA15bsa075_u:184": "bhāvanābhāvinī tu na vinā vipakṣābhyāsaṃ jāgrato 'pi yadāhuḥ (#",
  "SA15bsa075_u:186": "Nibandh 6\u000e#)",
  "SA15bsa075_u:187": "svapne 'pi sphuṭatā tathaiva na tathāpyekatvamevānayor",
  "SA15bsa075_u:188": "a prākārasamatvameva samatāṃ jāteḥ samāmaṃgati /",
  "SA15bsa075_u:189": "anyannidhanirodhabādhyamitaradbādhyaṃ prayatnaiḥ punar",
  "SA15bsa075_u:190": "vaiśadyaṃ viparītabhāvanabalān nairghṛṇyabhede yathā // iti //",
  "SA15bsa075_u:191": "yadapi ghaṭādikatipayajñāne 'pi sarvajñaḥ syādityuktam / tatrāpi",
  "SA15bsa075_u:192": "ghaṭādiprakṛtāśeṣavedane 'pi bhayaṃ bhavād",
  "SA15bsa075_u:193": "dhīyet yadi ko doṣaḥ so 'pi sarvajñatāṃ vrajet /",
  "SA15bsa075_u:194": "saṃsāraduḥkhamokṣāya spṛhayanto vayaṃ punar",
  "SA15bsa075_u:195": "bhajema tadupāyajñaṃ sthātuṃ tadgītavartmani //",
  "SA15bsa075_u:196": "ityuttaraṃ draṣṭavyam /",
  "SA15bsa075_u:197": "tathā sattāmātre vipratipannān prati sattaiva kevalā prasādhitā /",
  "SA15bsa075_u:198": "viśeṣajijñāsāyāṃ tu pramāṇopapannakṣaṇikanairātmyavādina eva sugatasya bhagavataḥ sarvajñatā /",
  "SA15bsa075_u:199": "ata etadapi nirastaṃ yadāha bhaṭṭaḥ",
  "SA15bsa075_u:200": "sugato yadi sarvajñaḥ kapilo neti kā pramā /",
  "SA15bsa075_u:201": "athobhāvapi sarvajñau matabhedaḥ kathaṃ tayoḥ // iti //",
  "SA15bsa075_u:202": "tasmāt",
  "SA15bsa075_u:203": "uktakrameṇa munirājanaye pramāyāḥ śaktirvyanakti gatimapramitāṃ kṛpāṃ ca /",
  "SA15bsa075_u:204": "anyatra tu dvayamudastamado 'stamāne tenaika eva śaraṇaṃ sa nirātmavādī //",
  "SA15bsa075_u:205": "iti viśeṣasiddhirapyanavadyeti sarvamanākulamākulādhayaḥ pare na pratipadyante /",
  "SA15bsa075_u:206": "sādhane 'sminnavadye 'pi durnītidahanadagdhabuddhayaḥ punarapyetadācakṣate /",
  "SA15bsa075_u:207": "bādhakapramāṇasadbhāvāt sarvajñasyāsadvyavahāro yuktaḥ sadvyavahārapratiṣedho vā prasādhakapramāṇābhāvādveti //",
  "SA15bsa075_u:208": "atra vicāryate kiṃ punarasya bhagavato bādhakaṃ pramāṇaṃ pratyakṣamanumānaṃ śabdādikaṃ veti vikalpāḥ //",
  "SA15bsa075_u:209": "na tāvat pratyakṣam /",
  "SA15bsa075_u:210": "pratyakṣaṃ hi kevalapradeśādau pravartamānaṃ svapravṛttiyogyameva tatra vastu pratiṣedhati /",
  "SA15bsa075_u:211": "na vastumātram /",
  "SA15bsa075_u:212": "na ca sarvajñasya pratyakṣapravṛttiyogyatāsti /",
  "SA15bsa075_u:213": "svabhāvaviprakṛṣṭatvāttasya // (#",
  "SA15bsa075_u:215": "Nibandh 7\u000e#)",
  "SA15bsa075_u:216": "syādetat / na vayaṃ pratyakṣaṃ pravartamānamabhāvaṃ sādhayatīti brūmaḥ /",
  "SA15bsa075_u:217": "kiṃ tarhi /",
  "SA15bsa075_u:218": "nivartamānam /",
  "SA15bsa075_u:219": "tathā hi yatra vastuni pratyakṣasya nivṛttistasyāsadbhāvaḥ /",
  "SA15bsa075_u:220": "yathā śaśaviṣāṇādeḥ /",
  "SA15bsa075_u:221": "yatra tu pratyakṣasya pravṝttistasya sadbhāvo yathā ghaṭādeḥ /",
  "SA15bsa075_u:222": "asti ca sarvajñe pratyakṣanivṛttiḥ /",
  "SA15bsa075_u:223": "tadasyāpyabhāvaḥ kena nivāryata iti //",
  "SA15bsa075_u:224": "ucyate / nivartamānaṃ pratyakṣamabhāvaṃ sādhayatīti ko 'rthaḥ /",
  "SA15bsa075_u:225": "kiṃ pratyakṣasya yā nivṛttistato 'bhāvasiddhiḥ,",
  "SA15bsa075_u:226": "nivṛttisahitādvā pratyakṣāt,",
  "SA15bsa075_u:227": "nivṛttādvā pratyakṣāditi /",
  "SA15bsa075_u:228": "nādyaḥ pakṣaḥ /",
  "SA15bsa075_u:229": "satyapi vastuni pratyakṣanivṛtterupalabhyamānāyā vastvabhāvaniya tatvāsiddheḥ //",
  "SA15bsa075_u:230": "nāpi dvitīyaḥ /",
  "SA15bsa075_u:231": "svābhāvena saha kasyacit sāhityānupapatteḥ /",
  "SA15bsa075_u:232": "anyathā tannivṛttatvānupapatteḥ //",
  "SA15bsa075_u:233": "na ca tṛtīyaḥ /",
  "SA15bsa075_u:234": "tathā hi nivṛttāt pratyakṣādabhāvasiddhirityasataḥ pratyakṣādityuktaṃ bhavati /",
  "SA15bsa075_u:235": "na cāsato hetubhāvaḥ saṃbhavati /",
  "SA15bsa075_u:236": "sarvasāmarthyavirahalakṣaṇatvāttasya /",
  "SA15bsa075_u:237": "na hi tacca nāsti tena ca pratipattiriti nyāyyam /",
  "SA15bsa075_u:238": "ato na tāvat pratyakṣaṃ sarvajñabādhakam //",
  "SA15bsa075_u:239": "nāpyanumānam /",
  "SA15bsa075_u:240": "taddhi trividhaliṅgajatvena trividham /",
  "SA15bsa075_u:241": "tatra kāryasvabhāvayorvidhisādhanatvāt,",
  "SA15bsa075_u:242": "pratiṣedhe sādhye 'navasaraḥ /",
  "SA15bsa075_u:243": "na ca dṛśyānupalambhaḥ tatprabhedo vā kāryānupalabdhyādiryogyānupalambho vā parābhimato 'tra pramāṇam /",
  "SA15bsa075_u:244": "sarvajñatāyāḥ svabhāvaviprakṛṣṭatvenādṛśyatvāt //",
  "SA15bsa075_u:245": "nanu kāraṇānupalambhādeva sarvajñatāpratiṣedhaḥ sidhyati /",
  "SA15bsa075_u:246": "tathā hi tatkāraṇamindriyavijñānaṃ vā mānasaṃ vā bhāvanābalajaṃ vā /",
  "SA15bsa075_u:247": "bhāvanābalajamapi cākṣuṣaṃ vā,",
  "SA15bsa075_u:248": "mānasaṃ veti vikalpāḥ /",
  "SA15bsa075_u:249": "tatra na tāvaccakṣurindriyavijñānamaśeṣārthagrāhi /",
  "SA15bsa075_u:250": "tasya pratiniyatārthaviṣayatvāt /",
  "SA15bsa075_u:251": "deśāntare kālāntare [ca] tathaiva pratiniyamaḥ /",
  "SA15bsa075_u:252": "anyathā hetuphalabhāvābhāvaprasaṅgāt /",
  "SA15bsa075_u:253": "anekendriyavaiyarthyaprasaṅgācca /",
  "SA15bsa075_u:254": "tathā ca kārikā",
  "SA15bsa075_u:255": "ekendriyapramāṇena sarvajño yena kalpyate /",
  "SA15bsa075_u:256": "nūnaṃ sa cakṣuṣā sarvān rasādīn pratipadyate //",
  "SA15bsa075_u:257": "yajjātīyaiḥ pramāṇaiśca yajjātīyārthadarśanam /",
  "SA15bsa075_u:258": "bhavedidānīṃ lokasya tathā kālāntare 'pyabhūt // iti //",
  "SA15bsa075_u:259": "tataścaivaṃ prayogaḥ kartavyaḥ /",
  "SA15bsa075_u:260": "buddhacakṣurnātītādiviṣayam /",
  "SA15bsa075_u:261": "cakṣustvāt /",
  "SA15bsa075_u:262": "smadādicakṣurvat / (#",
  "SA15bsa075_u:264": "Nibandh 8\u000e#)",
  "SA15bsa075_u:265": "acakṣurvā /",
  "SA15bsa075_u:266": "atītādiviṣayatvāt /",
  "SA15bsa075_u:267": "śabdavat /",
  "SA15bsa075_u:268": "iti sarvametat śrotrādāvapi draṣṭavyam /",
  "SA15bsa075_u:269": "na cakṣurādiprakarṣaḥ svārthamatikramya dṛṣṭa /",
  "SA15bsa075_u:270": "kārikā",
  "SA15bsa075_u:271": "yatrāpyatiśayo dṛṣṭaḥ sa svārthānatilaṅghanāt /",
  "SA15bsa075_u:272": "dūrasūkṣmādivṛttau syānna rūpe śrotravṛttitaḥ (?tā) //",
  "SA15bsa075_u:273": "bṛhaṭṭīkā ca",
  "SA15bsa075_u:274": "śrotragamyeṣu śabdeṣu dūrasūkṣmopalabdhitaḥ /",
  "SA15bsa075_u:275": "puruṣātiśayo dṛṣṭo na rūpādyupalambhanāt //",
  "SA15bsa075_u:276": "cakṣuṣāpi ca dūrasthasūkṣmarūpopalambhanam /",
  "SA15bsa075_u:277": "kriyate 'tiśayaprāptyā na tu śabdādidarśanam //",
  "SA15bsa075_u:278": "na caitad vaktavyam /",
  "SA15bsa075_u:279": "yadi nāmaikaikenendriyeṇa tajjñānena vā sarvasyāgrahaṇaṃ tathāpi pañcabhirindriyaistajjñānairvā svasvaviṣayapravṛttairevātiśayaprāptairbhaviṣyatīti /",
  "SA15bsa075_u:280": "ekaikasyāpi niḥśeṣasvaviṣayagrahaṇādarśanāt /",
  "SA15bsa075_u:281": "paracittādyatīndriyāṇāṃ grahaṇā(bhāvā) cca /",
  "SA15bsa075_u:282": "tadevamindriyamindriyavijñānaṃ vā nāśeṣagrāhīti na prathamaḥ pakṣaḥ //",
  "SA15bsa075_u:283": "nāpi dvitīyaḥ /",
  "SA15bsa075_u:284": "tathā hi yadyapi tanmānasaṃ sarvārthaviṣayaṃ tathāpi na tasya svātantryeṇārthagrahaṇe vyāpāro 'sti /",
  "SA15bsa075_u:285": "manaso bahirasvātantryāt /",
  "SA15bsa075_u:286": "anyathāndhavadhirādyabhāvaprasaṅgaḥ /",
  "SA15bsa075_u:287": "teṣāmapi manaso bhāvāt /",
  "SA15bsa075_u:288": "pāratantrye cendriyajñānaparigṛhītārthaviṣayatvādatītānāgatadūrasūkṣmavyavahitaparacittāderarthasyendriyaparijñānāgocarasya manasā paricchedo na prāpnotīti kathaṃ sarvajñatā //",
  "SA15bsa075_u:289": "na ca bhāvanābalajaṃ sarvārthagrāhīti tṛtīyaḥ pakṣaḥ /",
  "SA15bsa075_u:290": "tathā hi tadbhāvanābalajamapi yadīndriyāśritamiti caturthaḥ pakṣaḥ,",
  "SA15bsa075_u:291": "tadā so 'saṅgataḥ /",
  "SA15bsa075_u:292": "indriyasya tajjñānasya ca niyataviṣayaviṣayatvapratipādanāt //",
  "SA15bsa075_u:293": "atha bhāvanābalena tathāvidhamutpannaṃ manovijñānaṃ sarvārthagrāhīti pañcamaḥ pakṣaḥ /",
  "SA15bsa075_u:294": "tadānvarthatvāt pratyakṣaśabdasya tasya ca bhāvanābalāvalambino 'pyanakṣajatvāt nārthasākṣātkāritvamastīti pratipādanīyam /",
  "SA15bsa075_u:295": "kiṃ ca svaviṣayasīmānamanatipatyaiva prakarṣo 'pi dṛśyate /",
  "SA15bsa075_u:296": "na tu sarvaviṣayatveneti /",
  "SA15bsa075_u:297": "kathaṃ tenāpi sakalārthajātādivedanam /",
  "SA15bsa075_u:298": "yato na kasyacidabhyāse 'pyatīndriyārthadarśitvamupalabdham //",
  "SA15bsa075_u:299": "bṛhaṭṭīkā",
  "SA15bsa075_u:300": "ye 'pi sātiśayā dṛṣṭāḥ prajñāmedhābalairnarāḥ /",
  "SA15bsa075_u:301": "stokastokāntaratvena na te 'tīndriyadarśanāḥ // (#",
  "SA15bsa075_u:303": "Nibandh 9\u000e#)",
  "SA15bsa075_u:304": "prājño 'pi ca naraḥ sūkṣmānarthān draṣṭuṃ kṣamo 'pi san /",
  "SA15bsa075_u:305": "sajātīranatikrāmannātiśete parānapi //",
  "SA15bsa075_u:306": "ekāvavarakasthasya pratyakṣaṃ yatpravartate /",
  "SA15bsa075_u:307": "śaktistatraiva tasya syānnaivāvavarakāntare //",
  "SA15bsa075_u:308": "ye cārthā dūravicchinnā deśaparvatasāgaraiḥ /",
  "SA15bsa075_u:309": "varṣadvīpāntarairye ca kastān paśyedihaiva san //",
  "SA15bsa075_u:310": "atra varṣaḥ kālaviśeṣaḥ /",
  "SA15bsa075_u:311": "evaṃ śāstravicāreṣu dṛśyate 'tiśayo mahān /",
  "SA15bsa075_u:312": "na tu śāstrāntarajñānaṃ tanmātreṇaiva sidhyati //",
  "SA15bsa075_u:313": "jñātvā vyākaraṇaṃ dūraṃ buddhiḥ śabdāpaśabdayoḥ /",
  "SA15bsa075_u:314": "ākṛṣyate na nakṣatratithigrahaṇanirṇaye //",
  "SA15bsa075_u:315": "jyotirvicca prakṛṣṭo 'pi candrārkagrahaṇādiṣu /",
  "SA15bsa075_u:316": "na bhavatyādiśabdānāṃ sādhutvaṃ jñātumarhati //",
  "SA15bsa075_u:317": "tathā vedetihāsādijñānātiśayavānapi /",
  "SA15bsa075_u:318": "na svargadevatāpūrvapratyakṣīkaraṇe kṣamaḥ //",
  "SA15bsa075_u:319": "daśahastāntaraṃ vyomno ye nāmotplupya gacchati /",
  "SA15bsa075_u:320": "na yojanamasau gantuṃ śakto 'bhyāsaśatairapi /",
  "SA15bsa075_u:321": "tasmādatiśayajñānairatidūragatairapi /",
  "SA15bsa075_u:322": "kiñcidevādhikaṃ jñātuṃ śakyate natvatīndriyam //",
  "SA15bsa075_u:323": "iti //",
  "SA15bsa075_u:324": "pratyakṣasūtre tu kāśikākāraḥ paramatamāśaṅkyāha,",
  "SA15bsa075_u:325": "tanna,",
  "SA15bsa075_u:326": "avagataviṣayatvād bhāvanāyāḥ /",
  "SA15bsa075_u:327": "na cākasmādavagaterūtpattiḥ saṃbhavati /",
  "SA15bsa075_u:328": "sarvotpattimatāṃ kāraṇavattvāt /",
  "SA15bsa075_u:329": "atha pramāṇāntarāvagataṃ bhāvyate /",
  "SA15bsa075_u:330": "kiṃ bhāvanayā /",
  "SA15bsa075_u:331": "tata eva tatsiddheḥ /",
  "SA15bsa075_u:332": "kiṃ ca tatpramāṇam /",
  "SA15bsa075_u:333": "na tāvadanumānaṃ dharmādharmayoḥ pūrvamagrahaṇena tadvayāptaliṅgasaṃvedanāsaṃbhavāt /",
  "SA15bsa075_u:334": "jagadvaividhyārthāpatterapi hi kimapi kāraṇamastīti etāvadunnīyate /",
  "SA15bsa075_u:335": "na tu kaścidviśeṣaḥ /",
  "SA15bsa075_u:336": "na cānirdiṣṭaviśeṣaviṣayā bhāvanā bhavati /",
  "SA15bsa075_u:337": "yogaśāstreṣvapi hi viśeṣā eva dhyeyatayopadiśyante /",
  "SA15bsa075_u:338": "dhyeya ātmā prabhuryo 'sau hṛdi dīpa iva sthitaḥ /",
  "SA15bsa075_u:339": "ityādibhiḥ /",
  "SA15bsa075_u:340": "āga(ma)mānāttarhi avagataṃ bhāvayiṣyate /",
  "SA15bsa075_u:341": "yadi pramāṇāttadā tata evāvagateḥ /",
  "SA15bsa075_u:342": "kiṃ bhāvanayā /",
  "SA15bsa075_u:343": "hānopādānārthaṃ hi vastu jijñāsyate /",
  "SA15bsa075_u:344": "te ca tata eva siddhe (#",
  "SA15bsa075_u:345": "Nibandh 10\u000e#) iti vyarthā bhāvanā /",
  "SA15bsa075_u:346": "kāruṇiko 'pi hi dharmāgamāneva śiṣyebhyo vyācakṣīta /",
  "SA15bsa075_u:347": "na bhāvanābhedamanubhavet /",
  "SA15bsa075_u:348": "atha vipralambhabhūyiṣṭhatvādāgamānāṃ pramāṇamāgamo na veti vicikitsamāno bhāvanayā jijñāsate /",
  "SA15bsa075_u:349": "tanna /",
  "SA15bsa075_u:350": "tato 'pi tadasiddheḥ /",
  "SA15bsa075_u:351": "bhāvanāvalapariniṣpannamapi jñānamanāśvasanīyārthameva /",
  "SA15bsa075_u:352": "abhūtasyāpi bhāvyamānasyāparokṣārthavat prakāśanāt /",
  "SA15bsa075_u:353": "yathā hi tairevoktam",
  "SA15bsa075_u:354": "tasmād bhūtamabhūtaṃ vā yad yadevābhibhāvyate /",
  "SA15bsa075_u:355": "bhāvanāpariniṣpattau tat sphuṭā kalpadhoḥ phalam //",
  "SA15bsa075_u:356": "api ca bhāvanābalajamapramāṇam /",
  "SA15bsa075_u:357": "gṛhītagrahaṇāt /",
  "SA15bsa075_u:358": "yāvadeva hi gṛhītaṃ tāvadeva bhāvanayā viṣayīkriyate /",
  "SA15bsa075_u:359": "mātrayāpyadhikaṃ na bhāvanā gocarayati /",
  "SA15bsa075_u:360": "yogābhyāsāhitasaṃskārapāṭavanimittā hi smṛtireva bhāvaneti gīyate /",
  "SA15bsa075_u:361": "sā ca na pramāṇamiti sthitameva /",
  "SA15bsa075_u:362": "na ca taduttarakālaṃ sākṣātkārijñānamudetīti pramāṇamasti /",
  "SA15bsa075_u:363": "indriyasannikarṣamantareṇārthasākṣātkārasya kvacidadarśanāt /",
  "SA15bsa075_u:364": "yogināṃ dharmādharmayoraparokṣapratibhāsaṃ jñānaṃ nāsti,",
  "SA15bsa075_u:365": "indriyasannikarṣābhāvādasmadādivat //",
  "SA15bsa075_u:366": "vācaspatistu kaṇikāyāmāha /",
  "SA15bsa075_u:367": "satyaṃ śrutānumānagocaracāriṇī bhāvanā viśadābhajñānaheturiti nāvajānīmahe /",
  "SA15bsa075_u:368": "kintu yadviṣayajātaṃ tadeva viśadapratipattigocaraḥ /",
  "SA15bsa075_u:369": "na jātu rūpabhāvanāprakarṣo rasaviṣayavijñānavaiśadyāya kalpate /",
  "SA15bsa075_u:370": "nanu na viṣayāntaravaiśadyahetubhāvaṃ bhāvanāyāḥ saṃgirāmahe /",
  "SA15bsa075_u:371": "kintu śrutānumānaviṣayavaiśadyahetutāmeva /",
  "SA15bsa075_u:372": "tadviṣayaśca samastavastunairātmyamiti tadbhāvanāprakarṣaḥ samastavastunairātmyaṃ viśadayan samastavastuviśadatāmantareṇa tadanupapatteḥ samastavastuvaiśadyamāvahatītyuktam /",
  "SA15bsa075_u:373": "satyamuktam /",
  "SA15bsa075_u:374": "ayuktaṃ tu tat /",
  "SA15bsa075_u:375": "tathā hi nāgamānumānagocaratvaṃ nirātmanāṃ vastubhedānāṃ paramārthasatām /",
  "SA15bsa075_u:376": "nahi te eteṣāmanyanivṛttimātrāvagāhinī paramārthasatsvalakṣaṇaṃ gocarayitumarhataḥ /",
  "SA15bsa075_u:377": "nāpi tadviṣayā bhāvanā /",
  "SA15bsa075_u:378": "tadagrāhyamapi svalakṣaṇaṃ tadadhyavaseyatayā tadviṣaya iti tadyonirapi bhāvanā tadviṣayeti tatprakarṣastadvaiśadyaheturiti cet / na /",
  "SA15bsa075_u:380": "tadadhyavaseyasyāpi paramārthasatvābhāvāt /",
  "SA15bsa075_u:381": "tathā hi yadanumānena gṛhyate yaccādhyavasīyate te dve apyanyanivṛttī, na vastunī /",
  "SA15bsa075_u:382": "svalakṣaṇāvagāhitve 'bhilāpasaṃsargayogyapratibhāsānupapatteḥ //",
  "SA15bsa075_u:383": "mā bhūttayoḥ svalakṣaṇaṃ viṣayaḥ /",
  "SA15bsa075_u:384": "tatprabhavabhāvanāprakarṣaparyantajanmanastu (#",
  "SA15bsa075_u:385": "Nibandh 11\u000e#) viśadābhasya cetaso bhaviṣyati /",
  "SA15bsa075_u:386": "kāminīvikalpaprabhavabhāvanāprakarṣādiva kāmāturasya kāminīsvalakṣaṇasākṣātkāraḥ /",
  "SA15bsa075_u:387": "karikumbhakaṭhorakucakalaśahāriṇi hariṇaśāvalolalocane campakadalāvadātagātralate lāvaṇyasarasi nirantaralagnalalitadoḥkandalīmūla māliṅganamaṅgane preyasitare prayaccha /",
  "SA15bsa075_u:388": "sañjīvaya jīviteśvari,",
  "SA15bsa075_u:389": "patito 'smi tava caraṇanalinayoritivacanakāyaceṣṭayorupalabdheḥ /",
  "SA15bsa075_u:390": "asti ca vikalpāvikalpayoḥ kathañcit samānaviṣayateti nātiprasaṅga iti cet /",
  "SA15bsa075_u:391": "satyam /",
  "SA15bsa075_u:392": "saṃbhavatyayamanubhavo na punarasyārthe prāmāṇyasaṃbhavaḥ /",
  "SA15bsa075_u:393": "atadutpatteratadātmanastadavyabhicāraniyamāyogāt /",
  "SA15bsa075_u:394": "atādātmyaṃ cārthasya vijñānādatirekāt /",
  "SA15bsa075_u:395": "anatireke 'pi ca vijñānānāmanyonyasya bhedādatādātmyāt /",
  "SA15bsa075_u:396": "ekasya vijñānasyetaravijñānavedanānupapatteḥ /",
  "SA15bsa075_u:397": "vijñānasvalakṣaṇaikatvābhyupagame ca tannityamekamadvitīyaṃ brahmābhyasanīyamiti kṣaṇikanairātmyābhyāsābhyupagamo dattajalāñjaliḥ prasajyeta /",
  "SA15bsa075_u:398": "tanna tādātmyāttasyāvyabhicāraḥ /",
  "SA15bsa075_u:399": "nāpi tatkāryatvāt /",
  "SA15bsa075_u:400": "bhāvanāprakarṣakāryaṃ khalvetanna viṣayakāryam /",
  "SA15bsa075_u:401": "yadyucyeta pāramparyeṇa tatkāryamanumānavat /",
  "SA15bsa075_u:402": "yathā hi vahnisvalakṣaṇāddhūmasvalakṣaṇam /",
  "SA15bsa075_u:403": "tato dhūmānubhavastato dahana vikalpaḥ,",
  "SA15bsa075_u:404_0": "tataścānumānamutpannamiti pāramparyeṇa vahnipratibandhāt prāpakaṃ ca vahnerdāhapākakāriṇaḥ",
  "SA15bsa075_u:404_1": "tathedamapi anumānajanitabhāvanāprakarṣaparyantajaṃ pāramparyeṇārthaprasūta tayā",
  "SA15bsa075_u:404_2": "tadavyabhicāraniyamāttatra pramāṇamiti /",
  "SA15bsa075_u:405": "tat kimanumānena vahniṃ vyavasthāpya bhāvayato yadvahniviṣayamativiśadavijñānaṃ tatpramāṇamiti /",
  "SA15bsa075_u:406": "omiti brubāṇasya parvatanitambārohaṇe satīndriyasannikarṣajanmano dahanavijñānasya bhāvanādhipatya viśadābhavijñānena saha saṃvādaniyamaprasaṅgaḥ /",
  "SA15bsa075_u:407": "visaṃvādaśca bahulamupalabhyate /",
  "SA15bsa075_u:408": "lakṣaṇayogini ca vyabhicārasaṃbhave tallakṣaṇameva bādhitamiti viśadābhamapi prātibhamiva saṃśayākrāntamapramāṇam /",
  "SA15bsa075_u:409": "tadbhāvanāyā bhūtārthatvaṃ na tajjaviśadābha vijñānaprāmāṇyahetuḥ,",
  "SA15bsa075_u:410": "vyabhicārāt /",
  "SA15bsa075_u:411": "evañca prāsarpakasyeva saktukarkarīprāptimūlalābhamanorathaparamparāhito dvaviṇasaṃbhārasākṣātkārastathāgatasya nirātmakasamastavastusākṣātkāra ityāpatitam /",
  "SA15bsa075_u:412": "sarvārthavastubhāvanāparikarmitacittasantānavartivijñānaṃ pratyālambanapratyayatvamarthamātrasya /",
  "SA15bsa075_u:413": "tathā ca tadutpatteḥ tadavyabhicāraniyama iti cet / na /",
  "SA15bsa075_u:415": "arthasya hyālambanapratyayatvavijñānaṃ pratīndriyāpekṣatvena vyāptam /",
  "SA15bsa075_u:416": "taccāsmātsvaviruddhopalabdhyā (#",
  "SA15bsa075_u:417": "Nibandh 12\u000e#) vyāvartamānamālambanapratyayatāmapyarthasya nivartayati /",
  "SA15bsa075_u:418": "na khalvindhanaviśeṣo dhūmaheturiti vināpi dahanaṃ sahasreṇāpi saṃskārairdhūbhamādhate /",
  "SA15bsa075_u:419": "tadādhāne vā samastakārya hetvanumānocchedaprasaṅgaḥ /",
  "SA15bsa075_u:420_0": "bhāvanāyāśca bhūtārthāyā arthānapekṣāyā eva viśadavijñānajananasāmarthyamupalabdha",
  "SA15bsa075_u:420_1": "kāmāturādivartinyā iti bhūtārthāpi tannirapekṣaiva samartheti nārthasyālambanapratyayatvaṃ śakyāvagamam /",
  "SA15bsa075_u:421": "api ca ālambanapratyayā api ta evāsya kṣaṇā yujyante,",
  "SA15bsa075_u:422": "ye tasya purastāttanā avyavadhānāstathā ca ta evāsya grāhyā na punaḥ pūrvatarāḥ /",
  "SA15bsa075_u:423": "tatkālā anāgatāśceti na sarvaviṣayatā /",
  "SA15bsa075_u:424_0": "atha dṛśyamānā dhātutrayaparyāpannāḥ prāṇabhṛto janmāntaraparivartopāttātītānāgataskandhakadambakopādānopādeyātmāna",
  "SA15bsa075_u:424_1": "iti taddarśanaṃ dṛśyamānatādātmyena tadviśeṣaṇatayātītānāgatamapi gocarayati /",
  "SA15bsa075_u:425": "na cāsmadādidarśanasyāpi tathātvaprasaṅgaḥ,",
  "SA15bsa075_u:426": "rāgādimalāvṛtatvāt /",
  "SA15bsa075_u:427": "tasya ca bhagavato nirmṛṣṭanikhilakleśopakleśamalaṃ vijñānamanāvaraṇaṃ paritaḥ pradyotamāna mālambanapratyayaṃ sarvākāraṃ gocarayet /",
  "SA15bsa075_u:428": "tasya ca sākṣāt paramparayā ca kathañcit sarveṇa saṃbandhād deśkālaviprakīrṇavastumātraviśiṣṭasvabhāvatayā tathaiva gocarayet /",
  "SA15bsa075_u:429": "na caitat sarvagrahaṇamantareṇeti sarvaviṣayamasya vijñānamanāvaraṇaṃ siddham /",
  "SA15bsa075_u:430": "tadanupapannam /",
  "SA15bsa075_u:431": "vicārāsahatvāt /",
  "SA15bsa075_u:432": "tathā hīyamālambanapratyayasya sarvaviśiṣṭātmatā bhāvikī na vā /",
  "SA15bsa075_u:433": "bhāvikī cet /",
  "SA15bsa075_u:434": "na tāvatsarvasminnālambanapratyaye caikā saṃbhavati /",
  "SA15bsa075_u:435": "ekasyānekavṛttitvānupapatteḥ /",
  "SA15bsa075_u:436": "nānā cet /",
  "SA15bsa075_u:437": "ālambanapratyayāśca sarve ceti tattvam /",
  "SA15bsa075_u:438": "tathā ca na saṃbandha iti na tadgrahaṇe sarvagrahaṇam /",
  "SA15bsa075_u:439": "vikalpāropitatayā tvavikalpakaṃ samastavastuviṣayaṃ sarvatra pratīyata iti subhāṣitam /",
  "SA15bsa075_u:440": "svālambanapratyayamātragocaramevāvikalpakaṃ samastavastuviśiṣṭālambanādhyavasāyajananam /",
  "SA15bsa075_u:441": "tenādhyavasāyānugatavyāpāramavikalpakamapi samastavastuviṣayaṃ bhavati /",
  "SA15bsa075_u:442": "yadāha",
  "SA15bsa075_u:443": "vyavasyantīkṣaṇādeva sarvākārānmahādhiyaḥ /",
  "SA15bsa075_u:444": "iti cet / atha katipayavastvālambanānubhavasya kutastya eṣa mahimā yataḥ samastavastvavasāya iti /",
  "SA15bsa075_u:445": "rāgādyāvaraṇavigamāditi cet /",
  "SA15bsa075_u:446": "tarhi yathāvad vastūni paśyet /",
  "SA15bsa075_u:447": "na punarasmādapārthatvamasyeti /",
  "SA15bsa075_u:448": "tadayuktaṃ vikalpanirmāṇakauśalamasya yujyeta /",
  "SA15bsa075_u:449": "tattvāvarakatā hi sulabhamalānāṃ kleśādīnāṃ na punarvikalpanirmāṇapratibandhatā /",
  "SA15bsa075_u:450": "tasmād bhāvanāprakarṣamātrajatvāt,",
  "SA15bsa075_u:451": "arthāvyabhicāraniyamābhāvāt,",
  "SA15bsa075_u:452": "viśadābhamapi saṃśayākrāntatvādapramāṇamapratyakṣaṃ ceti sāmpratam // (#",
  "SA15bsa075_u:454": "Nibandh 13\u000e#)",
  "SA15bsa075_u:455": "yadapi sadarthaprakāśanaṃ buddheḥ svabhāvo 'sadarthatvaṃ cāgantukamiti,",
  "SA15bsa075_u:456": "asati bādhake sadarthatvameveti,",
  "SA15bsa075_u:457": "tadayuktam /",
  "SA15bsa075_u:458": "anumitabhāvitavahniviṣayaviśadābhajñāna prāmāṇyaprasaṅgāt tadvidhasya kvacid bādhadarśanādaprāmāṇyamihāpi samānam /",
  "SA15bsa075_u:459": "anyatrābhiniveśāt /",
  "SA15bsa075_u:460": "tadiha yadi viśadābhavijñānahetutvaṃ bhāvanāyā viśeṣaṇatrayayogena sādhyate,",
  "SA15bsa075_u:461": "tataḥ siddhasādhanam /",
  "SA15bsa075_u:462": "bhavatu tathāgatastathābhūtavijñānavān /",
  "SA15bsa075_u:463": "na tvetadvijñānamasya pratyakṣamapramāṇatvāt /",
  "SA15bsa075_u:464": "tathā cāpakṣadharmatayā hetorasiddhatā /",
  "SA15bsa075_u:465": "prasiddhadharmaṇo dharmiṇo 'jijñāsitaviśeṣatayā anumeyatvābhāvāt /",
  "SA15bsa075_u:466": "atha pratyakṣavijñānahetutā bhāvanāyāḥ paraṃ pratyasiddhā sādhyate,",
  "SA15bsa075_u:467": "tathā ca sati sādhyaviparyayavyāpterviruddhatā hetoḥ,",
  "SA15bsa075_u:468": "viśeṣaṇatrayavatyā api bhāvanāyā viśadābhabhrāntavijñānajanakatvāt /",
  "SA15bsa075_u:469": "dṛṣṭāntasya ca sādhyahīnatvāt /",
  "SA15bsa075_u:470": "yadā ca bhūtārthabhāvanājanitatve 'pi nāsya prāmāṇyamabhūtārthatvāt,",
  "SA15bsa075_u:471": "tadā yaducyate,",
  "SA15bsa075_u:472": "nirupadravabhūtārthasvabhāvasya viparyayaiḥ /",
  "SA15bsa075_u:473": "na bādhā yatnavattve 'pi buddhestatpakṣapātataḥ //",
  "SA15bsa075_u:474": "iti / tadanupapannam /",
  "SA15bsa075_u:475": "bhūtārthatve 'pi hi buddheḥ tatpakṣapātitā bhūtārthaiḥ pratipakṣairbādho na bhavet /",
  "SA15bsa075_u:476": "abhūtārthā tviyaṃ sātmībhāva māpannāpyātmātmīyadṛṣṭiriva saṃbhavadbādhā /",
  "SA15bsa075_u:477": "tasmāt pratipakṣavibṛddhimātram /",
  "SA15bsa075_u:478": "na tvātyantikī vivṛddhiḥ saṃbhavati /",
  "SA15bsa075_u:479": "yayā samūlakāṣaṃ kaṣitā doṣā na punarudbhaviṣyanti /",
  "SA15bsa075_u:480": "ataevāsthirāśrayatve 'pi apunaryatnāpekṣatve 'pi asya nātyantikī niṣṭhā saṃbhavati /",
  "SA15bsa075_u:481": "ātmātmīyadṛśa iva virodhipratyayasaṃbhavāt /",
  "SA15bsa075_u:482": "tatsaṃbhavaścābhūtārthatvāt /",
  "SA15bsa075_u:483": "śrutānumitaviṣayaṃ tu pratyakṣaṃ na saṃbhavatyeva /",
  "SA15bsa075_u:484": "tayoḥ parokṣarūpāvagāhitvāt /",
  "SA15bsa075_u:485": "pratyakṣasya ca tadviparītatvāt /",
  "SA15bsa075_u:486": "tadgatabhūtābhūtārthānuvidhāyitvena svaviṣaye śrutānumānajñānāpekṣayā prāmāṇyānupapatteśva //",
  "SA15bsa075_u:487": "tat siddhametat bhūtārthabhāvanāprakarṣaparyantajavijñānamapratyakṣamarthe 'prāmāṇyāt /",
  "SA15bsa075_u:488": "yadapramāṇaṃ tadapratyakṣamarthe /",
  "SA15bsa075_u:489": "yathā kāmāturasya kāminīvijñānam /",
  "SA15bsa075_u:490": "apramāṇaṃ ca tat /",
  "SA15bsa075_u:491": "nitāntaviśadābhatve sati bhāvanā (prakarṣa) jatvāt /",
  "SA15bsa075_u:492": "yannitāntaviśadābhatve sati bhāvanāprakarṣajaṃ vijñānaṃ tadapramāṇam / (#",
  "SA15bsa075_u:494": "Nibandh 14\u000e#)",
  "SA15bsa075_u:495": "yathānumitabhāvitavahniviśadavijñānamiti /",
  "SA15bsa075_u:496": "samānahetujatvaṃ samānarūpatayā vyāptam /",
  "SA15bsa075_u:497": "yadāha",
  "SA15bsa075_u:498": "tadatadrūpiṇo bhāvāstadatadrūpahetujāḥ /",
  "SA15bsa075_u:499": "iti / tadasya prāmāṇyaṃ nivartamānaṃ tulyahetujatvamapi nivartayati /",
  "SA15bsa075_u:500": "na caiṣa bhūtārthabhāvanāprakarṣaparyantajo 'nindriyasannikṛṣṭānumitabhāvitavahnivaiśadye ca nirātmakasamastavastuvaiśadye ca viśiṣyate /",
  "SA15bsa075_u:501": "na ca rāgādyāvaraṇaviraho viśeṣaḥ /",
  "SA15bsa075_u:502": "na khalvete kambalādibadāvarakā vijñānasya /",
  "SA15bsa075_u:503": "kiṃ tu tadākṣiptamanā vividhaviṣayabhedatṛṣṇādiparipluto na śaknoti bbāvayitumiti bhāvanādaramātra eva tadvirahopayogaḥ /",
  "SA15bsa075_u:504": "asti cehāpi śiśirabharasaṃbhṛta jaḍimamantharatarakāyakāṇḍasyānumitavahnibhāvanābhiyoga iti na hetu bhedataḥ pratibandhasiddhiḥ /",
  "SA15bsa075_u:505": "na caikapārthivāṇusamavāyikāraṇajanmabhirabhinnauṣṇyāpekṣaikavahnisaṃyogāsamavāyikāraṇairgandharasarūpasparśairnānāsvabhāvairvyabhicāraḥ /",
  "SA15bsa075_u:506": "sāmarthyavaicitryādekatve 'pi pārthivasya paramāṇoḥ /",
  "SA15bsa075_u:507": "tadvaicitryaṃ ca kāryavaicitryopalambhāt /",
  "SA15bsa075_u:508": "tacca nityasamavetaṃ nityam,",
  "SA15bsa075_u:509": "kāraṇasāmarthyaprakrameṇa ca pārthivāvayavini kārye jāyata iti avadātam /",
  "SA15bsa075_u:510": "pariśiṣṭaṃ tu granthavyākhyānasamaye vyākhyāsyāmaḥ /",
  "SA15bsa075_u:511": "tadāstāṃ tāvat //",
  "SA15bsa075_u:512": "trilocanastu nyāyaprakīrṇake prāha /",
  "SA15bsa075_u:513": "iha kila duḥkhasamudayanirodhamārgākhyānyāryāṇāṃ satyāni catvāri /",
  "SA15bsa075_u:514": "teṣāṃ satyānāṃ svarūpasākṣātkārijñānaṃ yogipratyakṣam /",
  "SA15bsa075_u:515": "tatra duḥkhaṃ phalabhūtāḥ pañcopādānaskandhāḥ /",
  "SA15bsa075_u:516": "tacca svarūpato jñātavyam /",
  "SA15bsa075_u:517": "ta eva hetubhūtāḥ samudayaḥ /",
  "SA15bsa075_u:518": "sa ca prahātavyaḥ /",
  "SA15bsa075_u:519": "niḥkleśāvasthā cittasya nirodhaḥ /",
  "SA15bsa075_u:520": "sa ca sākṣātkartavyaḥ /",
  "SA15bsa075_u:521": "tadavasthāprāptiheturnairātmyakṣaṇikatvādyākāraścittaviśeṣo mārgaḥ /",
  "SA15bsa075_u:522": "sa ca bhāvayitavya iti saugatamatam /",
  "SA15bsa075_u:523": "atrocyate / mārgastāvat pramāṇapariśuddho na bhavatītyuktaṃ prāk /",
  "SA15bsa075_u:524": "ato 'bhūtaviṣayasya vikalpasyābhyāsādasatyārthavijñānaṃ syānna saṃvādi /",
  "SA15bsa075_u:525": "api ca pramāṇapariśuddhamārgavādo śākyaḥ pramāṇaṃ pṛṣṭaḥ san satvākhyaliṅgajaṃ vikalpaṃ brūyāt /",
  "SA15bsa075_u:526": "tato yāvadvikalpena darśitarūpaṃ tatsarvamasat /",
  "SA15bsa075_u:527": "śabdasaṃsṛṣṭatvāt /",
  "SA15bsa075_u:528": "tasmiṃśca bhāvyamāne sattve bhāvakasya vikalpakasya bhāvanopahite viśadābhatve śabdasaṃsṛṣṭagrāhyanimittaṃ vikalpakatvaṃ nivartate /",
  "SA15bsa075_u:529": "tadvyāvṛttau grāhyamapi śabdasaṃsṛṣṭaṃ nivartate /",
  "SA15bsa075_u:530": "ato nirvikalpakamapi yogijñānaṃ nirviṣayaṃ prasaktam /",
  "SA15bsa075_u:531": "yattu pāramārthikaṃ vastvātmakaṃ na (#",
  "SA15bsa075_u:532": "Nibandh 15\u000e#) tatpramāṇapariśuddham /",
  "SA15bsa075_u:533": "śuddhau vā kiṃ bhāvanayā /",
  "SA15bsa075_u:534": "bhāvyasya sākṣādvijñātatvāt /",
  "SA15bsa075_u:535": "na cānyasmin śabdasaṃsṛṣṭe bhāvyamāne sphuṭamanyadrūpaṃ bhavati /",
  "SA15bsa075_u:536": "śokāturasyāpi niruddhendriyavyāpārasya tanayabhāvanāyāṃ mitrādipratibhāsaprasaṅgāt /",
  "SA15bsa075_u:537": "kṣaṇikatve bhāvye samāropite vāstavaṃ kṣaṇikatvameva yogivijñānapratibhāsīti cet / na /",
  "SA15bsa075_u:539": "satyāsatyayorekatvābhāvātmake hi bhede 'satyabhāvane 'pi yadi satyapratibhāsaḥ,",
  "SA15bsa075_u:540": "tarhi satyatanayābhyāse 'pi śabdasāmyādabhedinastanayasaṃjñakasya kasyacidaparasya svarūpapratibhāsaprasaṅgaḥ /",
  "SA15bsa075_u:541": "tasmādabhūtaviṣayābhyāsaṃ nirvikalpakamapi saṃvādānna pramāṇamiti na sarvajñasiddhiḥ /",
  "SA15bsa075_u:542": "api ca bhāvyasya vastunaḥ punaḥ punaścetasi niveśanamabhyāsaḥ /",
  "SA15bsa075_u:543": "sa ca brahmacaryeṇa tapasā sādaraṃ dīrghakālaṃ nirantaramāsevito dṛḍhabhūmirasphuṭākārasya vikalpasya sphuṭābhatvajanana iṣṭaḥ /",
  "SA15bsa075_u:544": "sa kṣaṇikatvanairātmyavādinā draḍhayitumaśakyaḥ /",
  "SA15bsa075_u:545": "tathā hi bhāvyagrāhī yādṛśo vikalpa utpannastādṛśa eva niranvayaṃ nirudhyate /",
  "SA15bsa075_u:546": "tasmiṃśca niruddhe punaḥ punarutpadyamānaḥ pratyayastādṛśa evāpūrva utpadyate /",
  "SA15bsa075_u:547": "tadanena paryāyeṇa kalpasahasre 'pi apūrvotpatteraviśeṣānna tajjanyaḥ saṃskāro 'bhyāsa utpadyate /",
  "SA15bsa075_u:548": "etena viśiṣṭavijñānotpādo 'bhyāso vyākhyātaḥ /",
  "SA15bsa075_u:549": "niranvayaniruddhaṃ hi pūrvapūrvavijñānaṃ kathamuttarottarāvasthāntaraṃ viśiṣṭaṃ janayet /",
  "SA15bsa075_u:550": "sarvathā kramabhāvibhiḥ pratyayairavasthitameva rūpaṃ śakyaṃ saṃskartum /",
  "SA15bsa075_u:551": "anavasthitaṃ tu svotpādavyayayogimātramityaviśiṣṭaṃ syāt /",
  "SA15bsa075_u:552": "tasmāt pratyāvṛttibhāvyavastupratyayajaḥ saṃskāro vyutthānapratyayasaṃskāravirodhī yasyāsti tasyaivātmanaḥ prakṛṣṭo 'pi bhāvyasākṣātkāripratyayaheturitiyuktaṃ paśyāmaḥ /",
  "SA15bsa075_u:553": "kiṃ ca cittamekāgraṃ vyavasthāpayituṃ vikṣepatyāgārthamabhyāso 'nuṣṭhīyate /",
  "SA15bsa075_u:554": "na ca kṣaṇikavādināṃ vikṣiptaṃ cittamasti /",
  "SA15bsa075_u:555": "pratyarthaniyatatayā sarvasya cittaikāgratvāt /",
  "SA15bsa075_u:556": "tathā hi yadi sākāraṃ vikalpavijñānaṃ svapratibhāsaniyatatvāt ekāgrameva tat kathaṃ vikṣipyate /",
  "SA15bsa075_u:557": "atha nirākāraṃ tathāpi vikalpakaṃ prati vikalpyaṃ bhinnameva /",
  "SA15bsa075_u:558": "na tu sarvavikalpānāmekaṃ vikalpyamasti /",
  "SA15bsa075_u:559": "tato nirākāramapi vijñānaṃ niyatālambanatvādekāgrameva,",
  "SA15bsa075_u:560": "na vikṣiptam /",
  "SA15bsa075_u:561": "sarvathā nāsti kṣaṇikavādināmekamanekārthamavasthitaṃ cittaṃ yadekāgraṃ kartumiṣyate /",
  "SA15bsa075_u:562": "tadevamabhyāsānupapatterasarvajñavatyāṃ cittasantatau na ca vijñānaviśeṣaḥ sarvajñaḥ sidhyatīti //",
  "SA15bsa075_u:563": "nyāyabhūṣaṇakārastvāha /",
  "SA15bsa075_u:564": "sarvajñānānāṃ nirālambanatve saṃvedanamātratve ca yogītarapratyayayoḥ ko viśeṣaḥ /",
  "SA15bsa075_u:565": "śuddhāśuddhatvamiti cet /",
  "SA15bsa075_u:566": "bhavatu nāmaivam /",
  "SA15bsa075_u:567": "tathāpi caturāryasatyādiviṣayatvamayuktam /",
  "SA15bsa075_u:568": "na hi svātmamātravedanena caturāryasatyādikaṃ sākṣātkṛtamiti yuktamatiprasaṅgāt / (#",
  "SA15bsa075_u:570": "Nibandh 16\u000e#)",
  "SA15bsa075_u:571": "tadākāratvena tadviṣayatvamiti cet /",
  "SA15bsa075_u:572": "tat kimidānīṃ sautrāntikamatamabhyupagataṃ satyam /",
  "SA15bsa075_u:573": "tathāpyatotānāgataviṣayatvaṃ katham /",
  "SA15bsa075_u:574": "na hyasataḥ kaścidākāro 'sti /",
  "SA15bsa075_u:575": "dṛṣṭaśrutānumitākāraśca yadi bhāvanābalataḥ spaṣṭa evāvabhāti,",
  "SA15bsa075_u:576": "tathā ca satibhrāntameva yogipratyakṣaṃ syāt /",
  "SA15bsa075_u:577": "avidyamānasya vidyamānākāratayā pratibhāsanāt, svapnavat /",
  "SA15bsa075_u:578": "tathā(') visaṃvāditvānna bhrāntam / na /",
  "SA15bsa075_u:580": "anumānajñānasya bhrāntatve 'pi avisaṃvāditvābhyupagamāt /",
  "SA15bsa075_u:581": "atha bhrāntasyāpi saṃvāditvena prāmāṇyam /",
  "SA15bsa075_u:582": "tathāpi pratyakṣalakṣaṇasyābhrāntatvaviśeṣaṇaṃ virudhyate /",
  "SA15bsa075_u:583": "na cāvisaṃvāditvamapi tvanmate yuktam /",
  "SA15bsa075_u:584": "yataḥ prāpyārthadarśakatvaṃ vā,",
  "SA15bsa075_u:585": "pravṛttiviṣayopadarśakatvaṃ vā,",
  "SA15bsa075_u:586": "avabhātādarthakriyāniṣpattirvā bhavatāmavisaṃvāditvamabhipretam /",
  "SA15bsa075_u:587": "na caitadatītādyarthajñāne saṃbhavati /",
  "SA15bsa075_u:588": "vartamānārthajñānasyāpi kṣaṇikatvapakṣe nopapadyata eva /",
  "SA15bsa075_u:589": "tasmāt saugatānāṃ yogipratyakṣopavarṇanamayuktameveti //",
  "SA15bsa075_u:590": "kiṃ cedamapi vaktumucitam /",
  "SA15bsa075_u:591": "yadyanumānapūrvakamartheṣu bhāvanābalajajñānamāśvāsabhājanaṃ,",
  "SA15bsa075_u:592": "tadāstāṃ tāvadanumānapauruṣapratyāśā /",
  "SA15bsa075_u:593": "pratyakṣeṇāpi cakṣurdahanādikaṃ gṛhītvā bhāvanāprakarṣaparyante jātaṃ sthirataraṃ tadākāravijñānaṃ syāt,",
  "SA15bsa075_u:594": "yāvanna viparīta bhāvanābhiyogaparyantaḥ /",
  "SA15bsa075_u:595": "astaṃ gataśca tadviṣayo 'vasthāntaraprāpto veti kathaṃ pramāṇopanītavastugocaratve 'pi saṃvādāśvāsaḥ /",
  "SA15bsa075_u:596": "api ca yadā hālika eva havyāśanamanumāya bhāvanayā sphuṭayet,",
  "SA15bsa075_u:597": "tadā na tadyogijñānaṃ paramārthaviṣayābhāvāditi pratyakṣāntaraprasaṅgaḥ /",
  "SA15bsa075_u:598": "kiṃ ca tadyogijñānamindriyajñānādbhinnamabhinnaṃ vā /",
  "SA15bsa075_u:599": "abhedapakṣe na yogijñānaṃ nāma pratyakṣeṇa bhinnamindriyajñānenaiva saṃgrahāt /",
  "SA15bsa075_u:600": "na ca bhāvanopaskṛtasantānasya tathodayād bhedavyavasthā /",
  "SA15bsa075_u:601": "rasāyanādisaṃskārāpekṣayāpi pratyakṣāntaravyavasthāprasaṅgāt /",
  "SA15bsa075_u:602": "bhedapakṣe ca bhāvanāsaṃbhavaṃ jñānaṃ kṣaṇikasākṣātkāri /",
  "SA15bsa075_u:603": "indriyajñānaṃ ca syairyagrāhīti sādhvī siddhiḥ /",
  "SA15bsa075_u:604": "indriyajñānasyāpi tadavasthāyāmasthairyagrahaṇe kṛtaṃ yogijñānena /",
  "SA15bsa075_u:605": "na ca tasyākasmikaḥ kṣaṇikatvāvabodhaḥ /",
  "SA15bsa075_u:606": "bhāvanodbhūtavaiśadyasya hi tadbodhaḥ /",
  "SA15bsa075_u:607": "na cendriyajñānasya bhāvanā /",
  "SA15bsa075_u:608": "api tu manovijñāne /",
  "SA15bsa075_u:609": "tāmantareṇāpi sākṣāt kriyālābhe ca bhāvanāvaiyarthyamiti kāraṇābhāvādeva sarvajñapratihatiḥ //",
  "SA15bsa075_u:610": "atrābhidhīyate /",
  "SA15bsa075_u:611": "yattāvat sarvapadārthasaṃvedanasya kāraṇaṃ kimindriyajñānamityādi valgitaṃ tatra bhāvanābalajaṃ manovijñānameva sarvapadārthagrāhīti pañcama evāsmākaṃ pakṣaḥ /",
  "SA15bsa075_u:612": "ataḥ pakṣāntarabhāvino doṣā anabhyupagamapratihatāḥ /",
  "SA15bsa075_u:613": "yaccāsmadabhyupagate pañcame pakṣe dūṣaṇamuktam,",
  "SA15bsa075_u:614": "anarthatvātpratyakṣaśabdasya,",
  "SA15bsa075_u:615": "tasya ca bhāvanābalābalambinopya nakṣajatvānnārthasākṣātkāritvamastīti,",
  "SA15bsa075_u:616": "tadasaṅgatam /",
  "SA15bsa075_u:617": "tathā hi pratyakṣaśabdasya tāvadakṣāśritatvaṃ vyutpattinimittamarthasākṣātkāritvaṃ tu pravṛttinimittamiti pratipāditam / (#",
  "SA15bsa075_u:618": "Nibandh 17\u000e#) na ca bhāvanābalāvalambino manovijñānasyānakṣāśritatve 'pyarthasākṣātkaraṇe kaścidasti śaktipratighātaḥ /",
  "SA15bsa075_u:619": "yathā hi cakṣrurindriyaṃ svasāmarthyānatikrameṇa yogyadeśasthamarthamapekṣya svavijñānajanane pravartate,",
  "SA15bsa075_u:620": "tathā sarvāvidyāparipanthibhūtārthabhāvanāsahitaṃ mana indriyamapi yogyadeśasthamarthaṃ prāpya svavijñānajanane pravartiṣyate /",
  "SA15bsa075_u:621": "aprāpyakāritāyā ubhayoḥ sādhāraṇatvāt /",
  "SA15bsa075_u:622": "arthavattāyāśca manaso 'pi tadānīmiṣṭatvāt /",
  "SA15bsa075_u:623": "pṛthagjanasya tu na tādṛśī śaktiḥ,",
  "SA15bsa075_u:624": "yato netraśrotravanmano 'pi tādṛṅmaryādayā yogyadeśasthamarthasahakāriṇamāsādya vedanamutpādayet,",
  "SA15bsa075_u:625": "sarvāvidyonmūlakasya bhāvanāviśeṣasya sahakāriṇo 'bhāvāditi nātiprasaṅgaḥ /",
  "SA15bsa075_u:626": "tadavasthāyāṃ tu śrutinayanayoriva manaso 'pi kiyaddūreṇa viṣayasannidhivyavasthitika eva pramātuṃ kṣamaḥ /",
  "SA15bsa075_u:627": "kevalametāvaducyate /",
  "SA15bsa075_u:628": "yāvattena śakyamadhigantuṃ svākārārpaṇasamartha sahakāri vastu tāvaditarajanāsādhāraṇaṃ truṭyadrūpatayā tasya gocarībhavatīti /",
  "SA15bsa075_u:629": "ata evārthākāro vastuto na bhāvanāmātrajanita iti na visaṃvādaśaṅkāpi /",
  "SA15bsa075_u:630": "bhāvanayā punastadīyasantāne netra ivāñjanaviśeṣeṇa śaktiratiśayavatī kācidarpitā yatparajanāsādhāraṇadarśanamasya /",
  "SA15bsa075_u:631": "tasmādanakṣajatve 'pi manovijñānasyārthasākṣātkāritvaṃ sambhavati /",
  "SA15bsa075_u:632": "nanu manaso bahirasvātantryam /",
  "SA15bsa075_u:633": "anyathāndhabadhirādyabhāvaprasaṅgāt /",
  "SA15bsa075_u:634": "uktaṃca yogināṃ dharmādharmayoraparokṣapratibhāsaṃ jñānaṃ nāsti /",
  "SA15bsa075_u:635": "indriyasannikarṣābhāvādasmadādivaditi /",
  "SA15bsa075_u:636": "api ca, arthasya hi ālambanapratyayatvamindriyāpekṣatvena vyāptam /",
  "SA15bsa075_u:637": "taccāsmāt svaviruddhopalabdhyā vyāvartamānamālambanapratyayatāmapi tasya nivartayati /",
  "SA15bsa075_u:638": "na khalvindhanaviśeṣo dhūmaheturiti vināpi dahanaṃ sahasreṇāpi saṃskārairdhūmamādhatte /",
  "SA15bsa075_u:639": "tadādhāne samastakāryahetukānumānocchedaprasaṅgaḥ /",
  "SA15bsa075_u:640": "na ca bhāvanābalena kasyacidatīndriyadarśitvaṃ sarvajñatvaṃ vā dṛṣṭamiti cet /",
  "SA15bsa075_u:641": "atrocyate / manaḥśabdena tāvadasmākamanakṣajaṃ vijñānamevābhipretam /",
  "SA15bsa075_u:642": "na cāsminnandhabadhirādyabhāvaprasaṅgaḥ /",
  "SA15bsa075_u:643": "sarvāvidyāpratipakṣabhūtārthabhāvanālakṣaṇasya sahakāriviśeṣasyāndhādīnāmabhāvāt /",
  "SA15bsa075_u:644": "indriyasannikarṣābhāvāditi tvarthasākṣātkāritvamātrāpekṣayā sandigdhavyatirekitve anaikāntikī kāraṇānupalabdhiḥ /",
  "SA15bsa075_u:645": "asmadvidhārthasākṣātkāritvāpekṣayā punaḥ siddhasādhanam //",
  "SA15bsa075_u:646": "asmadādiviśeṣaṇaśūnyasyārthasākṣātkāritvamātrasyaivendriyādhīnatvadarśanādanaikāntikatvamasaṃbhavīti cet /",
  "SA15bsa075_u:647": "yadyevamarthasākṣātkāritvamātrasyendriyavadālokādhīnatvamupalabdhamiti na santamase paśyeyurulūkādayaḥ /",
  "SA15bsa075_u:648": "atha vyabhicāradarśanādālokasyāvyāpakatvam,",
  "SA15bsa075_u:649": "vyabhicāraśaṅkayā tarhīndriyasyāpyavyāpakatvam /",
  "SA15bsa075_u:650": "vyāptyā śaṅkā khaṇḍyata iti cet /",
  "SA15bsa075_u:651": "śaṅkāsaṃbhavād vyāptirevāsaṃbhavinī /",
  "SA15bsa075_u:652": "yadi hi prathamata eva vyāptiḥ,",
  "SA15bsa075_u:653": "vyabhicāro 'pi na dṛśyeta / (#",
  "SA15bsa075_u:655": "Nibandh 18\u000e#)",
  "SA15bsa075_u:656": "tasmād vyabhicāradarśanaṃ vyāptiśaithilyādeva /",
  "SA15bsa075_u:657": "sati ca vyāptiśaithilye śaṅkāpi nyāyādāpatantī kena pratihanyate /",
  "SA15bsa075_u:658": "ulūkādīnāṃ bhinnajātīyatvādālokābhāve 'pyarthasākṣātkāritvamastviti cet /",
  "SA15bsa075_u:659_0": "tarhi bhagavato 'pi bhūtārthabhāvanāprakarṣaparyantamahāpralayavāyunā nirastānādyavidyāvipakṣasya",
  "SA15bsa075_u:659_1": "saṃsārakūpapatitebhyaḥ prāṇibhyo 'styevādbhutavaijātyamiti yuktamasyāvidyāpratipakṣabhāvanātiśayasahitātmakānantarapratyayādālambanapratyayācca",
  "SA15bsa075_u:659_2": "sākṣādutpannasyendriyamantareṇārthasākṣātkāritvam /",
  "SA15bsa075_u:660": "ataḥ kāraṇānupalabdhiḥ kāśikākārasya vyāpakaviruddhopalabdhiśca vācaspateḥ sandigdhavyatirekitvādanaikāntikī /",
  "SA15bsa075_u:661": "sandigdhavyatirekitvaṃ tu dūṣaṇamasmadīśvaradūṣaṇe prasādhitam //",
  "SA15bsa075_u:662": "tasmātsādhāraṇakarmanirjātānāmasmadādīnāmarthasākṣātkāritvamindriyāpekṣatvena vyāptamiti siddhasādhanam /",
  "SA15bsa075_u:663": "prasiddhānumānasya ca na kṣatirdṛśyatvopādherdhūmādeḥ pratyakṣānupalambhato vyāptigrahaṇāvirodhāt /",
  "SA15bsa075_u:664": "sāṃsārikāgocarārthasākṣātkāritvamātrāpekṣayā tu sandigdhavyatirekitvam /",
  "SA15bsa075_u:665": "adṛśyasya pratyakṣānupalambhābhyāṃ kenacid vyāptigrahaṇāyogāt /",
  "SA15bsa075_u:666": "viparyaye bādhakapramāṇasya cāsaṃbhavāditi /",
  "SA15bsa075_u:667": "na catīndriyadarśitvaṃ sarvajñatvaṃ vādarśane 'pi niṣeddhuṃ śakyate,",
  "SA15bsa075_u:668": "adṛśyānupalambhato niṣedhāyogāt /",
  "SA15bsa075_u:669": "kāraṇānupalambhatastanniṣedha iti cet /",
  "SA15bsa075_u:670": "kāraṇābhāvo 'pi adarśanamātrato na sidhyatīti tadavasthaḥ paribhavaḥ //",
  "SA15bsa075_u:671": "yadapi kāśikākāreṇābhihitam,",
  "SA15bsa075_u:672": "atha pramāṇāntarāvagataṃ bhāvyate,",
  "SA15bsa075_u:673": "ki bhāvanayā,",
  "SA15bsa075_u:674": "tata eva tatsiddheriti /",
  "SA15bsa075_u:675": "tadapyasaṃgatam /",
  "SA15bsa075_u:676": "pramāṇāntaraṃ hyanumānam /",
  "SA15bsa075_u:677": "na ca caturāryasatyasvarūpe vastutattve niścite sākṣātkāramantareṇa kleśajñeyāvaraṇakṣatiriti svārthamapi tāvad bhāvanā yuktimatī /",
  "SA15bsa075_u:678": "tattvasākṣātkāriṇi ca cittasantāne sati śakyasākṣātkriyamidamityanye 'pi niścayānantaraṃ sākṣātkriyāyai pravartyante,",
  "SA15bsa075_u:679": "tadupadiṣṭa svargasādhanaṃ cārthabhāvanayānusarantīti svargāpavargalakṣaṇaparārthasiddhaye ca bhāvanā saphaleti /",
  "SA15bsa075_u:680": "anyathā tattvāsākṣātkāriṇo lokānatikrāntasya vacanamanādeyameva syāditi kva parārthavārtāpi /",
  "SA15bsa075_u:681": "yacca kiṃ ca tatpramāṇamityādyārabhya tasmād bhūtamabhūtaṃ veti etatparyantena dharmādharmayoranumānāpravartanamuktam,",
  "SA15bsa075_u:682": "tatra dharmādharmaśabdena kimabhipretam /",
  "SA15bsa075_u:683": "yadi kṣaṇikanirātmakavastu tattvam,",
  "SA15bsa075_u:684": "tadā tasya pratyakṣeṇāniścaye 'pi yathā viparyaye bādhakapramāṇabalena vyāptisaṃvedanaṃ tathā kṣaṇabhaṅgasādhanāvasare vyavasthāpitam /",
  "SA15bsa075_u:685": "atha vastūnāṃ svargādisādhanatvamabhipretam,",
  "SA15bsa075_u:686": "tadā tadviṣayaparijñānāprasādhane 'pi nāsmākaṃ kācit kṣatiḥ /",
  "SA15bsa075_u:687": "saparikarasaṃsāranirvāṇaparijñānenaivopayuktasarvajñaprasādhanāt / yadāhuḥ",
  "SA15bsa075_u:688": "heyopādeyatattvasyetyādi /",
  "SA15bsa075_u:689": "yadapi, api ca bhāvanābalajaṃ gṛhītagrahaṇādapramāṇamityuktam,",
  "SA15bsa075_u:690": "tatra gṛhītaṃ nāma pratyakṣeṇānumānena vā /",
  "SA15bsa075_u:691": "pramāṇāntarasyābhāvāt /",
  "SA15bsa075_u:692": "na tāvat pratyakṣaṃ kṣaṇikatvādāvarvācīnasya (#",
  "SA15bsa075_u:693": "Nibandh 19\u000e#) kasyacidasti /",
  "SA15bsa075_u:694": "anumānena caikavyāvṛttiviśiṣṭe vastutattve 'vasite 'pi sarvātmanā spaṣṭavastutattvasākṣātkāri pratyakṣaṃ na gṛhītagrāhi,",
  "SA15bsa075_u:695": "anumānena vastutattvāsparśanāt /",
  "SA15bsa075_u:696": "na ca taduttarakālamityādi tu kāraṇānupalabdhidūṣaṇaprastāve prativyūḍhamiti /",
  "SA15bsa075_u:697": "yadapi vācaspatinā satyamityādinā punaḥ punaruttarottaramāśaṅkaya tat kimanumānena vahni vyavasthāpyetyādinā bhāvanābalajasyānumānapūrvakatve visaṃvādamupadarśyopasaṃhṛtam,",
  "SA15bsa075_u:698": "tanna bhāvanāyā bhūtārthatvaṃ tajjaviśadavijñānaprāmāṇyahetuḥ,",
  "SA15bsa075_u:699": "vyabhicārāditi /",
  "SA15bsa075_u:700": "tadasaṅgatam /",
  "SA15bsa075_u:701": "tathā hyayaṃ vahniviṣayenumānapūrvakabhāvanābalataḥ spaṣṭavahnipratyayaḥ kiṃ vahnerapyutpannaḥ,",
  "SA15bsa075_u:702": "tathābhūtabhāvanāmātrādeva vā /",
  "SA15bsa075_u:703": "prathamapakṣe visaṃvādaśca bahulamupalabhyate iti yaduktaṃ taddurbhāṣitam /",
  "SA15bsa075_u:704": "sākṣādarthādutpannasyāpi visaṃvādasaṃbhave 'nyasyāpi pratyakṣasya hastakatyāgaprasaṅgāt /",
  "SA15bsa075_u:705_0": "dvitīyapakṣe tu bhāvanāprakarṣamātrajasyārthādanutpannasya bahulaṃ visaṃvādopalambhe",
  "SA15bsa075_u:705_1": "'pi bhāvanārthābhyāṃ sākṣādutpannasya yogipratyakṣasyāpi visaṃvādasaṃbhava iti sthavīyasī bhrāntiḥ /",
  "SA15bsa075_u:706": "nanu yadīndriyaṃ vināpi bhāvanārthābhyāṃ yogijñānamutpadyate,",
  "SA15bsa075_u:707": "tarhi parvate bhāvanāvahnibhyāṃ vahnijñānamutpadyatāmavisaṃvādi /",
  "SA15bsa075_u:708": "visaṃvādaśca bahulamupalabhyata iti cet / na /",
  "SA15bsa075_u:710": "sākṣādvahnerutpāde sati visaṃvādābhāvāt /",
  "SA15bsa075_u:711": "kevalamutpāda eva durāpaḥ /",
  "SA15bsa075_u:712": "na hi vayaṃ pramāṇadṛṣṭavastubhāvanāsahitaṃ manaindriyamarthasvarūpagrāhijñānaṃ janayatīti brūmaḥ,",
  "SA15bsa075_u:713": "api tvasaddṛṣṭilakṣaṇāvidyāparipanthikṣaṇikanairātmyalakṣaṇasarvavastutattvabhāvanāsahitam /",
  "SA15bsa075_u:714": "na ca vahnitvaṃ sarvavastutattvam,",
  "SA15bsa075_u:715": "kiṃ tu kṣaṇikanairātmyameveti kṣaṇabhaṅgaprasādhanataḥ pratipāditamiti /",
  "SA15bsa075_u:716": "kiṃ ca svamanīṣāparikalpitaḥ khalvayamanuimitabhāvitavahniviṣayaviśadaḥ pratyayaḥ /",
  "SA15bsa075_u:717": "na punarasya loke saṃbhavaḥ /",
  "SA15bsa075_u:718": "tathā hi niṣprayojanamanunmatto na kaścidbhāvayati /",
  "SA15bsa075_u:719": "prayojanaṃ ca śiśirabharamantharakāyakāṇḍasyāpi dāhādimātrameva,",
  "SA15bsa075_u:720": "taccānumitenaiva vahninā taddeśopasarpaṇāt sidhyati /",
  "SA15bsa075_u:721": "anupasarpaṇe bhāvanāvaiyarthyam /",
  "SA15bsa075_u:722": "purastāttu bhāvite parisphurati tadarthāpekṣayā bhrāntiḥ prāsarpakasyevetyādyupahāsyamapyasya kṣatātmano durnītipūtigavībhakṣaṇādhmātajaradgomāyorudgāra iva satāmasahyaḥ /",
  "SA15bsa075_u:723": "yadapi tato 'nantaramāśaṅkayārthasyālambanapratyayatvamindriyāpekṣitvena vyāptamiti prasādhitam,",
  "SA15bsa075_u:724": "tatpūrvameva pratyuktam /",
  "SA15bsa075_u:725": "tathā bhāvanāyāścetyādyāśaṅkayārthasyālambanapratyayatvamaśakyāvagamamiti yaduktaṃ tadapyasambaddham /",
  "SA15bsa075_u:726": "cakṣurindriyasyāpyarthamantareṇa dvicandrakeśoṇḍukādau viśadabhrāntajñānajananasāmarthyamupalabdhamityarthasahitamapi kevalameva samartham /",
  "SA15bsa075_u:727": "ato ghaṭāderapyālambanapratyayatvamaśakyāvagamamiti indriyapratyakṣamapi pratihataṃ syāditi / tathā, api (#",
  "SA15bsa075_u:728": "Nibandh 20\u000e#) cālambanapratyayā api ta eva yujyanta ityādirna punarvikalpanirmāṇapratibandhateti paryanto vyarthaḥ /",
  "SA15bsa075_u:729": "asmābhirevaṃvidhasya prastute 'nabhyupagatatvāt /",
  "SA15bsa075_u:730": "ata eva tasmādbhāvanāprakarṣamātrajatvāt,",
  "SA15bsa075_u:731": "arthāvyabhicāraniyamābhāvāt,",
  "SA15bsa075_u:732": "viśadābhamapi saṃśayākrāntatvāt,",
  "SA15bsa075_u:733": "apramāṇamapratyakṣaṃ ceti sāmpratamityupasaṃhāro 'pi dhikkāraḥ /",
  "SA15bsa075_u:734": "sarveṣāmeva hetūnāmasiddhatvāt /",
  "SA15bsa075_u:735": "bhāvanābalajasyārthādapyutpatterindriyapratyakṣavat /",
  "SA15bsa075_u:736": "sadarthaprakāśanaṃ buddheḥ svabhāva ityādyasmākamapi manoharam /",
  "SA15bsa075_u:737": "bhāvanāyāśca sāmānyena sphuṭābhajñānahetutvaṃ sādhyate /",
  "SA15bsa075_u:738": "pramāṇopapannacaturāryasatyaviṣayaniṣṭhāyāṃ tu sāmarthyāt pratyakṣapramāṇahetutāpi sādhyate /",
  "SA15bsa075_u:739": "ata eva kāminīpratibhāsasyāpramāṇatve 'pyapratyakṣatve 'pi sphuṭābhatvasya sādhyadharmasāmānyasya saṃbhavāt na viruddho hetuḥ /",
  "SA15bsa075_u:740": "nāpi dṛṣṭāntasya sādhyaśūnyateti /",
  "SA15bsa075_u:741": "na ca nairātmyadṛṣṭiḥ saṃbhavadbādhā,",
  "SA15bsa075_u:742": "arthādutpatterabhūtārthatvābhāvāt /",
  "SA15bsa075_u:743": "śrutānumitaviṣayaṃ pratyakṣaṃ na saṃbhavatotyapyayuktam /",
  "SA15bsa075_u:744": "āgamānumānayordvividho viṣayaḥ grāhyo 'dhyavaseyaśca /",
  "SA15bsa075_u:745": "tatra grāhyaḥ svākāraḥ,",
  "SA15bsa075_u:746": "adhyavaseyastu pāramārthikavastusvalakṣaṇātmā /",
  "SA15bsa075_u:747": "asya ca parokṣatve 'numānasāmagrīsaṃbhave 'numānaviṣayatvam,",
  "SA15bsa075_u:748": "pratyakṣasāmagrīsaṃbhave ca krameṇa pratyakṣaviṣayatvaṃ dṛṣṭameva /",
  "SA15bsa075_u:749": "tatsiddhamityādyupasaṃhāro 'pi paryākula eva /",
  "SA15bsa075_u:750": "apramāṇatvāditi hetuśca prathamo 'siddhaḥ /",
  "SA15bsa075_u:751": "bhāvanābalajasyārthādapyutpatteḥ,",
  "SA15bsa075_u:752": "pramāṇaśaktisaṃbhavāt,",
  "SA15bsa075_u:753": "indriyapratyakṣavat /",
  "SA15bsa075_u:754": "bhāvanābalajatvāditi dvitīyastu sandigdhavyatirekitvādanaikāntikaḥ /",
  "SA15bsa075_u:755": "tathā yathānumitabhāvitavahniviṣayaviśadajñānamiti dṛṣṭānto 'pyasaṃbhavīti pratipāditam /",
  "SA15bsa075_u:756": "bhavatu vā, tathāpi yogijñānasya tena saha tulyahetutvamasiddham /",
  "SA15bsa075_u:757": "taddhi pramāṇadṛṣṭavastubhāvanāmātrajam /",
  "SA15bsa075_u:758": "yogijñānaṃ tu avidyāpratipakṣasarvavastutattvabhāvanāviṣayābhyāmutpannamiti mahāntamapi viśeṣamasau durmatiprapātapatito nāvagāhata ityupekṣaṇīyaḥ //",
  "SA15bsa075_u:759": "nyāyaprakīrṇe tu mārgastāvat pramāṇapariśuddho na bhavatītyuktaṃ yat,",
  "SA15bsa075_u:760": "tat tatprasādhakapramāṇenaiva pratyuktam /",
  "SA15bsa075_u:761": "yaccāpi cetyādyārabhya yogijñānaṃ nirviṣayaṃ prasaktamityuktam tatra keyaṃ nirviṣayatā nāma /",
  "SA15bsa075_u:762": "kiṃ vikalpākāranivṛttau nirākāratā,",
  "SA15bsa075_u:763": "arthākārādvisadṛśākāratā,",
  "SA15bsa075_u:764": "atha tadākāratve 'pi tadvastusaṃsparśitā /",
  "SA15bsa075_u:765": "na tāvatprathamaḥ pakṣaḥ kṣamaḥ /",
  "SA15bsa075_u:766": "jñānasya nirākāratānupapatteḥ /",
  "SA15bsa075_u:767": "nāpi dvitīyaḥ /",
  "SA15bsa075_u:768": "kāminyādibhāvanāyāstadākārasyaiva viśadasya darśanāt /",
  "SA15bsa075_u:769": "na ca tṛtīyaḥ /",
  "SA15bsa075_u:770": "arthasamarpitākārasaṃsparśamapāsyānyasyārthasaṃsparśasyāyogāt /",
  "SA15bsa075_u:771": "tathā coktam",
  "SA15bsa075_u:772": "arthena ghaṭayatyenāmityādi /",
  "SA15bsa075_u:773": "tayoścaikatvenādhyavasāyād bāhya eva pravṛttinivṛttī,",
  "SA15bsa075_u:774": "vyāvahārikasya sphuṭībhāvo 'pi bahirabhimatasya paryante vikalpopādeyakṣaṇasyaiva sphuṭasyodayaḥ /",
  "SA15bsa075_u:775": "tāvataiva sa (#",
  "SA15bsa075_u:776": "Nibandh 21\u000e#) viṣayastena sākṣātkṛta iti vyavahāraḥ kevalamarthādapyutpattau /",
  "SA15bsa075_u:777": "anyathā vyabhicārādaprāmāṇyam /",
  "SA15bsa075_u:778": "na ca vikalpopadarśitamapiḥ rūpamavastu jñānātmakatvāt /",
  "SA15bsa075_u:779": "anātmakatve prakāśāyogāt /",
  "SA15bsa075_u:780": "tadbhāvanaiva cārthabhāvanā,",
  "SA15bsa075_u:781": "tatsphuṭībhāva eva bāhuasphuṭībhāvaḥ,",
  "SA15bsa075_u:782": "prakārāntareṇa bāhyasparśāyogāt /",
  "SA15bsa075_u:783": "etena yat pāramārthikamityādi na sarvajñasiddhiritiparyantaṃ pratyuktam /",
  "SA15bsa075_u:784": "yaccāpi cetyādi na yuktaṃ paśyāma itiparyantena dūṣaṇamuktam,",
  "SA15bsa075_u:785": "tadapyasaṃgatam /",
  "SA15bsa075_u:786": "tathā hi yādṛśa eva bhāvyagrāhī pratyayaḥ prathamo niranvayo niruddhastādṛśa evāpara utpadyata iti niyamaniścayakāraṇaṃ na kiñcidasti caṇḍadevatāsparśādanyat,",
  "SA15bsa075_u:787": "kṣaṇikatvāditi cet /",
  "SA15bsa075_u:788": "nanu kṣaṇikatvaṃ sthāyitayā virudhyate na visadṛśotpādena,",
  "SA15bsa075_u:789": "taddhi prācīnaṃ niranvayanirodhe yathā sadṛśakṣaṇāntaramārabhate tathā svahetugatasāmarthyayogāt kāryotpādānumeyād yadi viśeṣaleśaviśiṣṭaṃ kṣaṇāntaramutpādayati,",
  "SA15bsa075_u:790": "tadā na kācit kṣatiḥ /",
  "SA15bsa075_u:791": "na hi bhavata iva bhāvasyāpi kṣaṇikatāyāṃ pradveṣo nāma /",
  "SA15bsa075_u:792": "tasmānna kṣaṇikatvottaraviśiṣṭakṣaṇajanakatvayorvirodha iti nāpārthako 'bhyāsaḥ /",
  "SA15bsa075_u:793": "yaccedaṃ kiñcetyādinā kṣaṇikatve cittamavikṣiptamāveditam,",
  "SA15bsa075_u:794": "tadapyasādhu /",
  "SA15bsa075_u:795": "nairātmyāditattvaparā(ṅ)",
  "SA15bsa075_u:796": "mukhasya sarvasyaiva vikṣiptatvāt /",
  "SA15bsa075_u:797": "bhāvanābalena tattvasākṣātkāriṇaḥ samāhitatvāt /",
  "SA15bsa075_u:798": "atha ca tattvasākṣātkriyālābhāt grāhakākārāvagraha saṃbhavāt(ca)",
  "SA15bsa075_u:799": "vyāvahārikamapi vikṣiptamasti cittam /",
  "SA15bsa075_u:800": "yato mamaiva doṣakṣayo bhāvīti mārgāmyāsapravṛttirabhyāhateti /",
  "SA15bsa075_u:801": "paramārthataḥ prāpyādīnāmabhāve 'pi tatsaṃkalpasyaivānādyavidyāprabhāvitasya sarvatra pravartakatvāt /",
  "SA15bsa075_u:802": "ata eva mārgasatyābhyāsāt siddhaḥ sarvajñaḥ /",
  "SA15bsa075_u:803": "nyāyabhūṣaṇasyāpi yogācārāpekṣayā dūṣaṇamaprastutam /",
  "SA15bsa075_u:804": "bahirarthāmyupagamenaiva sādhanaprakramāt /",
  "SA15bsa075_u:805": "yaccoktam tathāpyatītānāgataviṣayatvaṃ katham,",
  "SA15bsa075_u:806": "na hyasataḥ kaścidākāro 'stīti,",
  "SA15bsa075_u:807": "tadetat prastāvānavagāhanaphalam /",
  "SA15bsa075_u:808": "upayuktasarvajñādhikāreṇa hi sarvakṣaṇikanirātmakavastubhāvanopakṣeṇaḥ,",
  "SA15bsa075_u:809": "na sarvasarvajñāpekṣayā /",
  "SA15bsa075_u:810": "tato 'tītānāgatamapratīyamānamapi na bādhakam /",
  "SA15bsa075_u:811": "tāvataiva duḥkhanirodhasiddheḥ /",
  "SA15bsa075_u:812": "parasmai ca kṣaṇikatvādini(ṣṭha)",
  "SA15bsa075_u:813": "kasya deśanāvatārāt /",
  "SA15bsa075_u:814": "na ca sarvasarvajñahastakatyāgaḥ /",
  "SA15bsa075_u:815_0": "tathā hi caturāryasatyasākṣātkāraprāptau nirāvaraṇāntaḥ karaṇasya kāruṇyātiśayāt",
  "SA15bsa075_u:815_1": "sarvākāraparārthaparatayā sakalagocaracāriṇi cetasi ciravirūḍhotsāhasya tādṛgupāyaviśeṣādhigamo bhaviṣyati,",
  "SA15bsa075_u:816": "yamanutiṣṭhatastadutpattimantareṇāpi devatādhipatyāt satyasvapnavat /",
  "SA15bsa075_u:817": "pratiparamāṇusarvaviṣayaṃ yathā deśakālākārapratyavasthānukāri sphuṭataraṃ jñānamudiyāt,",
  "SA15bsa075_u:818": "tadā na tāvadvastuvyabhicārakṛtaṃ visaṃvāditvam,",
  "SA15bsa075_u:819": "vastūnāmeva pratibhāsanāt /",
  "SA15bsa075_u:820": "utpattisārūpyābhyāṃ vedyasthitiriti tu pṛthagjanāpekṣayā /",
  "SA15bsa075_u:821": "yoginastu sārūpyamātreṇaiva grahaṇamiti nyāyaḥ / (#",
  "SA15bsa075_u:823": "Nibandh 22\u000e#)",
  "SA15bsa075_u:824": "yad vārtikam",
  "SA15bsa075_u:825": "aviśuddhadhiyaḥ prati /",
  "SA15bsa075_u:826": "grāhyagrāhakacinteyamacintyā yogināṃ gatiḥ // iti /",
  "SA15bsa075_u:827": "tadevaṃ bhāvibhūtayorajanakayorapi yogijñāne sphuraṇamabādhyam /",
  "SA15bsa075_u:828": "bhāvibhūtayostarhi yadi svarūpasya sphuraṇam,",
  "SA15bsa075_u:829": "vartamānataiva syāt /",
  "SA15bsa075_u:830": "atha svarūpasannihitaṃ jñānameva tadākāramiti nirālambanaṃ niyamena /",
  "SA15bsa075_u:831": "tadapi nāsti /",
  "SA15bsa075_u:832": "yasmādasannihite 'pyarthe bhāvanābalāt taddeśakālākārānukāri vijñānaṃ kathamanālambanam /",
  "SA15bsa075_u:833": "tathātvenādhyavasāyācca,",
  "SA15bsa075_u:834": "adhyavasitakālaviśiṣṭasyaiva satyasvapnavattasya prāpteḥ /",
  "SA15bsa075_u:835": "yad bhāṣyam",
  "SA15bsa075_u:836": "yathā sa dṛṣṭaḥ śaradādikālayukta stathā tasya na bādhitatvam /",
  "SA15bsa075_u:837": "tatkālayuktastu na tena dṛṣṭa stathāpratītāvapi nāsti doṣaḥ //",
  "SA15bsa075_u:838": "jñānamātrasya tu tattvataḥ sphuraṇācca na vartamānatāprasaṅgaḥ saṅgataḥ /",
  "SA15bsa075_u:839": "tathā kṣaṇikatvapakṣe 'pi ekatvādhyāropasāmarthyānna vyavahārikaṃ prati pramāṇasya kācit kṣatiriti śāstre prapañcitam /",
  "SA15bsa075_u:840": "yadapi kiñcedamapi vaktumucitamityādyārabhya bhāvanābalajasyānumānapūrvakatve 'pi pratyakṣapūrvakatve 'pi vyabhicārābhidhānam,",
  "SA15bsa075_u:841": "tadarthādapi bhāvanābalajasya sākṣādutpattisvīkārādapahastitam /",
  "SA15bsa075_u:842": "yathendriyajasyāpi dvicandrādijñānasyārthādanutpatteraprāmāṇyam,",
  "SA15bsa075_u:843": "arthendriyābhyāmutpattau tu prāmānyamevaṃ pramāṇapūrvakasyāpi bhāvanāmātrādutpannasyāprāmāṇyam,",
  "SA15bsa075_u:844": "bhāvanārthābhyāmutpannasya tu prāmāṇyam /",
  "SA15bsa075_u:845": "yadi yogijñānasyārthādutpattiḥ,",
  "SA15bsa075_u:846": "pramāṇapūrvakatvāpekṣayā na kiñcatprayojanamiti ceta /",
  "SA15bsa075_u:847": "na deśakālavastuviśeṣamapāsya sāmānyena sarvadikkālavartivastumātraṃ kṣaṇikanirātmakamityaniścaye mahāprayāsasādhyapuruṣāyuṣavyāpinyāṃ bhāvanāyāmeva pravṛtterabhāvāt /",
  "SA15bsa075_u:848": "na ca hāliko havyāśanamanumāya sphuṭīkarotiyena pratyakṣāntaratvaprasaṅgaḥ /",
  "SA15bsa075_u:849": "asāmarthyavaiyarthyābhyāṃ tadasaṃbhavapratipādanāt /",
  "SA15bsa075_u:850": "yadapyuktaṃ yogino jñānamindriyajñānādabhinnaṃ bhinnaṃ vā /",
  "SA15bsa075_u:851": "tatra prathamapakṣe tāvanna vastudoṣaḥ /",
  "SA15bsa075_u:852": "tādṛkpuruṣaviśeṣasya siddhatvāt /",
  "SA15bsa075_u:853": "vyavasthādūṣaṇamapi nāsti /",
  "SA15bsa075_u:854": "sādhyatayaiva tādṝgdaśāviśeṣasya lokātikrāntātiśayasya paramapuruṣārtharūpasya sādhanaviśeṣapratipādanāya pṛthagjanasādhāraṇendriyajñānād bhedena nirdeśāt /",
  "SA15bsa075_u:855": "paramapuruṣārthaviṣayatvābhāvādeva ca rasāyanādisaṃskārajasyāpi jñānasya na pratyakṣāntaratā /",
  "SA15bsa075_u:856": "bhedapakṣe 'pi na tāvat stharyetarasphuraṇakṛtopālambhasaṃbhavaḥ /",
  "SA15bsa075_u:857": "indriyajñānenāpi vastu (#",
  "SA15bsa075_u:858": "Nibandh 23\u000e#) sarvātmanā gṛhṇatā truṭyadrūpasyaiva grahaṇāt /",
  "SA15bsa075_u:859": "adhyavasāyo hi pūrvaṃ durllabhaḥ idānīṃ tu bhāvanābalanirdalitāvidye cittasantāne so 'pīndriyajñānena janyata iti viśeṣaḥ /",
  "SA15bsa075_u:860": "nanu yogino manovijñānendriyajñānābhyāṃ paśyata ākāradvayasphuraṇaprasaṅga iti cet /",
  "SA15bsa075_u:861": "satyam /",
  "SA15bsa075_u:862": "satyajñānākārastāvad vastuno na bhinnadeśo 'nyatarabhrāntiprasaṅgāt /",
  "SA15bsa075_u:863": "atastāvākārāvapratimau kayā gatyā spharata iti ko nirṇetuṃ kṣamaḥ /",
  "SA15bsa075_u:864": "yadāha",
  "SA15bsa075_u:865": "acintyā yogināṃ gatiriti /",
  "SA15bsa075_u:866": "sarvathā tu na yogijñānasya kṣatiriti siddham /",
  "SA15bsa075_u:867": "tadevaṃ kāraṇānupalambhādapi na sarvajñatābhāvaḥ /",
  "SA15bsa075_u:868": "nanu yadi nāma yuṣmadabhimatasyānumānasya na bādhakam,",
  "SA15bsa075_u:869": "tathāpyastyevānumānaṃ bādhakam /",
  "SA15bsa075_u:870": "tathā hi śakyamidamabhidhātum",
  "SA15bsa075_u:871": "sugato 'sarvajñaḥ /",
  "SA15bsa075_u:872": "jñeyatvāt, prameyatvāt,",
  "SA15bsa075_u:873": "sattvāt,",
  "SA15bsa075_u:874": "puruṣatvāt,",
  "SA15bsa075_u:875": "vaktṛtvāt,",
  "SA15bsa075_u:876": "indriyādimattvādityādi /",
  "SA15bsa075_u:877": "rathyāpuruṣavat /",
  "SA15bsa075_u:878": "tathā ca bṛhaṭṭīkā",
  "SA15bsa075_u:879": "yasya jñeyaprameyatvavastusattvādilakṣaṇāḥ /",
  "SA15bsa075_u:880": "nihantuṃ hetavaḥ śaktāḥ ko nu taṃ kalpayiṣyati //",
  "SA15bsa075_u:881": "kārikāpi",
  "SA15bsa075_u:882": "pratyakṣādyavisaṃvādi prameyatvādi yasya ca /",
  "SA15bsa075_u:883": "sadbhāvavāraṇe śaktaṃ ko nu taṃ kalpayiṣyati //",
  "SA15bsa075_u:884": "atrocyate / kimete jñeyatvādayaḥ sarvajñatvena sākṣādviruddhāḥ paramparayā vā /",
  "SA15bsa075_u:885": "aviruddhavidhāne pratiṣedhāyogāt /",
  "SA15bsa075_u:886": "sa ca sākṣād virodha parasparaparihārasthitilakṣaṇo vā,",
  "SA15bsa075_u:887": "bhāvābhāvavat;",
  "SA15bsa075_u:888": "sahānavasthānalakṣaṇo vā,",
  "SA15bsa075_u:889": "dahanatuhinavaditi /",
  "SA15bsa075_u:890": "na tāvadādyaḥ pakṣaḥ /",
  "SA15bsa075_u:891": "yadvyavacchedanāntarīyako yasya paricchedastayoreva parasparaparihārasthitilakṣaṇo virodhaḥ /",
  "SA15bsa075_u:892": "na ca jñeyatvādi sarvajñatvavyavacchedena sthitam /",
  "SA15bsa075_u:893": "kiṃ tarhi /",
  "SA15bsa075_u:894": "ajñeyatvādivyavacchedena /",
  "SA15bsa075_u:895": "tathā sarvajñatvamasarvajñatvavyavacchedena,",
  "SA15bsa075_u:896": "na tu jñeyatvavyavacchedena /",
  "SA15bsa075_u:897": "nāpi dvitīyo virodhaḥ /",
  "SA15bsa075_u:898": "yasya hyavikalakāraṇasya bhavato yatsannidhānādabhāvastayoreva sahānavasthānalakṣaṇo virodhaḥ /",
  "SA15bsa075_u:899": "na ca sarvajñatvaṃ prāk pravṛttamavikalakāraṇaṃ dṛṣṭaṃ yena paścājjñeyatvādisadbhāve nivartata iti syāt /",
  "SA15bsa075_u:900": "tathātve sati deśādiniṣedya eva bhavenna tu sarvathoccheda iti /",
  "SA15bsa075_u:901": "na ca paramparayā virodhaḥ /",
  "SA15bsa075_u:902": "sa hi bhavan niṣedhyasya sarvajñatvasya vyāpakaviruddhatvāt,",
  "SA15bsa075_u:903": "kāraṇaviruddhatvāt,",
  "SA15bsa075_u:904": "kāryaviruddhatvāt,",
  "SA15bsa075_u:905": "svabhāvaviruddhakāryatvāt, (#",
  "SA15bsa075_u:906": "Nibandh 24\u000e#) vyāpakaviruddhakāryatvāt,",
  "SA15bsa075_u:907": "kāraṇaviruddhakāryatvāt,",
  "SA15bsa075_u:908": "kāryaviruddhakāryatvāt,",
  "SA15bsa075_u:909": "svabhāvaviruddhavyāptatvāt,",
  "SA15bsa075_u:910": "vyāpakaviruddhavyāptatvāt,",
  "SA15bsa075_u:911": "kāraṇaviruddhavyāptatvāt,",
  "SA15bsa075_u:912": "kāryaviruddhavyāptatvād vā bhaved /",
  "SA15bsa075_u:913": "tatra sarvajñatvasyāsattvāt,",
  "SA15bsa075_u:914": "vyāpakakāraṇakāryāṇāmasiddhestadviruddhakāryavyāpyābhāvāt na prameyatvādayaḥ sarvajñatvena paramparayāpi viruddhāḥ /",
  "SA15bsa075_u:915": "nanu vaktṛtvaṃ virudhyata eva sarvaviṣayanirvikalpajñānaviruddhavikalpakāryatvād vaktṛtvasya /",
  "SA15bsa075_u:916": "naitad yuktam /",
  "SA15bsa075_u:917": "savikalpāvikalpayoryugapadavṛttervikalpakatvena sarvajñasyāvirodhāt /",
  "SA15bsa075_u:918": "kastarhi pṛthagjanādasya bheda iti cet /",
  "SA15bsa075_u:919": "ucyate /",
  "SA15bsa075_u:920": "yathā māyākāro nirmitāśvādiviṣayaṃ vijñānaṃ nirviṣayatvena niścinvannabhrāntaḥ,",
  "SA15bsa075_u:921": "tadanyasmācca śreṣṭhaḥ,",
  "SA15bsa075_u:922": "tathā bhagavānapi śuddhalaukikavikalpasammukhībhāve 'pi na bhrānto nāpi pṛthagjanasamāna iti /",
  "SA15bsa075_u:923": "tataśca nirvikalpakasarvajñajñānavikalpayorvirodhābhāvād vaktṛtvaṃ sarvajñatvena sahāviruddhameva //",
  "SA15bsa075_u:924": "etenaidapi nirastam yadāha kāśikākāraḥ,",
  "SA15bsa075_u:925": "samādhervyutthāyopadekṣyata iti cet / na /",
  "SA15bsa075_u:927": "vyutthitasya hyabhilāpinī pratītibhrāntabhāṣitamapramāṇaṃ bhavediti //",
  "SA15bsa075_u:928": "yadapyuktaṃ bṛhaṭṭīkāyām",
  "SA15bsa075_u:929": "yadā copadiśedekaṃ kiñcitsāmānyavaktṛvat /",
  "SA15bsa075_u:930": "ekadeśajñagītaṃ tanna syātsarvajñabhāṣitam //",
  "SA15bsa075_u:931": "tadapi nirastam,",
  "SA15bsa075_u:932": "vikalpenaikasya kasyacidāmukhīkṛtvopadeśe 'pi nirvikalpena sarvamavabudhyamānasya vacanānāṃ sarvajñabhāṣitatvādeva //",
  "SA15bsa075_u:933": "yatpunaḥ kārikāyāmuktam",
  "SA15bsa075_u:934": "sānnidhyamātratastasya puṃsaścintāmaṇeriva /",
  "SA15bsa075_u:935": "niścaranti yathākāmaṃ kuḍyādibhyo 'pi deśanāḥ //",
  "SA15bsa075_u:936": "evamādyucyamānaṃ hi śraddadhānasya śobhate /",
  "SA15bsa075_u:937": "kuḍyādiniḥsṛtatvāttu nāśvāso deśanāsu naḥ //",
  "SA15bsa075_u:938": "kinnu buddhapraṇotāḥ syuḥ kiṃvā kaiściddurātmabhiḥ /",
  "SA15bsa075_u:939": "adṛśyairvipralambhārtha piśācādibhirīritāḥ //",
  "SA15bsa075_u:940": "bṛhaṭṭīkāyāmapi",
  "SA15bsa075_u:941": "tasmin dhyānasamādhisthe cintāratnavadāsthite /",
  "SA15bsa075_u:942": "niścaranti yathākāmaṃ kuḍyādibhyo 'pi deśanāḥ //",
  "SA15bsa075_u:943": "tābhirjijñāsitānarthān sarvān jānanti mānavāḥ /",
  "SA15bsa075_u:944": "hitāni ca yathāyogaṃ kṣipramāsādayanti te // (#",
  "SA15bsa075_u:946": "Nibandh 25\u000e#)",
  "SA15bsa075_u:947": "ityādi kīrtamānaṃ tu śraddadhānasya śobhate /",
  "SA15bsa075_u:948": "vayamaśraddadhānāstu ye yuktīrarthayāmahe //",
  "SA15bsa075_u:949": "kuḍyādiniḥsṛtānāṃ ca na syādāptopadiṣṭatā /",
  "SA15bsa075_u:950": "viśvāsaśca na tāsu syātkenaitāḥ kīrtitā iti //",
  "SA15bsa075_u:951": "kinnu buddhapraṇītāḥ syuḥ kiṃ vā brāhyaṇavañcakaiḥ /",
  "SA15bsa075_u:952": "krīḍadbhirupadiṣṭāḥ syurdūrasthapratiśabdakaiḥ //",
  "SA15bsa075_u:953": "kiṃ vā kṣudrapiśācādyairadṛṣṭaiḥ parikalpitāḥ /",
  "SA15bsa075_u:954": "tasmānna tāsu viśvāsaḥ kartavyaḥ prājñamānibhiḥ //",
  "SA15bsa075_u:955": "etadapyanabhyupagamenaiva nirastam /",
  "SA15bsa075_u:956": "śuddhalaukikavikalpasaṃmukhībhāvenaiva tasya deśakatvābhyupagamāditi //",
  "SA15bsa075_u:957": "atha vā yathā cakrasyoparate 'pi daṇḍapreraṇāvyāpāre pūrvāvegavaśād bhramaṇam /",
  "SA15bsa075_u:958": "evaṃ bhagavati pratyastamitasamastavikalpajāle 'pi sthite yadi pūrvapraṇidhānāhitasatatānābhogavāhinī deśanā syāttadā ko virodhaḥ /",
  "SA15bsa075_u:959": "vivakṣābhāve kathaṃ vacanapravṛttiriti na vaktavyam /",
  "SA15bsa075_u:960": "tadabhāve 'pi nidrāṇasya tattatpravyaktavacanasandarśanāt /",
  "SA15bsa075_u:961": "vacanamātrasya vivakṣayā vyāpterabhāvāt /",
  "SA15bsa075_u:962": "tasmād yathā pūrvābhyāsato jhaṭiti prabodhitasyāriṇā prahārādidānenānurūpa eva prakramaḥ śastroddharaṇādikaḥ,",
  "SA15bsa075_u:963": "tathā sarvavedinopi sakalāḥ kalāḥ ityanākulam /",
  "SA15bsa075_u:964": "yadāhālaṅkāraḥ",
  "SA15bsa075_u:965": "śatrusānnidhyamātreṇa pravartante 'vikalpataḥ /",
  "SA15bsa075_u:966": "prāgeva tannirākāriprakramāḥ kopanirmitāḥ //",
  "SA15bsa075_u:967": "yatpunaruktam piśācādikṛtaśaṅkayā nātrāśvāsaḥ satāṃ yukta iti /",
  "SA15bsa075_u:968": "tadasaṅgatam, yataḥ",
  "SA15bsa075_u:969": "saṃbhinnālāpahiṃsādikutsitārthopadarśanam /",
  "SA15bsa075_u:970": "krīḍāśīlapiśācādeḥ kāryaṃ tāsu na vidyate //",
  "SA15bsa075_u:971": "pramāṇadvayasaṃvādi mataṃ tadviṣaye 'khile /",
  "SA15bsa075_u:972": "yasya bādhā pramāṇābhyāmaṇīyasyapi nekṣate //",
  "SA15bsa075_u:973": "yathātyantaparokṣe 'pi na pūrvāparabādhitam /",
  "SA15bsa075_u:974": "karuṇādiguṇotpatteḥ sarvapuṃsāṃ pravartakam //",
  "SA15bsa075_u:975": "sarvānuśayasaṃdohapratipakṣābhidhāyakam /",
  "SA15bsa075_u:976": "nirvāṇanagaradṣvārakapāṭapuṭabhedanam // (#",
  "SA15bsa075_u:978": "Nibandh 26\u000e#)",
  "SA15bsa075_u:979": "taccet krīḍanaśīlānāṃ rakṣasāṃ vā vaco bhavet /",
  "SA15bsa075_u:980": "ta eva santu saṃbuddhāḥ sarvatallakṣaṇasthiteḥ //",
  "SA15bsa075_u:981": "na ca nāmni vivādaḥ /",
  "SA15bsa075_u:982": "na ca nāmanivṛttau vastu nivartate /",
  "SA15bsa075_u:983": "pratyuta vedasyaiva krīḍanaśīlapiśācādipraṇītatvaṃ yuktaṃ saṃbhāvayitum /",
  "SA15bsa075_u:984": "yena gośavādiṣu yogeṣvagamyāgamanādayo 'satyasamudācārāḥ saṃprakāśitāḥ /",
  "SA15bsa075_u:985": "lokaprasiddhiśca",
  "SA15bsa075_u:986": "trayo vedasya kartāro munibhaṇḍaniśācarāḥ /",
  "SA15bsa075_u:987": "iti alamatinirbandhena //",
  "SA15bsa075_u:988": "nanu sarvajñatvaṃ vītarāgaditvena vyāptamiṣyate /",
  "SA15bsa075_u:989": "tadviruddhaṃ ca rāgādiyogitvam,",
  "SA15bsa075_u:990": "tatkāryaṃ ca vacanam /",
  "SA15bsa075_u:991": "tadetad vyāpakaviruddhakāryabhūtaṃ vacanaṃ sarvajñābhāvaṃ sādhayati paramparayā viruddhatvāditi cet / na /",
  "SA15bsa075_u:993": "rāgādīnāṃ vacasaśca kāryakāraṇabhāvāsiddheḥ /",
  "SA15bsa075_u:994": "tathā hi vacanaviśeṣo rāgādikāryam,",
  "SA15bsa075_u:995": "yo rāgeṇaiva janitaḥ,",
  "SA15bsa075_u:996": "vacanamātraṃ vā /",
  "SA15bsa075_u:997": "tatra na tāvat prathamaḥ pakṣaḥ /",
  "SA15bsa075_u:998": "tādṛśasya vacanasya niścayopāyāsaṃbhavāt /",
  "SA15bsa075_u:999": "asabhyamaithunācāraprakāśakaṃ vacanaṃ tatkāryamiti cet / na /",
  "SA15bsa075_u:1001": "abhiprāyasya durlakṣyatvāt /",
  "SA15bsa075_u:1002": "virakto 'pi raktavacceṣṭate,",
  "SA15bsa075_u:1003": "rakto 'pi viraktavadityabhiprāyo durbodhaḥ /",
  "SA15bsa075_u:1004": "tataśca viśiṣṭavyavahārasya sāṃkaryeṇa na tatraikāntena rāgānumānaṃ yujyate /",
  "SA15bsa075_u:1005": "nāpi vacanamātraṃ rāgādikāryam /",
  "SA15bsa075_u:1006": "asaṃmukhībhūtarāgādayo 'pi hi svābhimatadevatāstutividhāne mātrādigurujanasaṃbhāṣaṇādau ca vacanamātramuccārayantaḥ samupalabhyante /",
  "SA15bsa075_u:1007": "na ca yadyadabhāve bhavati tasya tatkāryatocyate,",
  "SA15bsa075_u:1008": "atiprasaṅgāt /",
  "SA15bsa075_u:1009": "rāgādiyogyatā tarhi vacasaḥ kāraṇam,",
  "SA15bsa075_u:1010": "tayā vinopalakhaṇḍalādau vacanasyādarśanāditi cenna /",
  "SA15bsa075_u:1011": "karaṇaguṇavaktukāmate hi vacanasya hetuḥ /",
  "SA15bsa075_u:1012": "tadabhāvādevopalakhaṇḍalādau nivartate,",
  "SA15bsa075_u:1013": "na rāgādiyogyatāyā abhāvāt /",
  "SA15bsa075_u:1014": "yadi kāraṇaguṇādisakalatadanyakāraṇabhāve 'pi rāgādi yogyatābhāvānnotpadyate vacanamiti sidhyettasyāḥ kāraṇatvam /",
  "SA15bsa075_u:1015": "upalakhaṇḍalādau tu vaktukāmatā nāsti /",
  "SA15bsa075_u:1016": "tatkathaṃ tatkāraṇatvaṃ vacasāmiti /",
  "SA15bsa075_u:1017": "evaṃ tarhi vaktukāmataiva rāgo 'stu /",
  "SA15bsa075_u:1018": "iṣṭatvānna kiñcid bādhitaṃ syāt,",
  "SA15bsa075_u:1019": "nāmni vivādābhāvāt /",
  "SA15bsa075_u:1020": "paramārthataḥ punarnityasukhātmātmīyadarśanākṣiptaṃ sāśravaviṣayaṃ cetaso 'bhiṣvaṅgaṃ rāgamāhuḥ /",
  "SA15bsa075_u:1021": "niṣpannasarvasampattervivakṣāpi na yujyata iti cet /",
  "SA15bsa075_u:1022": "adoṣo 'yam, parārthatvādvivakṣāyāḥ /",
  "SA15bsa075_u:1023": "vītarāge 'rthāsaṅgābhāvāt kathaṃ parārthāpi pravṛttiriti cet / na /",
  "SA15bsa075_u:1025": "āsaṅgamantareṇa karuṇayāpi pravṛtteḥ /",
  "SA15bsa075_u:1026": "saiva rāga iti cet /",
  "SA15bsa075_u:1027": "iṣṭatvādadoṣaḥ /",
  "SA15bsa075_u:1028": "rāgasya tu svarūpamuktam /",
  "SA15bsa075_u:1029": "kāruṇikasyāpi niṣphalārambho na yukta iti cet / na /",
  "SA15bsa075_u:1031": "parārthasyaiva phalatvāt /",
  "SA15bsa075_u:1032": "iṣṭalakṣaṇatvāt phalasyeti yatkiñcidetat / (#",
  "SA15bsa075_u:1034": "Nibandh 27\u000e#)",
  "SA15bsa075_u:1035": "nanu nirvikalpasya bhagavataḥ kathaṃ tasyāmavasthāyāṃ karuṇāsaṃbhavaḥ /",
  "SA15bsa075_u:1036": "duḥkhavikalpaprabhavā hi karuṇetyanvayavyatirekābhyāmanyatvena niścitam /",
  "SA15bsa075_u:1037": "tataśca kāraṇābhāvāt kathaṃ kāryasaṃbhava iti cet / na /",
  "SA15bsa075_u:1039": "yathā kumbhakāranivṛttāvapi svasantānamātrabhāvinī ghaṭādisthitistathotthāpakavikalpābhāve 'pi sama(na)",
  "SA15bsa075_u:1040": "ntarapratyayabalādanālambanakaruṇāpravṝtteravāryatvāt /",
  "SA15bsa075_u:1041": "yadāhurguravaḥ",
  "SA15bsa075_u:1042": "sattāropakṛto 'pi bhāvanavaśāt kāṭhinyamāpattathā",
  "SA15bsa075_u:1043": "śaithilye 'pi yathāsya duḥkhahataye sāndrastathaiva śramaḥ /",
  "SA15bsa075_u:1044": "utpāde tu phalasya hetuniyamo no tu prabandhasthitau",
  "SA15bsa075_u:1045": "tasmād duḥkhadṛśaḥ kṣaye 'pi vilasanmaitryādaye 'smai namaḥ //",
  "SA15bsa075_u:1046": "etenaitadapi nirastaṃ yadāha kārikāyām",
  "SA15bsa075_u:1047": "rāgādirahite cāsmin nirvyāpāre vyavasthite /",
  "SA15bsa075_u:1048": "deśanānyapraṇītaiva syādṛte pratyavekṣaṇāt //",
  "SA15bsa075_u:1049": "nanu yadi nāmaivaṃ vaktṛtvaṃ sarvajñatvena sahāviruddhaṃ dehendriyabuddhyādiyogitvaṃ tu viruddhameva /",
  "SA15bsa075_u:1050": "sarvajñatāvyāpakavītarāgatvaviruddharāgādikāraṇatvāddehādīnām /",
  "SA15bsa075_u:1051": "tataśca pratiṣedhyavyāpakaviruddhakāraṇopalambhāt sarvajñābhāva iti cet /",
  "SA15bsa075_u:1052": "ucyate /",
  "SA15bsa075_u:1053": "dehādīnāṃ hetutve 'pi naiṣāṃ kevalānāṃ sahakārimātrāṇāmātmābhiniveśalakṣaṇopādānakāraṇavikalānāṃ rāgādijanakatvamityagamakā eva dehādayaḥ sarvajñābhāvasya /",
  "SA15bsa075_u:1054": "tasmāj jñeyatvādīnāmapyasāmarthyānna paraparikalpitānumānato 'pi sarvajñābhāvaḥ /",
  "SA15bsa075_u:1055": "nāpi svavikalpitaṃ śābdādikaṃ bhagavato bādhakam /",
  "SA15bsa075_u:1056": "tathā hi yadyapi teṣāṃ sati prāmāṇye 'numāna evāntarbhāvaḥ,",
  "SA15bsa075_u:1057": "anantarbhāve cāprāmāṇyameveti sthūlaṃ dūṣaṇamasti,",
  "SA15bsa075_u:1058": "tathāpi tatprāmāṇyamabhyupagamyāpi brūmaḥ /",
  "SA15bsa075_u:1059": "yattāvat pauruṣeyavacanaṃ tadapramāṇameva bhavatām /",
  "SA15bsa075_u:1060": "na ca vaidikaṃ kiñcidvacanaṃ sarvanarāsarvajñatvapratipādaka mupalabhyate /",
  "SA15bsa075_u:1061": "pratyuta nimittanāmni śākhāntare sphuṭatarameva sarvajñaḥ pratipāditaḥ / tathā hi",
  "SA15bsa075_u:1062": "sa vetti viśvaṃ na ca tasya vettā",
  "SA15bsa075_u:1063": "ityādinā ca sarvajño vede pratipāditaḥ //",
  "SA15bsa075_u:1064": "nāpyupamānāttadabhāvaḥ sidhyati /",
  "SA15bsa075_u:1065": "tathā hi smaryamāṇameva gavādivastu purovartigavayādisādṛśyopādhi gavādyupādhi vā sādṛśyamupamānena pratīyata iti sthitiḥ /",
  "SA15bsa075_u:1066": "na ca sarvajñasantānavartīni cetāṃsi kenacit sarvajñenānubhūtāni yataḥ smaraṇena viṣayīkriyeran,",
  "SA15bsa075_u:1067": "paracittavitterayogāt // (#",
  "SA15bsa075_u:1069": "Nibandh 28\u000e#)",
  "SA15bsa075_u:1070": "yat punaruktaṃ kumārilena",
  "SA15bsa075_u:1071": "narān dṛṣṭvā tvasarvajñān sarvānevādhunātanān /",
  "SA15bsa075_u:1072": "tatsādṛśyopamānena śeṣāsarvajñaniścayaḥ //",
  "SA15bsa075_u:1073": "tadapyayuktam,",
  "SA15bsa075_u:1074": "adhunātanasarvanarāsarvajñatvāniścayāt /",
  "SA15bsa075_u:1075": "niścaye cātmanyeva sarvajñatvābhyupagamaprasaṅgāt /",
  "SA15bsa075_u:1076": "nāpyarthāpattirbādhikā /",
  "SA15bsa075_u:1077": "yato dṛṣṭaḥ śruto vārtho 'nyathā nopapadyata iti adṛṣṭārthaṃparikalpanamarthāpattirucyate /",
  "SA15bsa075_u:1078": "na cāsarvajñatvamantareṇa sarvanareṣu kaścidartho dṛṣṭaḥ śruto vā nopapadyate yatastadarthāpattyā parikalpyeta /",
  "SA15bsa075_u:1079": "nanu saṃsārasya tāvadanāditvaṃ pramāṇena pratītam /",
  "SA15bsa075_u:1080": "tacca na sarvajñena jñāyate,",
  "SA15bsa075_u:1081": "tajjñānāvadheḥ parastādasattve 'nāditākṣatiprasaṅgāt,",
  "SA15bsa075_u:1082": "tadanyathānupapadyamānaṃ sarvabhāvānāmanāditvaṃ sarvajñābhāvaṃ sādhayatīti cet /",
  "SA15bsa075_u:1083": "ucyate / upayuktasarvajñāpekṣayā tāvadidamadūṣaṇam /",
  "SA15bsa075_u:1084": "tasyānāditvājñāne 'pi upayuktasarvajñatvāvyāhateḥ /",
  "SA15bsa075_u:1085": "sarvasarvajñasyāpyabhāve sādhye 'samartheyamarthāpattiḥ /",
  "SA15bsa075_u:1086": "tathā hi yathā saṃsārasyānāditve pūrvapūrvavastusattāyā anavadhitvaṃ tathā sarvajñajñānasyāpi pūrvapūrvavastusattāvyāpakatvenānavadhiprasaratā iti /",
  "SA15bsa075_u:1087": "ajñātasyaikasyāpi vastuno 'navasthiteḥ /",
  "SA15bsa075_u:1088": "satyapi sarvajñe 'nāditvamupapadyamānaṃ na sarvajñābhāvamākṣipati /",
  "SA15bsa075_u:1089": "tataścārthāpattirapi na sarvajñasya bādhikā /",
  "SA15bsa075_u:1090": "na cābhāvapramāṇabādhyaḥ sarvajñaḥ /",
  "SA15bsa075_u:1091": "pramāṇapañcakanivṛttirabhāvapramāṇamiṣyate /",
  "SA15bsa075_u:1092": "tatra nivṛttiriti prasajyavṛttyā pramāṇānutpattimātramabhipretam,",
  "SA15bsa075_u:1093": "atha vā paryudāsavṛttyā vastvantaram,",
  "SA15bsa075_u:1094": "vastvantaramapi jaḍarūpaṃ jñānarūpaṃ vā,",
  "SA15bsa075_u:1095": "jñānamapi jñānamātram,",
  "SA15bsa075_u:1096": "ekajñānasaṃsargivastujñānaṃ veti vikalpāḥ /",
  "SA15bsa075_u:1097": "tatra na tāvannivṛttimātrabhāvapramāṇamupapadyate /",
  "SA15bsa075_u:1098": "tatkhalu nikhilaśaktivikalatayā na kiñcit /",
  "SA15bsa075_u:1099": "yacca na kiñcit tatkathaṃ prameyaṃ paricchindyāt,",
  "SA15bsa075_u:1100": "tadviṣayaṃ vā vijñānaṃ janayet,",
  "SA15bsa075_u:1101": "pratītaṃ vā tatkathamiti sarvamandhakāranartanam / yathoktam",
  "SA15bsa075_u:1102": "na hyabhāvaḥ kasyacitpratipattiḥ pratipattiheturvā /",
  "SA15bsa075_u:1103": "tasyāpi vā kathaṃ pratipattiriti /",
  "SA15bsa075_u:1104": "nāpi vastvantaratāpakṣe jaḍarūpaḥ pramāṇābhāvaḥ saṃgacchate,",
  "SA15bsa075_u:1105": "tasya prameyaparicchedāyogāt /",
  "SA15bsa075_u:1106": "paricchedasya jñānadharmatvāt /",
  "SA15bsa075_u:1107": "nāpi jñānamātrasvabhāvo 'bhāvaḥ /",
  "SA15bsa075_u:1108": "deśakālasvabhāvaviprakṛṣṭasyāpi tato 'bhāvaprasaṅgāt /",
  "SA15bsa075_u:1109": "tadapekṣayāpi vijñānamātratvāt tasya /",
  "SA15bsa075_u:1110": "athaikajñānasaṃsargisvabhāvo 'numanyate,",
  "SA15bsa075_u:1111": "tadā kṣatamabhāvapramāṇapratyāśayā,",
  "SA15bsa075_u:1112": "adhyakṣaviśeṣasyaivābhāvapramāṇanāmakaraṇāt /",
  "SA15bsa075_u:1113": "tasya cāsmābhirdṛśyānupalambhākhyasādhanatvena svīkṛtatvāt /",
  "SA15bsa075_u:1114": "dṛśyānupalambhaśca bhagavadabhāvasādhane 'samartha iti pūrvamevāveditam / (#",
  "SA15bsa075_u:1116": "Nibandh 29\u000e#)",
  "SA15bsa075_u:1117": "kiṃ ca, kaḥ punarayaṃ pramāṇābhāvo 'bhimato bhavatām /",
  "SA15bsa075_u:1118": "svapramāṇagaṇanivṛttiratha sarvaprāṇigaṇapramāṇanivṛttiḥ /",
  "SA15bsa075_u:1119": "tatra svapramāṇagaṇanivṛttirvyabhicāriṇī,",
  "SA15bsa075_u:1120": "tasyāṃ satyāmapi vyavahitasyārthasyāna pahnavatvāt /",
  "SA15bsa075_u:1121": "parapramāṇanivṛttistvasarvavido 'siddhā /",
  "SA15bsa075_u:1122": "yadāha",
  "SA15bsa075_u:1123": "sarvādṛṣṭiśca sandigdhā svādṛṣṭirvyabhicāriṇī /",
  "SA15bsa075_u:1124": "vindhyādrirandhradūrvāderadṛṣṭāvapi sattvataḥ // iti //",
  "SA15bsa075_u:1125": "tadevaṃ nābhāvapramāṇato 'pi sarvajñaniṣedha iti sthitam //",
  "SA15bsa075_u:1126": "nanu tathāpi sadvyavahārārthaṃ sādhakamapyasya na vidyate /",
  "SA15bsa075_u:1127": "tathā hi sarvavido 'tīndriyatvāt na tāvadasmadādipratyakṣamasya sādhakam /",
  "SA15bsa075_u:1128": "yathā cāsmābhirasau nopalabhyate tathāsmajjātīyairapyapratyakṣasvabhāvaniyamāt /",
  "SA15bsa075_u:1129": "na cāyaṃ kālāntare 'bhūditi ca kalpanā yujyate /",
  "SA15bsa075_u:1130": "yathā hi kālatvādidānīntanakālavaditi anenānumānena nirākartuṃ śakyate,",
  "SA15bsa075_u:1131": "na tathā sādhayitum /",
  "SA15bsa075_u:1132": "kārikā",
  "SA15bsa075_u:1133": "sarvajñakalpanā tvanyairvede vāpauruṣeyatā /",
  "SA15bsa075_u:1134": "tulyavat kalpyate yena tenedaṃsaṃpradhāryate //",
  "SA15bsa075_u:1135": "sarvajño dṛśyate tavannedānīmasmadādibhiḥ /",
  "SA15bsa075_u:1136": "nirākaraṇavacchakyā na cāsīditi kalpanā // iti //",
  "SA15bsa075_u:1137": "nāpyanumānataḥ sarvajñasiddhiḥ /",
  "SA15bsa075_u:1138": "tatpratibaddhaliṅgāniścayāt /",
  "SA15bsa075_u:1139": "kiṃ ca sarvajñasattāsādhane sarvo hetuḥ trayīṃ doṣajātiṃ nātivartate asiddhatvaṃ viruddhatvamanaikāntikatvaṃ ceti /",
  "SA15bsa075_u:1140": "tathā hi sarvajñe dharmiṇi kriyamāṇe na taddharmo hetuḥ siddhaḥ /",
  "SA15bsa075_u:1141": "tasyaiva dharmiṇaḥ sādhyatvenāsiddhatvāt /",
  "SA15bsa075_u:1142": "siddhau vā vaiyarthyaprasaṅgāt /",
  "SA15bsa075_u:1143": "asarvajñe dharmiṇi na sarvajñasiddhiḥ /",
  "SA15bsa075_u:1144": "hetoḥ sarvajñaviparītasādhanatvena viruddhatvāt /",
  "SA15bsa075_u:1145": "nāpi sarvajñāsarvajñadharmo hetuḥ /",
  "SA15bsa075_u:1146": "tasyānaikāntikatvāt /",
  "SA15bsa075_u:1147": "tasmānnānumānato 'pi sarvajñasiddhiḥ /",
  "SA15bsa075_u:1148": "kārikā",
  "SA15bsa075_u:1149": "dṛṣṭo na caikadeśo 'sti liṅgaṃ yo vānumāpayet / iti //",
  "SA15bsa075_u:1150": "nāpyāgamagamyaḥ /",
  "SA15bsa075_u:1151": "āgamo hi dvividhaḥ pauruṣeyo nityaśca /",
  "SA15bsa075_u:1152": "tatra pauruṣeyopyāgamaḥ tadīyo vā tatra pramāṇam,",
  "SA15bsa075_u:1153": "narāntarapraṇīto vā /",
  "SA15bsa075_u:1154": "na tāvattadīyaḥ /",
  "SA15bsa075_u:1155": "anyo 'nyasaṃśrayāpatteḥ /",
  "SA15bsa075_u:1156": "tathā hyāgamasya sarvajñoktatve prāmāṇyam /",
  "SA15bsa075_u:1157": "asya ca prāmāṇye satyasmāt sarvajñasiddhiriti /",
  "SA15bsa075_u:1158": "narāntarapraṇītastu pramāṇatvenānabhimata evetyato 'pi na sarvajñasiddhiḥ // (#",
  "SA15bsa075_u:1160": "Nibandh 30\u000e#)",
  "SA15bsa075_u:1161": "kiṃ ca sarvajñapraṇītādvacanāt sarvajñasiddhau kimaparāddhaṃ svavacanena yenāto 'pyasau na gamyeta /",
  "SA15bsa075_u:1162": "nāpi nityāgamagamyaḥ sarvajñaḥ,",
  "SA15bsa075_u:1163": "tathāvidhasya sarvajñapratipādakasya nityāgamasyābhāvāt /",
  "SA15bsa075_u:1164": "yaccopaniṣadādau sarvajñapratipādakavākyaṃ tasyānyārthatvaṃ draṣṭavyam /",
  "SA15bsa075_u:1165": "na ca nityavākyasyānityasarvajñatvapratipādakatvam,",
  "SA15bsa075_u:1166": "nirviṣayatvaprasaṅgāt /",
  "SA15bsa075_u:1167": "kiṃ ca yadyaṅgīkṛto nityāgamaḥ,",
  "SA15bsa075_u:1168": "kiṃ sarvajñakalpanayā,",
  "SA15bsa075_u:1169": "nitya evāgamo dharme pramāṇaṃ bhaviṣyati /",
  "SA15bsa075_u:1170": "kārikā",
  "SA15bsa075_u:1171": "na cāgamena sarvajñastadīye 'nyonyasaṃśrayāt /",
  "SA15bsa075_u:1172": "narāntarapraṇītasya prāmāṇyaṃ gamyate katham //",
  "SA15bsa075_u:1173": "na cāpyevaṃ paro nityaḥ śakyo labdhumihāgamaḥ /",
  "SA15bsa075_u:1174": "dṛṣṭaścedarthavādatvaṃ tatpare syādanityatā //",
  "SA15bsa075_u:1175": "āgamasya ca nityatve siddhe tatkalpanā vṛthā /",
  "SA15bsa075_u:1176": "yatastaṃ pratipatsyante dharmameva tato narāḥ /",
  "SA15bsa075_u:1177": "bṛhaṭṭīkāpi",
  "SA15bsa075_u:1178": "na cāgamavidhiḥ kaścinnityaḥ sarvajñabodhakaḥ /",
  "SA15bsa075_u:1179": "ityādi saptacatvāriṃśat ślokāḥ saprapañcametamarthaṃ pratipādayanti /",
  "SA15bsa075_u:1180": "tadevamāgamato 'pi na sarvajñasiddhiḥ /",
  "SA15bsa075_u:1181": "nāpyupamānapramāṇasamadhigamyaḥ /",
  "SA15bsa075_u:1182": "upamānaṃ hi sadṛśagrahaṇanāntarīyakapravṛttika masannikṛṣṭārthagocaram /",
  "SA15bsa075_u:1183": "yathā gavayagrahaṇadvāreṇa goḥ smaraṇam /",
  "SA15bsa075_u:1184": "na ca sarvajñasadṛśaḥ kaścidasti /",
  "SA15bsa075_u:1185": "kārikā",
  "SA15bsa075_u:1186": "sarvajñasadṛśaṃ kañcid yadi paśyema samprati /",
  "SA15bsa075_u:1187": "upamānena sarvajñaṃ jānīyāmastato vayam //",
  "SA15bsa075_u:1188": "nāpyarthāpattitaḥ sarvajñasiddhiḥ /",
  "SA15bsa075_u:1189": "dṛṣṭaḥ śruto vārtho 'nyathā nopapadyate iti adṝṣṭārthaparikalpanamarthāpattilakṣaṇam /",
  "SA15bsa075_u:1190": "na cātra pramāṇapratītaṃ kiñcid vastvasti yatsarvajñamantareṇānupapadyamānaṃ tatsattāmupanayet /",
  "SA15bsa075_u:1191": "tannārthāpattirapi sarvajñasādhanī /",
  "SA15bsa075_u:1192": "na ca pramāṇapañcakābhāvasvabhāvādabhāvapramāṇādasya siddhiḥ,",
  "SA15bsa075_u:1193": "vastvabhāvasādhanatvādasya /",
  "SA15bsa075_u:1194": "pratyutāyamevāsyābhāvaṃ sādhayatīti pratipāditam /",
  "SA15bsa075_u:1195": "yadapīdaṃ kārikābṛhaṭṭīkayorekaṣaṣṭyā ślokaiḥ sarvajñasiddhaye bauddhasya sādhanamāśaṅkaya dūṣitaṃ tadapi ghṛṇākaramiti granthavistarabhayānna likhitam / (#",
  "SA15bsa075_u:1197": "Nibandh 31\u000e#)",
  "SA15bsa075_u:1198": "tathā hyetāni kila saugataiḥ sarvajñasādhanāya sādhanānyabhidhīyante",
  "SA15bsa075_u:1199": "sarvajño 'stīti satyam,",
  "SA15bsa075_u:1200": "sarvajñoktatvāt,",
  "SA15bsa075_u:1201": "dharmābhyupadeśakatvāt,",
  "SA15bsa075_u:1202": "buddhaḥ sarvajña iti cirapravṛttadṛḍhasmṛteḥ,",
  "SA15bsa075_u:1203": "prathamataramaśeṣaśiṣyajanavargasyānekavidhacittacaittādiparijñānāt,",
  "SA15bsa075_u:1204": "sakalapadārtharāśitattvopadeśāditi //",
  "SA15bsa075_u:1205": "tasmāt sthitametat nātīndriyadarśī sākṣādasti,",
  "SA15bsa075_u:1206": "api tu nityavacanadvāreṇaiva tasya darśanamiti /",
  "SA15bsa075_u:1207": "tadevaṃ sarvathā sarvajñasādhakapramāṇāsabhavādayukto bauddhānāṃ sarvajñe sadvyavahāra iti //",
  "SA15bsa075_u:1208": "atrocyate / anumānādanyato 'siddhau siddhasādhanam /",
  "SA15bsa075_u:1209": "anumānādapītyasiddham,",
  "SA15bsa075_u:1210": "anumānasya pūrvamuktatvāt /",
  "SA15bsa075_u:1211": "tatpratibaddhaliṅgāniścayādityādidūṣaṇaprabandho 'pi prativyūḍha ityupayuktasarvajñastāvat trailokyālokaḥ siddhaḥ /",
  "SA15bsa075_u:1212": "sarvasarvajñapakṣe 'pīdaṃ sādhanam /",
  "SA15bsa075_u:1213": "yatpramāṇasaṃvādiniścitārthavacanaṃ tatsākṣātparamparā(vā)",
  "SA15bsa075_u:1214": "tadarthasākṣātkārijñānapūrvakam /",
  "SA15bsa075_u:1215": "yathā dahano dāhaka iti vacanam /",
  "SA15bsa075_u:1216": "pramāṇasaṃvādi niścitārthavacanaṃ cedam /",
  "SA15bsa075_u:1217": "kṣaṇikāḥ sarvajñasaṃskārā ityarthataḥ kāryahetuḥ /",
  "SA15bsa075_u:1218": "nāsyāsiddhiḥ,",
  "SA15bsa075_u:1219": "sarvabhāvakṣaṇabhaṅgaprasādhanādasya vacanasya satyārthatvāt /",
  "SA15bsa075_u:1220": "nāpi virodhaḥ,",
  "SA15bsa075_u:1221": "sapakṣe bhāvāt /",
  "SA15bsa075_u:1222": "na cānaikāntikaḥ,",
  "SA15bsa075_u:1223": "vacanamātrasya saṃśayaviparyāsapūrvakatve 'pi pramāṇaniścitārthavacanasya sākṣātpāramparyeṇa tadarthasākṣātkārijñānapūrvakatvāt /",
  "SA15bsa075_u:1224": "anyathā niyamena pramāṇasaṃvādāyogāt //",
  "SA15bsa075_u:1225": "ayaṃ ca bhāṣyakārīyaḥ sarvasarvajñaprasādhakaprayogaḥ paṇḍitajitāribhiḥ prapañcita iti tata eva pracayato 'badhārya iti /",
  "SA15bsa075_u:1226": "daurvāraprativādivikramamanādṛtya pramāprauḍhitaḥ",
  "SA15bsa075_u:1227": "sarvajño jagadekacakṣurudagādeṣa prabhāvo 'tra ca /",
  "SA15bsa075_u:1228": "saṃbuddhasthitimedinīkulagirerasmadguroḥ kintvayaṃ",
  "SA15bsa075_u:1229": "saṃkṣepo mama ratnakīrtikṛtinastadvistaratrāsinaḥ //",
  "SA15bsa075_u:1230": "viśvamastu śubhādasmād yathecchaṃ ratimanmathaḥ /",
  "SA15bsa075_u:1231": "mañjuvajraśca paryante tatpādaṃ satphalapradam //",
  "SA15bsa075_u:1232": "ahañca mañjuvajraḥ syāṃ mañjughoṣo 'tha mañjuvāk /",
  "SA15bsa075_u:1233": "mañjuśrīrva(ā)",
  "SA15bsa075_u:1234": "dirāṇmañjukumāro jinadhūrdharaḥ //",
  "SA15bsa075_u:1235": "// sarvajñasiddhiḥsamāptā // (#",
  "SA15bsa075_u:1237": "Nibandh 32\u000e#) // 2 //",
  "SA15bsa075_u:1239": "// īśvarasādhanadūṣaṇam //",
  "SA15bsa075_u:1240": "oṃ namastārāyai /",
  "SA15bsa075_u:1241": "sūktaratnāśrayatvena jitaratnākarādidam /",
  "SA15bsa075_u:1242": "gurorvāgambudheḥ smartuṃ kiñcidākṛṣya likhyate //",
  "SA15bsa075_u:1243": "rītiḥ sudhānidhiriyaṃ sattame madhyavartini /",
  "SA15bsa075_u:1244": "vidveṣiṇi viṣajvālā kiñcijjñe tu na kiñcana //",
  "SA15bsa075_u:1245": "ihaite naiyāyikādayo vivādapadasya kṣitidharādeḥ svarūpopādānopakaraṇasaṃpradānaprayojanavibhāgapravīṇaṃ sarvajñatādiguṇaviśiṣṭaṃ puruṣaviśeṣamicchanti / yadāhuḥ",
  "SA15bsa075_u:1246": "eko vibhuḥ sarvavidekabuddhisamāśrayaḥ śāśvata īśvarākhyaḥ /",
  "SA15bsa075_u:1247": "pramāṇamiṣṭo jagato vidhātā svargāpavargārthibhirarthanīyaḥ // iti //",
  "SA15bsa075_u:1248": "sa ca kathaṃ sidhyatīti paryanuyuktāḥ sādhanamidamācakṣate /",
  "SA15bsa075_u:1249": "vivādādhyāsitaṃ buddhimaddhetukam /",
  "SA15bsa075_u:1250": "kāryatvāt /",
  "SA15bsa075_u:1251": "yat kāryaṃ tadbuddhimaddhetukam /",
  "SA15bsa075_u:1252": "yathā ghaṭaḥ /",
  "SA15bsa075_u:1253": "kāryaṃ cedam /",
  "SA15bsa075_u:1254": "tasmād buddhimaddhetukamiti /",
  "SA15bsa075_u:1255": "hetoḥ parokṣārthapratipādakatvamanubhūteṣu hetvābhāseṣu na śakyamāvedayitum /",
  "SA15bsa075_u:1256": "hetvābhāsāśca pañca / yathoktam",
  "SA15bsa075_u:1257": "savyabhicāraviruddhaprakaraṇasamasādhyasamātītakālā iti /",
  "SA15bsa075_u:1258": "tatra na tāvadayaṃ sādhyasamo hetuḥ /",
  "SA15bsa075_u:1259": "asiddho hi sādhyasamaḥ kathyate /",
  "SA15bsa075_u:1260": "sa ca saṃkṣepato vibhajyamāno dvidhā vyavatiṣṭhate /",
  "SA15bsa075_u:1261": "āśrayāsiddhatvād vāsiddho yathā surabhi gaganāravindamaravindatvāditi /",
  "SA15bsa075_u:1262": "satyapi cāśraye pramāṇena saṃbandhāsiddherasiddho (#",
  "SA15bsa075_u:1263": "Nibandh 33\u000e#) yathā anityaḥ śabdaḥ sāvayavatvāditi /",
  "SA15bsa075_u:1264": "na cābhyāṃ prakārābhyāṃ prastutasya hetorasiddhirasti /",
  "SA15bsa075_u:1265": "kṣmāruhādau dharmiṇi pramāṇasamadhigate kāryatvasya sādhanasya pramāṇapratītatvāt /",
  "SA15bsa075_u:1266": "cirotpannaparvatādau ca dharmiṇi kāryatvaṃ sāvayavatvena hetunā boddhavyam / tad yathā",
  "SA15bsa075_u:1267": "vivādapadaṃ kāryam /",
  "SA15bsa075_u:1268": "sāvayavatvāt /",
  "SA15bsa075_u:1269": "yatsāvayavaṃ tat kāryam /",
  "SA15bsa075_u:1270": "yathā vastram /",
  "SA15bsa075_u:1271": "tathā cedam /",
  "SA15bsa075_u:1272": "tasmāt kāryamiti /",
  "SA15bsa075_u:1273": "nanu sāvayavatvena hetunā dravyāṇāmeva kāryatvaṃ sidhyati /",
  "SA15bsa075_u:1274": "na tu tatsamavetānāṃ guṇakarmādīnām /",
  "SA15bsa075_u:1275": "teṣāmavayavasaṃbandhābhāvāditi cet /",
  "SA15bsa075_u:1276": "satyam /",
  "SA15bsa075_u:1277": "teṣāṃ kāryaguṇāditvena hetvantareṇa kāryatvamadhigantavyam / tathā hi",
  "SA15bsa075_u:1278": "janmabhājo vivādādhyāsitanityetarasamavāyino guṇādayaḥ /",
  "SA15bsa075_u:1279": "kāryaguṇāditvāt /",
  "SA15bsa075_u:1280": "yo yaḥ kāryaguṇādiḥ sa sarvastathā,",
  "SA15bsa075_u:1281": "yathā ghaṭādirūpādiḥ /",
  "SA15bsa075_u:1282": "tathā caite /",
  "SA15bsa075_u:1283": "tasmājjanmabhājaḥ / iti /",
  "SA15bsa075_u:1284": "kāryatvaṃ ca na svakāraṇasamavāyaḥ,",
  "SA15bsa075_u:1285": "sāmānyaviśeṣo vā boddhavyaḥ,",
  "SA15bsa075_u:1286": "yenāsya pradhvaṃsāvyāpakatvād bhāgāsiddhatā syāt,",
  "SA15bsa075_u:1287": "kiṃ tu kāraṇādhīnasvarūpamātram /",
  "SA15bsa075_u:1288": "tacca śabdādiṣviva pradhvaṃsādāvapi pratyakṣeṇādhigatamiti na tāvadayamasiddho hetuḥ /",
  "SA15bsa075_u:1289": "nāpi viruddhaḥ /",
  "SA15bsa075_u:1290": "tathā hi yo vipakṣa eva vartate sa khalu sādhyaviparyayavyāpteḥ sādhyaviruddhaṃ sādhayan viruddho 'bhidhīyate /",
  "SA15bsa075_u:1291": "yathā nityaḥ śabdaḥ kṛtakatvāditi /",
  "SA15bsa075_u:1292": "na cāyaṃ tathā,",
  "SA15bsa075_u:1293": "prasiddhakartṛkeṣu ghaṭādiṣu sapakṣeṣu sadbhāvadarśanāt /",
  "SA15bsa075_u:1294": "nanu buddhimatpūrvakatve sādhye siddhasādhanam /",
  "SA15bsa075_u:1295": "abhimataṃ hi pareṣāmapi karmajatvaṃ kāryajātasya,",
  "SA15bsa075_u:1296": "karmaṇaśca cetanātmakatvāt,",
  "SA15bsa075_u:1297": "cetanāhetukatvādvā /",
  "SA15bsa075_u:1298": "taddhetukatvaṃ ca jagataḥ /",
  "SA15bsa075_u:1299": "sarvajñapūrvakatve tu sādhye vyāptiḥ svapne 'pi nopalabddhā /",
  "SA15bsa075_u:1300": "dṛṣṭāntaśca sādhyahīnaḥ,",
  "SA15bsa075_u:1301": "kulālādīnāmasarvajñatvāt /",
  "SA15bsa075_u:1302": "viruddhatā ca hetorasarvajñapūrvakatvenaiva kumbhādau kāryatvasya vyāpterupalabdheḥ /",
  "SA15bsa075_u:1303": "na copalabdhimatpūrvakatvamātraṃ sādhanaviṣayaḥ,",
  "SA15bsa075_u:1304": "tadviśeṣasya tu sarvajñapūrvakatvasyātadviṣayasyāpi tataḥ siddhiriti sāmpratam /",
  "SA15bsa075_u:1305": "tathā hi yadyasau viśeṣo na sādhanaviṣayaḥ kathamatastatsiddhiḥ,",
  "SA15bsa075_u:1306": "siddhaṃ vā kathamaviṣayaḥ,",
  "SA15bsa075_u:1307": "viṣayaścet kathamananvayadoṣaṃ na spṛśediti cet /",
  "SA15bsa075_u:1308": "ucyate / sāmānyamātravyāptāvapi antarbhāvitaviśeṣasya sāmānyasya pakṣadharmatāvaśena sādhyadharmiṇyanumānāt viśeṣaviṣayamanumānaṃ bhavatyeva /",
  "SA15bsa075_u:1309": "itarathā sarvānumānocchedaprasaṅgāt / (#",
  "SA15bsa075_u:1310": "Nibandh 34\u000e#) tathā hi vahnayanumānamapi na sāmānyamātraviṣayam,",
  "SA15bsa075_u:1311": "tasya prāgeva siddhatvāt /",
  "SA15bsa075_u:1312": "nāpi tadviśiṣṭagirigocaram vahnitvasāmānyasya tatsambandhābhāvena tadviśeṣaṇatvānupapatteḥ /",
  "SA15bsa075_u:1313": "itarathā gotvasamavāyādiva gāvaḥ śābaleyādayaḥ parvato 'pi vahnitvasamavāyād vahniḥ prasajyeta /",
  "SA15bsa075_u:1314": "astyeva girervahnitvena saṃyuktasamavāyaḥ saṃbandha iti cet /",
  "SA15bsa075_u:1315": "tarhi nāpratipadya parvatasaṃyuktaṃ vahniviśeṣamasau śakyapratipattiriti vahniviśeṣasyāpyananumānam /",
  "SA15bsa075_u:1316": "tathā cānanvayadoṣaprasaṅgaḥ /",
  "SA15bsa075_u:1317": "indriyānumāne 'pyayameva nyāyo draṣṭavyaḥ,",
  "SA15bsa075_u:1318": "yathendriyalakṣaṇakaraṇaviśeṣasiddhiḥ /",
  "SA15bsa075_u:1319": "tathā hi tatrāpi nendriyakaraṇikā kācit kriyopalabdhā /",
  "SA15bsa075_u:1320": "na khalu cchidādyāḥ kriyā indriyasādhanā,",
  "SA15bsa075_u:1321": "vraścanādīnāmanindriyatvāt /",
  "SA15bsa075_u:1322": "na ca vraścanādisādhanā saṃbhavati rūpādiparicchittilakṣaṇā kriyā /",
  "SA15bsa075_u:1323_0": "tasmād yathā kriyātvasāmānyasya karaṇamātrādhīnatvavyāptatve pakṣadharmatāvaśādindriyalakṣaṇakaraṇaviśeṣasiddhistathehāpi",
  "SA15bsa075_u:1323_1": "satyapi kāryatvasyopādānopakaraṇasaṃpradānaprayojanajñakartṛmātravyāptatve 'pi vivādādhyāsiteṣu",
  "SA15bsa075_u:1323_2": "pakṣadharmatāvaśādupādānādyabhijñasāmānyasyākṣiptaviśeṣasyaiva siddhiḥ /",
  "SA15bsa075_u:1324": "anyathā sāmānyasyāpi vyāpakābhimatasya na siddhiḥ syāt,",
  "SA15bsa075_u:1325": "nirviśeṣasyāsaṃbhavadviśeṣasya vā tasyānupapatteḥ /",
  "SA15bsa075_u:1326": "asarvajñasya cātrādṛṣṭādibhedavijñānarahitasyādhiṣṭhātṛbhāvāsaṃbhavāt sarvajñātmaka eva viśeṣo balādāpatati /",
  "SA15bsa075_u:1327": "nanūpādānādyabhijñakartṛ mātreṇevāsarvajñatvadehitvādibhirapi vyāptiraśakyaparihārā,",
  "SA15bsa075_u:1328": "vyabhicārādarśanasya samānatvāditi cet /",
  "SA15bsa075_u:1329": "na sarvajñatvāsarvajñatvayordehitvādehitvayorvā kāryotpattāvanupayogāt /",
  "SA15bsa075_u:1330": "na hi sārvajñyaṃ kartṛṇāṃ yogyatāmupasthāpayati,",
  "SA15bsa075_u:1331": "asarvajñebhyaḥ kumbhakārādibhyaḥ kumbhādīnāmaprasavaprasaṅgāt /",
  "SA15bsa075_u:1332": "nāpyasārvajñyaṃ kumbhakārādeva keyūrādīnāmapyutpattiprasaṅgāt /",
  "SA15bsa075_u:1333": "tathā na dehitvaṃ kāryotpattāvupayogi kumbhakārādeva keyūrādīnāmutpattiprasaṅgāt /",
  "SA15bsa075_u:1334": "nādehitvaṃ kumbhakārād ghaṭādīnāmanutpādaprasaṅgāt /",
  "SA15bsa075_u:1335": "tataśvopādānādyabhijñapuruṣapūrvakatvameva kāryatvasya vyāpakam /",
  "SA15bsa075_u:1336": "tadeva ca buddhimatpuruṣapūrvakatvaśabdavācyam /",
  "SA15bsa075_u:1337": "tena yadyapi buddhimatpūrvakatvamātraṃ vyāptiviṣayastathāpi tadviśeṣasya sarvajñatvasya pakṣadharmatābalāt pratilambha iti viśeṣaviṣayamanumānam /",
  "SA15bsa075_u:1338": "na coktadoṣaprasaṅgaḥ,",
  "SA15bsa075_u:1339": "tasya sādhyadṛṣdāntayordharmavikalpādutkarṣāpakarṣalakṣaṇaparyanuyogasya sarvānumānasādhāraṇyenānumānamātraprāmāṇyapratikṣepahetutvāt /",
  "SA15bsa075_u:1340": "etena yaduktaṃ kaṇikāyāṃ yadi kulālādīnāṃ katipayopakaraṇādijñānaṃ,",
  "SA15bsa075_u:1341": "na samastopakaraṇādijñatā,",
  "SA15bsa075_u:1342": "tarhi tenaiva nidarśanena īśvarasyāpi tadupakaraṇādimātrajñānam /",
  "SA15bsa075_u:1343": "tanmātrajñāne na sarvajñatāsiddhiḥ /",
  "SA15bsa075_u:1344": "katipayajño hi tathā sati syāt /",
  "SA15bsa075_u:1345": "na vā tanmātrajñānamapīśvarasya bālādivadityāha /",
  "SA15bsa075_u:1346": "vālonmattādīnāṃ svakāryaprayojanāparijñāne (#",
  "SA15bsa075_u:1347": "Nibandh 35\u000e#) 'pi nirabhiprāyāṇāṃ tatra tatra pravṛttidarśanāt /",
  "SA15bsa075_u:1348": "na ca kulālādayo nidarśanam na vālādaya ityatra niyamaheturastīti tannirastam //",
  "SA15bsa075_u:1349": "īśvarasya hi katipayātīndriyopakaraṇādijñāne tatkāraṇasya sarvatra samānatvādaśeṣopakaraṇādijñatāyā durvāratvāt /",
  "SA15bsa075_u:1350": "kāraṇaṃ ca tajjñāne sattāmantareṇa nānyat,",
  "SA15bsa075_u:1351": "dharmādharmādīnāṃ laukikapratyāsattihetūnāṃ tatrāsaṃbhavāt /",
  "SA15bsa075_u:1352": "kāraṇābhede ca kāryābhedaḥ /",
  "SA15bsa075_u:1353": "anyathā katipayātīndriyajñānamapi na syāt /",
  "SA15bsa075_u:1354": "yathā hi kulālādistulyadarśanasāmagrīkeṣu nākiñcijjñāḥ tathātīndriyopakaraṇādiṣvapīśvaraḥ,",
  "SA15bsa075_u:1355": "sāmarthyasyāviśeṣāt /",
  "SA15bsa075_u:1356": "na ca bālonmattādinidarśanena katipayopakaraṇajñatāniṣedho yuktaḥ,",
  "SA15bsa075_u:1357": "bījadṛṣṭāntena buddhimanmātrasyāpi niṣedhābhidhānaprasaṅgāt /",
  "SA15bsa075_u:1358": "tasmād yathopādānādyabhijñasyāpi saṃbhavād bījādibhirna vyabhicārābhidhānam,",
  "SA15bsa075_u:1359": "tathā bālonmattādibhirapīti kulālādīnāmeva dṛṣṭāntatā yuktimatī,",
  "SA15bsa075_u:1360": "upādānādyabhijñabuddhivanmātrakāryatvayoḥ sādhyasādhanayostatra prasiddhatvāt /",
  "SA15bsa075_u:1361": "tathā jñānavadīśvarasya cikīrṣāprayatnaunityāvityatrāpi /",
  "SA15bsa075_u:1362": "yadabhihitam - nityau cet kimīśvarasya jñānena cikīrṣāprayatnopayoginā,",
  "SA15bsa075_u:1363": "tayornityatvāt,",
  "SA15bsa075_u:1364": "svotpādopayogānapekṣaṇādityādi /",
  "SA15bsa075_u:1365": "tadapyasāram /",
  "SA15bsa075_u:1366": "ajñātakartṛtvānupapatteḥ /",
  "SA15bsa075_u:1367": "jñānaṃ hi yatra cikīrṣāprayatnāvanityau tatra tāvupasthāpayadupakaraṇādikamupadarśayati /",
  "SA15bsa075_u:1368": "yatra tu tau nityau tatropakaraṇādikamupadarśayadapi saphalam /",
  "SA15bsa075_u:1369": "tasmāt satyapi cikīrṣāprayatnayornityatve saphalamīśvarajñānaṃ sākṣātkāryotpattāvanupayogyapi /",
  "SA15bsa075_u:1370": "ata eva ca so 'yamīdṛśo viśeṣo vicārāsahaḥ kathaṃ pakṣadharmatābalādapi sādhyadharmiṇyupasaṃhriyata ityādirapi pralāpa eva /",
  "SA15bsa075_u:1371": "īśvarajñānasyāvyāhatau sarvajñatāviśeṣasya durvāratvāt /",
  "SA15bsa075_u:1372": "yadabhihitam - prekṣāvatāṃ pravṛttiḥ prayojanavattayā vyāptā /",
  "SA15bsa075_u:1373": "na ceśvarasya prekṣāvato jagannirmāṇe prayojanamutpaśyāmaḥ,",
  "SA15bsa075_u:1374": "prāptanikhilaprāpaṇīyasya prāptavyābhāvāt /",
  "SA15bsa075_u:1375": "tadapi sāvadyam,",
  "SA15bsa075_u:1376": "tadabhiprāyasya durvodhatvāt,",
  "SA15bsa075_u:1377": "prayojanābhāvāsiddheḥ,",
  "SA15bsa075_u:1378": "vyāpakānupalabdheḥ,",
  "SA15bsa075_u:1379": "sandigdhatvāt /",
  "SA15bsa075_u:1380": "vicitrā hi puruṣamātrasya cetovṛttiḥ prāgeva viśvasya kartuḥ /",
  "SA15bsa075_u:1381": "prāptanikhilaprāpaṇīyasyāpi karūṇayāpi parārthapravṛttaḥ saṃbhāvyamānatvāt /",
  "SA15bsa075_u:1382": "na cāsya narakādinirmāṇapravṛttiḥ kāruṇikatāmupahanti,",
  "SA15bsa075_u:1383": "pratyuta pituḥ putragaṇḍapāṭanavṛttirivālpaduḥkhadānena prabhūtadāruṇaduḥkhāpanayanāt karuṇātiśayameva gamayati /",
  "SA15bsa075_u:1384": "prekṣāvatāmivāsyāpi niyatasthirapravṛttisiddheḥ prayojanānumitireva nyāyaprāptā //",
  "SA15bsa075_u:1385": "yaccedamudīritam - yadi hi sarvakāryāṇāmekaḥ kartā syāt tato 'jñasya (#",
  "SA15bsa075_u:1386": "Nibandh 36\u000e#) tattvānupapatteḥ sarvajñatā syāt /",
  "SA15bsa075_u:1387": "atha punarekaikaṃ kāryamekaikena kartrā janyata iti yo yajjanayati sa tatkāraṇamātrajña eva na tu sarvajña iti /",
  "SA15bsa075_u:1388": "atrocyate / kāryaliṅgāviśeṣādekaḥ kartā saditi jñānāviśeṣāt sattaikatvavat /",
  "SA15bsa075_u:1389": "kutaścilliṅgādanumitasya vastuno nānātvasya liṅgāntarānumeyatvāt,",
  "SA15bsa075_u:1390": "nānātvamupapādayituṃ pramāṇāntaraṃ vaktavyam /",
  "SA15bsa075_u:1391": "yathātmanānātvamavasthāpayadbhiḥ sukhādi (bhirnānātva)",
  "SA15bsa075_u:1392": "vyavasthāpanamucyate /",
  "SA15bsa075_u:1393": "na ceha karturanekatvādhigame pramāṇāntaramasti /",
  "SA15bsa075_u:1394": "ekatve tu na pramāṇāntaramanveṣṭavyam,",
  "SA15bsa075_u:1395": "ekasya karturabhāve bahūnāṃ vyāhatamanasāṃ svātantreṇa parasparavirodhena mithaḥ svānukūlābhiprāyānavabodhena yugapatkāryānutpatiḥ,",
  "SA15bsa075_u:1396": "utpannasya vā vilopādiprasaṅgaḥ syāditi /",
  "SA15bsa075_u:1397": "ekatve tu siddhe sarvajñatāsiddhiravirodhinī /",
  "SA15bsa075_u:1398": "na ceścarasya sakalakṣetrajñasamavāyidharmādharmajñānakāraṇābhāvena tadajñānam,",
  "SA15bsa075_u:1399": "tatsamavetānāṃ jñānacikīrṣāprayatnānāṃ nityatvāt /",
  "SA15bsa075_u:1400": "na ca buddhitannityatvayoḥ kaścidvirodhaḥ /",
  "SA15bsa075_u:1401": "na ca buddheranityatāyāstatra tatropalabdherīśvarabuddherapi tathātvaṃ yuktam,",
  "SA15bsa075_u:1402": "rūpādīnāmapyanityānāṃ tatra tatropalabdhestoyādiparamāṇusamavetānāmapi rūpādīnāmanityatvaprasaṅgāt /",
  "SA15bsa075_u:1403": "parapuruṣasamavetadharmādharmādhiṣṭhānamapyasya yuktameva,",
  "SA15bsa075_u:1404": "saṃyuktasaṃyogisamavāyasya sambandhasya sadbhāvāt /",
  "SA15bsa075_u:1405": "saṃyuktāḥ khalvīśvareṇa paramāṇavaḥ,",
  "SA15bsa075_u:1406": "taiśca kṣetrajñāḥ,",
  "SA15bsa075_u:1407": "tatsamavetau ca dharmādharmāviti //",
  "SA15bsa075_u:1408": "tadevaṃ kaṇikāyāṃ vācaspaterīśvaradūṣaṇaṃ yathāsāramutthāpya vyudastamasmābhiḥ /",
  "SA15bsa075_u:1409": "aparaṃ ca busaprāyamanabhyupagamaprasiddhasiddhāntagrastamiha granthavistarabhayānna likhitam /",
  "SA15bsa075_u:1410": "tadevamabhimatasyaiva sarvajñatālakṣaṇasya viśeṣasya siddhernaiṣa viśeṣaviruddho hetuḥ /",
  "SA15bsa075_u:1411": "nāpi karmabhiḥ siddhasādhanamiti sthitam //",
  "SA15bsa075_u:1412": "na cānaikāntikaḥ /",
  "SA15bsa075_u:1413": "sa hi bhavannasādhāraṇo vā syāt,",
  "SA15bsa075_u:1414": "yathā nityā pṛthvī gandhavatvāditi;",
  "SA15bsa075_u:1415": "anupasaṃhāryo vā,",
  "SA15bsa075_u:1416": "yathā sarvaṃ nityaṃ prameyatvāditi;",
  "SA15bsa075_u:1417": "sādhāraṇo vā yathā nityaḥ śabdaḥ,",
  "SA15bsa075_u:1418": "asparśavattvāditi /",
  "SA15bsa075_u:1419": "tatra na tāvadādimau pakṣau,",
  "SA15bsa075_u:1420": "sapakṣasadbhāvadarśanena pratikṣiptatvāt /",
  "SA15bsa075_u:1421": "nāpyantimaḥ,",
  "SA15bsa075_u:1422": "adhigatakartṛnivṛttervyomādervipakṣād vyāvṛtterupalabdheḥ /",
  "SA15bsa075_u:1423": "nanu puruṣavyāpāramantareṇa tṛṇādīnudayamānānavalokayan lokaḥ kāryamātraṃ puruṣapūrvakamiti vyāptimeva na pratipadyata iti cet /",
  "SA15bsa075_u:1424": "evaṃ tarhi prasiddhānumānasthitirapi dattajalāñjaliḥ /",
  "SA15bsa075_u:1425_0": "tatrāpi hi vyāptipratītikāla eva vyāghrādiparyākulātidurgapradeśe vahnivyāpāramantareṇa",
  "SA15bsa075_u:1425_1": "dhūmaṃ puruṣavyāpāraṃ vinā pūrvaṃ siddhaṃ ghaṭaṃ vā vilokayan loko dhūmamātraṃ vahnipūrvakaṃ",
  "SA15bsa075_u:1425_2": "ghaṭamātraṃ vā puruṣapūervakamiti vyāptimeva na pratipadyata iti vaktuṃ śakyatvāt / (#",
  "SA15bsa075_u:1427": "Nibandh 37\u000e#)",
  "SA15bsa075_u:1428": "tatra vahnipuruṣayordeśakālaviprakṛṣṭatvādapratikṣepa iti cet /",
  "SA15bsa075_u:1429": "yadyevaṃ tṛṇādāvapi puruṣasya svabhāvaviprakṛṣṭatvādapratikṣepa iti sarvaṃ samānamanyatrābhiniveśāt /",
  "SA15bsa075_u:1430": "puruṣavyāpārapūrvakatā tāvanna pratīyate tṛṇādīnām /",
  "SA15bsa075_u:1431": "sā ca puruṣasyādṛśyatvādasattvād vā na pratīyatām,",
  "SA15bsa075_u:1432": "kimanena vicāritena /",
  "SA15bsa075_u:1433": "sarvathā kiñcitkāryamapūrvapuruṣapūrvakamapaśyanna vyāptiṃ kāryamātrasya puruṣeṇa kaścit cetanāvānavagacchatīti cet /",
  "SA15bsa075_u:1434": "yadyevaṃ vahnimātrapūrvakatā tāvanna pratīyate dhūmasya,",
  "SA15bsa075_u:1435": "puruṣamātrapūrvakatā ca ghaṭasya /",
  "SA15bsa075_u:1436": "sā ca vahnerdeśaviprakṛṣṭatvādasattvād vā puruṣasya kālaviprakṛṣṭatvādasattvād vā na pratīyatām,",
  "SA15bsa075_u:1437": "kimanena vicāritena /",
  "SA15bsa075_u:1438_0": "sarvathā dhūmamātraṃ vahnivyāpārapūrvakamapaśyan ghaṭamātraṃ vā puruṣapūrvakamapaśyannavyāptimeva",
  "SA15bsa075_u:1438_1": "dhūmasya vahnimātreṇa ghaṭasya puruṣamātreṇa vā kaściccetanāvānadhigacchatītyapyucyamānaṃ",
  "SA15bsa075_u:1438_2": "na vaktraṃ vakrīkaroti /",
  "SA15bsa075_u:1439": "tat kimanena prasiddhānumānāpalāpinā jātyuttareṇa //",
  "SA15bsa075_u:1440": "syādetat / na sapakṣāsapakṣayordarśanādarśanamātreṇāvyabhicāraniścayaḥ,",
  "SA15bsa075_u:1441": "atadātmano 'tadutpatteścāvyabhicāraniyamābhāvāt /",
  "SA15bsa075_u:1442": "tadidaṃ kāryatvaṃ sandigdhavipakṣavyāvṛttikatvenāsādhanam /",
  "SA15bsa075_u:1443": "atrocyate / nāsti vipakṣāddhetorvyāvṛttisandehaḥ,",
  "SA15bsa075_u:1444": "dhūmānalayoriva kāryabuddhimatorupalambhānupalambhasādhanasya kāryakāraṇabhāvasya siddhatvāt /",
  "SA15bsa075_u:1445": "kāryaviśeṣasyaiva tadutpādasiddhirna kāryasāmānyasya,",
  "SA15bsa075_u:1446": "yathā dhūmādivartino vastutvādernānalādijanyatvaniścaya iti cet / na /",
  "SA15bsa075_u:1448": "viśeṣahetvabhāvāt /",
  "SA15bsa075_u:1449": "upalambhānupalambhayostadutpattisādhanatveneṣṭayoraviśeṣāt kāryaviśeṣasyeva kāryasāmānyasya prabodhāśrayāyattatāsiddheḥ /",
  "SA15bsa075_u:1450": "yathā hi kāryaṃ vastrādyupādānavad dṛṣṭam,",
  "SA15bsa075_u:1451": "kāryāntaramapyadṛṣṭopādānamupādānavat kāryatvādyupasthāpyate tathā tadeva kāryaṃ vastrādi dṛṣṭakartṛkamityadṛṣṭakartṛkamapi kāryatvāt kartṛmadvyavasthāpyate /",
  "SA15bsa075_u:1452": "upādānasyeva karturapikāryeṇānukṛtānvayavyatirekatvāt /",
  "SA15bsa075_u:1453": "tanmātranibandhanatvācca sarvatra kāryakāraṇavyavahārayoḥ /",
  "SA15bsa075_u:1454": "tasmād yathā kāryaṃ ca syānnirupādānaṃ ceti na śakyamāśaṅkitum,",
  "SA15bsa075_u:1455": "kāryamātrasyopādānamātrādutpādasiddheḥ tathā kāryaṃ ca bhavedakartṛkaṃ ceti nāśaṅkanīyam,",
  "SA15bsa075_u:1456": "kāryamātrasya kartṛmātrādutpādasiddheraviśeṣāt //",
  "SA15bsa075_u:1457": "nanu brūyā nāma kiñcit /",
  "SA15bsa075_u:1458": "tathāpi na kāryamātrād buddhimadanumānam,",
  "SA15bsa075_u:1459": "api tu kāryaviśeṣādeva /",
  "SA15bsa075_u:1460": "yaddarśanādakriyādarśino 'pi kṛtabuddhiḥ syāt /",
  "SA15bsa075_u:1461": "na cānapekṣitatattvānugamācchabdamātrasāmyāt sādhyasiddhiryuktā /",
  "SA15bsa075_u:1462": "gośabdavācyatāmātreṇa vāgādīnāṃ viṣāṇitvānumitiprasaṅgāditi cet /",
  "SA15bsa075_u:1463": "tadetat khasthottaramanuttarārham,",
  "SA15bsa075_u:1464": "kāryasāmānyasyaiva vyāptiprasādhanāt /",
  "SA15bsa075_u:1465": "api ca kā punariyaṃ kṛtabuddhiḥ,",
  "SA15bsa075_u:1466": "kimapekṣitaparavyāpārāvasāyo 'tha puruṣakṛtametaditi pauruṣeyatvaniścaya iti / (#",
  "SA15bsa075_u:1468": "Nibandh 38\u000e#)",
  "SA15bsa075_u:1469": "yadyādyaḥ pakṣaḥ sa kathaṃ kṣityādiṣu nāsti,",
  "SA15bsa075_u:1470": "kāraṇavyāpārātmalābhalākṣaṇasya kāryatvasya kumbhādivat kṣityādiṣvaviśeṣāt /",
  "SA15bsa075_u:1471": "atha puruṣeṇa kṛtamiti pauruṣeyatvaniścayaḥ kṛtabuddhirabhimatā,",
  "SA15bsa075_u:1472": "tadāpi tādṛśī kṛtabuddhiḥ kasya nāstīti vaktavyam /",
  "SA15bsa075_u:1473": "kiṃ kāryatvāditi hetoravinābhāvavedina āhosvit tadviparītasya /",
  "SA15bsa075_u:1474": "nādyaḥ pakṣaḥ /",
  "SA15bsa075_u:1475": "avinābhāvavedinaḥ sādhyāpratipatterayogāt /",
  "SA15bsa075_u:1476": "atha tadviparītasya sādhyabuddhirna bhavatīti kṛtabuddhihetukatvamavanitanumahīruhādiṣu nāstīti buddhimato 'numānaṃ pratikṣipyate /",
  "SA15bsa075_u:1477": "nanvevaṃ sati sarvānumānoccheda syāt /",
  "SA15bsa075_u:1478": "sarvahetūnāmagṛhītāvinābhāvaṃ prati agamakatvāt /",
  "SA15bsa075_u:1479": "tasmānna kṛtabuddhihetutvaṃ viśeṣaḥ /",
  "SA15bsa075_u:1480": "bhavatu vā kaścidanirūpitarūpo viśeṣastathāpi kimanena /",
  "SA15bsa075_u:1481": "kāryamātrasyaiva dhūmamātrasyeva vyāptipratīteḥ /",
  "SA15bsa075_u:1482": "na ca kāryatvena hetunā saha mṛddhikārasya samakakṣatā /",
  "SA15bsa075_u:1483": "tasya svasādhyena dṛśyakumbhakāreṇa saha vyabhicārasya śataśo darśanāt /",
  "SA15bsa075_u:1484": "kāryatvasya tu dṛśyādṛśyasādhāraṇena buddhimanmātreṇa tadyogāditi nāyamanaikāntikaḥ /",
  "SA15bsa075_u:1485": "nāpi prakaraṇasamaḥ,",
  "SA15bsa075_u:1486": "apratipakṣatvāt /",
  "SA15bsa075_u:1487": "na hyasya pratipakṣopasthāpakaṃ dharmāntaramasti /",
  "SA15bsa075_u:1488": "yathā nityaḥ śabdo vastutve satyanupalabhyamānanityadharmatvādityasya,",
  "SA15bsa075_u:1489": "anityaḥ śabdo vastutve satyanupalabhyamānanityadharmatvāditi pratipakṣakṛtaṃ dharmāntaramasti /",
  "SA15bsa075_u:1490": "na cedaṃ bādhakaṃ vaktavyam /",
  "SA15bsa075_u:1491": "neśvarakartṛkaṃ jagat /",
  "SA15bsa075_u:1492": "vastutvasattvādityādi /",
  "SA15bsa075_u:1493": "īśvarakartṛkatvasya vastutvāditi virodhābhāvāt /",
  "SA15bsa075_u:1494": "iti gāyaṃ prakaraṇasamo 'pi /",
  "SA15bsa075_u:1495": "na ca kālātyayāpadiṣṭaḥ pratyakṣānumānāgamairbādhitaviṣayasya tathābhāvāt /",
  "SA15bsa075_u:1496": "asya ca tairavirodhāt /",
  "SA15bsa075_u:1497": "tatra pratyakṣaviruddhaḥ,",
  "SA15bsa075_u:1498": "anuṣṇastejo 'vayavī kṛtakatvāt /",
  "SA15bsa075_u:1499": "anumānaviruddhaḥ,",
  "SA15bsa075_u:1500": "sāvayavāḥ paramāṇavo mūrtatvāt /",
  "SA15bsa075_u:1501": "āgamaviruddhaḥ, śuci na(ra)",
  "SA15bsa075_u:1502": "śiraḥ kapālaṃ prāṇyaṅgatvāditi /",
  "SA15bsa075_u:1503": "tatra na tāvadayaṃ pratyakṣaviruddhaḥ,",
  "SA15bsa075_u:1504": "sādhyaviparyayasya pratyakṣāviṣayatvāt /",
  "SA15bsa075_u:1505": "nāpyanumānaviruddhaḥ,",
  "SA15bsa075_u:1506": "dharmigrāhiṇānumānenābādhitaviṣayatvāt /",
  "SA15bsa075_u:1507": "na cāgamaviruddhaḥ,",
  "SA15bsa075_u:1508": "āgamena sādhyaviparya(ya)",
  "SA15bsa075_u:1509": "syāparicchedāt /",
  "SA15bsa075_u:1510": "saugatādyāgamairviparītaparicchedāditi cet /",
  "SA15bsa075_u:1511": "na, teṣāṃ kṣaṇikatvādyarthavisaṃvādopalambhena prāmāṇyābhāvāt /",
  "SA15bsa075_u:1512": "vedāgamo 'pi bādhakatvena nāśaṅkanīyaḥ,",
  "SA15bsa075_u:1513": "sahasraśīrṣā puruṣaḥ",
  "SA15bsa075_u:1514": "ityādinā tatra kartureva pratipādanāt /",
  "SA15bsa075_u:1515": "tathābhūtapuruṣātiśayapūrvakatvābhāve satyaprāmāṇyācceti nāyamatikrāntakālo hetuḥ /",
  "SA15bsa075_u:1516": "tadevamapanītahetvābhāsavibhramādataḥ sādhanādupādānādyabhijño buddhimānabhimataḥ kartā sidhyati /",
  "SA15bsa075_u:1517": "sa eva bhagavānasmākamīśvara iti sthitam // (#",
  "SA15bsa075_u:1519": "Nibandh 39\u000e#)",
  "SA15bsa075_u:1520": "tathāsya siddhaye śaṅkaraḥ sādhanamidamabhipraiti -",
  "SA15bsa075_u:1521_0": "jagadetat prabodhāśrayāyattaprasavamabhilāṣaprītiparamāṇumūrtyādhāraparatvāparatrvānumeyasāmānyasamavāyāntyaviśeṣatadekārthasamavetaparimāṇaikatvapṛthaktvagurutvasnehāpārthivarūparasasparśāpyadravatvāmūrtasaṃyogataditaretarābhāvānutpattirūpārūpamasmadādivinirmitetarat /",
  "SA15bsa075_u:1522": "acetanopādānatvāt /",
  "SA15bsa075_u:1523": "yaditthaṃ tat tathā,",
  "SA15bsa075_u:1524": "yathā kalasaḥ /",
  "SA15bsa075_u:1525": "tathā cedam /",
  "SA15bsa075_u:1526": "tasmādidamapi tatheti /",
  "SA15bsa075_u:1527": "asyāyamarthaḥ /",
  "SA15bsa075_u:1528": "jagaditi dharmī /",
  "SA15bsa075_u:1529": "prabodhāśrayāyattaprasavamiti sādhyam /",
  "SA15bsa075_u:1530": "abhilāṣetyādi anutpattirūpārūpaparyantena dharmiviśeṣaṇenākāśādinityavargaparihāraḥ /",
  "SA15bsa075_u:1531": "asmadādivinirmitetaradityanenāpi dharmiviśeṣaṇena prasiddhakartṛkaghaṭādiparihāraḥ /",
  "SA15bsa075_u:1532": "abhilāṣaśca prītiśca paramāṇumūrtiśca /",
  "SA15bsa075_u:1533": "āsāmadhāraḥ ākāśa ātmā paramāṇuḥ /",
  "SA15bsa075_u:1534": "paratvāparatvānumeyau dikkālau /",
  "SA15bsa075_u:1535": "sāmānyādayastu yathāprasiddhā grahītavyāḥ /",
  "SA15bsa075_u:1536": "tathā narasiṃhaḥ prāha -",
  "SA15bsa075_u:1537": "vijñānādhārādhīnajanma(a)",
  "SA15bsa075_u:1538": "janmāvacchinnātmobhayavādyavivādāspadapuruṣapūrvakavyatireki bhāvānubhāvi prameyajātam /",
  "SA15bsa075_u:1539": "utpattimattvāt /",
  "SA15bsa075_u:1540": "yad yadākhyātasādhanasambandhi tattaduktasādhyadharmādhikaraṇam /",
  "SA15bsa075_u:1541": "yathā vāsaḥ /",
  "SA15bsa075_u:1542": "tathā cedam /",
  "SA15bsa075_u:1543": "tasmādidamapi tatheti /",
  "SA15bsa075_u:1544": "asyāyamarthaḥ /",
  "SA15bsa075_u:1545": "prameyajātaṃ dharmi /",
  "SA15bsa075_u:1546": "vijñānādhārādhīnajanmeti sādhyam /",
  "SA15bsa075_u:1547": "ajanmāvacchinnātmeti dharmiviśeṣaṇam /",
  "SA15bsa075_u:1548": "etenākāśādinityavargaparihāraḥ /",
  "SA15bsa075_u:1549": "ubhayavādyavivādāspadapuruṣapūrvakavyatirekītyanenāpi prasiddhakartṛkaghaṭādiparihāraḥ /",
  "SA15bsa075_u:1550": "bhāvānubhāvīti vasturūpam /",
  "SA15bsa075_u:1551": "etena pradhvaṃsādiparihāraḥ /",
  "SA15bsa075_u:1552": "yad yadākhyātasādhanasaṃbandhīti vyāptivacanaṃ yaddharmirūpaṃ kathitasādhanayogītyarthaḥ /",
  "SA15bsa075_u:1553": "trilocanastu vyatirekiṇamimaṃ prayogamāha -",
  "SA15bsa075_u:1554": "sarvaṃ kāryaṃ prabodhavaddhetukam /",
  "SA15bsa075_u:1555": "utpattidharmakatvāt /",
  "SA15bsa075_u:1556": "yannityaṃ dṛṣṭamabodhavaddhetukaṃ tasyākāśādestathotpattirnāstīti dṛṣṭam /",
  "SA15bsa075_u:1557": "utpattidharmakaṃ ca pakṣīkṛtamasmadādivinirmitetarat / (#",
  "SA15bsa075_u:1559": "Nibandh 40\u000e#)",
  "SA15bsa075_u:1560": "tasmād bodhavaddhetukamiti /",
  "SA15bsa075_u:1561": "punardvyaṇukeśvarasiddhau trilocana eva prāha -",
  "SA15bsa075_u:1562": "vivādāspadībhūtaṃ dvitvamātmotpattau kasyacidekaikaviṣayāṃ buddhimapekṣate /",
  "SA15bsa075_u:1563": "dvitvasaṃkhyātvāt /",
  "SA15bsa075_u:1564": "yad yad dvitvaṃ tat tathā /",
  "SA15bsa075_u:1565": "yathā dve dravye /",
  "SA15bsa075_u:1566": "tathā cedaṃ dvayaṇukagataṃ dvitvam /",
  "SA15bsa075_u:1567": "tasmāttatheti /",
  "SA15bsa075_u:1568": "yasya cātra buddhirapekṣyate sa bhagavānīśvaraḥ //",
  "SA15bsa075_u:1569": "tathā ca vācaspatiḥ pramāṇayati -",
  "SA15bsa075_u:1570": "vivādāṣyāsitatanutarugirisāgarādayaḥ upādānādyabhijñakartṛkāḥ /",
  "SA15bsa075_u:1571": "kāryatvāt /",
  "SA15bsa075_u:1572": "yadyat kāryaṃ tattadupādānādyabhijñakartṛkam /",
  "SA15bsa075_u:1573": "yathā prāsādādi /",
  "SA15bsa075_u:1574": "tathā va vivādādhyāsitāstanvādayaḥ /",
  "SA15bsa075_u:1575": "tasmāttatheti /",
  "SA15bsa075_u:1576": "evaṃ sthitvā sthitvā pravṛttidharmakatvāt,",
  "SA15bsa075_u:1577": "sanniveśavattvāt,",
  "SA15bsa075_u:1578": "arthakriyākāritvādityādayo hetavaḥ kathitapañcāvayavakrameṇa boddhavyā iti /",
  "SA15bsa075_u:1579": "tadetaddurmativispanditaṃ jagadandhīkaraṇaṃ na satāmupekṣitumucitamiti kiñciducyate /",
  "SA15bsa075_u:1580": "iha khalu buddhimatkāryamātrayoḥ sādhyasādhanayoḥ sarvopasaṃhāravatī vyāptistāvadavaśyaṃ grahītavyā /",
  "SA15bsa075_u:1581": "anyathā gamyagamakabhāvāyogāt /",
  "SA15bsa075_u:1582": "sā ca gṛhyamāṇā kiṃ kāraṇakāryamātrayoriva viparyayabādhakapramāṇabalād grāhyā /",
  "SA15bsa075_u:1583": "yadvāgnidhūmayoriva viśiṣṭānvayavyatirekagrahaṇapravaṇaviśiṣṭapratyakṣānupalambhābhyāṃ boddhavyā /",
  "SA15bsa075_u:1584": "uta svavyavasthayā sapakṣāsapakṣayorbhūyodarśanādarśanābhyāṃ pratyetavyā /",
  "SA15bsa075_u:1585": "āhosvit sapakṣāsapakṣayoḥ sakṛddarśanādarśanābhyāṃ jñātavyeti catvāro vikalpāḥ /",
  "SA15bsa075_u:1586": "na tāvadādyaḥ pakṣaḥ /",
  "SA15bsa075_u:1587": "sādhyaviparyaye buddhimadabhāve kāryatvasāmānyasya sādhanasya bādhakapramāṇābhāvāt /",
  "SA15bsa075_u:1588": "nanu bādhakapramāṇābhāvo 'siddhaḥ /",
  "SA15bsa075_u:1589": "tathā hīdaṃ kāryatvaṃ yathā buddhimatā vyāptamiṣyate tathā deśakālasvabhāvaniyatatvenāpi,",
  "SA15bsa075_u:1590": "kādācitkakāraṇasannidhimattayāpi,",
  "SA15bsa075_u:1591": "sāmagrīkāryatvenāpi vyāptamupalabdham /",
  "SA15bsa075_u:1592": "sa ca deśādi niyamaḥ kādācitkakāraṇasannidhiḥ sāmagrī vā buddhimatpūrvikā siddhā /",
  "SA15bsa075_u:1593": "yadi punaracetanāni cetanānadhiṣṭhitāni kāryaṃ kuryuḥ tato patra kvacanāvasthitāni janayeyuriti na deśakālasvabhāvaniyataprasavaṃ kāryamupalabhyeta /",
  "SA15bsa075_u:1594": "hetusamavadhānajanmatayā na kāryaṃ pratyekaṃ kāraṇairjanyata iti cet /",
  "SA15bsa075_u:1595": "samavadhānameva tu kāraṇānāṃ kutaḥ /",
  "SA15bsa075_u:1596": "kādācitkaparipākādadṛṣṭaviśeṣāditi cet /",
  "SA15bsa075_u:1597": "nanvayamacetanaḥ kathaṃ yathāvat kāraṇāni sannidhāpayet /",
  "SA15bsa075_u:1598": "no khalu kvacidavasthitāni (#",
  "SA15bsa075_u:1599": "Nibandh 41\u000e#) daṇḍādīni vinā kumbhakāraprayatnamadṛṣṭaviśeṣavaśādeva parasparaṃ sannidhīyante /",
  "SA15bsa075_u:1600": "sannihitāni vā kāryāya prabhavantīti buddhimatā deśakālasvabhāvaniyamasya kādācitkakāraṇasannidheḥ sāmagryāśca vyāptisiddhiḥ /",
  "SA15bsa075_u:1601": "buddhimadabhāve caiṣāṃ vyāpakānāṃ nivṛttau nivartamānaṃ kāryatvaṃ buddhimatpūrvakatvena vyāpyata iti pratibandhasiddhaye vyāpakānupalambhatrayamupanyastam /",
  "SA15bsa075_u:1602": "tathā ca na kāryaṃ buddhimatparityāgāt ahetukameva bhavatīti saṃbhāvyam,",
  "SA15bsa075_u:1603": "deśakālasvabhāvaniyamābhāvaprasaṅgāt /",
  "SA15bsa075_u:1604": "nāpi buddhimato 'nyasmādeva bhavatīti śaṅkanīyam,",
  "SA15bsa075_u:1605": "sakṛdapyutpādābhāvaprasaṅgāt /",
  "SA15bsa075_u:1606": "na cānyasmādasmādapi bhavatīti saṃbhāvyam,",
  "SA15bsa075_u:1607": "aniyatahetutve 'hetutvaprasaṅgāt /",
  "SA15bsa075_u:1608_0": "tathā buddhimantamantareṇācetanena karaṇe sarvadā kriyāyā avirāmaprasaṅgaścetyapi",
  "SA15bsa075_u:1608_1": "viparyayabādhakamatiprasaṅgacatuṣṭayaṃ vyāptiprasādhakamiti kāryatvasya hetupūrvakatvamiva",
  "SA15bsa075_u:1608_2": "buddhimatpūrvakatvamapyavāryamiti cet /",
  "SA15bsa075_u:1609": "atrocyate / sidhyatyevedaṃ manorājyaṃ yadi deśakālasvabhāvaniyamasya kādācitkakāraṇasannidheḥ sāmagryāśca buddhimatpūrvakatvena vyāptiḥ sidhyati /",
  "SA15bsa075_u:1610": "kevalametadeva durāpam /",
  "SA15bsa075_u:1611": "buddhimadabhāve 'pi hi svahetubalasamutpannasannidhe(ḥ)",
  "SA15bsa075_u:1612_0": "pratiniyatadeśakālaśaktinācetanenāpi sāmagrīlakṣaṇakāraṇaviśeṣeṇa kriyamāṇāni deśakālasvabhāvaniyamakādācitkakāraṇasannidhisāmagrīkāryatvāni",
  "SA15bsa075_u:1612_1": "yujyanta iti sandigdhāsiddhā vyāpakānupalabdhayaḥ //",
  "SA15bsa075_u:1613": "buddhimadabhāve samavadhānameva kuta iti cet /",
  "SA15bsa075_u:1614": "tadapi cetanānadhiṣṭhitayathoktācetanasāmagrīviśeṣādeva /",
  "SA15bsa075_u:1615": "so 'pi tādṛśādityanādyacetanasāmagrīparamparāto 'pideśādiniyamasaṃbhāvanāyāṃ nāvaśyaṃ buddhimadapekṣā /",
  "SA15bsa075_u:1616": "ghaṭāderdeśakālasvabhāvaniyamaḥ kādācitkakāraṇasannidhiśca,",
  "SA15bsa075_u:1617": "sāmagrī ca buddhimatpūrvikā dṛṣṭā ityaparopi deśakālasvabhāvaniyamādistathaiveti cet /",
  "SA15bsa075_u:1618": "yadyevaṃ ghaṭādikamapi kāryaṃ bahuśo buddhimatpūrvakamupalabdhamiti sarvameva kāryaṃ tathāstu,",
  "SA15bsa075_u:1619": "kimanena vyāpakānu (pa)",
  "SA15bsa075_u:1620": "lambhopanyāsaduarvyasanena /",
  "SA15bsa075_u:1621": "ghaṭāderbahuśo buddhimatpūrvakatvadarśane 'pi na sarvatra kāryamātrasya tathābhāvaniścayaścet /",
  "SA15bsa075_u:1622": "deśādiniyamādīnāmapīdaṃ samānamiti kathamatrāpi śaṅkāvyudāsaḥ //",
  "SA15bsa075_u:1623": "astu tadā pratyakṣameva sarvatra vyāptigrāhakamiti cet /",
  "SA15bsa075_u:1624": "na tarhi viparyayabādhakapramāṇabalād vyāptigrahanirvāhaḥ /",
  "SA15bsa075_u:1625": "pratyakṣaṃ ca tatrāśaktamiti dvitīyavikalpāvasare nivedayiṣyate /",
  "SA15bsa075_u:1626": "tathā siddhe kāryakāraṇabhāve dhūmasyāhetukotpatāvanyasmādevo tpattāvanyasmādapyutpattau saṃbhāvyamānāyāṃ deśādiniyamābhāva (klṛptahetu)",
  "SA15bsa075_u:1627": "tyāga (anya)",
  "SA15bsa075_u:1628": "hetutvaprasaṅgāḥ saṅgacchante /",
  "SA15bsa075_u:1629": "prastute tu buddhimatkāryamātrayoḥ kāryakāraṇabhāvo nādyāpi siddhaḥ /",
  "SA15bsa075_u:1630": "sādhayituṃ vā śakyaḥ /",
  "SA15bsa075_u:1631": "na cācetanasya kartṛtve kriyāyā (#",
  "SA15bsa075_u:1632": "Nibandh 42\u000e#) avirāmaprasaṅgaḥ saṅgataḥ /",
  "SA15bsa075_u:1633": "na hyacetanamityeva sarvadā sāmarthyayogi,",
  "SA15bsa075_u:1634_0": "tasyāpi svahetuparamparāpratibaddhasāmarthyatvādityacetanakāraṇaviśeṣaparamparāsaṃbhāvanāyāṃ",
  "SA15bsa075_u:1634_1": "nāvaśyaṃ buddhimadākṣepa iti svamatavyālopaviklavavikrośitamātramevedaṃ na punaratra nyāyagandho 'pi /",
  "SA15bsa075_u:1635": "tadevaṃ vyāptisādhanārthamupanyastaṃ vyāpakānupalambhatrayaṃ sandigdhāsiddhamatiprasaṅgatucaṣṭayaṃ ca buddhimatkāryamātrayorvyāptyasiddhāvasaṅgatam /",
  "SA15bsa075_u:1636": "ataḥ kāryatvaṃ sādhanaṃ sandigdhavipakṣavyāvṛttikatvādanaikāntikam //",
  "SA15bsa075_u:1637": "atra vācaspatiḥ prāha -",
  "SA15bsa075_u:1638": "sandigdhavipakṣavyāvṛttikatvaṃ nāma hetudoṣa eva na bhavati /",
  "SA15bsa075_u:1639": "tatkathaṃ nirasyate /",
  "SA15bsa075_u:1640": "tathā hi ya eva vipakṣe dṛṣṭo hetuḥ sa eva prameyatvādivadabhimataṃ na sādhayet /",
  "SA15bsa075_u:1641": "yastu mahatāpi prayatnena mṛgyamāṇo 'sapakṣe nopalakṣitaḥ sa kathaṃ sādhyaṃ na sādhayet /",
  "SA15bsa075_u:1642": "avaśyaṃśaṅkayā bhāvyaṃ niyāmakamapaśyatām /",
  "SA15bsa075_u:1643": "iti tu datāvakāśā laukikamaryādātikrameṇa saṃśayapiśācī labdhaprasarā na kvacinnāstoti nāyaṃ kvacitpravarteta /",
  "SA15bsa075_u:1644": "sarvasyaivārthasya kathañcicchaṅkāspadatvādarśanāt /",
  "SA15bsa075_u:1645": "anarthaśaṅkāyāśca prekṣāvatāṃ nivṛttyaṅgatvāt /",
  "SA15bsa075_u:1646": "antataḥ snigdhānnapānopayoge 'pi maraṇadarśanāt /",
  "SA15bsa075_u:1647": "tasmāt prāmāṇikalokayātrāmanupālayatā yathādarśanaṃ śaṅkanīyam,",
  "SA15bsa075_u:1648": "na tvadṛṣṭamapi /",
  "SA15bsa075_u:1649": "viśeṣasmṛtyapekṣo hi saṃśayo nāsmṛterbhavati /",
  "SA15bsa075_u:1650": "na ca smṛtirananubhūtacare bhavati /",
  "SA15bsa075_u:1651": "taduktaṃ mīmāṃsāvārttikakṛtā adhyuṣṭasahasrikāyām -",
  "SA15bsa075_u:1652": "nāśaṅkā niḥpramāṇiketi /",
  "SA15bsa075_u:1653": "tathā tenaiva bṛhaṭṭīkāyām -",
  "SA15bsa075_u:1654": "utprekṣeta hi yo mohādajātamapi bādhakam /",
  "SA15bsa075_u:1655": "sa sarvavyavahāreṣu saṃśayātmā kṣayaṃ vrajet // iti //",
  "SA15bsa075_u:1656": "tadetat pralāpamātram /",
  "SA15bsa075_u:1657": "na hi mahatāpi prayatnena vipakṣe mṛgyamāṇasya hetoradarśanamātreṇa vyatirekaḥ sidhyati /",
  "SA15bsa075_u:1658": "tathā hi vipakṣe heturnopalabhyata ityanena tadupalambhakapramāṇanivṛttirucyate /",
  "SA15bsa075_u:1659": "pramāṇaṃ ca prameyasya kāryam,",
  "SA15bsa075_u:1660": "nākāraṇaṃ viṣaya iti nyāyāt /",
  "SA15bsa075_u:1661": "na ca kāryanivṛttau kāraṇanivṛtirupalabdhā,",
  "SA15bsa075_u:1662": "nirdhūmasyāpi bahnerupalambhāt /",
  "SA15bsa075_u:1663": "yadi punaḥ pramāṇasattayā prameyasattā vyāptā syāt,",
  "SA15bsa075_u:1664": "tadā yuktametat /",
  "SA15bsa075_u:1665": "kevalamiyameva vyāptirasaṃbhavinī,",
  "SA15bsa075_u:1666": "sarvasya sarvadarśitvaprasaṅgāt /",
  "SA15bsa075_u:1667": "tannādarśanamātreṇa vyatirekasiddhiḥ / yathoktam - (#",
  "SA15bsa075_u:1669": "Nibandh 43\u000e#)",
  "SA15bsa075_u:1670": "sarvādṛṣṭiśca sandigdhā svādṛṣṭirvyabhicāriṇī /",
  "SA15bsa075_u:1671": "vindhyādrirandhradūrvāderadṛṣṭāvapi sattvataḥ // iti",
  "SA15bsa075_u:1672": "sakalavipakṣasyārvācīnaṃ pratyadṛśyatvāt //",
  "SA15bsa075_u:1673": "yaccoktam - saṃśayapiśācī labdhaprasarā na kvacinnāstīti na kvacit pravarteteti /",
  "SA15bsa075_u:1674": "tadasaṅgatam /",
  "SA15bsa075_u:1675": "arthasaṃśayasyāpi prekṣāvatāṃ pravṛttyaṅgatvāt pravṛttiravirodhinyeva /",
  "SA15bsa075_u:1676": "anarthasandehaḥ sarvatra kartuṃ śakyate /",
  "SA15bsa075_u:1677": "antataḥ snigdhānnapānopayoge 'pi maraṇadarśanādapravṛttiriti cet /",
  "SA15bsa075_u:1678": "duarjñānametat /",
  "SA15bsa075_u:1679": "tathā hi arthasandeho 'narthasandeho veti nāyaṃ ṣaṣṭhīsamāsaḥ /",
  "SA15bsa075_u:1680": "kintvarthonmukhaḥ sandeho 'rthasandehaḥ,",
  "SA15bsa075_u:1681": "anarthonmukhaḥ sandeho 'nartha sandeha iti śākapārthivādivanmadhyapadalopī samāsaḥ /",
  "SA15bsa075_u:1682": "evaṃ sati snigdhānnapānādāvarthasandeha eva,",
  "SA15bsa075_u:1683": "tajjātīyasya svaparasantāne dṛṣṭipuṣṭyādyarthasya koṭiśaḥ karaṇadarśanāt,",
  "SA15bsa075_u:1684": "maraṇāderanarthasya kvacit kadāciddarśanāt /",
  "SA15bsa075_u:1685": "etadviviparīto 'narthasandeho draṣṭavyaḥ /",
  "SA15bsa075_u:1686": "tasmāt pramāṇādivārthasaṃśayādapi prekṣāvatāṃ tatra tatra pravṛttirdurvāraiva //",
  "SA15bsa075_u:1687": "yadapīdaṃ lapitaṃ yathādarśanaṃ śaṅkanīyaṃ nādṛṣṭapūrvamapi viśeṣasmṛtyapekṣo hi saṃśaya ityādi /",
  "SA15bsa075_u:1688": "tadasaṃbaddham /",
  "SA15bsa075_u:1689": "sādhakabādhakapramāṇābhāvādeva paryudāsavṛttyā vasvantararūpāt sarvatra saṃśayotpatteḥ /",
  "SA15bsa075_u:1690": "kiṃca viśeṣasmṛtyapekṣa evāyaṃ saṃśayaḥ /",
  "SA15bsa075_u:1691": "tathā hi lakṣaṇayogitvāyogitvābhyāmeva tajjātīyātajjātīye vaktavye /",
  "SA15bsa075_u:1692": "anyathā lakṣaṇapraṇayanamanarthakaṃ syāt /",
  "SA15bsa075_u:1693_0": "evaṃ ca sati tādātmyatadutpattilakṣaṇapratibandhaviyogitvena sādhāraṇena dharmeṇa",
  "SA15bsa075_u:1693_1": "prameyatvadhūmatvakāryatvādīnāṃ tvanmatena sajātīyatvāt prameyatvavyabhicāradarśanameva",
  "SA15bsa075_u:1693_2": "śaṅkāmupasthāpayatīti yathādarśanamevedamāśaṅkitam /",
  "SA15bsa075_u:1694": "yaśca kumārilasya sākṣitvenopanyāsaḥ sa khalu",
  "SA15bsa075_u:1695": "dadhibhāṇḍe viḍālaḥ sākṣīti",
  "SA15bsa075_u:1696": "pravādaṃ nātipatatīti kimatra vaktavyam /",
  "SA15bsa075_u:1697": "tadevaṃ vipakṣe 'darśanamātreṇa heto 'rvyatirekāsiddheḥ sandigdhavipakṣavyāvṛttikatvaṃ nāma hetudūṣaṇaṃ durvārameva /",
  "SA15bsa075_u:1698": "ata evāsyopanyāso 'doṣodbhāvanaṃ nāma nigrahasthānamiti yadanenāveditaṃ tadapi sāvadyam /",
  "SA15bsa075_u:1699_0": "pratyutāsmin hetoḥ saddūṣaṇe parihartavye nāyaṃ hetudoṣo 'to na parihartavyo 'sya",
  "SA15bsa075_u:1699_1": "copanyāso 'doṣodbhāvanaṃ nāma nigrahasthānamiti bruvannayameva tapasvī svamatena",
  "SA15bsa075_u:1699_2": "niranuyojyānuyogalakṣaṇena nigrahasthānena nigṛhyata iti kṛpāmarhati /",
  "SA15bsa075_u:1700": "tadevaṃ viparyayabādhakapramāṇābhāvādavyāpterasiddheḥ",
  "SA15bsa075_u:1701": "sandigdhavipakṣavyāvṛttikatvādanaikāntikaḥ kāryatvalakṣaṇo hetuḥ //",
  "SA15bsa075_u:1702": "athāgnidhūmayoriva viśiṣṭānvayavyatirekagrahaṇapravaṇaviśiṣṭapratyakṣānupalambhābhyāṃ vyaptirniśvīyata iti dvitīyaḥ pakṣaḥ /",
  "SA15bsa075_u:1703": "atrocyate /",
  "SA15bsa075_u:1704": "kiṃ dṛśyaśarīropādhinā buddhimanmātreṇa vyāptirgṛhyate,",
  "SA15bsa075_u:1705": "āhosvit dṛśyaśarīropādhiviśureṇa dṛśyādṛśyasādhāraṇeneti (#",
  "SA15bsa075_u:1706": "Nibandh 44\u000e#) vikalpau /",
  "SA15bsa075_u:1707": "yadyādyaḥ pakṣaḥ,",
  "SA15bsa075_u:1708": "tadā tathābhūtasādhyamantareṇāpyutpadyamāne viṭapādau kāryatvadarśanāt prameyatvādivat sādhāraṇānaikāntiko hetuḥ /",
  "SA15bsa075_u:1709": "nanu vṛkṣādayaḥ pakṣīkṛtāḥ /",
  "SA15bsa075_u:1710": "kathaṃ tairvyabhicāraḥ /",
  "SA15bsa075_u:1711": "trividho hi bhāvarāśiḥ /",
  "SA15bsa075_u:1712": "sandigdhakartṛko yathā vṛkṣādiḥ /",
  "SA15bsa075_u:1713": "prasiddhakartṛko yathā ghaṭādiḥ /",
  "SA15bsa075_u:1714": "akartṛko yathā ākāśādiḥ /",
  "SA15bsa075_u:1715": "tatra prasiddhakartṛke ghaṭādau pratyakṣānupalambhābhyāṃ vyāptimādāya sandehapade kṣmāruhādau kāryatvamupasaṃhṛtya buddhimānanumīyate /",
  "SA15bsa075_u:1716": "na punarasau vyabhicāraviṣayo bhavitumarhati /",
  "SA15bsa075_u:1717": "yadāha - na sādhyenaiva vyabhicāra iti /",
  "SA15bsa075_u:1718": "ayuktametat /",
  "SA15bsa075_u:1719": "na hi vyabhicāraviṣaya eva pakṣe bhavitumarhati,",
  "SA15bsa075_u:1720": "sandigdhe hetuvacanād vyasto hetoranāśrayaḥ",
  "SA15bsa075_u:1721": "iti nyāyāt / vyabhicāraviṣayatā ca dṛśyaśarīropādherbuddhimanmātrasya tṛṇādyutpattau dṛśyānupalambhena pratikṣiptatvāt /",
  "SA15bsa075_u:1722": "tataśca kṣmādharādireva sandigdhakartṛkaḥ pakṣīkartumucitaḥ kṣmāruhādistvacetanakartṛka iti caturtho bhāvarāśirneṣṭavyaḥ /",
  "SA15bsa075_u:1723": "atha vyabhicāracamatkārāstrividhabhāvarāśivyavasthāpanārthaṃ ca viṭapādau pratyakṣāpratikṣiptena dṛśyādṛśyasādhāraṇena buddhimanmātreṇa vyaptiravagamyata iti dvitīyaḥ saṅkalpaḥ /",
  "SA15bsa075_u:1724": "tadā viṭapādau buddhimanmātrasya saṃbhāvyamānatvāt na sādhāraṇānaikāntikatāṃ brū maḥ /",
  "SA15bsa075_u:1725": "kiṃ tarhi vyāptigrahaṇakāle dṛśyādṛśyasādhāraṇasya buddhimanmātrasya sādhyasyādṛśyatayā dṛśyānupalambhena vyatirekāsiddhervyāpterabhāvāt sandigdhavyāvṛttikatvamācakṣmahe /",
  "SA15bsa075_u:1726": "tathā hi /",
  "SA15bsa075_u:1727": "yadā kumbhakāravyāpārātpūrvaṃ kumbhasya vyatirekaḥ pratyetavyastadā na sādhyābhāvakṛto ghaṭavyatirekaḥ pratyetuṃ śakyaḥ /",
  "SA15bsa075_u:1728_0": "yathā hi viṭapādijanmasamaye buddhimanmātrasyādṛśyatvena niṣeddhumaśakyatvāt sattāsaṃbhāvanā",
  "SA15bsa075_u:1728_1": "tathā ghaṭādāvapi vyatirekaniścayakāle buddhimanmātrasyādṛśyatvāt sattvasaṃbhāvanāyāṃ",
  "SA15bsa075_u:1728_2": "sādhyābhāvaprayuktasya sādhanābhāvasyāsiddhatvena vyāpterabhāvāt kathaṃ na sandigdhavyatireko hetuḥ /",
  "SA15bsa075_u:1729": "yathoktam - na ca yathā kāryaṃ ca syānnirupādānaṃ ceti nāśaṅkanīyam,",
  "SA15bsa075_u:1730": "tathā kāryaṃ ca bhavedakartṛkaṃ ceti nāśaṅkanīyamiti,",
  "SA15bsa075_u:1731": "tatrāpi kāryaṃ ca syānnirupādānaṃ ca bhavediti na vaktavyamiti kenaiva pratārito 'si /",
  "SA15bsa075_u:1732": "yadi hyatra pratyakṣānupalambhābhyāṃ vyāptirgṛhyate tadā kathamupādānapūrvakaṃ kāryamātra sidhyati /",
  "SA15bsa075_u:1733": "vyāptigrahaṇaprakārāntaraṃ ca tvayāpi nopanyastam /",
  "SA15bsa075_u:1734": "dṛśyādṛśyasādhāraṇayorupādānakāryamātrayordṛśyaviṣayābhyāṃ pratyakṣānupalambhābhyāṃ vyāpterabhyūhitumaśakyatvāt /",
  "SA15bsa075_u:1735": "svamatavyālopaprasaṅgastu pramāṇacintāvasare 'prāptāvakāśaḥ /",
  "SA15bsa075_u:1736": "viparyayabādhakapramāṇabalādvātra vyāptisiddhiḥ /",
  "SA15bsa075_u:1737": "tathā hi yathāṅkurādikaṃ kāryaṃ niyatadeśakālasvabhāvatvena vyāptaṃ tathā śālitvādināpi (#",
  "SA15bsa075_u:1738": "Nibandh 45\u000e#) jātibhedena vyāptamupalabdham /",
  "SA15bsa075_u:1739": "tataścānupādānapūrvakatvādvipakṣātmanaḥ śālitvādijātibhedasya vyāpakasya nivṛttau nivartamānaṃ kāryatvamupādānapūrvakatve viśrāmyat tena vyāptaṃ sidhyati /",
  "SA15bsa075_u:1740": "na cānupādānenāpi kriyamāṇaḥ śālitvādijātibhedo yujyate,",
  "SA15bsa075_u:1741": "upādānaṃ vinā kṛtānupādānādeva kevalādekajātīyakāraṇāt tadatajjātīyakāryotpattau kāryabhedasyāhetukatvaprasaṅgāt taduktam -",
  "SA15bsa075_u:1742": "tadatadrūpiṇo bhāvāstadatadrūpahetujāḥ //iti /",
  "SA15bsa075_u:1743": "anyathānupādānādeva kṣityāderaṅkurādikamutpadyetetyaṅkurārthino bījaṃ nānusareyuḥ /",
  "SA15bsa075_u:1744": "tasmādviparyayabādhakapramāṇabalādeva kāryatvasya hetumātrapūrvakatvenevopādānapūrvakatvenāpi vyāptisiddhiriti nyāyaḥ /",
  "SA15bsa075_u:1745": "na caivaṃ kāryamātrakartṛtvamātrayorapi vyāptiprasādhakaṃ viparyaye bādhakaṃ pramāṇamasti,",
  "SA15bsa075_u:1746": "pūrvoktasya vyāpakānupalambhatrayasyāti prasaṅgacatuṣṭayasya ca prāgeva pratyākhyātatvāt /",
  "SA15bsa075_u:1747": "tasmātkāryaṃ ca syāt na ca dhīmatkartṛpūrvakamiti śaṅkāṃ kurvāṇaḥ prativādī vinā caraṇamardanādinā niṣeddhumaśakyaḥ //",
  "SA15bsa075_u:1748": "nanu yadi dṛśyāgnidhūmasāmānyayoriva dṛśyātmanoreva kāryakāraṇasāmānyayoḥ pratyakṣānupalambhato vyāptistadā paracittānumānakṣatiḥ /",
  "SA15bsa075_u:1749": "svaparasantānasādhāraṇena dṛśyādṛśyena cinmātreṇa pratyakṣato dṛśyaviṣayād vyāptigrahaṇāyogādityapi na vācyam /",
  "SA15bsa075_u:1750": "bāhyārthasthitau hi svaparasantānasādhāraṇasya cinmātrasya svarūpeṇādṛśyatve 'pi dṛśyaśarīreṇa sahaikasāmagrīpratibandhādavinirbhāgavartitvamastyeva /",
  "SA15bsa075_u:1751_0": "tato yathā ghaṭaviṣayaṃ pratyakṣaṃ rūpaikadeśapravṛttamapyavyabhicārāt samudāyopasthāpakam",
  "SA15bsa075_u:1751_1": "tathā dehagrāhakameva pratyakṣaṃ dehāvinirbhāgavarti svaparasantānasādhāraṇaṃ cinmātraṃ",
  "SA15bsa075_u:1751_2": "kampādervyāpakamadhigacchati /",
  "SA15bsa075_u:1752": "tadevaṃ dṛśyātmano dṛśyāvinirbhāgavartino vā padārthasya vyāvahārikapaṭupratyakṣataḥ siddhirvyāptigrahaśca,",
  "SA15bsa075_u:1753": "na tu tathātvavinākṛtādṛśyasādhāraṇacinmātrasyeti santānāntarānumānamucitam /",
  "SA15bsa075_u:1754": "tasmād yadi pratyakṣānupalambhābhyāṃ vyāptigrahastadā dṛśyenaiva dṛśyasyeti nyāyaḥ /",
  "SA15bsa075_u:1755": "tadayaṃ saṃkṣepārthaḥ -",
  "SA15bsa075_u:1756": "kāryatvasya vipakṣavṛttihataye saṃbhāvyate 'tīndriyaḥ",
  "SA15bsa075_u:1757": "kartā ced vyatirekasiddhividhurā vyāptiḥ kathaṃ sidhyati /",
  "SA15bsa075_u:1758": "dṛśyo 'tha vyatirekasiddhimanasā kartā samāśrīyate",
  "SA15bsa075_u:1759": "tattyāge 'pi tadā tṛṇādikamiti vyaktaṃ vipakṣe kṣaṇam //",
  "SA15bsa075_u:1760": "ato na pratyakṣānupalambhābhyāmapi vyāptisiddhiḥ //",
  "SA15bsa075_u:1761": "nanu bhūyodarśanādarśanābhyāṃ pratibandhaḥ pratīyata iti tṛtīya evāsmākaṃ pakṣaḥ /",
  "SA15bsa075_u:1762": "kevalaṃ sa pratibandho na tadutpattilakṣaṇo grahītavyaḥ /",
  "SA15bsa075_u:1763": "kintu svābhāvikaḥ /",
  "SA15bsa075_u:1764": "sa eva darśanādarśanābhyāṃ pratīyate /",
  "SA15bsa075_u:1765": "tathā caitamevārthaṃ vācaspatiḥ prāha - (#",
  "SA15bsa075_u:1767": "Nibandh 46\u000e#)",
  "SA15bsa075_u:1768": "na sapakṣāsapakṣayordarśanābhyāṃ kāryatvasya gamakatvamapi tu svābhāvikapratibandhabalāditi brū maḥ /",
  "SA15bsa075_u:1769": "sa eva tu sapakṣāsapakṣayordarśanādarśanābhyāṃ bakṣyamāṇena krameṇa pratīyata iti tadupakṣepo 'pi yuktaḥ /",
  "SA15bsa075_u:1770": "tena yasyāsau svābhāvikapratibandho niyataḥ siddhaḥ sa eva gamako gamyaścetaraḥ sambandhīti yujyate /",
  "SA15bsa075_u:1771": "tathā hi dhūmādīnāṃ vahnyādibhiḥ saha sambandhaḥ svābhāviko na tu vahnyādīnāṃ dhūmādibhiḥ /",
  "SA15bsa075_u:1772": "te hi vinā dhūmādibhirupalabhyante /",
  "SA15bsa075_u:1773": "yadā tvārdrendhanasaṃbandhamanubhavanti tadā dhūmādibhiḥ saṃbadhyante /",
  "SA15bsa075_u:1774": "tasmād vahnyādīnāmārdrendhanādyupādhikṛtaḥ sambandho na tu svābhāvikastato na niyataḥ /",
  "SA15bsa075_u:1775": "svābhāvikastu dhūmādīnāṃ vahnyādibhiḥ sambandhaḥ,",
  "SA15bsa075_u:1776": "tadupādheranupalabhyamānatvāt /",
  "SA15bsa075_u:1777": "kvacid vyabhicārasyādarśanāt /",
  "SA15bsa075_u:1778": "anupalabhyamānasyāpi kalpanānupapatteḥ /",
  "SA15bsa075_u:1779": "na cānupalabhyamāno darśanānarhatayā sādhakabādhakapramāṇābhāvena sandihyamāna upādhiḥ saṃbandhasya svābhāvikatvaṃ pratibadhnātīti yuktam /",
  "SA15bsa075_u:1780": "yathoktaṃ prāk seyaṃ saṃśayapiśācītyādi /",
  "SA15bsa075_u:1781": "tasmādupādhiṃ prayatnenānviṣyanto 'nupalabhamānā nāstītyavagamya svābhāvikatvaṃ niścinumaḥ //",
  "SA15bsa075_u:1782": "syādetat / anyasyānyena sahākāraṇena cet svābhāvikaḥ sambandho bhavet,",
  "SA15bsa075_u:1783": "sarvaṃ sarveṇa sambadhyeta /",
  "SA15bsa075_u:1784": "tathā ca sarvaṃ sarvasmād gamyeta /",
  "SA15bsa075_u:1785": "athānyaccedanyasya kāryaṃ kasmāt sarvaṃ sarvasmānna bhavati anyatvāviśeṣāt /",
  "SA15bsa075_u:1786": "tataśca sa evātiprasaṅgaḥ /",
  "SA15bsa075_u:1787": "yadyucyeta svabhāvā na paryanuyojyāḥ /",
  "SA15bsa075_u:1788": "tasmādanyatvāviśeṣe 'pi kiñcideva kāraṇaṃ kāryaṃ ca kiñciditi /",
  "SA15bsa075_u:1789": "nanveṣa svabhāvānanuyogo 'kāryakāraṇabhūtānāmapi svabhāvaprativandhe tulya eva /",
  "SA15bsa075_u:1790": "tasmād yatkiñcidetadapi //",
  "SA15bsa075_u:1791": "kimasya saṃbandhasya vyāptigrāhakaṃ pramāṇamiti cet /",
  "SA15bsa075_u:1792": "ucyate bhūyodarśanagamyā hi vyāptiḥ sāmānyadharmayoḥ /",
  "SA15bsa075_u:1793": "iti prasiddhameva /",
  "SA15bsa075_u:1794": "asyāyamarthaḥ kāśikākāreṇa vyākhyātaḥ - prācīnānekadarśanajanitasaṃskārasahāye carame darśane cetasi vakāsti dhūmasyāgniniyatasvabhāvatvam,",
  "SA15bsa075_u:1795": "ratnatattvamiva parokṣakasya,",
  "SA15bsa075_u:1796": "śabdatattvamiva vyākaraṇasmṛtisaṃskṛtasya,",
  "SA15bsa075_u:1797": "brāhmaṇatvamiva mātāpitṛsaṃbandhasmaraṇasacivasyetyādi /",
  "SA15bsa075_u:1798": "na hyetat sarvamāpātato na pratibhātamiti purastādapi pratibhāsamānamanyathā bhavatīti //",
  "SA15bsa075_u:1799": "trilocanena punarayamarthaḥ kathitaḥ - bhūyodarśanena bhūyodarśanasahāyena manasā tajjātīyānāṃ saṃbandho gṛhīto bhavati /",
  "SA15bsa075_u:1800": "ato dhūmo 'gniṃ na vyabhicarati /",
  "SA15bsa075_u:1801": "tadvayabhicārepyupādhirahitaṃ sambandhamatikrāmet /",
  "SA15bsa075_u:1802": "hetorvipakṣaśaṅkānivartakaṃ pramāṇamupalabdhilakṣaṇaprāptopādhivirahaniścayaheturanupalambhākhyaṃ pratyakṣameva /",
  "SA15bsa075_u:1803": "tataḥ siddhaḥ svābhāvikaḥ sambandhaḥ /",
  "SA15bsa075_u:1804": "tathehāpīti svamataṃ vyavasthāpitamiti // (#",
  "SA15bsa075_u:1806": "Nibandh 47\u000e#)",
  "SA15bsa075_u:1807": "vācaspatināpīdamuktam - abhijātamaṇibhedatattvavad bhūyodarśanajanitasaṃskārasahāyamindriyameva dhūmādīnā vahnyādibhiḥ svābhāvikasaṃbandhagrāhīti yuktamiti //",
  "SA15bsa075_u:1808": "atrocyate / bhede sati tadutpatteranyaḥ svābhāvikaḥ saṃbandhaḥ śabdāsphālanamātramevedam /",
  "SA15bsa075_u:1809": "na khalu nirūpyamāṇaḥ prāpyate /",
  "SA15bsa075_u:1810": "tathā hi svābhāvikastu dhūmādīnāṃ vahnyādibhiḥ saṃbandhaḥ tadupādheranupalabhyamānatvāt /",
  "SA15bsa075_u:1811": "kvacid vyabhicārasyādarśanāditi tvayaivāsya lakṣaṇamuktam /",
  "SA15bsa075_u:1812": "etaccāsiddham /",
  "SA15bsa075_u:1813": "yataḥ, upādhiśabdena svato 'rthāntaramevāpekṣaṇīyamabhidhātavyam /",
  "SA15bsa075_u:1814": "na cārthāntaraṃ dṛśyatāniyatam,",
  "SA15bsa075_u:1815": "adṛśyasyāpi deśakālasvabhāvaviprakṛṣṭasya saṃbhavāt /",
  "SA15bsa075_u:1816": "tataśca dhūmasyāpi hutāśena saha sambandhe syādupādhiḥ,",
  "SA15bsa075_u:1817": "na copalakṣyata iti kathamadarśanānnāstyeva yataḥ svābhāvikasaṃbandhasiddhiḥ //",
  "SA15bsa075_u:1818": "atha yadyathāntaramapekṣaṇīyaṃ syāt /",
  "SA15bsa075_u:1819": "kathaṃ dhūma ityeva pāvakasatāniyama iti cet /",
  "SA15bsa075_u:1820": "nanvidameva cintyate /",
  "SA15bsa075_u:1821": "tadutpatterasvīkāre sahasraśo darśane 'pi kiṃ sarvatra dhūme satyavaśyamagniḥ sambhavī na veti kadācidarthāntaramupādhimapekṣya dhūmo 'pi syānnāgniriti kimatra niṣṭaṅkakāraṇam /",
  "SA15bsa075_u:1822": "tadupādheranupalabhyamānatvāt /",
  "SA15bsa075_u:1823": "kvacid vyabhicārasyādarśanāditi tu yaduktaṃ tatpratyuktameva /",
  "SA15bsa075_u:1824": "adṛśyasyāpyupādheḥ saṃbhāvyamānatvāt /",
  "SA15bsa075_u:1825": "vyabhicārasya ca pratyayāntaravaikalyenāhatyādarśane 'pi niṣeddhamaśakyatvāt /",
  "SA15bsa075_u:1826": "ata eva tayorbādhakābhāve 'pi sādhakabādhakapramāṇābhāvāt śaṅkā saṃbhavatyeva /",
  "SA15bsa075_u:1827": "na punastavāmunā viklavavikrośitamātreṇa vyāvartate /",
  "SA15bsa075_u:1828": "na caitāvatā prāmāṇikalokayātrātikramaḥ /",
  "SA15bsa075_u:1829": "prāmāṇikaireva sādhakabādhakapramāṇābhāve nyāyaprāptasya saṃśayasya vihitatvāt /",
  "SA15bsa075_u:1830": "na ca sarvatrāpravṛttiprasaṅgaḥ,",
  "SA15bsa075_u:1831": "pramāṇādarthasaṃśayācca pravṛtterupapatteḥ /",
  "SA15bsa075_u:1832": "na cānarthasandehaḥ sarvatra va rtuṃ śakyate,",
  "SA15bsa075_u:1833": "kvacidarthonmukhatāyā eva darśanāt //",
  "SA15bsa075_u:1834_0": "yaccānyatvāviśeṣe 'pi kiñcideva kāraṇaṃ kāryaṃ ca kiñciditi svabhāvo yathā na paryanuyojyastathaiṣa",
  "SA15bsa075_u:1834_1": "svabhāvānanuyogo 'kāryakāraṇabhūtānāmapi svabhāvapratibandhe tulya eveti grāmyajanadhandhīkaraṇaṃ",
  "SA15bsa075_u:1834_2": "prativandīkaraṇamatilāghavamāviskaroti vācaspateḥ /",
  "SA15bsa075_u:1835": "tathā hi vastutvāviśeṣe 'pyagnirdahati nākāśamityatra yathā nātiprasaṅgaḥ saṅgataḥ pramāṇasiddhatvādasyārthasya,",
  "SA15bsa075_u:1836": "tathā bhedāviśeṣe 'pi kiñcideva kasyacitkāraṇaṃ kāryaṃ ca kiñcidityatrāpi nātiprasaṅgāvatāraḥ /",
  "SA15bsa075_u:1837": "bhede sati tadanvayavyatirekānuvidhānalakṣaṇasya kāryakāraṇabhāvasya pramāṇasiddhatvādeva /",
  "SA15bsa075_u:1838": "na caivaṃ svābhāvikasaṃbandhaśabdavācyo 'rthaḥ pramāṇasiddhaḥ kaścidasti,",
  "SA15bsa075_u:1839": "tallakṣaṇasyāsiddhatvāduktatvāt /",
  "SA15bsa075_u:1840": "na ca pratijñāsiddhe vastunyatiprasaṅgo nābhidhātavyaḥ,",
  "SA15bsa075_u:1841": "sarveṣāṃ sarvatra tadrūpābhyupagamamātreṇa vijetṛtvaprasaṅgāt /",
  "SA15bsa075_u:1842": "yadāhālaṅkārakāraḥ -",
  "SA15bsa075_u:1843": "yatkiñcidātmābhimataṃ vidhāya niruttarastatra kṛtaḥ pareṇa / (#",
  "SA15bsa075_u:1845": "Nibandh 48\u000e#)",
  "SA15bsa075_u:1846": "vastusvabhāvairiti vācyamitthaṃ,",
  "SA15bsa075_u:1847": "tathottaraṃsyādvijayī samastaḥ //",
  "SA15bsa075_u:1848": "iti //",
  "SA15bsa075_u:1849": "kiṃ ca svābhāvikasaṃbandha iti ko 'rthaḥ /",
  "SA15bsa075_u:1850": "kiṃ svato bhūtaḥ svahetuto bhūto 'hetuko veti trayaḥ pakṣāḥ /",
  "SA15bsa075_u:1851": "na tāvadādyaḥ pakṣaḥ,",
  "SA15bsa075_u:1852": "svātmani kāritravirodhāt /",
  "SA15bsa075_u:1853": "dvitīyapakṣe tu tadutpattireva saṃbandho mukhāntareṇa svīkṛta iti na kaścidvivādaḥ /",
  "SA15bsa075_u:1854": "ahetukatve tu deśakālasvabhāvaniyamābhāvaprasaṅgādityasaṅgataḥ svābhāvikaḥ saṃbandhaḥ //",
  "SA15bsa075_u:1855": "etena yaduktam - na sapakṣāsapakṣayordarśanādarśanābhyāṃ kāryatvasya gamakatvamapitu svābhāvikasaṃbandhabalāditi brūmaḥ,",
  "SA15bsa075_u:1856": "sa eva tu sapakṣāsapakṣayordarśanādarśanābhyāṃ vakṣyamāṇena krameṇa pratīyata iti,",
  "SA15bsa075_u:1857": "tadiṣṭakāmatāmātrāviṣkaraṇamiti mantavyam /",
  "SA15bsa075_u:1858": "svābhāvikasaṃbandhasya hyupādhinirapekṣaniyatatvaṃ lakṣaṇamuktam /",
  "SA15bsa075_u:1859": "tasya coktanyāyenāsiddhau bhūyodarśanajanitasaṃskārasahāye carame cetasi manasi vā tathābhūtaṃ niyatatvaṃ parisphuratīti sadayena vaktumaśakyatvāt /",
  "SA15bsa075_u:1860": "yacca śabdatattvamiva brāhmaṇatvamiveti dṛṣṭāntīkṛtaṃ taddvayamapyasmān pratyasiddhamiti dṛṣṭāntayitumanucitam /",
  "SA15bsa075_u:1861": "abhijātamaṇibhedatattvaṃ tu parisphuratīti yuktam /",
  "SA15bsa075_u:1862": "tasya hyupadeśaparamparāto māṇikyavattenāpi kaṣṭenendradhanurākārajyotirādikaṃ lakṣaṇaṃ niścitam /",
  "SA15bsa075_u:1863": "na caivaṃ svābhāvikasaṃbandhalakṣaṇaṃ tvayā svakapolaracitamapi pramāṇena niścitam /",
  "SA15bsa075_u:1864": "yenāsyāpi tādṛśī vyavasthā syāditi yatkiñcidetat //",
  "SA15bsa075_u:1865": "kiṃ ca bhavatu tāvadayamanavadhāritarūpaḥ svābhāvikaḥ saṃbandhaḥ,",
  "SA15bsa075_u:1866": "tathāpi darśanādarśanābhyāmasya grahaṇamatidurlabham /",
  "SA15bsa075_u:1867_0": "tathā hi yadi prācīnānekadarśanajanitasaṃskārasahāyena caramacetasā dhūmasyāgniniyatatvaṃ",
  "SA15bsa075_u:1867_1": "grāhyaṃ tadā sapakṣāsapakṣayoḥ koṭiśaḥ pravṛttadarśanādarśanajanitasaṃskārasahāyena",
  "SA15bsa075_u:1867_2": "caramacetasā pārthivatvasyāpi lohalekhyatvaniyatatvaṃ gṛhyata iti pārthivatvādapi",
  "SA15bsa075_u:1867_3": "lohalekhyatvasiddhirastu /",
  "SA15bsa075_u:1868": "atha pārthivatvasya lohalekhyatvaniyatatvameva nāsti vajre vyābhicāradaerśanāt /",
  "SA15bsa075_u:1869": "tat kathaṃ pratyakṣeṇa niyatatvagrahaḥ /",
  "SA15bsa075_u:1870": "tarhi dhūmasya vahniniyatatvameva nāsti,",
  "SA15bsa075_u:1871": "vyabhicārābhāvasya darśayitumaśakyatvāt /",
  "SA15bsa075_u:1872": "tatkathaṃ caramacittena niyamagraha ityapi tulyam /",
  "SA15bsa075_u:1873": "vyabhicārādarśanādavyabhicāra iti cet /",
  "SA15bsa075_u:1874": "nanu vyabhicārādarśanādavyabhicāra iti ko 'rthaḥ /",
  "SA15bsa075_u:1875": "kiṃ vyabhicārādarśanādavyabhicāraḥ,",
  "SA15bsa075_u:1876": "vyabhicārābhāvāt vā /",
  "SA15bsa075_u:1877": "prathame pakṣe vyabhicāro bhavatu mā vā vyabhicārādarśanādevāvyabhicāra iti niṣṇātaṃ pāṇḍityam /",
  "SA15bsa075_u:1878": "atha dvitīyaḥ pakṣaḥ /",
  "SA15bsa075_u:1879": "tadā vyabhicārābhāvaḥ kuto jñātaḥ /",
  "SA15bsa075_u:1880": "adarśanāditi cet /",
  "SA15bsa075_u:1881": "tat kimadarśanamātraṃ dṛśyādarśanaṃ vā /",
  "SA15bsa075_u:1882": "prathamamaśaktam /",
  "SA15bsa075_u:1883": "na hyadarśane 'pi vyabhicāro nāstītyabhidhātuṃ śakyate,",
  "SA15bsa075_u:1884": "cirakālanaṣṭabrāhmaṇīvyabhicāravat /",
  "SA15bsa075_u:1885": "āhatyādarśane (#",
  "SA15bsa075_u:1886": "Nibandh 49\u000e#) 'pyaticirakālavyavadhānena vyabhicāradarśanāt /",
  "SA15bsa075_u:1887": "dvitīyaṃ cāsambhavi,",
  "SA15bsa075_u:1888": "kvacit kadācit kenacid vyabhicāradarśanasāmagryāṃ satyāṃ vyabhicāradarśanāt /",
  "SA15bsa075_u:1889": "darśanasāmagryabhāve tu pratyayāntaravaikalyāt deśakālāntaravartitvād vā vyabhicārasya sa(rvaṃ)",
  "SA15bsa075_u:1890": "pratyupalabdhilakṣaṇaprāptatvābhāvāt /",
  "SA15bsa075_u:1891": "tasmāt satyapi vyabhicāre tadupalambhasāmagryabhāvād vyabhicārānupalambhaḥ /",
  "SA15bsa075_u:1892": "prakārāntareṇa vā tadutpattilakṣaṇenāvyabhicāre vyabhicārānupalambha ityubhayathāpi vyabhicāropalambhanivṛttirastu /",
  "SA15bsa075_u:1893_0": "tvayā tu yadavyabhicārapratipattinibandhanaṃ darśanādarśanamupavarṇitaṃ tatpārthivatvādau",
  "SA15bsa075_u:1893_1": "vyabhicārād dhūme 'pi nāvyabhicāranibandhanamiti dhūmo 'pi tvanmate nāśvāsabhājanamiti prasaktam /",
  "SA15bsa075_u:1894": "asmanmate tu pratyakṣānupalambhābhyāmekatra kāryakāraṇabhāvasiddhau na vyabhicāraśaṅkāsaṃbhavaḥ /",
  "SA15bsa075_u:1895": "tadabhāve tu",
  "SA15bsa075_u:1896": "hetumattāṃ vilaṅghayediti",
  "SA15bsa075_u:1897": "nyāyāt na saṃśayapiśācāvasaraḥ /",
  "SA15bsa075_u:1898": "tadevaṃ bhūyodarśanādarśanābhyāmapi na vyāptisiddhiḥ /",
  "SA15bsa075_u:1899": "tarhi sakṛt sapakṣāsapakṣayodarśanārdanābhyāṃ vyāpterniścaya iti caturtha eva pakṣo 'stu /",
  "SA15bsa075_u:1900": "tathā hi kāryatvasya buddhimanmātrapūrvakatvenānvayo ghaṭādau dṛṣṭaḥ,",
  "SA15bsa075_u:1901": "ākāśādau buddhimatkāraṇanivṛttau kāryatvasya vyatirekaḥ /",
  "SA15bsa075_u:1902": "tataśca sakṛdanvayavyātireka siddhau vyāpteḥ siddhatvāt kuto 'naikāntikatā /",
  "SA15bsa075_u:1903": "atrābhidhīyate /",
  "SA15bsa075_u:1904": "yadi buddhimatkāraṇakāryatvayorekatra pratibandhaḥ pramāṇapratītaḥ syāttadā ākāśādau buddhimannivṛttau kāryatvasya nivṛttiriti yuktam /",
  "SA15bsa075_u:1905": "sa ca pratibandhaḥ tādātmyaṃ tadutpattiḥ svābhāviko 'nyo vā na sidhyati sādhakapramāṇābhāvādityanantaramevāveditam /",
  "SA15bsa075_u:1906": "tataścākāśādau buddhimannivṛttirapi syāt /",
  "SA15bsa075_u:1907": "na ca kāryatvasya nivṛttiriti sandigdhavipakṣavyāvṛttikatvādanaikāntikaṃ kāryatvam /",
  "SA15bsa075_u:1908": "nanvākāśasyāsmanmate nityatvaṃ tvanmate cāsattvam /",
  "SA15bsa075_u:1909": "tatkathamataḥ kāryatvavyatirekaḥ sandigdha iti cet /",
  "SA15bsa075_u:1910": "ucyate /",
  "SA15bsa075_u:1911": "nahyākāśe kāryavyāvṛttimātraṃ vyatirekaḥ /",
  "SA15bsa075_u:1912": "kintu sādhyābhāvaprayuktaḥ sādhanābhāvo vyatirekaḥ /",
  "SA15bsa075_u:1913": "sa cākāśe grahītumaśakyaḥ /",
  "SA15bsa075_u:1914": "yathā tatra buddhimatkāraṇanivṛttistathā kāraṇamātrasyāpi nivṛttiḥ /",
  "SA15bsa075_u:1915": "tat kasyābhāvaprayuktaḥ kāryābhāvaḥ pratīyatāṃ yena vyatirekaḥ sidhyati//",
  "SA15bsa075_u:1916": "nanu satyamevaitat /",
  "SA15bsa075_u:1917": "yathākāśe buddhimatkāraṇanivṛttistathā kāraṇamātrasyāpi tatra nivṛttirna buddhimatkāraṇavyatirekānuvidhāyitvaṃ kāryatvasya niścetuṃ śakyate /",
  "SA15bsa075_u:1918": "tathāpi ghaṭādau kāryatvasya buddhimatānyayadarśanādākāśe 'pi buddhimadabhāvaprayuktaḥ kāryatvābhāvaḥ pratīyate /",
  "SA15bsa075_u:1919": "tatkathaṃ vyatirekāsiddhiriti cet /",
  "SA15bsa075_u:1920": "hanta ghaṭādāvapi na kāryatvasya sattāmātramanvayaḥ /",
  "SA15bsa075_u:1921": "kiṃ tu sādhyasadbhāvaprayuktaḥ sādhanasadbhāvaḥ /",
  "SA15bsa075_u:1922": "sa ca ghaṭe grahītumaśakyaḥ /",
  "SA15bsa075_u:1923": "yathā hi tatra buddhimadbhāvastathā kaṭakuḍyādibhāvo 'pi / tat (#",
  "SA15bsa075_u:1924": "Nibandh 50\u000e#) ka evaṃ jānātu kiṃ buddhimadbhāve kāryatvasya bhāvo yadvā kaṭakuḍyādibhāve bhāva iti /",
  "SA15bsa075_u:1925": "tasmādatra viśiṣṭānvayavyatirekagrahaṇapravaṇaviśiṣṭapratyakṣānupalambhāvanusartavyau yad dṛśyayoreva kāryakāraṇayostadutpattisiddhāvanvayavyatirekau sidhyataḥ //",
  "SA15bsa075_u:1926": "na ca pratibandhasādhakaṃ pramāṇaṃ svapne 'pyastīti caturtho 'pi pakṣaḥ kṣataḥ /",
  "SA15bsa075_u:1927": "tadevaṃ buddhimatkāryamātrayorvyāpterasiddhāvadhikaraṇasiddhānta nyāyādyupādānādyabhijñaḥ sarvajñaḥ puruṣaviśeṣaḥ sidhyatīti pratyāśā durāśaiva //",
  "SA15bsa075_u:1928": "yacca kriyāsāmānyasya pakṣadharmatāvaśāccakṣurlakṣaṇakaraṇaviśeṣasiddhiriti dṛṣṭānto darśitaḥ so 'pi sādhyā(bhi)nnaḥ /",
  "SA15bsa075_u:1929": "tatra hi rūpajñānānyathānupapattyā siddhasya kāraṇāntarasyaiva cakṣurindriyamiti nāmakaraṇāt /",
  "SA15bsa075_u:1930": "rūpajñānajanakatvātiriktasya cakṣurlakṣaṇaviśeṣasyāsiddhatvāt /",
  "SA15bsa075_u:1931": "atha rūpajñānajanakatvameva cakṣuṣṭvamucyate /",
  "SA15bsa075_u:1932": "bhavatu ko doṣaḥ /",
  "SA15bsa075_u:1933": "etadevāsmābhi kāraṇāntaramucyate /",
  "SA15bsa075_u:1934": "tathaiva yadi tvayāpi buddhimatsāmānyāśrayamātrasya puruṣaviśeṣaḥ iti nāma kriyate,",
  "SA15bsa075_u:1935": "tadā nāsmākaṃ kācidvipratipattiḥ /",
  "SA15bsa075_u:1936": "paramārthato buddhimatsāmānyāśraye sarvajñatvādiviśeṣaścakṣurādiviśeṣavat sidhyatīti tatra vivadāmahe /",
  "SA15bsa075_u:1937": "ubhayorapi dṛṣṭāntadārṣṭāntikayorviśeṣasādhanasāmarthyābhāvāt //",
  "SA15bsa075_u:1938": "tadayaṃ saṃkṣepārthaḥ -",
  "SA15bsa075_u:1939": "dṛśye tu sādhye vyabhicāra eva dṛśyaṃ na cenna vyabhicārasiddhiḥ /",
  "SA15bsa075_u:1940": "sādhāraṇatvādatha vā vipakṣasandehataḥ sādhyamato na sidhyati //",
  "SA15bsa075_u:1941": "itīśvaro dattajalāñjaliḥ //",
  "SA15bsa075_u:1942": "idānīṃ sādhanasvarūpaṃ nirūpyate /",
  "SA15bsa075_u:1943": "yadetanmerumandaramedinīghaṭapaṭādisādhāraṇaṃ kāryamātraṃ sādhanamupanyastam yāvadasya buddhimadanvayavyatirekānuvidhānamekatra nāvadhāryate tāvad gamakatvamayuktam /",
  "SA15bsa075_u:1944": "na ca tat svapne 'pi pratyetuṃ śakyam /",
  "SA15bsa075_u:1945": "tathā hi kumbhakāravyāpāre sati mṛtpiṇḍād ghaṭalakṣaṇaṃ kāryamupalabhyatāṃ nāma /",
  "SA15bsa075_u:1946": "na tu vyāpārāt pūrvaṃ ghaṭavatkāryamātrasya vyatirekaḥ pratyetuṃ śakyaḥ,",
  "SA15bsa075_u:1947": "kumbhakāravyatireke 'pi śoṣabhaṅgādilakṣaṇasya kāryasya mṛtpiṇḍe darśanāt /",
  "SA15bsa075_u:1948": "na ca yadvinābhūtaṃ yadupalabhyate tattasya kāryamatiprasaṅgāt /",
  "SA15bsa075_u:1949": "tṛṇādivanmṛtpiṇḍasya śoṣabhaṅgādikāryamātramapi pakṣīkṛtamiti cet /",
  "SA15bsa075_u:1950": "kriyatāṃ buddhimadvyatireke kāryamātravyatirekastvekatrāpi pratipādyatāṃ yena vyāptisiddhau tṛṇādiriva śoṣabhaṅgāderapi buddhimadanumānaṃ syāt / (#",
  "SA15bsa075_u:1951": "Nibandh 51\u000e#) ākāśādivaidharmyadṛṣṭāntastu pūrvaṃ pratihataḥ,",
  "SA15bsa075_u:1952": "buddhimatpūrvakatvasyeva kāraṇamātrapūrvakatvasyāpi tatra saṃbhavāt kiṃprayuktaḥ kāryatvābhāva ityaparijñānāt //",
  "SA15bsa075_u:1953_0": "etena yaduktam - na vyabhicāropalambhātprātisvikaviśeṣaparityāgena ghaṭādīnāmabhūtvābhavanādanyarūpaṃ",
  "SA15bsa075_u:1953_1": "viśeṣamupalakṣayāmo yanniṣṭhaṃ puruṣapūrvakatvaṃ vyavasthāpayāma iti tadapi prativyūḍham /",
  "SA15bsa075_u:1954": "kumbhakārādyabhāve 'pi mṛtpiṇḍādau śoṣabhaṅgādikāryadarśanādabhūtvā bhāvalakṣaṇasya kāryamātrasya vyatirekāsiddhervyāpterabhāvāt //",
  "SA15bsa075_u:1955": "nanu yadi kāryatvamātrasya na buddhimatā pratyakṣato vyāptigrahaḥ vyatirekābhāvāt,",
  "SA15bsa075_u:1956": "tvayāpi tarhi kathaṃ kṛtakatvasyānityatvena vyāptiravadhāryata iti cet /",
  "SA15bsa075_u:1957": "anapekṣālakṣaṇaviparyayabādhakapramāṇabalāditi brūmaḥ /",
  "SA15bsa075_u:1958": "taccātadrūpaparāvṛttasyaiva kṛtakatvasya vipakṣād vyatirekaṃ sādhayati /",
  "SA15bsa075_u:1959": "na ca tvayā viparyayabādhakapramāṇamabhidhātuṃ śakyata iti prāgeva pratipāditam /",
  "SA15bsa075_u:1960": "sandigdhavipakṣavyāvṛttikatvādanaikāntikamidaṃ kāryatvamātram //",
  "SA15bsa075_u:1961": "etena yadetat naiyāyikānāmākṣepaparihāraviḍambanam /",
  "SA15bsa075_u:1962": "iha khalu dve kāryatve /",
  "SA15bsa075_u:1963": "kāryamātram /",
  "SA15bsa075_u:1964": "viśiṣṭaṃ ca /",
  "SA15bsa075_u:1965": "tatrādyasya pratibandhāsiddheranaikāntikatvam /",
  "SA15bsa075_u:1966": "viśiṣṭasya bhūdharādiṣvasaṃbhavādasiddhatvamiti /",
  "SA15bsa075_u:1967": "tadasaṅgatam /",
  "SA15bsa075_u:1968": "kāryatvamātrasyaiva pratibandhopapādanāt //",
  "SA15bsa075_u:1969": "yaccoktaṃ viśiṣṭaṃ kāryatvamiti /",
  "SA15bsa075_u:1970": "kīdṛśaṃ punastaditi vaktavyam /",
  "SA15bsa075_u:1971": "atha yatkāryaṃ ṣuruṣānvayavyatirekānuvidhāyitayā tatpūrvakamupalabdham /",
  "SA15bsa075_u:1972": "yaddṛṣṭerakriyādarśino 'pi kṝtabuddhirutpadyate tatkāryaṃ sakalaprāsādādyanugataṃ bhūdharādivyāvṛttaṃ viśiṣṭamityabhidhīyate /",
  "SA15bsa075_u:1973": "tadasundaram /",
  "SA15bsa075_u:1974": "vikalpānupapatteḥ //",
  "SA15bsa075_u:1975": "tathā cāha śaṅkaraḥ - kṛtabuddhiḥ kiṃ sādhyabuddhiḥ kiṃ vā sādhanabuddhiḥ /",
  "SA15bsa075_u:1976": "sādhyabuddhirapi yadi gṛhītavyāptikasya,",
  "SA15bsa075_u:1977": "sā bhavatyeva /",
  "SA15bsa075_u:1978": "athāgṛhītavyāptikasya,",
  "SA15bsa075_u:1979": "kimanyatrāpi sā bhavantī dṛṣṭā /",
  "SA15bsa075_u:1980": "atha sādhanabuddhiḥ /",
  "SA15bsa075_u:1981": "tarhi svopagamavirodhaḥ,",
  "SA15bsa075_u:1982": "sarvasya bhāvasya kṛtakatvopagamāditi //",
  "SA15bsa075_u:1983": "vācaspatiḥ punaratrāha - idamatra nipuṇataraṃ nirūpayatu bhavān kiṃ buddhimadanvayavyatirekānuvidhānaṃ viśeṣaḥ /",
  "SA15bsa075_u:1984": "āhosvit taddarśanaṃ yatparvatādiṣu nāstītyabhidhīyate /",
  "SA15bsa075_u:1985": "yadi pūrvakaḥ kalpaḥ,",
  "SA15bsa075_u:1986": "sa buddhimaddhetukatvaṃ tanubhuvanādīnāmātiṣṭhamānairabhyupeyata eva /",
  "SA15bsa075_u:1987": "na hi kāraṇaṃ kāryānanuvihitabhāvābhāvamanyo vaktyahrīkāt /",
  "SA15bsa075_u:1988": "atha taddarśanamiti caramaḥ kalpaḥ /",
  "SA15bsa075_u:1989": "na tarhi akriyādarśinaḥ kṛtabuddhisaṃbhavaḥ /",
  "SA15bsa075_u:1990": "ya eva hi ghaṭo 'nena buddhimadanvayavyatirekānuvidhāyī dṛṣṭaḥ,",
  "SA15bsa075_u:1991": "sa eva kāryo na tu vipaṇivartī /",
  "SA15bsa075_u:1992": "tajjātīyasya (#",
  "SA15bsa075_u:1993": "Nibandh 52\u000e#) tadanvayavyatirekānuvidhānadarśanādadṛṣṭānvayavyatirekānuvidhānamapi tajjātīyaṃ tatheti cet /",
  "SA15bsa075_u:1994": "hantotpattimadghaṭādi buddhimadanvayavyatirekānuvidhāyīti anyadapitanubhuvanādikaṃ tathā bhavanna daṇḍena parāṇudyate ghaṭajātīyamutpattimadbuddhimatpūrvakamiti cet /",
  "SA15bsa075_u:1995": "nanu prāsādādi taddhetukaṃ na bhavet /",
  "SA15bsa075_u:1996": "aghaṭajātīyatvāt /",
  "SA15bsa075_u:1997": "atha yajjātīyamanvayavyatirekānuvidhāyi dṛṣṭam,",
  "SA15bsa075_u:1998": "tajjātīyamevādṛṣṭānvayavyatirekamapi taddhetukam /",
  "SA15bsa075_u:1999": "tat kiṃ kāryajātīyaṃ prāsādādi buddhimaddhetukaṃ na dṛṣṭam yenotpattimattanubhuvanādi tathā na syāt /",
  "SA15bsa075_u:2000": "na khalu tajjātīyatve kaścidviśeṣa iti //",
  "SA15bsa075_u:2001": "vittokastvāha - bhavatu vā kaścidanirūpitarūpo viśeṣaḥ /",
  "SA15bsa075_u:2002": "kiṃ punaranena viśeṣaṃ pratipādayatābhipretam /",
  "SA15bsa075_u:2003": "kiṃ kāryatvasāmānyasyāsiddhatvam /",
  "SA15bsa075_u:2004": "atha kāryaviśeṣasya /",
  "SA15bsa075_u:2005": "atha kāryamātrasya buddhimatkartṛvyabhicāraḥ /",
  "SA15bsa075_u:2006": "atha sādhyadṛṣṭāntayorvaidharmyamātram /",
  "SA15bsa075_u:2007": "kiṃ cātaḥ yadi tāvat kāryasāmānyasyāsiddhatvam /",
  "SA15bsa075_u:2008": "tannāsti /",
  "SA15bsa075_u:2009": "viśvambharādiṣvapi kāraṇavyāpārajanyatvasyobhayasiddhatvāt /",
  "SA15bsa075_u:2010": "atha kāryaviśeṣasya kumbhādivartinaḥ pakṣe 'siddhirabhidhīyate /",
  "SA15bsa075_u:2011": "tadā na kācidatra kṣatirviśeṣasya hetutvenānupādānāt /",
  "SA15bsa075_u:2012": "yadi kāryasāmānyasya kartṛvyabhicāraḥ pratipādayitumiṣṭaḥ /",
  "SA15bsa075_u:2013": "sa na śakyo vipakṣe 'darśanāt /",
  "SA15bsa075_u:2014": "tṛṇādeśca pakṣīkṛtatvāt /",
  "SA15bsa075_u:2015": "śaṅkāmātrasya sarvathāniṣiddhatvāt /",
  "SA15bsa075_u:2016": "sandigdhavyatirekitvaṃ naiyāyikānāṃ niranuyojyānuyogo bauddhānāmadoṣodbhāvanaṃ nigrahasthānamiti tu pratipāditam /",
  "SA15bsa075_u:2017": "tathāpi bādhakapramāṇānyabhihitānyeva /",
  "SA15bsa075_u:2018": "tasmānna pratibandhāsiddheḥ sarvatra vyabhicārāśaṅkā /",
  "SA15bsa075_u:2019": "atha sādhyadṛṣṭāntayorvaidharmyodbhāvanam /",
  "SA15bsa075_u:2020": "tanna /",
  "SA15bsa075_u:2021": "tasya sarvatra sulabhatvāt /",
  "SA15bsa075_u:2022": "yadi sādhyadṛṣṭāntayorvaidharmyamātrāt sādhyāsiddhiḥ nirvṛttedānīmanumānavārtāpi nikuñjamahānasayorapi dhūmavattve 'pi kathañcid vaidharmyopapatteriti sakalaṃ yatkiñcidetaditi /",
  "SA15bsa075_u:2023": "tadayamatra saṃkṣepārthaḥ /",
  "SA15bsa075_u:2024_0": "yattāvat kāryatvamātraṃ tadevoktena krameṇa pratibandhasiddherbhūdharādiṣu dṛṣṭaṃ",
  "SA15bsa075_u:2024_1": "puruṣamanumāpayatītyasmākamabhimatasādhyamasiddhirupapannaiveti kimasmākamadhikacintayetyaṅgīkṛtyāpyuktaṃ viśiṣṭakāryatvam /",
  "SA15bsa075_u:2025": "tadeva tu nāstīti punarvistareṇa pratipāditamiti tadapi sarvamanavadheyameva /",
  "SA15bsa075_u:2026": "tathā hi kāryatvamātrasya tāvaduktena krameṇa vyāpterasiddhatvādanaikāntikatvamanivāryam /",
  "SA15bsa075_u:2027": "yacca viśiṣṭakāryatvaṃ vikalpya dūṣitaṃ tasyāsmābhiranabhyupagatatvāt taddūṣaṇāya prabandhaḥ prayāsaikaphalaḥ /",
  "SA15bsa075_u:2028": "na hi kāryatvaṃ dvividhamabhimatam /",
  "SA15bsa075_u:2029": "ekaṃ sarvakāryānugatam,",
  "SA15bsa075_u:2030": "aparaṃ parvatādivyāvṛttaṃ ghaṭapaṭaprāsādādyanuyāyīti /",
  "SA15bsa075_u:2031": "kiṃ tu kāryamanekajātīyakam /",
  "SA15bsa075_u:2032_0": "tatra yadi nāma paṭasya prāsādādibhiḥ saha vastutvasaṃsthānaviśeṣayogitvakāryatvādibhirdharmaiḥ",
  "SA15bsa075_u:2032_1": "sajātīyatvamasti tathāpi na tān dharmān buddhimatpūrvakānadhigacchati vyāvahārikaṃ pratyakṣam,",
  "SA15bsa075_u:2033": "kāryatvādīnāṃ buddhimadvyatirekānuvidhānābhāvāt /",
  "SA15bsa075_u:2034": "tatkathaṃ prāsādaparvatādiṣu kāryatvādidarśanād buddhimadanumānamastu /",
  "SA15bsa075_u:2035": "kiṃ tu yasyaiva ghaṭajātīya kāryaṃcakrasya vyatirekasiddhistasya buddhimadvyāptatvaṃ pratyakṣataḥ sidhyatītyuktam / (#",
  "SA15bsa075_u:2036": "Nibandh 53\u000e#) tena deśakālāntare ghaṭajātīyādeva buddhimadanumānam /",
  "SA15bsa075_u:2037": "yadā tu prāsādajātīyakamapi buddhimaddhetukamekatra pṛthagavadhāryate tadā tajjātīyādapi buddhimatsiddhiḥ /",
  "SA15bsa075_u:2038": "evaṃ tattajjātīyasarābodañcanaśakaṭapaṭakeyūraprabhṛteḥ kāryacakrād buddhimatpūrvakatvena pṛthak pṛthagavadhāritād buddhimadanumānamanavadyam /",
  "SA15bsa075_u:2039": "amumevārthamabhisandhāyācāryapādairabhihitam-",
  "SA15bsa075_u:2040": "siddhaṃ yādṛgadhiṣṭhātṛbhāvābhāvānuvṛttimat /",
  "SA15bsa075_u:2041": "sanniveśādi tadyuktaṃ tasmād yadanumīyate //",
  "SA15bsa075_u:2042_0": "iti / evaṃ ghaṭapaṭaparvatādīnāṃ kāryatvavastutvādibhirdharmaiḥ sajātīyatve 'pi avāntaraṃ",
  "SA15bsa075_u:2042_1": "ghaṭapaṭaparvatatvādijātibhedamādāya lokasya vyāptigrāhakaṃ pratyakṣaṃ pravartataṃ",
  "SA15bsa075_u:2042_2": "iti darśayituṃ saṃvyavahārapragalbhapuruṣabuddhyapekṣayā yaddarśanādakriyādarśino",
  "SA15bsa075_u:2042_3": "'pi kṛtabuddhirbhavatītyuktam /",
  "SA15bsa075_u:2043": "na tu śāstraparavaśabuddhipuruṣāpekṣayā /",
  "SA15bsa075_u:2044_0": "tathā hi śāstrasaṃskārarahitasya vyavahārapragalbhasya puruṣasya devakulajātīyakaṃ",
  "SA15bsa075_u:2044_1": "puruṣapūrvakatayāvadhāritavato nagarādvanaṃ praviṣṭasya parvatadevakulayordarśane",
  "SA15bsa075_u:2044_2": "tayordvayorapyakriyādarśino 'pi devakule kṛtabuddhirbhavati na parvate /",
  "SA15bsa075_u:2045": "tadanayordevakulaparvatayoḥ kāryatvādinā ekajātitve 'pi kṛtabuddhibhāvābhāvau na tayoḥ parvatadevakulatvalakṣaṇāvāntarajātibhedamanavasthāpya sthātuṃ prabhavataḥ /",
  "SA15bsa075_u:2046": "jātibhede ca siddhe devakulajātīye vyāptergrahaṇāt na parvatajātīyasya,",
  "SA15bsa075_u:2047": "na ca prāsādajātīyasya vyāptisiddhiriti na tato buddhimadanumānam /",
  "SA15bsa075_u:2048": "yadā tu prāsādasyāpi pṛthag vyāptigrahaḥ tadā tajjātīyādapi buddhimadanumānamastu /",
  "SA15bsa075_u:2049": "na kṣitidharādijātīyasya svapne 'pi vyāptigrahaḥ krīḍāparvatādernāmamātrābhede 'pi parvatādibhirekāntato bhinnasvarūpatvāt /",
  "SA15bsa075_u:2050": "yacca pṛṣṭaṃ keyaṃ kṛtabuddhirityādi /",
  "SA15bsa075_u:2051": "tatra kāmaṃ sādhyabuddhireveti brūmaḥ /",
  "SA15bsa075_u:2052": "yaccātroktaṃ sādhyabuddhirapi yadi gṛhītavyāptikasya sā bhavatyeva /",
  "SA15bsa075_u:2053": "athāgṛhītavyāptikasya kimanyatrāpi sā bhavantī dṛṣṭeti //",
  "SA15bsa075_u:2054": "atrocyate / gṛhītavyāptikasyānumānaṃ bhavati,",
  "SA15bsa075_u:2055": "agṛhītavyāptikasya na bhavatītyatrāsmākaṃ na kācidvipratipattiḥ /",
  "SA15bsa075_u:2056": "kevalaṃ gṛhītavyāptikosmin viṣaye na saṃbhavatīti brūmaḥ /",
  "SA15bsa075_u:2057": "uktakrameṇa vyatirekāsiddhervyāvahārikapratyakṣeṇa kāryatvasya vyāptatvāniścayāt /",
  "SA15bsa075_u:2058": "tasmādavāntarajātibhedaprasiddhyarthaṃ vyāvahārikapuruṣāpekṣayaivāsyā buddherbhāvābhāvāvuktau /",
  "SA15bsa075_u:2059": "jātibhede ca prayojanaṃ pūrvameva pratipāditam /",
  "SA15bsa075_u:2060": "yadapyatra nipuṇammanyena vācaspatinā kathitaṃ tat kiṃ kāryajātīyaṃ prāsādādi buddhimaddhetukaṃ na dṛṣṭaṃ yenotpattimattanubhuvanādi tathā na syāt,",
  "SA15bsa075_u:2061": "na khalu tajjātīyakatve kaścidviśeṣa iti /",
  "SA15bsa075_u:2062": "tadasaṅgatam /",
  "SA15bsa075_u:2063": "tathā hi bhavatu prāsādaparvatādīnāṃ kāryatvādinā sajātīyatvam /",
  "SA15bsa075_u:2064": "tattu na vyāvahārikapratyakṣeṇa buddhimadvyāptaṃ pratyetuṃ śakyam,",
  "SA15bsa075_u:2065": "vyāptigrahaṇasamaye dṛṣṭānte buddhimadabhāvaprayuktasya kāryamātravyatirekasya darśayitumaśakyatvāt / (#",
  "SA15bsa075_u:2067": "Nibandh 54\u000e#)",
  "SA15bsa075_u:2068": "tadayaṃ saṃkṣepārthaḥ /",
  "SA15bsa075_u:2069": "kāryatvamātrasyāvyatirekādavyāptasyāgamakatvam /",
  "SA15bsa075_u:2070": "avāntaraṃ tu ghaṭaprāsādādisādhāraṇaṃ kāryatvamātramasmābhirapi na svīkṛtameva /",
  "SA15bsa075_u:2071": "yathā tu ghaṭatvapaṭatvādiprātisvikānekajātipuraskāreṇa prasiddhānumānavyavasthā sā cānavadyamavasthāpiteti /",
  "SA15bsa075_u:2072": "saṃprati sādhyātmā vicāryate /",
  "SA15bsa075_u:2073": "nanu vādinā sādhane samupanyaste taddūṣaṇopanyāsamapāsya sādhyasvarūpavikalpanaṃ nāma naiyāyikamate niranuyojyānuyogaḥ,",
  "SA15bsa075_u:2074": "saugatamate tvadoṣodbhāvanaṃ nigrahasthānamiti cet /",
  "SA15bsa075_u:2075": "tadetajjālmajalpitam /",
  "SA15bsa075_u:2076": "tathā hi sādhyasvarūpe 'pariniṣṭhite tadanusāriṇī pakṣasapakṣavipakṣavyavasthā kutaḥ /",
  "SA15bsa075_u:2077": "tadasiddhau cāsiddhatādayo doṣāḥ pakṣadharmatādayaśca guṇā na vyavasthitā ityuktam /",
  "SA15bsa075_u:2078": "nedānīṃ hetordoṣa guṇakatheti mūkena prativādinā sthātavyam /",
  "SA15bsa075_u:2079": "tasmāddhetudoṣopanyāsāyaiveyaṃ sādhyaniruktirityayameva vādī svamate niranuyojyānuyogadūṣaṇena nigrahasthānena nigṛhyata iti kimatra nirbandhena /",
  "SA15bsa075_u:2080": "yadetat kāryatvaṃ sādhanaṃ kimanena viśvasya buddhimanmātrapūrvakatvaṃ sādhyate /",
  "SA15bsa075_u:2081": "āhosvidekatvavibhutvasarvajñatvanityatvādiguṇaviśiṣṭabuddhimatpūrvakatvam /",
  "SA15bsa075_u:2082": "prathamapakṣe siddhasādhanam /",
  "SA15bsa075_u:2083": "dvitīye tu vyāpterabhāvādanaikāntikatā /",
  "SA15bsa075_u:2084": "nanu sāmānyena vyāptau pratītāyāmapi pakṣadharmatābalād viśeṣasiddhiḥ /",
  "SA15bsa075_u:2085": "yathāgneḥ parvatāyogavyavacchedādisiddhiḥ /",
  "SA15bsa075_u:2086": "anyathā sarvānumānocchedaḥ /",
  "SA15bsa075_u:2087": "anumānadveṣī hyevaṃ jalpati -",
  "SA15bsa075_u:2088": "anumānabhaṅgapaṅke 'smin nimagnā vādidantinaḥ /",
  "SA15bsa075_u:2089": "viśeṣe 'nugamābhāvaḥ sāmānye siddhasādhyatā //",
  "SA15bsa075_u:2090": "atrocyate / sidhyatyeva pakṣadharmatābalato viśeṣaḥ /",
  "SA15bsa075_u:2091": "na tu sarvaḥ /",
  "SA15bsa075_u:2092": "yena hi vinā pakṣasthaṃ sādhanaṃ nopapadyate sa viśeṣaḥ sidhyatu /",
  "SA15bsa075_u:2093": "yathā vahnereva parvatavartitvādiviśeṣo na pañcavarṇaśikhākalāpakamanīyaḥ /",
  "SA15bsa075_u:2094": "na ca girīṇāṃ tarūṇāṃ kāryatvaṃ karturekatvavibhutvasarvajñatvādikamantareṇa nopapadyate,",
  "SA15bsa075_u:2095": "taditareṣvapi darśanāt / tasmāt",
  "SA15bsa075_u:2096": "pakṣāyogavyavacchedabhedamātre na dūṣaṇam /",
  "SA15bsa075_u:2097": "iṣṭasiddhyanvayābhāvādatirikte tu dūṣaṇam //",
  "SA15bsa075_u:2098": "yadyevaṃ svasvarūpopādānopakaraṇasaṃpradānaprayojanābhijña eva kartā sādhyate /",
  "SA15bsa075_u:2099": "svarūpamiha ca dvayaṇukaṃ kāryam /",
  "SA15bsa075_u:2100": "upādānamiha paramāṇujāticatuṣṭayam /",
  "SA15bsa075_u:2101": "upakaraṇaṃ samastakṣetrajñasamavāyidharmādharmau /",
  "SA15bsa075_u:2102": "sampradānaṃ kṣetrajñāḥ,",
  "SA15bsa075_u:2103": "yānayaṃ bhagavān svakarmabhirabhipraiti / (#",
  "SA15bsa075_u:2104": "Nibandh 55\u000e#) prayojanaṃ sukhaduḥkhopabhogaḥ kṣetrajñānām /",
  "SA15bsa075_u:2105": "evaṃ bhūte buddhimati sādhye kutaḥ siddhasādhanam /",
  "SA15bsa075_u:2106": "na cāvyāptiḥ /",
  "SA15bsa075_u:2107": "kulāladṛṣṭāntena udāpānadyabhijñatvasya saṃbhavāt /",
  "SA15bsa075_u:2108": "tathā ca vācaspatiḥ pramāṇayati -",
  "SA15bsa075_u:2109": "vivādādhyāsitāstanugirisāgarādayaḥ upādānādyabhijñakartṛkāḥ / kāryatvāt /",
  "SA15bsa075_u:2110": "yadyatkārya tattadupādānādyabhijñakartṛkam /",
  "SA15bsa075_u:2111": "yathā prāsādādi /",
  "SA15bsa075_u:2112": "tathā ca vivādādhyāsitāstanvādayaḥ /",
  "SA15bsa075_u:2113": "tasmāttatheti /",
  "SA15bsa075_u:2114": "evamataḥ sādhanādupādānādyabhijñakartṛmātraṃ prasādhya tasya sarvajñatvasādhanāya vācaspatireva punarapīdamāha - bhavatu tāvadupādānādyabhijñakartṛmātrasiddhiḥ /",
  "SA15bsa075_u:2115": "pāriśeṣyāt tu vyatirekidvitīyanāmno 'numānādviśeṣasiddhiḥ / tathā hi",
  "SA15bsa075_u:2116": "tanubhuvanādyupādānadyabhijñaḥ kartā nānityāsarvaviṣayabuddhimān /",
  "SA15bsa075_u:2117": "tatkartustadupādānādyanabhijñatvaprasaṅgāt /",
  "SA15bsa075_u:2118": "na hyevaṃvidhastadupādānādyabhijño yathāsmadādiḥ /",
  "SA15bsa075_u:2119": "tadupādānādyabhijñaścāyam /",
  "SA15bsa075_u:2120": "tasmāttatheti /",
  "SA15bsa075_u:2121": "no khalu paramāṇubhedān kṣetrajñasamavāyinaśca karmāśayabhedānaparimeyānanyaḥ śakto jñātumṛte tādṛgīśvarāditi /",
  "SA15bsa075_u:2122": "atrocyate / yāvanti dvayaṇukāni bhinnadeśakālasvabhāvāni kāryāṇi santi teṣu sarveṣveva kimeka eva buddhimān vyāpriyate /",
  "SA15bsa075_u:2123": "aneko vā /",
  "SA15bsa075_u:2124": "yadvā svasvaviṣayamātropādānādivedinaḥ parasparavyāpārānabhijñā bhinnadeśakālasvabhāvāḥ pratidvayaṇukamanya eva buddhimanto vyāpriyante iti trayaḥ pakṣāḥ /",
  "SA15bsa075_u:2125": "na tāvat prathamapakṣaḥ /",
  "SA15bsa075_u:2126": "deśakālasvabhāvabhinnānāṃ sarveṣāṃ dvayaṇukānāṃ karturekatvāsiddheḥ /",
  "SA15bsa075_u:2127": "yaccaikatvasādhanāya kāryaliṅgāviśeṣādityādyapi sādhanamupanyastaṃ tadasaṅgatam /",
  "SA15bsa075_u:2128": "dhūmaliṅgāviśeṣe 'pi hyagneranekatvavat tatrāpi tacchaṅkāsaṃbhavāt /",
  "SA15bsa075_u:2129": "saditi liṅgāviśeṣāditi tu dṛṣṭānto 'smān pratyasiddha eva,",
  "SA15bsa075_u:2130": "tasmād yathā mayā nānātvasādhanāya pramāṇaṃ vaktavyaṃ tathā tvayāpyekatvasādhanāya sādhanamabhidhānīyam /",
  "SA15bsa075_u:2131": "atha manyate anekatvasādhanābhāvādekatvasiddhiriti /",
  "SA15bsa075_u:2132": "yadyevamekatvasādhanābhāvādanekatvameva kiṃ nāvagacchasi /",
  "SA15bsa075_u:2133": "yadapyuktam - ekatve tu na pramāṇāntaramanveṣṭavyamekasya karturabhāve bahūnāṃ vyāhatamanasāmityādi /",
  "SA15bsa075_u:2134": "tadapi cintyatām /",
  "SA15bsa075_u:2135": "bahubhiḥ karaṇe yugapatkāryānutpattiriti kiṃ (#",
  "SA15bsa075_u:2136": "Nibandh 56\u000e#) bhinnadeśakālānāṃ kāryāṇāmanutpattirvivakṣitā /",
  "SA15bsa075_u:2137": "ekasyaiva vā mahāvayavinaḥ /",
  "SA15bsa075_u:2138": "kṣitighaṭādirūpasya /",
  "SA15bsa075_u:2139": "tatra ekasminnapi kārye bahubhiḥ karaṇe utpattivirodhi (naṃ)",
  "SA15bsa075_u:2140": "na paśyāmaḥ /",
  "SA15bsa075_u:2141": "bahūnāṃ parasparaṃ vaimatyaniyamābhāvāt /",
  "SA15bsa075_u:2142": "parasparāvyāghātapuruṣatvayordvividhasyāpi virodhasyāsaṃbhavāt /",
  "SA15bsa075_u:2143": "puruṣatvaṃ hi apuruṣatvena viruddham /",
  "SA15bsa075_u:2144": "na tu parasparāvyāghātena /",
  "SA15bsa075_u:2145": "ye tvanantadeśakālasvabhāvabhedabhinnāsteṣu sutarāmevānekavyāpāraniṣedho 'sambhavīti dvitīyopi pakṣo vyudastaḥ /",
  "SA15bsa075_u:2146": "na ca karturekatvena dṛṣṭā vyāptisiddhiḥ /",
  "SA15bsa075_u:2147": "anekenāpi svatantreṇa svasvaprayojanārthinā grāmapraviṣṭahariṇādimāraṇaikakāryadarśanāt /",
  "SA15bsa075_u:2148": "tasyāpi pakṣīkaraṇe ekakartṛpūrvakābhimatasyāpi pakṣīkaraṇe ātmakartṛpūrvakatvamastu /",
  "SA15bsa075_u:2149": "tadevaṃ na sarvadvayaṇukānāṃ karturekatvasiddhiḥ /",
  "SA15bsa075_u:2150": "tathā coktam",
  "SA15bsa075_u:2151": "ekakarturna siddhau tu sarvajñatvaṃ kimāśrayam /",
  "SA15bsa075_u:2152": "ata eva dvitīyo 'pi pakṣaḥ kṣīṇaḥ /",
  "SA15bsa075_u:2153": "sarveṣu dvayaṇukeṣvekasyāpi karturapravṛttau bahūnāṃ sutarāmapravṛtteḥ /",
  "SA15bsa075_u:2154": "tṛtīyastu pakṣo yadi bhaved tadā svasvavyāpāraviṣayamātropādānādyabhijñatve 'pi naikaḥ kaścit sarvajñaḥ sidhyati /",
  "SA15bsa075_u:2155": "na ca jñānaṃ sattāmātreṇa katipayātīndriyadarśanavat sarvārthagrahaṇaṃ yena tadabhedāt prastutaparamāṇūvat sarvasyaivāviśeṣeṇa grahaṇāt sarvajñatā syāt /",
  "SA15bsa075_u:2156": "anumānato hi katipayātīndriyadarśane siddhe 'pīśvarasya tatkāraṇayogitvaṃ niścīyate /",
  "SA15bsa075_u:2157": "na tu jñānasattāmātreṇa prakārāntareṇeti niścaya iti kutaḥ sarvajñatā /",
  "SA15bsa075_u:2158": "nanvatīndriyaṃ paramāṇvādikaṃ jānato na kathaṃ sārvajñyamiti cet /",
  "SA15bsa075_u:2159": "tat kimidānīmasarvadarśitveṣvatīndriyadarśanamātreṇa sarvajñatāpratyāśā /",
  "SA15bsa075_u:2160": "evameveti cet /",
  "SA15bsa075_u:2161_0": "hanta yadi nāma nyāyavihastena tvayā īdṛśo hastasamāracitaḥ sarvajñaḥ paribhāvitastathāpyanyeṣāmapāradūradeśakālavartināṃ",
  "SA15bsa075_u:2161_1": "dvayaṇukādīnāmupādānādiṣu januṣāndhaprakhyasya paramapuruṣārthāvedino vā lokaiḥ prāmāṇikaiśca",
  "SA15bsa075_u:2161_2": "nāsya sārvajñyamanumanyate //",
  "SA15bsa075_u:2162": "asmākantu nātīndriyadarśimātre pradveṣaḥ /",
  "SA15bsa075_u:2163": "evaṃ ca karturekatvāsiddhau vyatirekyapi heturasamarthaḥ viśveṣāmekasya karturasiddhau tadupādānādyabhijñabhāvasyā siddhatvāt /",
  "SA15bsa075_u:2164": "yaśca yanmātrakāraḥ sa tanmātropādānādyabhijño bhavanna sarvajñaḥ /",
  "SA15bsa075_u:2165": "anekāśrayeṇāpi upādānādyabhijñasāmānyasya caritārthatvāt /",
  "SA15bsa075_u:2166": "tadevamupādānādyabhijñapuruṣamātrasiddhāvapi naikatvasarvajñatvādiviśiṣṭapuruṣaviśeṣasiddhiḥ /",
  "SA15bsa075_u:2167": "puruṣamātre ca siddhasādhanamuktam /",
  "SA15bsa075_u:2168": "buddhimanmātrapūrvakatāmicchatāmupādānādyabhijñabuddhimatpūrvakatve sādhye kathaṃ siddhasādhanamiti cet /",
  "SA15bsa075_u:2169": "na tadapekṣayā siddhasādhyatāyā janitatvāt (#",
  "SA15bsa075_u:2170": "Nibandh 57\u000e#) kevalamasiddhoddhāre 'bhimate viśeṣe siddhe 'pi naiyāyikasyāpi nābhimatasiddhiriti brūmaḥ //",
  "SA15bsa075_u:2171": "saugatasya tāvadaniṣṭasiddhiriti cet, na,",
  "SA15bsa075_u:2173": "svābhimatasādhyasādhanenaiva hi parasyāniṣṭamapi sādhanīyam /",
  "SA15bsa075_u:2174": "anyathā mātṛśokasmaraṇādināpi tadaniṣṭasiddhiḥ syāditi /",
  "SA15bsa075_u:2175": "asya saṃgrahaḥ",
  "SA15bsa075_u:2176": "pareṣṭasiddhirnapareṣṭabādhakaṃ prasādhane vedanayatnamātrayoḥ /",
  "SA15bsa075_u:2177": "ananvayo 'bhīṣṭaviśeṣasādhane vipakṣasandehasahantu sādhanam //",
  "SA15bsa075_u:2178": "sādhyacintādhikārastṛtīyaḥ //",
  "SA15bsa075_u:2179": "evamanye 'pi hetavo yathāyogamabhyuhya dūṣaṇīyāḥ /",
  "SA15bsa075_u:2180": "tadevaṃ tāvadīśvarasya sadvyavahāro niṣiddhaḥ /",
  "SA15bsa075_u:2181": "asadvyavahārārthantu tallakṣaṇavilakṣaṇakṣaṇabhaṅgasādhakaṃ sattādisādhanameva draṣṭavyamiti //",
  "SA15bsa075_u:2182": "ityabodhajanakartṛvikalpa vyāpi mohatimirapratirodhi /",
  "SA15bsa075_u:2183": "ratnakīrtiracanāmalaramya jyotirastu ciramapratirodhi // (#",
  "SA15bsa075_u:2185": "Nibandh 58\u000e#)",
  "SA15bsa075_u:2186": "// 3 // apohasiddhiḥ //",
  "SA15bsa075_u:2187": "// namastārāyai //",
  "SA15bsa075_u:2188": "apohaḥ śabdārtho nirucyate /",
  "SA15bsa075_u:2189": "nanu ko 'yamapoho nāma /",
  "SA15bsa075_u:2190": "kimidamanyasmādapohyate /",
  "SA15bsa075_u:2191": "asmād vānyadapohyate /",
  "SA15bsa075_u:2192": "asmin vānyadapohyata iti vyutpattyā vijātivyāvṛttaṃ bāhyameva vivakṣitam /",
  "SA15bsa075_u:2193": "buddhyākāro vā /",
  "SA15bsa075_u:2194": "yadi vā apohanamapoha ityanyavyāvṛttimātram iti trayaḥ pakṣāḥ /",
  "SA15bsa075_u:2195": "na tāvadādimau pakṣau /",
  "SA15bsa075_u:2196": "apohanāmnā vidhereva vivakṣitatvāt /",
  "SA15bsa075_u:2197": "antimo 'pyasaṃgataḥ,",
  "SA15bsa075_u:2198": "pratītibādhitatvāt /",
  "SA15bsa075_u:2199": "tathā hi parvatoddeśe vahnirastīti śābdī pratītirvidhirūpamevollikhantī lakṣyate /",
  "SA15bsa075_u:2200": "nānagnirna bhavatīti nitrṛttimātramāmukhayantī /",
  "SA15bsa075_u:2201": "yacca pratyakṣabādhitaṃ na tatra sādhanāntarāvakāśaḥ ityatiprasiddham //",
  "SA15bsa075_u:2202": "atha yadyapi nivṛttimahaṃ pratyemīti na vikalpaḥ tathāpi nivṛttapadārthollekha eva nivṛttyullekhaḥ /",
  "SA15bsa075_u:2203": "na hyanantarbhāvitaviśeṣaṇapratītirviśiṣṭapratītiḥ /",
  "SA15bsa075_u:2204": "tato yathā sāmānyamahaṃ pratyemīti vikalpābhāve 'pi sādhāraṇākāraparisphuraṇād vikalpabuddhiḥ sāmānyabuddhiḥ pareṣām,",
  "SA15bsa075_u:2205": "tathā nivṛttapratyayākṣiptā nivṛtibuddhirapohapratītivyavahāramātanotīti cet /",
  "SA15bsa075_u:2206": "nanu sādhāraṇākāraparisphuraṇe vidhirūpatayā yadi sāmānyabodhavyavasthā,",
  "SA15bsa075_u:2207": "tat kimāyātamasphuradabhāvākāre cetasi nivṛttipratītivyavasthāyāḥ /",
  "SA15bsa075_u:2208": "tato nivṛttimahaṃ pratyemītyevamākārābhāve 'pi nivṛttyākārasphuraṇaṃ yadi syāt ko nāma nivṛttipratītisthitimapalapet /",
  "SA15bsa075_u:2209": "anyathā asati pratibhāse tatpratītivyavahṛtiriti gavākāre 'pi cetasi turagabodha ityastu /",
  "SA15bsa075_u:2210": "atha viśeṣaṇatayā antarbhūtā nivṛttipratītirityuktam /",
  "SA15bsa075_u:2211": "tathāpi yadyagavāpoḍha itīdṛśākāro vikalpastadā viśeṣaṇatayā tadanupraveśo bhavatu kiṃ tu gauriti pratītiḥ /",
  "SA15bsa075_u:2212": "tadā ca sato 'pi nivṛttilakṣaṇasya viśeṣaṇasya tatrānutkalanāt kathaṃ tatpratītivyavasthā /",
  "SA15bsa075_u:2213": "athaivaṃ matiḥ - yad vidhirūpaṃ sphurati tasya parāpoho 'pyastīti tatpratītirucyate /",
  "SA15bsa075_u:2214": "tadāpi sambandhamātramapohasya /",
  "SA15bsa075_u:2215": "vidhireva sākṣānnirbhāsī / api (#",
  "SA15bsa075_u:2216": "Nibandh 59\u000e#) caivamadhyakṣasyāpyapohaviṣayatvamanivāryam viśeṣato vikalpādekavyāvṛttollekhino 'khilānyavyāvṛttamīkṣamāṇasya /",
  "SA15bsa075_u:2217": "tasmādvidhyākārāvagrahādadhyakṣavad vikalpasyāpi vidhiviṣayatvameva nānyāpohaviṣayatvamiti kathamapohaḥ śabdārtho ghuṣyate /",
  "SA15bsa075_u:2218": "atrābhidhīyate /",
  "SA15bsa075_u:2219": "nāsmābhirapohaśabdena vidhireva kevalo 'bhipretaḥ /",
  "SA15bsa075_u:2220": "nāpyanyavyāvṛttimātram /",
  "SA15bsa075_u:2221": "kintvanyāpohaviśiṣṭo vidhiḥ śabdānāmarthaḥ /",
  "SA15bsa075_u:2222": "tataśca na pratyekapakṣopanipātidoṣāvakāśaḥ //",
  "SA15bsa075_u:2223": "yattu goḥ pratītau na tadātmāparātmeti sāmarthyādapohaḥ paścānniścīyata iti vidhivādināṃ matam,",
  "SA15bsa075_u:2224": "anyāpohapratītau vā sāmarthyādanyāpoḍho 'vadhāryate iti pratiṣedhavādināṃ matam /",
  "SA15bsa075_u:2225": "tadasundaram /",
  "SA15bsa075_u:2226": "prāthamikasyāpi pratipatti kramādarśanāt /",
  "SA15bsa075_u:2227": "na hi vidhiṃ pratipadya kaścidarthāpattitaḥ paścādapohamavagacchati /",
  "SA15bsa075_u:2228": "apohaṃ vā pratipadyānyāpoḍham /",
  "SA15bsa075_u:2229": "tasmād goḥ pratipattirityanyāpoḍhapratipattirucyate /",
  "SA15bsa075_u:2230": "yadyapi cānyāpoḍhaśabdānullekha uktastathāpi nāpratipattireva viśeṣaṇabhūtasyānyāpohasya /",
  "SA15bsa075_u:2231": "agavāpoḍha eva gośabdasya niveśitatvāt /",
  "SA15bsa075_u:2232_0": "yathā nīlotpale niveśitādindīvaraśabdānnīlotpalapratītau tatkāla eva nīlimasphuraṇamanivāryaṃ",
  "SA15bsa075_u:2232_1": "tathā gośabdādapyagavāpoḍhe niveśitād gopratītau tulyakālameva viśeṣaṇatvādago 'pohasphuraṇamanivāryam /",
  "SA15bsa075_u:2233": "yathā pratyakṣasya prasajyarūpābhāvāgrahaṇamabhāvavikalpotpādanaśaktireva tathā vidhivikalpānāmapi tadanurūpānuṣṭhānadānaśaktirevābhāvagrahaṇamabhidhīyate /",
  "SA15bsa075_u:2234": "paryudāsarūpābhāvagrahaṇaṃ tu niyatasvarūpasaṃvedanamubhayoraviśiṣṭam /",
  "SA15bsa075_u:2235": "anyathā yadi śabdādarthapratipattikāle kalito na parāpohaḥ kathamanyaparihāreṇa pravṛttiḥ /",
  "SA15bsa075_u:2236": "tato gāṃ badhāneti codito 'śvādīnapi badhnīyāt //",
  "SA15bsa075_u:2237": "yadapyavocad vācaspatiḥ jātimatyo vyaktayo vikalpānāṃ śabdānāṃ ca gocaraḥ /",
  "SA15bsa075_u:2238": "tāsāṃ ca tadvatīnāṃ rūpamatajjātīyaparāvṛttamityatastadavagaterna gāṃ badhāneti codito 'śvādīn badhnāti /",
  "SA15bsa075_u:2239": "tadapyanenaiva nirastam /",
  "SA15bsa075_u:2240": "yato jāteradhikāyāḥ prakṣepe 'pi vyaktīnāṃ rūpamatajjātīyaparāvṛttameva cet,",
  "SA15bsa075_u:2241": "tadā tenaiva rūpeṇa śabdavikalpayorviṣayībhavantīnāṃ kathamatadvayāvṛttiparihāraḥ //",
  "SA15bsa075_u:2242": "atha na vijātīyavyāvṝttaṃ vyaktirūpaṃ tathāpratītaṃ vā tadā jātiprasāda eṣa iti kathamarthato 'pi tadavagatirityuktaprāyam /",
  "SA15bsa075_u:2243": "atha jātibalādevānyatovyāvṛtam /",
  "SA15bsa075_u:2244": "bhavatu jātibalāt svahetuparamparābalād vānyavyāvṛtam /",
  "SA15bsa075_u:2245": "ubhayathāpi vyāvṛttapratipatau vyāvṛttipratipattirastyeva / (#",
  "SA15bsa075_u:2247": "Nibandh 60\u000e#)",
  "SA15bsa075_u:2248": "na cāgavāpoḍhe gośabdasaṅketavidhāvanyīnyāśrayadoṣaḥ /",
  "SA15bsa075_u:2249": "sāmānye tadvati vā saṃkete 'pi taddoṣāvakāśāt /",
  "SA15bsa075_u:2250": "na hi sāmānyaṃ nāma sāmānyamātramabhipretam,",
  "SA15bsa075_u:2251": "turage 'pi gośabdasaṃketaprasaṅgāt /",
  "SA15bsa075_u:2252": "kiṃ tu gotvam /",
  "SA15bsa075_u:2253": "tāvatā ca sa eva doṣaḥ /",
  "SA15bsa075_u:2254": "gavādiparijñāne gotvasāmānyāparijñānāt /",
  "SA15bsa075_u:2255": "gotvasāmānyāparijñāne gośabdavācyā parijñānāt /",
  "SA15bsa075_u:2256": "tasmādekapiṇḍadarśanapūrvako yaḥ sarvavyaktisādhāraṇa iva bahiraghyasto vikalpabuddhyākāraḥ tatrāyaṃ gauriti saṃketakaraṇe netaretarāśrayadoṣaḥ /",
  "SA15bsa075_u:2257": "abhimate ca gośabdapravṛttāvagośabdena śeṣasyāpyabhidhānamucitam /",
  "SA15bsa075_u:2258": "na cānyāpoḍhānyāpohayorvirodho viśeṣyaviśeṣaṇabhāvakṣatirvā,",
  "SA15bsa075_u:2259": "parasparavyavacchedābhāvāt /",
  "SA15bsa075_u:2260": "sāmānādhikaraṇyasadbhāvāt /",
  "SA15bsa075_u:2261": "bhūtalaghaṭābhāvavat /",
  "SA15bsa075_u:2262": "svābhāvena hi virodho na parābhāvenetyābālaprasiddham /",
  "SA15bsa075_u:2263": "eṣa panthāḥ śrughnamupatiṣṭhata ityatrāpyapoho gamyata eva /",
  "SA15bsa075_u:2264": "aprakṛtapathāntarāpekṣayā eṣa eva śrudhnapratyanīkāniṣṭasthānāpekṣayā śrughnameva /",
  "SA15bsa075_u:2265": "araṇyamārgavad vicchedābhāvādupatiṣṭhata eva /",
  "SA15bsa075_u:2266": "sārthadūtādivyavacchedena panthā eveti pratipadaṃ vyavacchedasya sulabhatvāt /",
  "SA15bsa075_u:2267": "tasmādapohadharmaṇo vidhirūpasya śabdādavagatiḥ puṇḍarīkaśabdādiva śvetimaviśiṣṭasya padmasya //",
  "SA15bsa075_u:2268": "yadyevaṃ vidhireva śabdārtho vaktumucitaḥ,",
  "SA15bsa075_u:2269": "kathamapoho gīyata iti cet /",
  "SA15bsa075_u:2270": "uktamatrāpohaśabdenānyāpohaviśiṣṭo vidhirucyate /",
  "SA15bsa075_u:2271": "tatra vidhau pratīyamāne viśeṣaṇatayā tulyakālamanyāpohapratītiriti /",
  "SA15bsa075_u:2272": "na caiva pratyakṣasyāpyapohaviṣayatvavyavasthā kartamucitā /",
  "SA15bsa075_u:2273": "tasya śābdapratyayasyeva vastuviṣayatve vivādābhāvāt /",
  "SA15bsa075_u:2274": "vidhiśabdena ca yathādhyavasāyamatadrūpaparāvṛtto bāhyo 'rthobhimataḥ,",
  "SA15bsa075_u:2275": "yathāpratibhāsaṃ buddhyākāraśca /",
  "SA15bsa075_u:2276": "tatra bāhyo 'rtho 'dhyavasāyādeva śabdavācyo vyavasthāpyate /",
  "SA15bsa075_u:2277": "na svalakṣaṇaparisphūrtyā /",
  "SA15bsa075_u:2278": "pratyakṣavaddeśakālāvasthāniyatapravyaktasvalakṣaṇāsphuraṇāt /",
  "SA15bsa075_u:2279": "yacchāstram",
  "SA15bsa075_u:2280": "śabdenāvyāpṛtākṣasya buddhāvapratibhāsanāt /",
  "SA15bsa075_u:2281": "arthasya dṛṣṭāviva",
  "SA15bsa075_u:2282": "iti / indriyaśabdasvabhāvopāyabhedādekasyaivārthasya pratibhāsabheda iti cet /",
  "SA15bsa075_u:2283": "atrāpyuktam -",
  "SA15bsa075_u:2284": "jāto nāmāśrayonyānyaḥ cetasāṃ tasya vastutaḥ /",
  "SA15bsa075_u:2285": "ekasyaiva kuto rūpaṃ bhinnākārāvabhāsi tat //",
  "SA15bsa075_u:2286": "na hi spaṣṭāspaṣṭe dve rūpe parasparaviruddhe ekasya vastunaḥ staḥ /",
  "SA15bsa075_u:2287": "yata ekenendriyabuddhau pratibhāsetānyena vikalpe /",
  "SA15bsa075_u:2288": "tathā sati vastuna eva bhedaprāpteḥ / (#",
  "SA15bsa075_u:2289": "Nibandh 61\u000e#) na hi svarūpabhedādaparo vastubhedaḥ /",
  "SA15bsa075_u:2290": "na ca pratibhāsabhedādaparaḥ svarūpabhedaḥ /",
  "SA15bsa075_u:2291": "anyathā trailokyamekameva vastu syāt //",
  "SA15bsa075_u:2292": "dūrāsannadeśavartinoḥ puruṣayorekatra śākhini spaṣṭāspaṣṭapratibhāsabhede 'pi na śākhibheda iti cet /",
  "SA15bsa075_u:2293": "na brūmaḥ pratibhāsabhedo bhinnavastuniyataḥ,",
  "SA15bsa075_u:2294": "kiṃ tvekaviṣayatvābhāvaniyata iti /",
  "SA15bsa075_u:2295": "tato yatrārthakriyābhedādisacivaḥ pratibhāsabhedastatra vastubhedaḥ, ghaṭavat /",
  "SA15bsa075_u:2296": "anyatra punarniyamenaikaviṣayatāṃ pariharatītyekapratibhāso bhrāntaḥ //",
  "SA15bsa075_u:2297": "etena yadāha vācaspatiḥ - na ca śābdapratyakṣayorvastugocaratve pratyayābhedaḥ kāraṇabhedena pārokṣyāpārokṣyabhedopapatteriti,",
  "SA15bsa075_u:2298": "tannopayogi /",
  "SA15bsa075_u:2299": "parokṣapratyayasya vastugocaratvāsamarthatāt /",
  "SA15bsa075_u:2300": "parokṣatāśrayastu kāraṇabheda indriyagocaragrahaṇaviraheṇaiva kṛtārthaḥ /",
  "SA15bsa075_u:2301": "tanna /",
  "SA15bsa075_u:2302": "śābde pratyaye svalakṣaṇaṃ parisphurati /",
  "SA15bsa075_u:2303": "kiṃ ca svalakṣaṇātmani vastuni vācye sarvātmanā pratipatteḥ vidhiniṣedhayorayogaḥ /",
  "SA15bsa075_u:2304": "tasya hi sadbhāve 'stīti vyartham,",
  "SA15bsa075_u:2305": "nāstītyasamartham /",
  "SA15bsa075_u:2306": "asadbhāve tu nāstīti vyartham,",
  "SA15bsa075_u:2307": "astītyasamartham /",
  "SA15bsa075_u:2308": "asti cāstyādipadaprayogaḥ /",
  "SA15bsa075_u:2309": "tasmāt śābdapratibhāsasya bāhyārthabhāvābhāvasādhāraṇyaṃ na tadviṣayatāṃ kṣamate //",
  "SA15bsa075_u:2310": "yacca vācaspatinā jātimadvyaktivācyatāṃ svavācaiva prastutyāntarameva na ca śabdārthasya jāterbhāvābhāvasādhāraṇyaṃ nopapadyate /",
  "SA15bsa075_u:2311": "sā hi svarūpato nityāpi deśakālaviprakīrṇānekavyaktyāśrayatayā bhāvābhāvasādhāraṇībhavantyastināstisaṃbandhayogyā /",
  "SA15bsa075_u:2312": "vartamānavyaktisaṃbandhitā hi jāterastitā /",
  "SA15bsa075_u:2313": "atītānāgatavyaktisaṃbandhitā ca nāstiteti sandigdhavyatirekitvādanaikāntikaṃ bhāvābhāvasādhāraṇyam,",
  "SA15bsa075_u:2314": "anyathāsiddhaṃ veti vikalpitam /",
  "SA15bsa075_u:2315": "tadaprastutam /",
  "SA15bsa075_u:2316": "tāvatā tāvanna prakṛtakṣatiḥ /",
  "SA15bsa075_u:2317": "jātau bharaṃ nyasyatā svalakṣaṇavācyatvasya svayaṃ svīkārāt /",
  "SA15bsa075_u:2318": "kiṃ ca sarvatra padārthasyasvalakṣaṇasvarūpeṇaivāstitvādikaṃ cintyate /",
  "SA15bsa075_u:2319": "jātestu vartamānādivyaktisaṃvadhī 'stitvādikamiti tu bālapratāraṇam /",
  "SA15bsa075_u:2320": "evaṃ jātimadvyaktivacane 'pi doṣaḥ /",
  "SA15bsa075_u:2321": "vyakteścet pratītisiddhiḥ jātiradhikā pratīyatāṃ mā vā,",
  "SA15bsa075_u:2322": "na tu vyaktipratītidoṣānmuktiḥ /",
  "SA15bsa075_u:2323": "etena yaducyate kaumārilaiḥ sabhāgatvādeva vastuno na sādhāraṇyadoṣaḥ /",
  "SA15bsa075_u:2324": "vṛkṣatvaṃ hyanirdhāritabhāvābhāvaṃ śabdādavagamyate /",
  "SA15bsa075_u:2325": "tayoranyatareṇa śabdāntarāvagatena saṃbadhyata iti /",
  "SA15bsa075_u:2326": "tadapyasaṅgatam /",
  "SA15bsa075_u:2327": "sāmānyasya nityasya pratipattābanirdhāritabhāvābhāvatvāyogāt / (#",
  "SA15bsa075_u:2329": "Nibandh 62\u000e#)",
  "SA15bsa075_u:2330": "yaccedam - na ca pratyakṣasyeva śabdānāmarthapratyāyanaprakāro yena taddṛṣṭa ivāstyādiśabdāpekṣā na syāt,",
  "SA15bsa075_u:2331": "vicitraśaktitvāt pramāṇānāmiti /",
  "SA15bsa075_u:2332": "tadapyaindriyakaśābdapratibhāsayorekasvarūpagrāhitve bhinnāvabhāsadūṣaṇena dūṣitam /",
  "SA15bsa075_u:2333": "vicitraśaktitvaṃ ca pramāṇānāṃ sākṣātkārādhyavasāyābhyāmapi caritārtham /",
  "SA15bsa075_u:2334": "tato yadi pratyakṣārthapratipādanaṃ śābdena tadvadevāvabhāsaḥ syāt /",
  "SA15bsa075_u:2335": "abhavaṃśva na tadviṣayakhyāpanaṃ kṣamate //",
  "SA15bsa075_u:2336": "nanu vṛkṣaśabdena vṛkṣatvāṃśe codite sattvādyaṃśaniścayanārthamastyādipadaprayoga iti cet /",
  "SA15bsa075_u:2337": "niraṃśatvena pratyakṣasamadhigatasya svalakṣaṇasya ko 'vakāśaḥ padāntareṇa /",
  "SA15bsa075_u:2338": "dharmāntaravidhiniṣedhayoḥ pramāṇāntareṇa vā /",
  "SA15bsa075_u:2339": "pratyakṣe 'pi pramāṇāntarāpekṣā dṛṣṭeti cet /",
  "SA15bsa075_u:2340": "bhavatu tasyāniścayātmakatvādanabhyastasvarūpaviṣaye /",
  "SA15bsa075_u:2341": "vikalpastu svayaṃ niścayātmako yatra grāhī tatra kimapareṇa /",
  "SA15bsa075_u:2342": "asti ca śabdaliṅgāntarāpekṣā /",
  "SA15bsa075_u:2343": "tato na vastusvarūpagrahaḥ //",
  "SA15bsa075_u:2344_0": "nanu bhinnā jātyādayo dharmāḥ parasparaṃ dharmiṇaśceti jātilakṣaṇaikadharmadvāreṇa",
  "SA15bsa075_u:2344_1": "pratīte 'pi śākhini dharmāntaravattayā na pratītiriti kiṃ na bhinnābhidhānādhīno",
  "SA15bsa075_u:2344_2": "dharmāntarasya nīlacaloccaistaratvāderavabodhaḥ /",
  "SA15bsa075_u:2345": "tadetadasaṅgatam /",
  "SA15bsa075_u:2346": "akhaṇḍātmanaḥ svalakṣaṇasya pratyakṣe 'pi pratibhāsāt /",
  "SA15bsa075_u:2347": "dṛśyasya dharmadharmibhedasya pratyakṣapratikṣiptatvāt /",
  "SA15bsa075_u:2348": "anyathā sarvaṃ sarvatra syādityatiprasaṅgaḥ /",
  "SA15bsa075_u:2349": "kālpanikabhedāśrayastu dharmadharmivyavahāra iti prasādhitaṃ śāstre /",
  "SA15bsa075_u:2350": "bhavatu vā pāramārthiko 'pi dharmadharmibhedaḥ /",
  "SA15bsa075_u:2351": "tathāpyanayoḥ samavāyāderdūṣitatvādupakāralakṣaṇaiva pratyāsattireṣitavyā /",
  "SA15bsa075_u:2352_0": "evaṃ ca yathendriyapratyāsattyā pratyakṣeṇa dharmipratipattau sakalataddharmapratipattistathā",
  "SA15bsa075_u:2352_1": "śabdaliṅgābhyāmapi vācyavācakādisaṃbandhapratibaddhābhyāṃ dharmipratipattau niravaśeṣataddharmapratipattirbhavet /",
  "SA15bsa075_u:2353": "pratyāsatimātrasyāviśeṣāt //",
  "SA15bsa075_u:2354": "yacca vācaspati,",
  "SA15bsa075_u:2355": "na caikopādhinā sattvena viśiṣṭe tasmin gṛhīte upādhyantaraviśiṣṭastadgrahaḥ /",
  "SA15bsa075_u:2356": "svabhāvo hi dravyasyopādhibhirviśiṣyate /",
  "SA15bsa075_u:2357": "na tūpādhayo vā viśeṣyatvaṃ vā tasya svabhāva iti /",
  "SA15bsa075_u:2358": "tadapi plavata eva /",
  "SA15bsa075_u:2359": "na hyabhedādupādhyantaragrahaṇamāsañjitam /",
  "SA15bsa075_u:2360": "bhedaṃ puraskṛtyaivopakārakagrahaṇe upakāryagrahaṇaprasañjanāt /",
  "SA15bsa075_u:2361": "na cāgnidhūmayoḥ kāryakāraṇabhāva iva svabhāvata eva dharmadharmiṇoḥ pratipattiniyamakalpanamucitam / (#",
  "SA15bsa075_u:2362": "Nibandh 63\u000e#) tayorapi pramāṇāsiddhatvāt /",
  "SA15bsa075_u:2363": "pramāṇasiddhe ca svabhāvopavarṇanamiti nyāyaḥ //",
  "SA15bsa075_u:2364": "yaccātra nyāyabhūṣaṇena sūryādigrahaṇe tadupakāryāśeṣavasturāśigrahaṇaprasañjanamuktam,",
  "SA15bsa075_u:2365": "tadabhiprāyānavagāhanaphalam /",
  "SA15bsa075_u:2366": "tathā hi tvanmate dharmadharmiṇorbhedaḥ,",
  "SA15bsa075_u:2367": "upakāralakṣaṇaiva ca pratyāsattistadopakārakagrahaṇe samānadeśasyaiva dharmarūpasyaiva copakāryasya grahaṇamāsañjitam /",
  "SA15bsa075_u:2368": "tatkathaṃ sūryopakāryasya bhinnadeśasya dravyāntarasya vā dṛṣṭavyabhicārasya grahaṇaprasaṅgaḥ saṅgataḥ /",
  "SA15bsa075_u:2369": "tasmādekadharmadvāreṇāpi vastusvarūpapratipattau sarvātmapratīteḥ kva śabdāntareṇa vidhiniṣedhāvakāśaḥ /",
  "SA15bsa075_u:2370": "asti ca /",
  "SA15bsa075_u:2371": "tasmānna svalakṣaṇasya śabdavikalpaliṅgapratibhāsitvamiti sthitam //",
  "SA15bsa075_u:2372": "nāpi sāmānyaṃ śābdapratyayapratibhāsi /",
  "SA15bsa075_u:2373": "saritaḥ pāre gāvaścarantīti gavādiśabdāt sāsnāśṛṅgalāṅgūlādayo 'kṣarākāraparikaritāḥ sajātīyabhedāparāmarśanāt sampiṇḍitaprāyāḥ pratibhāsante /",
  "SA15bsa075_u:2374": "na ca tadeva sāmānyam /",
  "SA15bsa075_u:2375": "varṇākṛtyakṣarākāraśūnyaṃ gotvaṃ hi kathyate /",
  "SA15bsa075_u:2376": "tadeva ca sāsnāśṛṅgādimātramakhilavyaktāvatyantavilakṣaṇamapi svalakṣaṇenaikīkriyamāṇaṃ sāmānyamityucyate tādṛśasya bāhyasyāprāpterbhrāntirevāsau keśapratibhāsavat /",
  "SA15bsa075_u:2377": "tasmād vāsanāvaśād buddhereva tadātmanā vivarto 'yamastu /",
  "SA15bsa075_u:2378": "asadeva vā tadrūpaṃ khyātu /",
  "SA15bsa075_u:2379": "vyaktaya eva vā svajātīyabhedatiraskāreṇānyathā bhāsantāmanubhavavyavadhānāt smṛtipramoṣo vābhidhīyatām /",
  "SA15bsa075_u:2380": "sarvathā nirviṣayaḥ khalvayaṃ sāmānyapratyayaḥ /",
  "SA15bsa075_u:2381": "kva sāmānyavārtā /",
  "SA15bsa075_u:2382": "yat punaḥ sāmānyābhāve sāmānyapratyayasyākasmikatvamuktaṃ tadayuktam /",
  "SA15bsa075_u:2383": "yataḥ pūrvapiṇḍadarśanasmaraṇasahakāriṇātiricyamānaviśeṣapratyayajanikā sāmagrī nirviṣayaṃ sāmānyavikalpamutpādayati /",
  "SA15bsa075_u:2384": "tadevaṃ na śābde pratyaye jātiḥ pratibhāti /",
  "SA15bsa075_u:2385": "nāpi pratyakṣe /",
  "SA15bsa075_u:2386": "na cānumānato 'pi siddhiḥ /",
  "SA15bsa075_u:2387": "adṛśyatve pratibaddhaliṅgādarśanāt /",
  "SA15bsa075_u:2388": "nāpondriyavadasyāḥ siddhiḥ jñānakāryataḥ kādācitkasyaiva nimittāntarasya siddheḥ /",
  "SA15bsa075_u:2389": "yadā piṇḍāntare antarāle vā gobuddherabhāvaṃ darśayet tadā śāvaleyādisakalagopiṇḍānāmevābhāvādabhāvo gobuddherupapadyamānaḥ kathamarthāntaramākṣipet /",
  "SA15bsa075_u:2390": "atha gotvādeva gopiṇḍaḥ /",
  "SA15bsa075_u:2391": "anyathā turago 'pi gopiṇḍaḥ syāt /",
  "SA15bsa075_u:2392": "yadyevaṃ gopiṇḍādeva gotvamanyathā turagatvamapi gotvaṃ syāt /",
  "SA15bsa075_u:2393": "tasmāt kāraṇaparamparāta eva (#",
  "SA15bsa075_u:2394": "Nibandh 64\u000e#) gopiṇḍo gotvaṃ tu bhavatu mā vā /",
  "SA15bsa075_u:2395": "nanu sāmānyapratyayajananasāmarthyaṃ yadyekasmāt piṇḍādabhinnaṃ tadā vijātīyavyāvṝttaṃ piṇḍāntaramasamartham /",
  "SA15bsa075_u:2396": "atha bhinnam,",
  "SA15bsa075_u:2397": "tadā tadeva sāmānyam,",
  "SA15bsa075_u:2398": "nāmni paraṃ vivāda iti cet /",
  "SA15bsa075_u:2399": "abhinnaiva sā śaktiḥ prativastu /",
  "SA15bsa075_u:2400": "yathā tvekaḥ śaktasvabhāvo bhāvastathānyo 'pi bhavan kīdṛśaṃ doṣamāvahati /",
  "SA15bsa075_u:2401": "yathā bhavatāṃ jātirekāpi samānadhvaniprasavahetuḥ,",
  "SA15bsa075_u:2402": "anyāpi svarūpeṇaiva jātyantaranirapekṣā,",
  "SA15bsa075_u:2403": "tathāsmākaṃ vyaktirapi jātinirapekṣā svarūpeṇaiva bhinnā hetuḥ //",
  "SA15bsa075_u:2404": "yattu trilocanaḥ - aśvatvagotvādīnāṃ sāmānyaviśeṣāṇāṃ svāśraye samavāyaḥ sāmānyaṃ sāmānyamityabhidhānapratyayayornimittamiti /",
  "SA15bsa075_u:2405": "yadyevaṃ vyaktiṣvapyayameva tathābhidhānapratyayaheturastu,",
  "SA15bsa075_u:2406": "kiṃ sāmānyasvīkārapramādena /",
  "SA15bsa075_u:2407": "na ca samavāyaḥ saṃbhavī /",
  "SA15bsa075_u:2408": "iheti buddheḥ samavāyasiddhiriheti dhīśca dvayadarśanena /",
  "SA15bsa075_u:2409": "na ca kvacit tadviṣaye tvapekṣā svakalpanāmātramato 'bhyupāyaḥ //",
  "SA15bsa075_u:2410": "etena seyaṃ pratyayānuvṛttiranuvṛttavastvanuyāyinī kathamatyantabhedinīṣu vyaktiṣu vyāvṛttaviṣayapratyayabhāvānupātinīṣu bhavitumarhatītyūhāpravartanamasya pratyākhyātam /",
  "SA15bsa075_u:2411": "jātiṣveva parasparavyāvṛttatayā vyaktīyamānāsvanuvṛttapratyayena vyabhicārāt /",
  "SA15bsa075_u:2412": "yat punaranena viparyaye bādhakamuktam,",
  "SA15bsa075_u:2413": "abhidhānapratyayānuvṛttiḥ kutaścinnivṛttya kvacideva bhavantī nimittavatī,",
  "SA15bsa075_u:2414": "na cānyannimittamityādi /",
  "SA15bsa075_u:2415": "tanna samyak /",
  "SA15bsa075_u:2416": "anuvṛttamantareṇāpyabhidhānapratyayānuvṛtteratadrūpaparāvṛttasvarūpaviśeṣādavaśyaṃ svīkārasya sādhitatvāt / tasmāt -",
  "SA15bsa075_u:2417": "tulye bhede yayā jātiḥ pratyāsattyā prasarpati /",
  "SA15bsa075_u:2418": "kvacinnānyatra saivāstu śabdajñānanibandhanam //",
  "SA15bsa075_u:2419": "yat punaratra nyāyabhūṣaṇoktaṃ na hyevaṃ bhavati,",
  "SA15bsa075_u:2420": "yayā pratyāsattyā daṇḍasūtrādikaṃ prasarpati kvacinnānyatra saiva pratyāsattiḥ puruṣasphaṭikādiṣu daṇḍisūtritvādivyavahāranibandhanamastu,",
  "SA15bsa075_u:2421": "kiṃ daṇḍasūtrādineti /",
  "SA15bsa075_u:2422": "tadasaṅgatam /",
  "SA15bsa075_u:2423": "daṇḍasūtrayorhi puruṣasphaṭikapratyāsannayoḥ dṛṣṭayo daṇḍisūtritva pratyayahetutvaṃ nāpalapyate /",
  "SA15bsa075_u:2424": "sāmānyaṃ tu svapne 'pi na dṛṣṭam /",
  "SA15bsa075_u:2425": "tad yadīdaṃ parikalpanīyaṃ tadā varaṃ pratyāsattireva sāmānyapratyayahetuḥ parikalpyatām,",
  "SA15bsa075_u:2426": "kiṃ gurvyā parikalpanayetyabhiprāyāparijñānāt / (#",
  "SA15bsa075_u:2428": "Nibandh 65\u000e#)",
  "SA15bsa075_u:2429": "athedaṃ jātiprasādhakamanumānamabhidhīyate /",
  "SA15bsa075_u:2430": "yadviśiṣṭajñānaṃ tadviśeṣaṇagrahaṇanāntarīyakam /",
  "SA15bsa075_u:2431": "yathā daṇḍijñānam /",
  "SA15bsa075_u:2432": "viśiṣṭajñānaṃ cedaṃ gaurayamityarthataḥ kāryahetuḥ /",
  "SA15bsa075_u:2433": "viśeṣaṇānubhavakāryaṃ hi dṛṣṭānte viśiṣṭabuddhiḥ siddheti /",
  "SA15bsa075_u:2434": "atrānuyogaḥ /",
  "SA15bsa075_u:2435": "viśiṣṭabuddherbhinnaviśeṣaṇagrahaṇanāntarīyakatvaṃ vā sādhyaṃ viśeṣaṇamātrānubhavanāntarīyakatvaṃ vā /",
  "SA15bsa075_u:2436": "prathamapakṣe pakṣasya pratyakṣabādhā sādhanāvadhānamanavakāśayati,",
  "SA15bsa075_u:2437": "vastugrāhiṇaḥ pratyakṣasyobhayapratibhāsābhāvāt /",
  "SA15bsa075_u:2438": "viśiṣṭabuddhitvaṃ ca sāmānyaheturanaikāntikaḥ,",
  "SA15bsa075_u:2439": "bhinnaviśeṣaṇagrahaṇamantareṇāpi darśanāt /",
  "SA15bsa075_u:2440": "yathā svarūpavān ghaṭaḥ,",
  "SA15bsa075_u:2441": "gotvaṃ sāmānyamiti vā /",
  "SA15bsa075_u:2442": "dvitīyapakṣe tu siddhasādhanam /",
  "SA15bsa075_u:2443": "svarūpavān ghaṭa ityādivat gotvajātimān piṇḍa iti parikalpitaṃ bhedamupādāya viśeṣaṇaviśeṣyabhāvasyeṣṭatvādagovyāvṛttānubhavabhāvitvād gaurayamiti vyavahārasya /",
  "SA15bsa075_u:2444": "tadevaṃ na sāmānyasiddhiḥ /",
  "SA15bsa075_u:2445": "bādhakaṃ ca sāmānyaguṇakarmādyupādhicakrasya kevalavyaktigrāhakaṃ paṭupratyakṣaṃ dṛśyānupalambho vā prasiddhaḥ /",
  "SA15bsa075_u:2446": "tadevaṃ vidhireva śabdārthaḥ /",
  "SA15bsa075_u:2447": "sa ca bāhyo 'rtho buddhyākāraśca vivakṣitaḥ /",
  "SA15bsa075_u:2448": "tatra na buddhyākārasya tattvataḥ saṃvṛtyā vā vidhiniṣedhau,",
  "SA15bsa075_u:2449": "svasaṃvedanapratyakṣagamyatvāt /",
  "SA15bsa075_u:2450": "anadhyavasāyācca /",
  "SA15bsa075_u:2451": "nāpi tattvato bāhyasyāpi vidhiniṣedhau,",
  "SA15bsa075_u:2452": "tasya śābde pratyayepratibhāsanāt /",
  "SA15bsa075_u:2453": "ata eva sarvadharmāṇāṃ tattvato 'nabhilāpyatvaṃ pratibhāsādhyavasāyābhāvāt /",
  "SA15bsa075_u:2454": "tasmād bāhyasyaiva sāṃvṛtau vidhiniṣedhau /",
  "SA15bsa075_u:2455": "anyathā saṃvyavahārahāniprasaṅgāt / tadevaṃ",
  "SA15bsa075_u:2456": "nākārasya na bāhyasya tattvato vidhisādhanam /",
  "SA15bsa075_u:2457": "bahireva hi saṃvṛtyā saṃvṛtyāpi tu nākṛteḥ //",
  "SA15bsa075_u:2458": "etena yad dharmottaraḥ āropitasya bāhyatvasya vidhiniṣedhāvityalaukikamanāgamamatārkikīyaṃ kathayati,",
  "SA15bsa075_u:2459": "tadapyapahastitam /",
  "SA15bsa075_u:2460": "nanvavyavasāye yadyadhyavaseyaṃ vastu na sphurati tadā tadadhyavasitamiti ko 'rthaḥ /",
  "SA15bsa075_u:2461": "apratibhāse 'pi pravṛttiviṣayīkṛtamiti yo 'rthaḥ /",
  "SA15bsa075_u:2462": "apratibhāsāviśeṣe viṣayāntaraparihāreṇa kathaṃ niyataviṣayā pravṛttiriti cet /",
  "SA15bsa075_u:2463": "ucyate /",
  "SA15bsa075_u:2464": "yadyapi viśvamagṛhītaṃ tathāpi vikalpasya niyatasāmagrīprasūtatvena niyatākāratayā,",
  "SA15bsa075_u:2465": "niyataśaktitvāt niyataiva jalādau pravṛttiḥ /",
  "SA15bsa075_u:2466": "dhūmasya parokṣāgnijñānajananavat / (#",
  "SA15bsa075_u:2468": "Nibandh 66\u000e#)",
  "SA15bsa075_u:2469": "niyataviṣayā hi bhāvāḥ pramāṇapariniṣṭhitasvabhāvā na śaktisāṃkaryaparyanuyogabhājaḥ /",
  "SA15bsa075_u:2470": "tasmāt tadadhyavasāyitva mākāraviśeṣayogāt tatpravṛttijanakatvam /",
  "SA15bsa075_u:2471": "na ca sādṛśyādāropeṇa pravṛttiṃ brūmaḥ,",
  "SA15bsa075_u:2472": "yenākāre bāhyasya bāhye vā ākārasyāropadvāreṇa dūṣaṇābakāśaḥ /",
  "SA15bsa075_u:2473": "kiṃ tarhi svavāsanāvipākavaśādupajāyamānaiva buddhirapaśyantyapi bāhyaṃ bāhye pravṛttimātanotīti viplutaiva /",
  "SA15bsa075_u:2474": "tadevamanyābhāvaviśiṣṭo vijātivyāvṛtto 'rtho vidhiḥ /",
  "SA15bsa075_u:2475": "sa eva cāpohaśabdavācyaḥ śabdānāmarthaḥ pravṛttinivṛttiviṣayaśceti sthitam /",
  "SA15bsa075_u:2476": "atra prayogaḥ /",
  "SA15bsa075_u:2477": "yad vācakaṃ tatsarvamadhyavasitātadrūpaparāvṛtavastumātragocaram /",
  "SA15bsa075_u:2478": "yatheha kūpe jalamiti vacanam /",
  "SA15bsa075_u:2479": "vācakaṃ cedaṃ gavādiśabdarūpamiti svabhāvahetuḥ /",
  "SA15bsa075_u:2480": "nāyamasiddhaḥ /",
  "SA15bsa075_u:2481": "pūrvoktena nyāyena pāramārthikavācyavācakabhāvasyābhāve 'pyadhyavasāyakṛtasyaiva sarvavyavahāribhiravaśyaṃ svīkarttavyatvāt /",
  "SA15bsa075_u:2482": "anyathā sarvavyavahārocchedaprasaṅgāt /",
  "SA15bsa075_u:2483": "nāpi viruddhaḥ /",
  "SA15bsa075_u:2484": "sapakṣe bhāvāt /",
  "SA15bsa075_u:2485": "na cānaikāntikaḥ /",
  "SA15bsa075_u:2486": "tathā hi śabdānāmadhyavasitavijātivyāvṛttavastumātraviṣayatvamanicchadbhiḥ paraiḥ paramārthato",
  "SA15bsa075_u:2487": "vācyaṃ svalakṣaṇamupādhirupādhiyogaḥ sopādhirastu yadi vā kṛtirastu buddhaḥ /",
  "SA15bsa075_u:2488": "gatyantarābhāvāt /",
  "SA15bsa075_u:2489": "aviṣayatve ca vācakatvāyogāt /",
  "SA15bsa075_u:2490": "tatra ādyantayorna samayaḥ phalaśaktihānermadhye 'pyupādhivirahāt tritayena yuktaḥ //",
  "SA15bsa075_u:2491": "tadevaṃ vācyāntarasyābhāvāt viṣayavattvalakṣaṇasya vyāpakasya nivṛttau vipakṣato nivarttamānaṃ vācakatvamadhyavasitabāhyaviṣayatvena vyāpyata iti vyāptisiddhiḥ /",
  "SA15bsa075_u:2492": "mahāpaṇḍitaratnakīrtipādavira(ci)",
  "SA15bsa075_u:2493": "tamapohaprakaraṇaṃ samāptam // (#",
  "SA15bsa075_u:2495": "Nibandh 67\u000e#) // 4 //",
  "SA15bsa075_u:2497": "// kṣaṇabhaṅgasiddhiḥ //",
  "SA15bsa075_u:2498": "/ anvayātmikā //",
  "SA15bsa075_u:2499": "ṃamastārāyai //",
  "SA15bsa075_u:2500": "ākṣiptavyatirekā yā vyāptiranvayarūpiṇī /",
  "SA15bsa075_u:2501": "sādharmyavati dṛṣṭānte sattvahetorihocyate //",
  "SA15bsa075_u:2502": "yat sat tat kṣaṇikam /",
  "SA15bsa075_u:2503": "yathā ghaṭaḥ /",
  "SA15bsa075_u:2504": "santaśvāmī vivādāspadībhūtā padarthā iti /",
  "SA15bsa075_u:2505": "hetoḥ parokṣārthapratipādakatvaṃ hetvābhāsatvaśaṅkānirākaraṇamantareṇa na śakyate pratipādayitum /",
  "SA15bsa075_u:2506": "hetvābhāsāśca aśiddhaviruddhānaikāntikaprabhedena trividhāḥ /",
  "SA15bsa075_u:2507": "tatra na tāvadayamasiddho hetuḥ /",
  "SA15bsa075_u:2508": "yadi nāma darśane darśane nānāprakāraṃ sattvalakṣaṇamuktamāste,",
  "SA15bsa075_u:2509": "arthakriyākārittvaṃ,",
  "SA15bsa075_u:2510": "sattāsamavāyaḥ,",
  "SA15bsa075_u:2511": "svarūpasattvam,",
  "SA15bsa075_u:2512": "utpādavyayadhrauvyayogitvaṃ,",
  "SA15bsa075_u:2513": "pramāṇaviṣayattvaṃ tadupalambhakapramāṇagocaratvaṃ,",
  "SA15bsa075_u:2514": "vyapadeśaviṣayatvamityādi,",
  "SA15bsa075_u:2515": "tathāpi kimanenāprastutenedānīmeva niṣṭaṅkitena /",
  "SA15bsa075_u:2516": "yadeva hi pramāṇato nirūpyamāṇaṃ kadārthānāṃ sattvamupapannaṃ bhaviṣyati tadeva vayamapi svīkariṣyāmaḥ /",
  "SA15bsa075_u:2517": "kevalaṃ tadetadarthakriyākāritvaṃ sarvajanaprasiddhamāste tat khalvatra sattvaśabdenābhisandhāya sādhanatvenopāttam /",
  "SA15bsa075_u:2518": "tacca yathāyogaṃ pratyakṣānumānapramāṇaprasiddhasadbhāveṣu bhāveṣu pakṣikṛteṣu pratyakṣādinā pramāṇena pratītamiti na svarūpeṇāśrayadvāreṇa bāsiddhisaṃbhāvanāpi //",
  "SA15bsa075_u:2519": "nāpi viruddhatā,",
  "SA15bsa075_u:2520": "sapakṣīkṛte ghaṭe sadbhāvāt /",
  "SA15bsa075_u:2521": "nanu kathamasya sapakṣatvam,",
  "SA15bsa075_u:2522": "pakṣavadatrāpi kṣaṇabhaṅgāsiddheḥ /",
  "SA15bsa075_u:2523": "na hyasya pratyakṣataḥ kṣaṇabhaṅgasiddhiḥ,",
  "SA15bsa075_u:2524": "tathātvenāniścayāt /",
  "SA15bsa075_u:2525": "nāpi sattvānumānataḥ,",
  "SA15bsa075_u:2526": "punarnidarśanāntarāpekṣāyāmanavasthānaprasaṅgāt /",
  "SA15bsa075_u:2527": "na cānyadanumānamasti /",
  "SA15bsa075_u:2528": "saṃbhave vā tenaiva pakṣe 'pi kṣaṇabhaṅgasiddheralaṃ sattvānumāneneti cet /",
  "SA15bsa075_u:2529": "ucyate / anumānāntarameva prasaṅgaprasaṅgaviparyayātmakaṃ ghaṭasya kṣaṇabhaṅgaprasādhakaṃ pramāṇāntaramasti /",
  "SA15bsa075_u:2530": "tathā hi ghaṭo vartamānakṣaṇe tāvadekāmarthakriyāṃ (#",
  "SA15bsa075_u:2531": "Nibandh 68\u000e#) karoti /",
  "SA15bsa075_u:2532": "atītānāgatakṣaṇayorapi ki tāmevārthakriyāṃ kuryāt,",
  "SA15bsa075_u:2533": "anyāṃ vā,",
  "SA15bsa075_u:2534": "na vā kāmapi kriyāmiti trayaḥ pakṣāḥ //",
  "SA15bsa075_u:2535": "nātra prathamaḥ pakṣo yuktaḥ,",
  "SA15bsa075_u:2536": "kṛtasya karaṇāyogāt /",
  "SA15bsa075_u:2537": "atha dvitīyo 'bhyupagamyate,",
  "SA15bsa075_u:2538": "tadidamatra vicāryatām /",
  "SA15bsa075_u:2539": "yadā ghaṭo vartamānakṣaṇabhāvi kāryaṃ karoti tadā kimatītānāgatakṣaṇabhāvinyapi kārye śakto 'śakto vā /",
  "SA15bsa075_u:2540": "yadi śaktastadā vartamānakṣaṇabhāvikāryavadatītānāgatakṣaṇabhāvyapi kāryaṃ tadaiva kuryāt /",
  "SA15bsa075_u:2541": "tatrāpi śaktatvāt /",
  "SA15bsa075_u:2542": "śaktasya ca kṣepāyogāt /",
  "SA15bsa075_u:2543": "anyathā varttamānakṣaṇabhāvino 'pi kāryasyākaraṇaprasaṅgāt /",
  "SA15bsa075_u:2544": "pūrvāparakālayorapi śaktatvenāviśeṣāt /",
  "SA15bsa075_u:2545": "samarthasya ca sahakāryapekṣāyā ayogāt /",
  "SA15bsa075_u:2546": "athāśaktaḥ,",
  "SA15bsa075_u:2547": "tadaikatra kārye śaktāśaktatvaviruddhadharmādhyāsāt kṣaṇavidhvaṃso ghaṭasya durvāraprasaraḥ syāt /",
  "SA15bsa075_u:2548": "nāpi tṛtīyaḥ pakṣaḥ saṅgacchate,",
  "SA15bsa075_u:2549": "śaktasvabhāvānuvṛttereva /",
  "SA15bsa075_u:2550": "yadā hi śaktasya padārthasya vilambo 'pyasahyastadā dūrotsāritamakaraṇam /",
  "SA15bsa075_u:2551": "anyathā vārtamānikasyāpi kāryasyākaraṇaṃ syādityuktam /",
  "SA15bsa075_u:2552": "tasmād yad yadā yajjananavyavahārapātraṃ tattadā tat kuryāt /",
  "SA15bsa075_u:2553": "akurvacca na jananavyavahārabhājanam /",
  "SA15bsa075_u:2554": "tadevamekatra kārye samarthetarasvabhāvatayā pratikṣaṇaṃ bhedād ghaṭasya sapakṣatvamakṣatam //",
  "SA15bsa075_u:2555": "atra prayogaḥ /",
  "SA15bsa075_u:2556": "yad yadā yajjananavyavahārayogyaṃ tat tadā tajjanayatyeva /",
  "SA15bsa075_u:2557": "yathā antyā kāraṇasāmagrī svakāryam /",
  "SA15bsa075_u:2558": "atītānāgatakṣaṇabhāvikāryajananavyavahārayogyaścāyaṃ ghaṭo vartamānakṣaṇabhāvikāryakaraṇakāle sakalakriyātikramakāle 'pīti svabhāvahetuprasaṅgaḥ /",
  "SA15bsa075_u:2559_0": "asya ca dvitīyādikṣaṇabhāvikāryakaraṇavyavahāragocaratvasya prasaṅgasādhanasya vārtamānikakāryakaraṇakāle",
  "SA15bsa075_u:2559_1": "sakalakriyātikramakāle ca ghaṭe dharmiṇi parābhyupagamamātrataḥ siddhatvādasiddhistāvadasaṃbhavinī /",
  "SA15bsa075_u:2560": "nāpi viruddhatā,",
  "SA15bsa075_u:2561": "sapakṣe 'ntyakāraṇasāmagryāṃ sadbhāvasaṃbhavāt /",
  "SA15bsa075_u:2562": "nanvayaṃ sādhāraṇānaikāntiko hetuḥ /",
  "SA15bsa075_u:2563": "sākṣādajanake 'pi kuśūlādyavasthitavījādau vipakṣe samarthavyavahāragocaratvasya sādhanasya darśanāditi cet / na /",
  "SA15bsa075_u:2565": "dvividho hi samarthavyavahāraḥ - pāramārthika aupacārikaśca /",
  "SA15bsa075_u:2566": "tatra yatpāramārthikaṃ jananaprayuktaṃ jananavyavahāragocaratvaṃ tadiha sādhanatvenopāttam /",
  "SA15bsa075_u:2567": "tasya ca kuśūlādyavasthitabījādau kāraṇakāraṇatvādaupacārikajananavyavahāraviṣayabhūte saṃbhavābhāvāt kutaḥ sādhāraṇānaikāntikatā / (#",
  "SA15bsa075_u:2569": "Nibandh 69\u000e#)",
  "SA15bsa075_u:2570": "na cāsya sandigdhavyatirekitā,",
  "SA15bsa075_u:2571": "viparyaye bādhakapramāṇasadbhāvāt /",
  "SA15bsa075_u:2572": "tathā hīdaṃ jananavyavahāragocaratvaṃ niyataviṣayatvena vyāptamiti sarvajanānubhavaprasiddham /",
  "SA15bsa075_u:2573": "na cedaṃ nirnimittam,",
  "SA15bsa075_u:2574": "deśakālasvabhāvaniyamābhāvaprasaṅgāt /",
  "SA15bsa075_u:2575": "na ca jananādanyannimittamupalabhyate,",
  "SA15bsa075_u:2576": "tadanvayavyatirekānuvidhānadarśanāt /",
  "SA15bsa075_u:2577": "yadi ca jananamantareṇāpi jananavyavahāragocaratvaṃ syāt tadā sarvasya sarvatra jananavyavahāra ityaniyamaḥ syāt /",
  "SA15bsa075_u:2578": "niyataścāyaṃ pratītaḥ /",
  "SA15bsa075_u:2579": "tato jananābhāve vipakṣe niyataviṣayatvasya vyāpakasya nivṛttau nivartamānaṃ jananavyavahāragocaratvaṃ janana eva viśrāmyatīti vyāptisiddheranavadyo hetuḥ /",
  "SA15bsa075_u:2580": "na caiṣa ghaṭo varttamānakāryakaraṇakṣaṇe sakalakriyātikramaṇe cātītānāgatakṣaṇabhāvi kārya janayati /",
  "SA15bsa075_u:2581": "tato na jananavyavahārayogyaḥ,",
  "SA15bsa075_u:2582": "sarvaḥ prasaṅgaḥ prasaṅgaviparyayaniṣṭha iti nyāyāt //",
  "SA15bsa075_u:2583": "atrāpi prayogaḥ /",
  "SA15bsa075_u:2584": "yad yadā yanna karoti na tattadā tatra samarthavyavahārayogyam /",
  "SA15bsa075_u:2585": "yathā śālyaṅkuramakurvan kodravaḥ śālyaṅkure /",
  "SA15bsa075_u:2586": "na karoti caiṣā ghaṭo vartamānakṣaṇabhāvikāryakaraṇakāle sakalakriyātikramakāle cātītānāgatakṣaṇabhāvi kāryamitivyāpakānupalabdhirbhinatti samarthakṣaṇādasamarthakṣaṇam //",
  "SA15bsa075_u:2587": "atrāpyasiddhirnāsti,",
  "SA15bsa075_u:2588": "vartamānakṣaṇabhāvikāryakaraṇakāle sakalakriyātikramakāle cātītānāgatakṣaṇabhāvikāryakaraṇasyāyogāt /",
  "SA15bsa075_u:2589": "nāpi virodhaḥ,",
  "SA15bsa075_u:2590": "sapakṣe bhāvāt /",
  "SA15bsa075_u:2591": "na cānaikāntikatā,",
  "SA15bsa075_u:2592": "pūrvoktena nyāyena samarthavyavahāragocaratvajanakatvayorvidhibhūtayoḥ sarvopasaṃhāravatyā vyāpteḥ prasādhanāt //",
  "SA15bsa075_u:2593": "yat punaratroktam,",
  "SA15bsa075_u:2594": "yad yadā yanna karoti na tattadā tatra samarthamityatra kaḥ karotyarthaḥ /",
  "SA15bsa075_u:2595": "kiṃ kāraṇatvam /",
  "SA15bsa075_u:2596": "uta kāryotpādānuguṇasahakārisākalyam /",
  "SA15bsa075_u:2597": "ahosvit kāryāvyabhicāraḥ /",
  "SA15bsa075_u:2598": "kāryasaṃbandho veti /",
  "SA15bsa075_u:2599": "tatra kāraṇatvameva karotyarthaḥ /",
  "SA15bsa075_u:2600": "tataḥ pakṣāntarabhāvino doṣā anabhyupagamapratihatāḥ /",
  "SA15bsa075_u:2601": "na cātra pakṣe kāraṇatvasāmarthyayoḥ paryāyatvena vyāpakānupalambhasya sādhyāviśiṣṭatvamabhidhātumucitam,",
  "SA15bsa075_u:2602": "samarthavyavahāragocaratvābhāvasya sādhyatvāt /",
  "SA15bsa075_u:2603": "kāraṇatvasamarthavyavahāragocaratvayośca vṛkṣaśiṃśapayoriva vyāvṛttibhedo 'stītyanavasara evaivaṃvidhasya kṣudrapralāpasya /",
  "SA15bsa075_u:2604": "tadevaṃ prasaṅgaprasaṅgaviparyayahetudvayabalato ghaṭe dṛṣṭānte kṣaṇabhaṅgaḥ siddhaḥ /",
  "SA15bsa075_u:2605": "tat kathaṃ sattvādanyadanumānaṃ dṛṣṭānte kṣaṇabhaṅgasādhakaṃ nāstītyucyate /",
  "SA15bsa075_u:2606": "na caivaṃ sattvahetorvaiyarthyam,",
  "SA15bsa075_u:2607": "dṛṣṭāntamātra eva prasaṅgaprasaṅgaviparyayābhyāṃ kṣaṇabhaṅgaprasādhanāt // (#",
  "SA15bsa075_u:2609": "Nibandh 70\u000e#)",
  "SA15bsa075_u:2610": "nanvābhyāmeva pakṣe 'pi kṣaṇabhaṅgasiddhirastviti cet /",
  "SA15bsa075_u:2611": "astu, ko doṣaḥ /",
  "SA15bsa075_u:2612": "yo hi pratipattā prativastu yad yadā yajjananavyavahārayogyaṃ tattadā tajjanayati ityādikamupanyasitumanalasastasya tata eva kṣaṇabhaṅgasiddhiḥ /",
  "SA15bsa075_u:2613_0": "yastu prativastu tannyāyopanyāsaprayāsabhīruḥ sa khalvekatra dharmiṇi yad yadā yajjananavyavahārayogyaṃ",
  "SA15bsa075_u:2613_1": "tattadā tajjanayati ityādinyāyena sattvamātramasthairyavyāptamavadhārya sattvādevānyatra",
  "SA15bsa075_u:2613_2": "kṣaṇikatvamavagacchatīti,",
  "SA15bsa075_u:2614": "kathamapramato vaiyarthyamasyācakṣīta /",
  "SA15bsa075_u:2615_0": "tadevamekakāryakāriṇo ghaṭasya dvitīyādikṣaṇa bhāvikāryāpekṣayā samarthetarasvabhāvaviruddhadharmādhyāsād",
  "SA15bsa075_u:2615_1": "bheda eveti kṣaṇabhaṅgitayā sapakṣatāmāvahati ghaṭe sattvaheturupalabhyamāno na viruddhaḥ /",
  "SA15bsa075_u:2616": "na cāyamanaikāntikaḥ,",
  "SA15bsa075_u:2617": "atraiva sādharmyavati dṛṣṭānte sarvopasaṃhāravatyā vyāpteḥ prasādhanāt /",
  "SA15bsa075_u:2618": "nanu viparyayabādhakapramāṇabalād vyāptisiddhiḥ /",
  "SA15bsa075_u:2619": "tasya copanyāsavārtāpi nāsti /",
  "SA15bsa075_u:2620": "tatkathaṃ vyāptiḥ prasādhiteti cet /",
  "SA15bsa075_u:2621": "tadetat taralabuddhivilasitam /",
  "SA15bsa075_u:2622": "tathā hi uktametad vartamānakṣaṇabhāvikāryakaraṇakāle 'tītānāgatakṣaṇabhāvikārye 'pi ghaṭasya śaktisaṃbhave tadānīmeva tatkaraṇam /",
  "SA15bsa075_u:2623": "akaraṇe ca śaktāśaktasvabhāvatayā pratikṣaṇaṃ bheda iti kṣaṇikatvena vyāptaiva sā arthakriyāśaktiḥ //",
  "SA15bsa075_u:2624": "nanvevamanvayamātramastu /",
  "SA15bsa075_u:2625": "vipakṣāt punarekāntena vyāvṛttiriti kuto labhyata iti cet /",
  "SA15bsa075_u:2626": "vyāptisiddhereva /",
  "SA15bsa075_u:2627": "vyatirekasandehe vyāptisiddhireva kathamiti cet / na /",
  "SA15bsa075_u:2629": "dvividhā hi vyāptisiddhiḥ /",
  "SA15bsa075_u:2630": "anvayarūpā ca kartṛdharmaḥ sādhanadharmavati dharmiṇi sādhyadharmasyāvaśyambhāvo yaḥ,",
  "SA15bsa075_u:2631": "vyatirekarūpā ca karmadharmaḥ sādhyābhāve sādhanasyāvaśyambhāvoyaḥ /",
  "SA15bsa075_u:2632": "enayoścaikatarapratītirniyamena dvitīyapratītimākṣipati /",
  "SA15bsa075_u:2633": "anyathaikasyā evāsiddheḥ /",
  "SA15bsa075_u:2634_0": "tasmād yathā viparyaye bādhakapramāṇabalāt niyamavati vyatireke siddhe 'nvayaviṣayaḥ",
  "SA15bsa075_u:2634_1": "saṃśayaḥ pūrvaṃ sthito 'pi paścāt parigalati tato 'nvayaprasādhanārthaṃ na pṛthak",
  "SA15bsa075_u:2634_2": "sādhanamucyate tathā prasaṅgatadviparyayahetudvayabalato niyamavatyanvaye siddhe",
  "SA15bsa075_u:2634_3": "vyatirekaviṣaye pūrvaṃ sthito 'pi sandehaḥ paścāt parigalatyeva /",
  "SA15bsa075_u:2635": "na ca vyatirekaprasādhakamanyat pramāṇaṃ vaktavyam /",
  "SA15bsa075_u:2636": "tataśca sādhyābhāve sādhanasyaikāntiko vyatirekaḥ /",
  "SA15bsa075_u:2637": "sādhane sati sādhyasyāvaśyamanvayo veti na kaścidarthabhedaḥ /",
  "SA15bsa075_u:2638_0": "tadevaṃ viparyayabādhakapramāṇamantareṇāpi prasaṅgaprasaṅgaviparyayahetudvayabalādanvayarūpavyāptisiddho",
  "SA15bsa075_u:2638_1": "sattvahetoranaikāntikatvasyābhāvādataḥ sādhanāt kṣaṇabhaṅgasiddhiranavadyeti // (#",
  "SA15bsa075_u:2640": "Nibandh 71\u000e#)",
  "SA15bsa075_u:2641": "nanu ca sādhanamidamasiddham /",
  "SA15bsa075_u:2642": "na hi kāraṇabuddhyā kārya gṛhyate,",
  "SA15bsa075_u:2643": "tasya bhāvitvāt /",
  "SA15bsa075_u:2644": "na ca kāryabuddhyākāraṇam,",
  "SA15bsa075_u:2645": "tasyātītatvāt /",
  "SA15bsa075_u:2646": "na ca vartamānagrāhiṇā jñānenātītānāgatayorgrahaṇam,",
  "SA15bsa075_u:2647": "atiprasaṅgāt /",
  "SA15bsa075_u:2648": "na ca pūrvāparayoḥ kālayorekaḥ pratisandhātā asti,",
  "SA15bsa075_u:2649": "kṣaṇabhaṅgabhaṅgaprasaṅgāt /",
  "SA15bsa075_u:2650": "kāraṇābhāve tu kāryābhāvapratītiḥ svasaṃvedanavādino manorathasyāpyaviṣayaḥ /",
  "SA15bsa075_u:2651": "nanu ca pūrvottarakālayoḥ saṃvitto,",
  "SA15bsa075_u:2652": "tābhyāṃ vāsanā,",
  "SA15bsa075_u:2653": "tayā ca hetūphalāvasāyo vikalpa iti cet tadayuktam /",
  "SA15bsa075_u:2654": "sa hi vikalpo gṛhītānusandhāyako 'tadrūpasamāropako vā /",
  "SA15bsa075_u:2655": "na prathamaḥ pakṣaḥ /",
  "SA15bsa075_u:2656": "ekasya pratisandhāturabhāve pūrvāparagrahaṇayorayogāt /",
  "SA15bsa075_u:2657": "vikalpavāsanāyā evābhāvāt /",
  "SA15bsa075_u:2658": "nāpi dvitīyaḥ /",
  "SA15bsa075_u:2659": "marīcikāyāmapi jalavijñānasya prāmāṇyaprasaṅgāt /",
  "SA15bsa075_u:2660": "tadevamanvayavyatirekayorapratipatterarthakriyālakṣaṇaṃ sattvamasiddhamiti //",
  "SA15bsa075_u:2661": "kiṃ ca prakārāntarādapīdaṃ sādhanamasiddham /",
  "SA15bsa075_u:2662": "tathā hi bījādīnāṃ sāmarthyaṃ bījādijñānāt tatkāryādaṅkurādervā niścetavyam /",
  "SA15bsa075_u:2663": "kāryatvaṃ ca vastutvasiddhau sidhyati /",
  "SA15bsa075_u:2664": "vastutvaṃ ca kāryāntarāt /",
  "SA15bsa075_u:2665": "kāryāntarasyāpi kāryatvaṃ vastutvasiddhau /",
  "SA15bsa075_u:2666": "tadvastutvaṃ ca tadaparakāryāntarādityanavasthā /",
  "SA15bsa075_u:2667": "athānavasthābhayāt paryante kāryāntaraṃ nāpekṣate,",
  "SA15bsa075_u:2668": "tadā tenaiva pūrveṣāmasattvaprasaṅgānnaikasyāpyarthasāmarthya sidhyati /",
  "SA15bsa075_u:2669": "nanu kāryatvasattvayorbhinnavyāvṛttikatvāt sattāsiddhāvapi kāryatvasiddhau kā kṣatiriti cet /",
  "SA15bsa075_u:2670": "tadasaṅgatam /",
  "SA15bsa075_u:2671": "satyapi kāryatvasattvayorvyāvṛttibhede sattāsiddho kutaḥ kāryatvasiddhiḥ /",
  "SA15bsa075_u:2672": "kāryatvaṃ hyabhūtvābhāvitvam /",
  "SA15bsa075_u:2673": "bhavanaṃ ca sattā /",
  "SA15bsa075_u:2674": "sattā ca saugatānāṃ sāmarthyameva /",
  "SA15bsa075_u:2675": "tataśca sāmarthyasandehe bhavatītyeva vaktumaśakyam /",
  "SA15bsa075_u:2676": "kathamabhūtvābhāvitvaṃ kāryatvaṃ setsyati /",
  "SA15bsa075_u:2677": "apekṣitaparavyāpāratvaṃ kāryatvamityapi nāsato dharmaḥ /",
  "SA15bsa075_u:2678": "sattvaṃ ca sāmarthyam /",
  "SA15bsa075_u:2679": "tacca sandigdhamiti kutaḥ kāryatvasiddhiḥ /",
  "SA15bsa075_u:2680": "tadasiddhau pūrvasya sāmarthyaṃ na sidhyatīti sandigdhāsiddho hetuḥ //",
  "SA15bsa075_u:2681": "tathā viruddho 'pyayam /",
  "SA15bsa075_u:2682": "tathā hi kṣaṇikatve sati na tāvadajātasyānanvayaniruddhasya vā kāryārambhakatvaṃ saṃbhavati /",
  "SA15bsa075_u:2683": "na ca niṣpannasya tāvān kṣaṇo 'sti yamupādāya kasmaicit kāryāya vyāpāryeti /",
  "SA15bsa075_u:2684": "ataḥ kṣaṇikapakṣa evārthakriyānupapatterviruddhatā /",
  "SA15bsa075_u:2685": "atha vā vikalpena yadupanīyate tat sarvamavastu /",
  "SA15bsa075_u:2686": "tataśca yastvātmake kṣaṇikatve sādhye 'vastūpasthāpayannanumānavikalpo viruddhaḥ /",
  "SA15bsa075_u:2687": "yadvā sarvasyaiva hetoḥ kṣaṇikatve sādhye viruddhatvaṃ deśakālāntarānanugame sādhyasādhanabhāvābhāvāt /",
  "SA15bsa075_u:2688": "anugame ca nānākālamekamakṣaṇikaṃ kṣaṇikatvena virudhyata iti // (#",
  "SA15bsa075_u:2690": "Nibandh 72\u000e#)",
  "SA15bsa075_u:2691": "anaikāntiko 'pyayam,",
  "SA15bsa075_u:2692": "sattvasthairyayorvirodhābhāvāditi /",
  "SA15bsa075_u:2693": "atrocyate / yattāvaduktaṃ sāmarthyaṃ na pratīyata iti,",
  "SA15bsa075_u:2694": "tat kiṃ sarvathaiva na pratīyate,",
  "SA15bsa075_u:2695": "kṣaṇabhaṅgapakṣe vā /",
  "SA15bsa075_u:2696": "prathamapakṣe sakalakārakajñāpakahetucakrocchedānmukhaspandanamātrasyāpyakaraṇaprasaṅgaḥ /",
  "SA15bsa075_u:2697": "anyathā yenaiva vacanena sāmarthyaṃ nāstīti pratipādyate tasyaiva tatpratipādanasāmarthyamavyāhatamāyātam /",
  "SA15bsa075_u:2698": "tasmāt paramapuruṣārthasamīhayā vastutattvanirūpaṇapravṛttasya śaktisvīkārapūrvikaiva pravṛttiḥ /",
  "SA15bsa075_u:2699": "tadasvīkāre tu na kaścit kvacit pravarteteti nirīhaṃ jagajjāyeta /",
  "SA15bsa075_u:2700": "atha dvitīyaḥ pakṣaḥ /",
  "SA15bsa075_u:2701": "tadāsti tāvat sāmarthyapratītiḥ /",
  "SA15bsa075_u:2702": "sā ca kṣaṇikatve yadi nopapadyate tadā viruddhaṃ vaktumucitam /",
  "SA15bsa075_u:2703": "asiddhamiti tu nyāyabhūṣaṇīyaḥ pāpo vilāpaḥ /",
  "SA15bsa075_u:2704": "na ca satyapi kṣaṇikatve sāmarthyapratītivyāghātaḥ /",
  "SA15bsa075_u:2705": "tathā hi kāraṇagrāhijñānopādeyabhūtena kāryagrāhiṇā jñānena tadarpitasaṃskāragarbheṇa asya bhāve asya bhāva ityanvayaniścayo janyate /",
  "SA15bsa075_u:2706": "tathā kāraṇāpekṣayā bhūtalakaivalyagrāhijñānopādeyabhūtena kāryāpekṣayā bhūtalakaivalyagrāhiṇā jñānena tadarpitasaṃskāragarbheṇa asyābhāve asyābhāva iti vyatirekaniścayo janyate /",
  "SA15bsa075_u:2707": "yadāhurguravaḥ -",
  "SA15bsa075_u:2708": "ekāvasāyasamanantarajātamanyavijñānamanvayavimarśamupādadhāti /",
  "SA15bsa075_u:2709": "evaṃ tadekavirahānubhavodbhavānyavyāvṛttidhīḥ prathayati vyatirekabuddhim //",
  "SA15bsa075_u:2710": "evaṃ sati gṛhītānusandhāyaka evāyaṃ vikalpaḥ,",
  "SA15bsa075_u:2711": "upādānopādeyabhūtakramipratyakṣadvayagṛhītānusandhānāt /",
  "SA15bsa075_u:2712": "yadāhālaṅkāraḥ-",
  "SA15bsa075_u:2713": "yadi nāmaikamadhyakṣaṃ na pūrvāparavittimat /",
  "SA15bsa075_u:2714": "adhyakṣadvayasadbhāve prākparāvedanaṃ katham // iti //",
  "SA15bsa075_u:2715": "nāpi dvitīyo 'siddhaprabhedaḥ /",
  "SA15bsa075_u:2716": "sāmarthyaṃ hi sattvamiti saugatānāṃ sthitireṣā /",
  "SA15bsa075_u:2717": "na caitatprasādhanārthamasmākamidānīmeva prārambhaḥ /",
  "SA15bsa075_u:2718": "kiṃ tu yatra pramāṇapratītebījādau vastubhūte dharmiṇi pramāṇapratītaṃ sāmarthyaṃ tatra kṣaṇabhaṅgaprasādhanāya /",
  "SA15bsa075_u:2719": "tataścāṅkurādīnāṃ kāryādarśanādāhatya sāmarthyasandehe 'pi paṭupratyakṣaprasiddhamasatparāvṛttaṃ sanmātratvamavāryameva /",
  "SA15bsa075_u:2720": "anyathāṅkurādau sattāmātrānabhyupagame pratidarśanaṃ lakṣaṇabhedapraṇayanāyogāt /",
  "SA15bsa075_u:2721": "sarvatra sadvyavahārābhāvaprasaṅgācca /",
  "SA15bsa075_u:2722": "tasmācchāstrīyasattvalakṣaṇasandehe (#",
  "SA15bsa075_u:2723": "Nibandh 73\u000e#) 'pi paṭupratyakṣabalāvalambitavastubhāve 'ṅkurādau kāryatvamupalabhyamānaṃ bījādeḥ sāmarthyamupasthāpayatīti nāsiddhidoṣāvakāśaḥ //",
  "SA15bsa075_u:2724": "nāpi kṣaṇikatve sāmarthyakṣatiḥ,",
  "SA15bsa075_u:2725": "yato viruddhatā syāt /",
  "SA15bsa075_u:2726": "kṣaṇikatvaniyataprāgbhāvitvalakṣaṇakāraṇatvayorvirodhābhāvāt kṣaṇamātrasthāyino 'pi sāmarthyasaṃbhavāditi nādimo virodhaḥ /",
  "SA15bsa075_u:2727": "nāpi dvitīyo virodhaprabhedaḥ /",
  "SA15bsa075_u:2728": "avastuno vastuno vā svākārasya grāhyatvepi adhyavaseyavastvapekṣayaiva sarvatra prāmāṇyapratipādanād vastusvabhāvasyaiva kṣaṇikatvasya siddhiriti kva virodhaḥ /",
  "SA15bsa075_u:2729": "yacca gṛhyate yaccādhyavasīyate te dve apyanyanivṛttī na vastunī,",
  "SA15bsa075_u:2730": "svalakṣaṇāvagāhitve 'bhilāpasaṃsargānupapatteriti cet / na /",
  "SA15bsa075_u:2732": "adhyavasāyasvarūpāparijñānāt /",
  "SA15bsa075_u:2733": "agṛhīte 'pi vastuni mānasyādipravṛttikārakatvaṃ vikalpasyādhyavasāyitvam /",
  "SA15bsa075_u:2734": "apratibhāse 'pi pravṛttiviṣayīkṛtatvamadhyavaseyatvam /",
  "SA15bsa075_u:2735": "etaccādhyavaseyatvaṃ svalakṣaṇasyaiva yujyate, nānyasya /",
  "SA15bsa075_u:2736": "arthakriyārthitvādarthipravṛtteḥ /",
  "SA15bsa075_u:2737": "evaṃ cādhyavasāye svalakṣaṇasyāsphuraṇameva /",
  "SA15bsa075_u:2738": "na ca tasyāsphuraṇai 'pi sarvatrāviśeṣeṇa pravṛttyākṣepaprasaṅgaḥ,",
  "SA15bsa075_u:2739": "pratiniyatasāmagrīprasūtāt,",
  "SA15bsa075_u:2740": "pratiniyatasvākārāt,",
  "SA15bsa075_u:2741": "pratiniyataśaktiyogāt,",
  "SA15bsa075_u:2742": "pratiniyataevātadrūpaparāvṛtte 'pratīte 'pi pravṛttisāmarthyadarśanāt,",
  "SA15bsa075_u:2743": "yathā sarvasyāsattve 'pi bījādaṅkurasyaivotpattiḥ,",
  "SA15bsa075_u:2744": "dṛṣṭasya niyatahetuphalabhāvasya pratikṣeptumaśakyatvāt /",
  "SA15bsa075_u:2745": "paraṃ bāhyenārthena sati pratibandhe prāmāṇyam /",
  "SA15bsa075_u:2746": "anyathā tvaprāmāṇyamiti viśeṣaḥ //",
  "SA15bsa075_u:2747": "tathā tṛtīyo 'pi pakṣaḥ prayāsaphalaḥ /",
  "SA15bsa075_u:2748": "nānākālasyaikasya vastuno vastuto 'saṃbhave 'pi sarvadeśakālavartinoratadrūpaparāvṛttayoreva sādhyasādhanayoḥ pratyakṣeṇa vyāptigrahaṇāt /",
  "SA15bsa075_u:2749": "dvividho hi pratyakṣasya viṣayaḥ grāhyo 'dhyavaseyaśca /",
  "SA15bsa075_u:2750": "sakalātadrūpaparāvṛttaṃ vastumātraṃ sākṣādasphuraṇāt pratyakṣasya grāhyo viṣayo mā bhūt,",
  "SA15bsa075_u:2751": "tadekadeśagrahaṇe tu tanmātrayorvyāptiniścāyakavikalpajananādadhyavaseyo viṣayo bhavatyeva /",
  "SA15bsa075_u:2752": "kṣaṇagrahaṇe santānaniścayavat /",
  "SA15bsa075_u:2753": "rūpamātragrahaṇe rūparasagandhasparśātmakaghaṭaniścayavacca /",
  "SA15bsa075_u:2754": "anyathā sarvānumānocchedaprasaṅgāt //",
  "SA15bsa075_u:2755": "tathā hi vyāptigrahaḥ sāmānyayoḥ,",
  "SA15bsa075_u:2756": "viśeṣayoḥ,",
  "SA15bsa075_u:2757": "sāmānyaviśiṣṭasvalakṣaṇayoḥ svalakṣaṇa viśiṣṭasāmānyayorveti vikalpāḥ /",
  "SA15bsa075_u:2758": "nādyo vikalpaḥ,",
  "SA15bsa075_u:2759": "sāmānyasya bādhyatvāt /",
  "SA15bsa075_u:2760": "abādhyatve 'pyadṛśyatvāt /",
  "SA15bsa075_u:2761": "dṛśyatve 'pi puruṣārthānupayogitayā tasyānumeyatvāyogāt /",
  "SA15bsa075_u:2762": "nāpyanumitāt sāmānyād viśeṣānumānam /",
  "SA15bsa075_u:2763": "sāmānyasarvasvalakṣaṇayorvakṣyamāṇanyāyena pratibandhapratipatterayogāt / (#",
  "SA15bsa075_u:2765": "Nibandh 74\u000e#)",
  "SA15bsa075_u:2766": "nāpi dvitīyaḥ,",
  "SA15bsa075_u:2767": "viśeṣasyānanugāmitvāt /",
  "SA15bsa075_u:2768": "antime tu vikalpadvaye sāmānyādhāratayā dṛṣṭa eva viśeṣaḥ sāmānyasya viśeṣyo viśeṣaṇaṃ vā karttavyaḥ /",
  "SA15bsa075_u:2769": "adṛṣṭa eva vā deśakālāntaravartī /",
  "SA15bsa075_u:2770": "yadvā dṛṣṭādṛṣṭātmako deśakālāntarvarttyatadrūpaparāvṛttaḥ sarvo viśeṣaḥ /",
  "SA15bsa075_u:2771": "na prathamaḥ pakṣo 'nanugāmitvāt /",
  "SA15bsa075_u:2772": "nāpi dvitīyaḥ,",
  "SA15bsa075_u:2773": "adṛṣṭatvāt /",
  "SA15bsa075_u:2774": "na ca tṛtīyaḥ,",
  "SA15bsa075_u:2775": "prastutaikaviśeṣadarśane 'pi deśakālāntaravartināṃ viśeṣāṇāmadarśanāt /",
  "SA15bsa075_u:2776": "atha teṣāṃ sarveṣāmeva viśeṣāṇāṃ sadṛśatvāt,",
  "SA15bsa075_u:2777": "sadṛśasāmagrīprasūtatvāt,",
  "SA15bsa075_u:2778": "sadṛśakāryakāritvāditi pratyāsattyā ekaviśeṣagrāhakaṃ pratyakṣamatadrūpaparāvṛttamātre niścayaṃ janayadatadrūpaparāvṛttaviśeṣamātrasya vyavasthāpakam /",
  "SA15bsa075_u:2779": "yathaikasāmagrīpratibaddharūpamātragrāhakaṃ pratyakṣaṃṃ ghaṭe niścayaṃ janayad ghaṭagrāhakaṃ vyavasthāpyate /",
  "SA15bsa075_u:2780": "anyathā ghaṭo 'pi ghaṭasantāno 'pi pratyakṣato na sidhyate,",
  "SA15bsa075_u:2781": "sarvātmanā grahaṇābhāvāt /",
  "SA15bsa075_u:2782": "tadekadeśagrahaṇaṃ tvatadrūpaparāvṛtte 'pyaviśiṣṭam /",
  "SA15bsa075_u:2783": "yadyevamanenaiva krameṇa sarvasya viśeṣasya viśeṣaṇaviśeṣyabhāvavat vyāptipratipattirapyastu /",
  "SA15bsa075_u:2784": "tat kimarthaṃ nānākālamekamakṣaṇikamabhyupagantavyaṃ yena kṣaṇikatva sādhanasya viruddhatvaṃ syāditi na kaścidvirodha prabhedaprasaṅgaḥ //",
  "SA15bsa075_u:2785": "na cāyamanaikāntiko 'pi hetuḥ,",
  "SA15bsa075_u:2786": "pūrvoktakrameṇa sādharmyadṛṣṭānte prasaṅgaviparyayahetubhyāmanvayarūpavyāpteḥ prasādhanāt /",
  "SA15bsa075_u:2787": "nanu yadi prasaṅgaviparyayahetudvayabalato ghaṭedṛṣṭānte kṣaṇabhaṅgaḥ sidhyet tadā sattvasya niyamena kṣaṇikatvena vyāptisiddheranaikāntikatvaṃ nasyāditi yuktam /",
  "SA15bsa075_u:2788": "kevalamidamevāsambhavi /",
  "SA15bsa075_u:2789": "tathā hi śakto 'pi ghaṭaḥ kramikasahakāryapekṣayā kramikāryaṃ kariṣyati /",
  "SA15bsa075_u:2790": "na caitad vaktavyam /",
  "SA15bsa075_u:2791": "samartho 'rthaḥ svarūpeṇa karoti /",
  "SA15bsa075_u:2792": "svarūpaṃ ca sarvadāstītyanupakāriṇī sahakāriṇyapekṣā na yujyata iti /",
  "SA15bsa075_u:2793": "satyapi svarūpeṇa kārakatve sāmarthyābhāvāt kathaṃ karotu /",
  "SA15bsa075_u:2794": "sahakārisākalyaṃ hi sāmarthyam /",
  "SA15bsa075_u:2795": "tadvaikalyaṃ cāsāmarthyam /",
  "SA15bsa075_u:2796": "na ca tayorāvirbhāvatirobhāvābhyāṃ tadvataḥ kācit kṣatiḥ,",
  "SA15bsa075_u:2797": "tasya tābhyāmanyatvāt /",
  "SA15bsa075_u:2798": "tasmādarthaḥ samartho 'pi syāt,",
  "SA15bsa075_u:2799": "na ca karotīti sandigdhavyatirekaḥ prasaṅgahetuḥ //",
  "SA15bsa075_u:2800": "atrocyate / bhavatu tāvat sahakārisākalyameva sāmarthyam /",
  "SA15bsa075_u:2801": "tathāpi so 'pi tāvad bhāvaḥ svarūpeṇa kārakaḥ /",
  "SA15bsa075_u:2802": "tasya ca yādṛśaścaramakṣaṇe 'kṣepakriyādharmā svabhāvastādṛśa eva cet prathamakṣaṇe tadā tadāpi prasahya kurvāṇo brahmaṇāpyanivāryaḥ /",
  "SA15bsa075_u:2803": "na ca so 'pyakṣepakriyādharmā svabhāvaḥ sākalye sati jāto bhāvād bhinna evābhidhātuṃ (#",
  "SA15bsa075_u:2804": "Nibandh 75\u000e#) śakyaḥ,",
  "SA15bsa075_u:2805": "bhāvasyākartṛtvaprasaṅgāt /",
  "SA15bsa075_u:2806": "evaṃ yāvad dharmāntaraparikalpastāvattāvadudāsīno bhāvaḥ /",
  "SA15bsa075_u:2807": "tasmād yadrūpamādāya svarūpeṇāpi janayatītyucyate tasya prāgapi bhāve kathamajaniḥ kadācit /",
  "SA15bsa075_u:2808": "akṣepakriyāpratyanīkasvabhāvasya vā prācyasya paścādanuvṛttau kathaṃ kadācidapi kāryasaṃbhavaḥ //",
  "SA15bsa075_u:2809": "nanu yadi sa evaikaḥ kartā syād yuktametat /",
  "SA15bsa075_u:2810": "kiṃ tu sāmagrī janikā /",
  "SA15bsa075_u:2811": "tataḥ sahakāryantaravirahavelāyāṃ balīyaso 'pi na kāryaprasava iti kimatra viruddham /",
  "SA15bsa075_u:2812": "na hi bhāvaḥ svarūpeṇa karotīti svarūpeṇaiva karoti,",
  "SA15bsa075_u:2813": "sahakārisahitādeva tataḥ kāryotpattidarśanāt /",
  "SA15bsa075_u:2814": "tasmād vyāptivat kāryakāraṇabhāvo 'pyekatrānyayogavyavacchedenānyatrāyogavyacchedenāvaboddhavyaḥ,",
  "SA15bsa075_u:2815": "tathaiva laukikaparīkṣakāṇāṃ saṃpratipatteriti //",
  "SA15bsa075_u:2816": "atrocyate / yadā militāḥ santaḥ kāryaṃ kurvate tadaikārthakaraṇalakṣaṇaṃ sahakāritvameṣāmastu,",
  "SA15bsa075_u:2817": "ko niṣeddhā /",
  "SA15bsa075_u:2818": "militaireva tu tat kāryaṃ karttavyamiti kuto labhyate /",
  "SA15bsa075_u:2819": "pūrvāparayoarekasvabhāvatvād bhāvasya sarvadā jananājananayoranyataraniyamaprasaṅgasya durvāratvāt /",
  "SA15bsa075_u:2820": "tasmāt sāmagrī janikā,",
  "SA15bsa075_u:2821": "naikaṃ janakamiti sthiravādināṃ manorathasyāpyaviṣayaḥ /",
  "SA15bsa075_u:2822": "dṛśyate tāvadidamiti cet /",
  "SA15bsa075_u:2823": "dṛśyatām /",
  "SA15bsa075_u:2824": "kiṃ tu pūrvasthitādeva sāmagrīmadhyapraviṣṭād bhāvāt kāryotpattiranyasmādeva vā viśiṣṭād bhāvādutpannāditi vivādapadam /",
  "SA15bsa075_u:2825": "tatra prāgapi saṃbhave sarvadaiva kāryotpattirna vā kadācidapīti virodhamasamādhāya cakṣuṣī nimīlya tata eva kāryotpattidarśanāditi sādhyānuvādamātrapravṛttaḥ kṛpāmarhatīti /",
  "SA15bsa075_u:2826": "na ca pratyabhijñādibalādekatvasiddhiḥ /",
  "SA15bsa075_u:2827": "tat pauruṣasya lūnapunarjātakeśanakhādāvapyupalambhato nirdalanāt /",
  "SA15bsa075_u:2828": "lakṣaṇabhedasya ca darśayitumaśakyatvāt /",
  "SA15bsa075_u:2829": "sthirasiddhadūṣaṇe cāsmābhiḥ prapañcato nirastatvāt /",
  "SA15bsa075_u:2830": "tasmāt sākṣāt kāryakāraṇabhāvāpekṣayobhayatrāpyanyayogavyavacchedaḥ /",
  "SA15bsa075_u:2831": "vyāptau tu sākṣāt paramparayā kāraṇamātrāpekṣayā kāraṇe vyāpake 'yogavyavacchedaḥ /",
  "SA15bsa075_u:2832": "kārye vyāpye 'nyayogavyavacchedaḥ /",
  "SA15bsa075_u:2833": "tathā tadatatsvabhāve vyāpake 'yogavyavacchedaḥ /",
  "SA15bsa075_u:2834": "tatsvabhāve ca vyāpye 'nyayogavyavacchedaḥ /",
  "SA15bsa075_u:2835": "vikalpārūḍharūpāpekṣayā vyāptau dvividhamavadhāraṇam /",
  "SA15bsa075_u:2836": "nanu yadi pūrvāparakālayorekasvabhāvo bhāvaḥ sarvadā janakatvenājanakatvena vā vyāpta upalabdhaḥ syāt,",
  "SA15bsa075_u:2837": "tadāyaṃ prasaṅgaḥ saṃgacchate /",
  "SA15bsa075_u:2838": "na ca kṣaṇabhaṅgavādinā pūrvāparakālayorekaḥ (#",
  "SA15bsa075_u:2839": "Nibandh 76\u000e#) kaścidupalabdha iti cet /",
  "SA15bsa075_u:2840": "tadetadatigrāmyam /",
  "SA15bsa075_u:2841": "tathā hi pūrvāparakālayorekasvabhāvatve satītyasyāyamarthaḥ /",
  "SA15bsa075_u:2842": "parakālabhāvī janako yaḥ svabhāvo bhāvasya sa eva yadi pūrvakālabhāvī,",
  "SA15bsa075_u:2843": "pūrvakālabhāvī vā yo 'janakaḥ svabhāvaḥ sa eva yadi parakālabhāvī tadopalabdhameva jananamajananaṃ vā syāt /",
  "SA15bsa075_u:2844": "tathā ca sati siddhayoreva svabhāvayorekatvārope siddhameva jananamajananaṃ vāsajyata iti /",
  "SA15bsa075_u:2845": "nanu kāryameva sahakāriṇamamekṣate,",
  "SA15bsa075_u:2846": "na tu kāryotpattihetuḥ /",
  "SA15bsa075_u:2847": "yasmād dvividhaṃ sāmarthyaṃ nijamāgantukaṃ na sahakāryantaram,",
  "SA15bsa075_u:2848": "tato 'kṣaṇikasyāpi kramavat sahakārinānātvādapi kramavat kāryanānātvopapatteraśakyaṃ bhāvānāṃ pratikṣaṇamanyānyatvamupapādayitumiti cet /",
  "SA15bsa075_u:2849": "ucyate /",
  "SA15bsa075_u:2850": "bhavatu tāvannijāgantukabhedena dvividhaṃ sāmarthyam /",
  "SA15bsa075_u:2851": "tathāpi yat prātisvikaṃ vastusvalakṣaṇamarthakriyādharmakamavaśya mabhyupagantavyam,",
  "SA15bsa075_u:2852": "tat kiṃ prāgapi paścādeva veti vikalpya yaddūṣaṇamudīritaṃ tatra kimuktamaneneti na pratīmaḥ /",
  "SA15bsa075_u:2853": "yattu kāryeṇaiva sahakāriṇo 'pekṣyanta ityupaskṛtaṃ tadapi nirupayogam /",
  "SA15bsa075_u:2854": "yadi hi kāryameva svajanmani svatantraṃ syād yuktametat /",
  "SA15bsa075_u:2855": "kevalamevaṃ sati sahakārisākalyasāmarthyakalpanamaphalam /",
  "SA15bsa075_u:2856": "svatantrādeva hi kāryaṃ kādācitkaṃ bhaviṣyati /",
  "SA15bsa075_u:2857": "tathā ca sati santo hetavaḥ sarvathāsamarthāḥ /",
  "SA15bsa075_u:2858": "asadetat kāryaṃ svatantramiti viśuddhā buddhiḥ /",
  "SA15bsa075_u:2859": "atha kāryasyaivāyamaparādho yadidaṃ samarthe kāraṇe satyapi kadācinnopapadyata iti cet /",
  "SA15bsa075_u:2860": "na tattarhi tatkāryaṃ svātantryāt /",
  "SA15bsa075_u:2861": "yadbhāṣyam",
  "SA15bsa075_u:2862": "sarvāvasthāsamāne 'pi kāraṇe yadyakāryatā /",
  "SA15bsa075_u:2863": "svatantraṃ kāryamevaṃ syānna tatkāryaṃ tathā sati //",
  "SA15bsa075_u:2864": "atha na tadbhāve bhavatīti tatkāryamucyate /",
  "SA15bsa075_u:2865": "kiṃtu tadabhāve na bhavatyeveti,",
  "SA15bsa075_u:2866": "vyatirekaprādhānyāditi cet / na /",
  "SA15bsa075_u:2868": "yadi hi svayaṃ bhavan bhāvayedeva hetuḥ svakāryam,",
  "SA15bsa075_u:2869": "tadā tadabhāvaprayukto 'syābhāva iti pratītiḥ syāt /",
  "SA15bsa075_u:2870": "no ced yathā kāraṇe satyapi kārya svātantryānna bhavati,",
  "SA15bsa075_u:2871": "tathā tadabhāve 'pi svātantryādeva na bhūtamiti śaṅkā kena nivāryeta /",
  "SA15bsa075_u:2872": "yad bhāṣyam",
  "SA15bsa075_u:2873": "tadbhāve 'pi na bhāvaścedabhāve 'bhāvitā kutaḥ /",
  "SA15bsa075_u:2874": "tadabhāvaprayukto 'sya so 'bhāva iti tat kutaḥ /",
  "SA15bsa075_u:2875": "tasmād yathaiva tadabhāve niyamena na bhavati tathaiva tadbhāve niyamena bhavedeva /",
  "SA15bsa075_u:2876": "abhavacca na tatkāraṇatāmātmanaḥ kṣamate / (#",
  "SA15bsa075_u:2878": "Nibandh 77\u000e#)",
  "SA15bsa075_u:2879": "yaccoktaṃ prathamakāryotpādanakāle hi uttarakāryotpādanasvabhāvaḥ,",
  "SA15bsa075_u:2880": "ataḥ prathamakāla evāśeṣāṇi kāryāṇi kuryāditi /",
  "SA15bsa075_u:2881": "tadidaṃ mātā me bandhyetyādivat svavacanavirodhādayuktam /",
  "SA15bsa075_u:2882": "yo hi uttarakāryajananasvabhāvaḥ sa kathamādau kāryaṃ kuryāt /",
  "SA15bsa075_u:2883": "na tarhi tatkāryakaraṇasvabhāvaḥ /",
  "SA15bsa075_u:2884": "na hi nīlotpādanasvabhāvaḥ pītādikamapi karotīti /",
  "SA15bsa075_u:2885": "atrocyate / sthirasvabhāvatve hi bhāvasyottarakālamevedaṃ kāryaṃ na pūrvakālamiti kuta etat /",
  "SA15bsa075_u:2886": "tadabhāvācca kāraṇamapyutarakāryakaraṇasvabhāvamityapi kutaḥ /",
  "SA15bsa075_u:2887": "kiṃ kurmaḥ /",
  "SA15bsa075_u:2888": "uttarakālameva tasya janmeti cet /",
  "SA15bsa075_u:2889": "astu sthiratve tadanupapadyamānamasthiratāmādiśatu /",
  "SA15bsa075_u:2890": "sthiratve 'pyeṣa eva svabhāvastasya yaduttarakṣaṇa eva karotīti cet /",
  "SA15bsa075_u:2891": "hatedānīṃ pramāṇapratyāśā /",
  "SA15bsa075_u:2892": "dhūmādatrāgnirityatrāpi svabhāva evāsya yadidānīmatra niragnirapi dhūma iti vaktuṃ śakyatvāt /",
  "SA15bsa075_u:2893": "tasmāt pramāṇaprasiddhe svabhāvālambanam /",
  "SA15bsa075_u:2894": "na tu svabhāvāvalambanena pramāṇavyālopaḥ /",
  "SA15bsa075_u:2895": "tasmād yadi kāraṇasyottarakāryakārakatvamabhyupagamya kāryasya prathamakṣaṇabhāvitvamāsajyate,",
  "SA15bsa075_u:2896": "syāt svavacanavirodhaḥ /",
  "SA15bsa075_u:2897": "yadā tu kāraṇasya sthiratve kāryasyottarakālatvamevāsaṅgatamataḥ kāraṇasyāpyuttarakāryajanakatvaṃ vastuto 'sambhavi tadā prasaṅgasādhanamidam /",
  "SA15bsa075_u:2898": "jananavyavahāragocaratvaṃ hi jananena vyāptamiti prasādhitam /",
  "SA15bsa075_u:2899": "uttarakāryajananavyavahāragocaratvaṃ ca tvadabhyupagamāt prathamakāryakaraṇakāla eva ghaṭe dharmiṇi siddham /",
  "SA15bsa075_u:2900": "atastanmātrānubandhina uttarābhimatasta karyasya prathame kṣaṇe 'saṃbhavā deva prasaṅgaḥ kriyate /",
  "SA15bsa075_u:2901": "na hi nīlakārake 'pi pītakārakatvārope pītasaṃbhavaprasaṅgaḥ svavacanavirodho nāma /",
  "SA15bsa075_u:2902": "tadevaṃ śaktaḥ sahakāryanapekṣitatvād jananena vyāptaḥ /",
  "SA15bsa075_u:2903": "ajanaryaśca śaktāśaktatvaviruddhadharmādhyāsād bhinna eva //",
  "SA15bsa075_u:2904": "nanu bhavatu prasaṅgaviparyayabalādekakāryaṃ prati śaktāśaktatvalakṣaṇaviruddhadharmādhyāsaḥ /",
  "SA15bsa075_u:2905": "tathāpi na tato bhedaḥ sidhyati /",
  "SA15bsa075_u:2906": "tathā hi bījamaṅkurādikaṃkurvad yadi yenaiva svabhāvenāṅkurādikaṃ karoti tenaiva kṣityādikaṃ tadā kṣityādīnāmapyaṅkurasvābhāvyāpattiḥ /",
  "SA15bsa075_u:2907": "nānāsvabhāvatvena tu kārakatve svabhāvānāmanyonyābhāvāvyabhicāritvādekatra bhāvābhavau parasparaviruddhau syātāmityekamapi bījaṃ bhidyeta /",
  "SA15bsa075_u:2908": "evaṃ pradīpo 'pi tailakṣayavarttidāhādikam /",
  "SA15bsa075_u:2909": "tathā pūrvarūpamapyuttararūparasagandhādikamanaikaiḥ svabhāvaiḥ parikalitaṃ karoti /",
  "SA15bsa075_u:2910": "teṣāṃ ca svabhāvānāmanyo 'nyābhāvāvyabhicārādviruddhānāṃ yoge pradīpādikaṃ bhidyeta /",
  "SA15bsa075_u:2911": "na ca bhidyate / (#",
  "SA15bsa075_u:2913": "Nibandh 78\u000e#)",
  "SA15bsa075_u:2914": "tanna viruddhadharmādhyāso bhedakaḥ /",
  "SA15bsa075_u:2915": "tathā bījasyāṅkuraṃ prati kārakatvaṃ gardabhādikaṃ pratyakārakatvamiti kārakatvākārakatve api viruddho dharmau /",
  "SA15bsa075_u:2916": "na ca tadyoge 'pi bījabhedaḥ /",
  "SA15bsa075_u:2917": "tadevamekatra bīje pradīpe rūpe ca vipakṣe paridṛśyamānaḥ śaktāśaktatvādirviruddhadharmādhyāso na ghaṭāderbhedaka iti /",
  "SA15bsa075_u:2918": "atra brūmaḥ /",
  "SA15bsa075_u:2919": "bhavatu tāvad bījādīnāmanekakāryakāritvāddharmabhūtānekasvabhāvabhedaḥ,",
  "SA15bsa075_u:2920": "tathāpi kaḥ prastāvo viruddhadharmādhyāsasya /",
  "SA15bsa075_u:2921": "svabhāvānāṃ hyanyonyābhāvāvyabhicāre bhedaḥ prāptāvasaro na virodhaḥ /",
  "SA15bsa075_u:2922": "virodhastu yadvidhāne yanniṣedho yanniṣedhe ca yadvidhānaṃ tayorekatra dharmiṇi parasparaparihārasthitatayā syāt /",
  "SA15bsa075_u:2923": "tadatraikaḥ svabhāvaḥ svābhāvena viruddho yukto bhāvābhāvavat /",
  "SA15bsa075_u:2924": "na tu svabhāvāntareṇa ghaṭatvavastutvavat /",
  "SA15bsa075_u:2925": "evamaṅkurādikāritvaṃ tadakāritvena viruddhaṃ na punarvastvantarakāritvena /",
  "SA15bsa075_u:2926": "pratyakṣavyāpāraścātra yathā nānādharmairadhyāsitaṃ bhāvamabhinnaṃ vyavasthāpayati tathā tatkāryakāriṇaṃ kāryāntarākāriṇaṃ ca /",
  "SA15bsa075_u:2927_0": "tad yadi pratiyogitvābhāvādanyonyābhāvāvyabhiocāriṇāvapi svabhāvāvaviruddhau tatkārakatvānyākārakatve",
  "SA15bsa075_u:2927_1": "vāviṣayabhedādaviruddhe tat kimāyātamekakāryaṃ prati śaktāśaktatvayoḥ parasparapratiyoginorviruddhayordharmayīḥ /",
  "SA15bsa075_u:2928": "etayorapi punaravirodhe virodho nāma dattajalāñjaliḥ //",
  "SA15bsa075_u:2929": "bhavatu tarhyekakāryāpekṣayaiva sāmarthyāsāmarthyayorvirodhaḥ /",
  "SA15bsa075_u:2930": "kevalaṃ yathā tadeva kāryaṃ prati kvaciddeśe śaktirdeśāntare cāśaktiriti deśabhedādaviruddhe śaktyaśaktī tathaikatraiva kāryakālabhedādapyaviruddhe /",
  "SA15bsa075_u:2931": "yathā pūrvaṃ niṣkriyaḥ sphaṭikaḥ sa eva paścāt sakriya iti cet /",
  "SA15bsa075_u:2932": "ucyate /",
  "SA15bsa075_u:2933": "na hi vayaṃ paribhāṣāmātrādekatra kārye deśabhedādaviruddhe śaktyaśaktī brūmaḥ,",
  "SA15bsa075_u:2934": "kiṃ tu virodhābhāvāt /",
  "SA15bsa075_u:2935": "taddeśakāryakāritvaṃ hi taddeśakāryākāritvena viruddham /",
  "SA15bsa075_u:2936": "na punardeśāntare tatkāryākāritvenānyakāryakāritvena vā //",
  "SA15bsa075_u:2937": "yadyevaṃ tatkālakāryakāritvaṃ tatkālakāryākāritvena viruddham /",
  "SA15bsa075_u:2938": "na punaḥ kālāntare tatkāryākāritvenānyakāryakāritvena vā /",
  "SA15bsa075_u:2939": "tatkathaṃ kālabhede 'pi virodha iti cet /",
  "SA15bsa075_u:2940": "ucyate /",
  "SA15bsa075_u:2941": "dvayorhi dharmayorekatra dharmiṇyanavasthitiniyamaḥ parasparaparihārasthitilakṣaṇo virodhaḥ /",
  "SA15bsa075_u:2942": "sa ca sākṣātparasparapratyanīkatayā bhāvābhāvavad vā bhavet,",
  "SA15bsa075_u:2943": "ekasya vā niyamena pramāṇāntareṇa bādhanānnityatvasattvavad vā bhavediti na kaścidarthabhedaḥ /",
  "SA15bsa075_u:2944": "tadatraikadharmiṇi tatkālatat kāryakāritvādhāre kālāntare tatkāryākāritvasyānyakāryakāritvasya vā niyamena pramāṇāntareṇa bādhanādvirodhaḥ /",
  "SA15bsa075_u:2945": "tathā hio yatraiva dharmiṇi tatkālakāryakāritvamupalabdhaṃ na tatraiva kālāntare (#",
  "SA15bsa075_u:2946": "Nibandh 79\u000e#) tatkāryākāritvamanyakāryakāritvaṃ vā brahmaṇāpyupasaṃhartuṃ śakyate,",
  "SA15bsa075_u:2947": "yenānayoravirodhaḥ syāt /",
  "SA15bsa075_u:2948": "kṣaṇāntare kathitaprasaṅgaviparyayahetubhyāmavaśyaṃbhāvena dharmibhedaprasādhanāt //",
  "SA15bsa075_u:2949": "na ca pratyabhijñānādekatvasiddhiḥ,",
  "SA15bsa075_u:2950": "tatpauruṣasya nirmūlitatvāt /",
  "SA15bsa075_u:2951": "ata eva vajro 'pi pakṣakukṣau nikṣiptaḥ /",
  "SA15bsa075_u:2952": "kathamasau sphaṭiko barākaḥ kālabhedenābhedaprasādhanāya dṛṣṭāntībhavitumarhati /",
  "SA15bsa075_u:2953": "na caivaṃ samānakālakāryāṇāṃ deśabhede 'pi dharmibhedo yukto bhedaprasādhakapramāṇābhāvāt /",
  "SA15bsa075_u:2954": "indriyapratyakṣeṇa nirastavibhramāśaṅkenābhedaprasādhanācceti na kālabhede 'pi śaktyaśaktyorvirodhaḥ svasamayamātrādapahastayituṃ śakyaḥ,",
  "SA15bsa075_u:2955": "samayapramāṇayorapravṛtteriti //",
  "SA15bsa075_u:2956": "tasmāt sarvatra viruddhadharmādhyāsasiddhireva bhedasiddhiḥ /",
  "SA15bsa075_u:2957": "vipratipannaṃ prati tu viruddhadharmādhyāsād bhedavyavahāraḥ sādhyate //",
  "SA15bsa075_u:2958": "nanu tathāpi sattvamidamanaikāntikamevāsādhāraṇatvāt sandigdhavyatirekitvād vā /",
  "SA15bsa075_u:2959": "yathā hīdaṃ kramākramanivṛttāvakṣaṇikānnivṛttaṃ tathā sāpekṣatvānapekṣatvayorekatvānekatvayorapi vyāpakayornivṛttau kṣaṇikādapi /",
  "SA15bsa075_u:2960": "tathā hi upasarpaṇapratyayena devadattakarapallavādinā sahacaro bījakṣaṇaḥ pūrvasmādeva puñjāt samartho jāto 'napekṣa ādyātiśayasya janaka iṣyate /",
  "SA15bsa075_u:2961": "tatra ca samānakuśūlajanmasu bahuṣu bījasantāneṣu kasmāt kiñcideva bījaṃ paramparayāṅkurotpādānuguṇamupajanayati vījakṣaṇaṃ nānye bījakṣaṇā bhinnasantānāntaḥ pātinaḥ /",
  "SA15bsa075_u:2962": "na hi upasarpaṇapratyayāt prāgeva teṣāṃ samānāsamānasantānavartināṃ bījakṣaṇānāṃ kaścit paramparātiśayaḥ /",
  "SA15bsa075_u:2963": "athopasarpaṇapratyayāt prāṅ na tatsantānavartino 'pi janayanti,",
  "SA15bsa075_u:2964": "paramparayāpyaṅkurotpādānuguṇaṃ bījakṣaṇaṃ bījamātrajananāt teṣām /",
  "SA15bsa075_u:2965": "kasyacideva bījakṣaṇasyopasarpaṇa pratyayasahabhuva ādyātiśayotpādaḥ /",
  "SA15bsa075_u:2966": "hanta tarhi tadabhāve satyutpanno 'pi na janayedeva /",
  "SA15bsa075_u:2967": "tathā ca kevalānāṃ vyabhicārasaṃbhavādādyātiśayotpādakamaṅkuraṃ vā pratikṣityādīnāṃ parasparāpekṣāṇāmevotpādakatvamakāmenāpi svīkarttavyam /",
  "SA15bsa075_u:2968": "ato na tāvadanapekṣā kṣaṇikasya sambhavinī /",
  "SA15bsa075_u:2969": "nāpyapekṣā yujyate,",
  "SA15bsa075_u:2970": "samasamayakṣaṇayoḥ savyetaragoviṣāṇayorivopakāryopakārakabhāvāyogāt iti nāsiddhaḥ prathamo vyāpakābhāvaḥ /",
  "SA15bsa075_u:2971_0": "api cāntyo bījakṣaṇo 'napekṣāṅkurādikaṃ kurvan yadi yenaiva rūpeṇāṅkuraṃ karoti tenaiva",
  "SA15bsa075_u:2971_1": "kṣityādikaṃ tadā kṣityādīnāmapyaṅkurasvābhāvyāpattirabhinnakāraṇatvāditi na tāvadekatvasaṃbhavaḥ //",
  "SA15bsa075_u:2972": "nanu rūpāntareṇa karoti /",
  "SA15bsa075_u:2973": "tathā hi bījasyāṅkuraṃ pratyupādānatvam /",
  "SA15bsa075_u:2974": "kṣityādikaṃ tu prati sahakāritvam /",
  "SA15bsa075_u:2975": "yadyevaṃ sahakāritvopādānatve kimekaṃ tattvaṃ nānā vā / (#",
  "SA15bsa075_u:2976": "Nibandh 80\u000e#) ekaṃ cet kathaṃ rūpāntareṇa janakam /",
  "SA15bsa075_u:2977": "nānātve tvanayorbījādbhedo 'bhedo vā /",
  "SA15bsa075_u:2978": "bhede kathaṃ bījasya janakatvaṃ tābhyāmevāṅkurādīnāmutpatteḥ /",
  "SA15bsa075_u:2979": "abhede vā kathaṃ bījasya na nānātvaṃ bhinnatādātmyāt,",
  "SA15bsa075_u:2980": "etayorvaikatvamekatādātmyāt /",
  "SA15bsa075_u:2981": "yadyucyeta kṣityādau janayitavye tadupādānaṃ pūrvameva kṣityādibījasya rūpāntaramiti /",
  "SA15bsa075_u:2982": "na tarhi bījaṃ tadanapekṣaṃ kṣityādīnāṃ janakam /",
  "SA15bsa075_u:2983": "tadanapekṣatve teṣāmaṅkurādbhedānupapatteḥ /",
  "SA15bsa075_u:2984": "na cānupakārakāṇyapekṣanta iti tvayaivoktam /",
  "SA15bsa075_u:2985": "na ca kṣaṇasyopakārasaṃbhavo 'nyatra jananāt,",
  "SA15bsa075_u:2986": "tasyābhedyatvādityanekatvamapi nāstīti dvitīyo 'pi vyāpakābhāvo nāsiddhaḥ /",
  "SA15bsa075_u:2987": "tasmādasādhāraṇānaikāntikatvaṃ gandhavattvavaditi /",
  "SA15bsa075_u:2988": "yadi manyetānupakārakā api bhavanti sahakāriṇo 'pekṣaṇīyāśca kāryeṇānuvihitabhāvābhāvācca sahakaraṇācca /",
  "SA15bsa075_u:2989": "nanvanena krameṇākṣaṇiko 'pi bhāvo 'nupakārakānapi sahakāriṇaḥ kramavataḥ kramavatkāryeṇānukṛtānvayavyatirekānapekṣiṣyate /",
  "SA15bsa075_u:2990": "kariṣyate ca kramavatsahakārivaśaḥ krameṇa kāryāṇīti vyāpakānupalabdherasiddheḥ sandigdhavyatirekamanaikāntikaṃ sattvaṃ kṣaṇikatva siddhāviti /",
  "SA15bsa075_u:2991": "atra brūmaḥ /",
  "SA15bsa075_u:2992": "kīdṛśaṃ punarapekṣārthamādāya kṣaṇike sāpekṣānapekṣatvanivṛttirucyate /",
  "SA15bsa075_u:2993": "kiṃ sahakāriṇamapekṣata iti sahakāriṇāsyopakāraḥ karttavyaḥ /",
  "SA15bsa075_u:2994": "atha pūrvāvasthitasyaiva bījādeḥ sahakāriṇā saha saṃbhūyakaraṇam /",
  "SA15bsa075_u:2995": "yadvā pūrvāvasthitasyetyanapekṣyamilitāvasthasya karaṇamātramapekṣārthaḥ /",
  "SA15bsa075_u:2996": "atra prathamapakṣasyāsaṃbhavādanapekṣaiva kṣaṇikasya,",
  "SA15bsa075_u:2997": "kathamubhayavyāvṛttiḥ /",
  "SA15bsa075_u:2998": "yadyanapekṣaḥ kimityupasarpaṇapratyayābhāve 'pi na karoti /",
  "SA15bsa075_u:2999": "karotyeva yadi syāt /",
  "SA15bsa075_u:3000": "svayamasaṃbhavī tu kathaṃ karotu /",
  "SA15bsa075_u:3001": "atha tadvā tādṛgvāsīditi na kaścidviśeṣaḥ /",
  "SA15bsa075_u:3002": "tatastādṛksvabhāvasaṃbhave 'yakaraṇaṃ sahakāriṇi nirapekṣatāṃ na kṣamata iti cet /",
  "SA15bsa075_u:3003": "asaṃbaddhametat,",
  "SA15bsa075_u:3004": "varṇasaṃsthānasāmye 'pyakartṛṃstatsvabhāvatāyā virahāt /",
  "SA15bsa075_u:3005": "sa cādyātiśayajanakatvalakṣaṇaḥ svabhāvaviśeṣo na samānāsamānasantānavartiṣu bījakṣaṇeṣu sarveṣveva saṃbhavī /",
  "SA15bsa075_u:3006": "kiṃ tu keṣucideva karmakarakarapallavasahacareṣu /",
  "SA15bsa075_u:3007": "nanvekatra kṣetre niṣpattilavanādipūrvakamānīyaikatra kuśūle kṣiptāni sarvāṇyeva bījāni sādhāraṇarūpāṇyeva pratīyante /",
  "SA15bsa075_u:3008": "tat kutastyo 'yamekabījasaṃbhavī viśeṣo 'nyeṣāmiti cet /",
  "SA15bsa075_u:3009": "ucyate /",
  "SA15bsa075_u:3010": "kāraṇaṃ khalu sarvatra kārye dvividham - dṛṣṭamadṛṣṭaṃ (#",
  "SA15bsa075_u:3011": "Nibandh 81\u000e#) ceti sarvāstikaprasiddhametat /",
  "SA15bsa075_u:3012": "tataḥ pratyakṣaparokṣasahakāriapratyayasākalyamasarvavidā pratyakṣato na śakyaṃ pratipattum /",
  "SA15bsa075_u:3013": "tato bhavedapi kāraṇasāmagrīśaktibhedāttādṛśaḥ svabhāvabhedaḥ keṣāñcideva bījakṣaṇānāṃ yena ta eva bījakṣaṇā ādyātiśayamaṅkuraṃ vā paramparayā janayeyuḥ /",
  "SA15bsa075_u:3014": "nānye ca bījakṣaṇāḥ /",
  "SA15bsa075_u:3015": "nanu yeṣūpasarpaṇapratyayasahacareṣu svakāraṇaśaktibhedādādyātiśayajanakatvalakṣaṇo viśeṣaḥ saṃbhāvyate sa tatrāvaśyamastīti kuto labhyamiti cet /",
  "SA15bsa075_u:3016": "aṅkurotpādādanumitādādyātiśayalakṣaṇāt kāryāditi brūmaḥ /",
  "SA15bsa075_u:3017": "kāraṇānupalabdhestarhi tadabhāva eva bhaviṣyatīti cet / na /",
  "SA15bsa075_u:3019": "dṛśyādṛśyasamudāyasya kāraṇasyādarśane 'pyabhāvāsiddheḥ kāraṇānupalabdheḥ sandigdhāsiddhatvāt /",
  "SA15bsa075_u:3020": "tadayamarthaḥ",
  "SA15bsa075_u:3021": "pāṇisparśavataḥ kṣaṇasya na bhidā bhinnānyakālakṣaṇād",
  "SA15bsa075_u:3022": "bhedo veti matadvaye mitibalaṃ yasyāstvasau jitvaraḥ /",
  "SA15bsa075_u:3023": "tatraikasya balaṃ nimittavirahaḥ kāryāṅgamanyasya vā",
  "SA15bsa075_u:3024": "sāmagrī tu na sarvathekṣaṇasahā kāryaṃ tu mānānugam // iti //",
  "SA15bsa075_u:3025": "tadevaṃ nopakāro 'pekṣārtha ityanapekṣaiva kṣaṇikasya sahakāriṣu nobhayavyāvṛtiḥ //",
  "SA15bsa075_u:3026": "atha saṃbhūyakaraṇamapekṣārthaḥ,",
  "SA15bsa075_u:3027": "tadā yadi pūrvasthitasyeti viśeṣaṇāpekṣā tadā kṣaṇikasya naivaṃ kadācidityanapekṣaivākṣīṇā /",
  "SA15bsa075_u:3028": "atha pūrvasthitasyetyanapekṣya militāvasthitasyaiva karaṇamapekṣārthastadā sāpekṣataiva, nānapekṣā /",
  "SA15bsa075_u:3029": "tathā ca nobhayavyāvṛttirityasiddhaḥ prathamo vyāpakānupalambhaḥ /",
  "SA15bsa075_u:3030": "tathaikatvānekatvayorapi vyāpakayoḥ kṣaṇikād vyāvṛttirasiddhā /",
  "SA15bsa075_u:3031": "tattadvyāvṛttibhedamāśrityopādānatvādikālpanikasvabhāvabhede 'pi paramārthata ekenaiva svarūpeṇānekakāryaniṣpādanādubhayavyāvṛtterabhāvāt /",
  "SA15bsa075_u:3032": "yacca bījasyaikenaiva svabhāvena kārakatve kṣityādīnāmaṅkurasvābhāvyāpattiranyathā kāraṇābhede 'pi kāryabhede 'pi kāryasyāhetukatvaprasaṅgādityuktam tadasaṅgatam /",
  "SA15bsa075_u:3033": "kāraṇaikatvasya kāryabhedasya ca paṭunendriyapratyakṣeṇa prasādhanāt /",
  "SA15bsa075_u:3034": "ekakāraṇajanyatvaikatvayorvyāpteḥ pratihatatvāt /",
  "SA15bsa075_u:3035": "prasaṅgasyānupadatvāt /",
  "SA15bsa075_u:3036": "yacca kāraṇābhede kāryābheda ityuktaṃ tatra sāmagrīsvarūpaṃ kāraṇamabhipretam /",
  "SA15bsa075_u:3037": "sāmagrīsajātīyatve na kāryavijātīyatetyarthaḥ /",
  "SA15bsa075_u:3038": "na punaḥ sāmagrīmadhyagatenaikenānekaṃ kāryaṃ na kartavyaṃ nāma,",
  "SA15bsa075_u:3039": "ekasmādanekotpatteḥ pratyakṣasiddhatvāt /",
  "SA15bsa075_u:3040": "na caivaṃ pratyabhijñānāt kālabhede 'pyabhedasiddhirityuktaprāyam /",
  "SA15bsa075_u:3041": "na cendriyapratyakṣaṃ bhinnadeśaṃ sapratighaṃ (#",
  "SA15bsa075_u:3042": "Nibandh 82\u000e#) dṛśyamarthadvayamekamevopalambhayatīti kvacidupalabdham yena tatrāpi bhede śaṅkā syāt /",
  "SA15bsa075_u:3043": "śaṅkāyāṃ vā paṭupratyakṣasyāpyapalāpe sarvapramāṇocchedaprasaṅgāditi /",
  "SA15bsa075_u:3044": "nāpi sattvahetoḥ sandigdhavyatirekitvam,",
  "SA15bsa075_u:3045": "kṣityāderdravyāntarasya bījasvabhāvatvenāsmābhirasvīkṛtatvāt /",
  "SA15bsa075_u:3046": "anupakāriṇyapekṣāyāḥ pratyākhyātatvāt vyāpakānupalambhasyāsiddhatvāyogāt /",
  "SA15bsa075_u:3047": "tadetau dvāvapi vyāpakānupalambhāvasiddhau na kṣaṇikāt sattvaṃ nivartayata iti nāyamasādhāraṇo hetuḥ //",
  "SA15bsa075_u:3048": "api ca vidyamāno bhāvaḥ sādhyetarayoraniścitānvayavyatireko gandhavattādivadasādhāraṇo yuktaḥ /",
  "SA15bsa075_u:3049": "prakṛtavyāpakānupalambhācca sarvathārthakriyaivāsatī ubhābhyāṃ vādibhyāmubhayasmādvinivartitatvena nirāśrayatvāt /",
  "SA15bsa075_u:3050": "tat kathamasādhāraṇānaikāntiko bhaviṣyatītyalaṃ pralāpini nirbandhena /",
  "SA15bsa075_u:3051": "tadevaṃ śaktasya kṣepāyogāt samarthavyavahāragocaratvaṃ jananena vyāptamiti prasaṅgaviparyayayoḥ satve hetorapi nānaikāntikatvam /",
  "SA15bsa075_u:3052": "ataḥ kṣaṇabhaṅgasiddhiritisthitam //",
  "SA15bsa075_u:3053": "iti sādharmyadṛṣṭānte 'nvayarūpavyāptyā",
  "SA15bsa075_u:3054": "kṣaṇabhaṅgasiddhiḥ samāptā //",
  "SA15bsa075_u:3055": "kṛtiriyaṃ mahāpaṇḍitaratnakīrtipādānāmiti // (#",
  "SA15bsa075_u:3057": "Nibandh 83\u000e#) // 5 //",
  "SA15bsa075_u:3059": "// kṣaṇabhaṅgasiddhiḥ //",
  "SA15bsa075_u:3060": "// vyatirekātmikā //",
  "SA15bsa075_u:3061": "// namastārāyai //",
  "SA15bsa075_u:3062": "vyatirekātmikā vyāptirākṣiptānvayarūpiṇī /",
  "SA15bsa075_u:3063": "vaidharmyavati dṛṣṭānte sattvahetorihocyate //",
  "SA15bsa075_u:3064": "yat sat tat kṣaṇikam /",
  "SA15bsa075_u:3065": "yathā ghaṭaḥ /",
  "SA15bsa075_u:3066": "santaścāmī vivādāspadībhūtāḥ padārthā iti svabhāvahetuḥ /",
  "SA15bsa075_u:3067": "na tāvadasyāsiddhiḥ saṃbhavati,",
  "SA15bsa075_u:3068": "yathāyogaṃ pratyakṣānumānapramāṇapratīte dharmiṇi sattvaśabdenābhipretasyārthakriyākāritvalakṣaṇasya sādhanasya pramāṇasamadhigatatvāt /",
  "SA15bsa075_u:3069": "na ca viruddhānaikāntikate,",
  "SA15bsa075_u:3070": "vyāpakānupalambhātmanā viparyaye bādhakapramāṇena vyāpteḥ prasādhanāt /",
  "SA15bsa075_u:3071": "yasya kramākramau na vidyete na tasyārthakriyāsāmarthyam /",
  "SA15bsa075_u:3072": "yathā śaśaviṣāṇasya /",
  "SA15bsa075_u:3073": "na vidyete cākṣaṇikasya kramākramāviti vyāpakānupalambhaḥ /",
  "SA15bsa075_u:3074": "na tāvadayamasiddho hetuḥ,",
  "SA15bsa075_u:3075": "akṣaṇike dharmiṇi kramākramasadbhāvāyogāt /",
  "SA15bsa075_u:3076": "tathā hi prāptāparakālayorekatve nityatvam /",
  "SA15bsa075_u:3077": "tasya kramākramayoge kṣaṇadvaye 'pyavaśyaṃ bhedaḥ /",
  "SA15bsa075_u:3078": "bhedābhedayośca parasparavirodhāt kuto 'kṣaṇike kramākramasaṃbhavaḥ /",
  "SA15bsa075_u:3079": "kṣaṇadvaye 'pi bhede kramākramayogaḥ /",
  "SA15bsa075_u:3080": "abhede hi prathama eva kṣaṇe śaktatvād bhāvino 'pi kāryasya karaṇaprasaṅge kathaṃ kāryāntarakaraṇe kramāntarāvakāśaḥ /",
  "SA15bsa075_u:3081": "na cākṣaṇikasyākrameṇaiva sakalasvakāryaṃ kṛtvā svāsthyam /",
  "SA15bsa075_u:3082": "kṣaṇāntare 'pi śaktatvāt punastatkāryakaraṇaprasaṅgāt /",
  "SA15bsa075_u:3083": "tasmādakṣaṇikamiti pūrvāparakālayorabhedaḥ /",
  "SA15bsa075_u:3084": "kramākramayoga iti pūrvāparakālayorbhedaḥ /",
  "SA15bsa075_u:3085": "anayośca parasparaparihārasthitilakṣaṇo virodhaḥ /",
  "SA15bsa075_u:3086": "tadayamakṣaṇike dharmiṇi kramākramābhāvalakṣaṇo heturnāsiddho vaktavyaḥ /",
  "SA15bsa075_u:3087": "kramākramayogitvākṣaṇikatvayorvirodhādeva / (#",
  "SA15bsa075_u:3089": "Nibandh 84\u000e#)",
  "SA15bsa075_u:3090": "nāpi viruddhaḥ,",
  "SA15bsa075_u:3091": "sapakṣe bhāvāt /",
  "SA15bsa075_u:3092": "na cānaikāntikaḥ,",
  "SA15bsa075_u:3093": "kramākramābhāvasyārthakriyāsāmarthyābhāvena vyāptatvāt /",
  "SA15bsa075_u:3094": "yenaiva hi pratyakṣātmanā pramāṇenāparaprakārābhāvādvidhibhūtābhyāṃ kramākramābhyāṃ vidhibhūtasyārthakriyāsāmarthyasya vyāptiḥ prasādhitā,",
  "SA15bsa075_u:3095": "tenaivārthakriyāsāmarthyābhāvena kramākramābhāvasya vyāptiḥ prasādhiteti svīkarttavyam /",
  "SA15bsa075_u:3096": "na hi dahanādinā dhūmādervyāptisādhakapramāṇādaparaṃ dhūmādyabhāvena dahanādyabhāvasya vyāptisādhakaṃ kiñcit pramāṇaṃ śaraṇabhūtamasti /",
  "SA15bsa075_u:3097_0": "tasmādvidhyoreva vyāptisādhakaṃ pramāṇamabhāvayorapi vyāptisādhakamiti nyāyasya duratikramatvāt",
  "SA15bsa075_u:3097_1": "sattvābhāvena kramākramābhāvo vyāpta eveti nānaikāntika ityanavadyo vyāpakānupalambhaḥ /",
  "SA15bsa075_u:3098": "tadayamakṣaṇikād vinivartamānaḥ svavyāpyaṃ sattvaṃ nivartyaṃ kṣaṇike viśrāmayatīti sattvahetoḥ kṣaṇabhaṅgasiddhirapyanavadyā / (#",
  "SA15bsa075_u:3100": "Nibandh 85\u000e#)",
  "SA15bsa075_u:3101": "nanu vyāpakānupalambhataḥ sattvasya kathaṃ svasādhyapratibandhasiddhiḥ,",
  "SA15bsa075_u:3102": "asyāpyanekadoṣaduṣṭatvāt /",
  "SA15bsa075_u:3103": "tathā hi na tāvadayaṃ prasaṅgo hetuḥ,",
  "SA15bsa075_u:3104": "sādhyadharmiṇi pramāṇasiddhatvāt,",
  "SA15bsa075_u:3105": "parābhyupagamasiddhatvābhāvāt,",
  "SA15bsa075_u:3106": "viparyayaparyavasānābhāvācca /",
  "SA15bsa075_u:3107": "atha svatantraḥ,",
  "SA15bsa075_u:3108": "tadāśrayāsiddhaḥ /",
  "SA15bsa075_u:3109": "akṣaṇikasyāśrayasyāsaṃbhavāt /",
  "SA15bsa075_u:3110": "apratītatvādvā /",
  "SA15bsa075_u:3111": "pratītarhi pratyakṣeṇānumānena vikalpamātreṇa vā syāt /",
  "SA15bsa075_u:3112": "prathamapakṣadvaye sākṣāt pāramparyeṇa vā svapratītilakṣaṇārthakāritve maulasādhāraṇo hetuḥ vyāpakānulambhaśca svarūpāsiddhaḥ syāt /",
  "SA15bsa075_u:3113": "arthakriyākāritve kramākramayoranyatarasyā vaśyaṃbhāvāt /",
  "SA15bsa075_u:3114": "antimapakṣe tu na kaściddheturanāśrayaḥ syāt /",
  "SA15bsa075_u:3115": "vikalpamātrasiddhasya dharmiṇaḥ sarvatra sulabhatvāt /",
  "SA15bsa075_u:3116": "api ca, tat kalpanājñānaṃ pratyakṣapṛṣṭhabhāvi vā syāt,",
  "SA15bsa075_u:3117": "liṅgajanma vā,",
  "SA15bsa075_u:3118": "saṃskārajaṃ vā,",
  "SA15bsa075_u:3119": "sandigdhavastukaṃ vā,",
  "SA15bsa075_u:3120": "avastukaṃ vā /",
  "SA15bsa075_u:3121": "tatrādyapakṣadvaye 'kṣaṇikasya sattaivāvyāhatā /",
  "SA15bsa075_u:3122": "kathaṃ bādhakāvatāraḥ /",
  "SA15bsa075_u:3123": "tṛtīye tu na sarvadākṣaṇikasattāniṣedhaḥ,",
  "SA15bsa075_u:3124": "tadarpitasaṃskārābhāve tatsmaraṇāyogāt /",
  "SA15bsa075_u:3125": "caturthe tu sandigdhāśrayatvaṃ hetudoṣaḥ /",
  "SA15bsa075_u:3126": "pañcame ca tadviṣayasyābhāvo na tāvat pratyakṣataḥ sidhyati,",
  "SA15bsa075_u:3127": "akṣaṇikātmanaḥ sarvadaiva tvanmate 'pratyakṣatvāt /",
  "SA15bsa075_u:3128": "na cānumānatastadabhāvastatpratibaddhaliṅgānupalambhādityāśrayāsiddhistāvaduddhatā /",
  "SA15bsa075_u:3129": "evaṃ dṛṣṭānto 'pi pratihantavyaḥ /",
  "SA15bsa075_u:3130": "svarūpāsiddho 'pyayaṃ hetuḥ,",
  "SA15bsa075_u:3131": "sthirasyāpi kramākramisahakāryapekṣayā kramākramābhyāmarthakriyopapatteḥ /",
  "SA15bsa075_u:3132": "nāpi kramayaugapadyapakṣoktadoṣaprasaṅgaḥ /",
  "SA15bsa075_u:3133": "tathā hi kramisahakāryapekṣayā kramikāryakāritvaṃ tāvadaviruddham /",
  "SA15bsa075_u:3134": "tathā ca śaṅkarasya saṃkṣipto 'yamabhiprāyaḥ /",
  "SA15bsa075_u:3135": "sahakārisākalyaṃ hi sāmarthyam /",
  "SA15bsa075_u:3136": "tadvaikalyaṃ cāsāmarthyam /",
  "SA15bsa075_u:3137": "na ca tayorāvirbhāvatirobhāvābhyāṃ tadvataḥ kācit kṣatiḥ,",
  "SA15bsa075_u:3138": "tasya tābhyāmanyatvāt /",
  "SA15bsa075_u:3139": "tatkathaṃ sahakāriṇo 'napekṣya kāryakaraṇaprasaṅga iti /",
  "SA15bsa075_u:3140": "trilocanasyāpyayaṃ saṃkṣiptārthaḥ /",
  "SA15bsa075_u:3141": "kāryameva hi sahakāriṇamapekṣate /",
  "SA15bsa075_u:3142": "na kāryotpattihetuḥ /",
  "SA15bsa075_u:3143": "yasmāt dvividhaṃ sāmarthyaṃ nijamāgantukaṃ ca sahakāryantaram,",
  "SA15bsa075_u:3144": "tato 'kṣaṇikasyāpi kramavatsahakārinānātvādapi kramavatkāryanānātvopapatteraśakyaṃ bhāvānāṃ pratikṣaṇamanyānyatvamupapādayitumiti /",
  "SA15bsa075_u:3145": "nyāyabhūṣaṇo 'pi lapati /",
  "SA15bsa075_u:3146": "prathamakāryotpādanakāle hi uttarakāryotpādanasvabhāvaḥ /",
  "SA15bsa075_u:3147": "ataḥ prathamakāla evāśeṣāṇi kāryāṇi kuryāditi cet /",
  "SA15bsa075_u:3148": "tadidaṃ mātā me bandhyetyādivat svavacanavirodhādayuktam /",
  "SA15bsa075_u:3149": "yo hi uttarakāryajananasvabhāvaḥ sa (#",
  "SA15bsa075_u:3150": "Nibandh 86\u000e#) kathamādau tat kāryaṃ kuryāt /",
  "SA15bsa075_u:3151": "(atha kuryāt)",
  "SA15bsa075_u:3152": "na tarhi tatkāryakaraṇasvabhāva /",
  "SA15bsa075_u:3153": "nahi nīlotpādanasvabhāvaḥ pītādikamapi karotīti /",
  "SA15bsa075_u:3154": "vācaspatirapi paṭhati /",
  "SA15bsa075_u:3155": "nanvayamakṣaṇikaḥ svarūpeṇa kāryaṃ janayati /",
  "SA15bsa075_u:3156": "taccāsya svarūpaṃ tṛtīyādiṣviva kṣaṇeṣu dvitīye 'pi kṣaṇe saditi tadāpi janayet /",
  "SA15bsa075_u:3157": "akurvan vā tṛtīyādiṣvapi na kurvīta,",
  "SA15bsa075_u:3158": "tasya tādavasthyāt /",
  "SA15bsa075_u:3159": "atādavasthye vā tadevāsya kṣaṇikatvam //",
  "SA15bsa075_u:3160": "atrocyate / satyaṃ svarūpeṇa kāryaṃ janayati na tu tenaiva /",
  "SA15bsa075_u:3161": "sahakārisahitādeva tataḥ kāryotpattidarśanāt /",
  "SA15bsa075_u:3162": "tasmād vyāptivatkāryakāraṇabhāvo 'pyekatrānyayogavyavacchedena /",
  "SA15bsa075_u:3163": "anyatrāyogavyavacchedenāvavoddhavyaḥ /",
  "SA15bsa075_u:3164": "tathaiva laukikaparīkṣakāṇāṃ saṃpratipatteriti na kramikāryakāritvapakṣoktadoṣāvasaraḥ //",
  "SA15bsa075_u:3165": "nāpyakṣaṇike yaugapadyapakṣoktadoṣāvakāśaḥ /",
  "SA15bsa075_u:3166": "ye hi kāryamutpāditavanto dravyaviśeṣāsteṣāṃ vyāpārasya niyatakāryotpādanasamarthasya niṣpādite kārye 'nuvartamāneṣvapi teṣu dravyeṣu nivṛttārthādūnā sāmagrī jāyate /",
  "SA15bsa075_u:3167": "tatkathaṃ niṣpāditaṃ niṣpādayiṣyati /",
  "SA15bsa075_u:3168": "na hi daṇḍādayaḥ svabhāvenaiva kartāro yenāmī niṣpatterārabhya kāryaṃ vidadhyuḥ /",
  "SA15bsa075_u:3169": "kiṃ tarhi vyāpārāveśinaḥ /",
  "SA15bsa075_u:3170": "na ceyatā svarūpeṇa na kartāraḥ,",
  "SA15bsa075_u:3171": "svarūpakārakatvanirvāhaparatayā vyāpārasamāveśāditi //",
  "SA15bsa075_u:3172": "kiṃ ca kramākramābhāvaśca bhaviṣyati na ca sattvābhāva iti sandigdhavyatireko 'pyayaṃ vyāpakānupalambhaḥ /",
  "SA15bsa075_u:3173": "na hi kramākramābhyāmanyasya prakārasyābhāvaḥ siddhaḥ,",
  "SA15bsa075_u:3174": "viśeṣaniṣedhasya śeṣābhyanujñāviṣayatvāt /",
  "SA15bsa075_u:3175": "kiṃ ca prakārāntarasya dṛśyatve nātyantaniṣedhaḥ /",
  "SA15bsa075_u:3176": "adṛśyatve tu nāsattāniścayo viprakarṣiṇāmiti na kramākramābhyāmarthakriyāsāmarthyasya vyāptisiddhiḥ /",
  "SA15bsa075_u:3177": "ataḥ sandigdhavyatireko 'pi vyāpakānupalambhaḥ /",
  "SA15bsa075_u:3178": "kiṃ ca dṛśyādṛśyasahakāripratyayasākalyavataḥ kramayaugapadyasyātyantaparokṣatvāt tena vyāptaṃ sattvamapi parokṣameveti na tāvatpratibandhaḥ pratyakṣataḥ sidhyati /",
  "SA15bsa075_u:3179": "nāpyanumānataḥ,",
  "SA15bsa075_u:3180": "tatpratibaddhaliṅgābhāvāditi /",
  "SA15bsa075_u:3181": "api ca kramākramābhyāmarthakriyākāritvaṃ vyāptamityatisubhāṣitam /",
  "SA15bsa075_u:3182": "yadi krameṇa vyāptaṃ kathamakrameṇa /",
  "SA15bsa075_u:3183": "athākrameṇa na tarhi krameṇa /",
  "SA15bsa075_u:3184": "kramākramābhyāṃ vyāptamiti tu bruvatā vyāpterevābhāvaḥ pradarśito bhavati /",
  "SA15bsa075_u:3185": "na hi bhavati dhūmo vahnibhāvābhāvābhyāṃ vyāpta iti /",
  "SA15bsa075_u:3186": "ato vyāpteranaikāntikatvam /",
  "SA15bsa075_u:3187": "api ca kimidaṃ bādhakamakṣaṇikānāmasattāṃ sādhayati,",
  "SA15bsa075_u:3188": "utasvidakṣaṇikāt sattvasya vyatirekam,",
  "SA15bsa075_u:3189": "atha sattvakṣaṇikatvayoḥ pratibandham /",
  "SA15bsa075_u:3190": "na pūrvo vikalpaḥ, (#",
  "SA15bsa075_u:3191": "Nibandh 87\u000e#) uktakrameṇa hetorāśrayāsiddhatvāt /",
  "SA15bsa075_u:3192": "na ca dvitīyaḥ /",
  "SA15bsa075_u:3193": "yato vyāpakanivṛttisahitā vyāpyanivṛttirvyatirekaśabdasyārthaḥ /",
  "SA15bsa075_u:3194": "sā ca yadi pratyakṣeṇa pratīyate tadā taddhetuḥ syāditi sattvamanaikāntikam /",
  "SA15bsa075_u:3195": "vyāpakānupalambhaḥ svarūpāsiddhaḥ /",
  "SA15bsa075_u:3196": "atha sā vikalpyate tadā pūrvoktakrameṇa pañcadhā vikalpya vikalpo dūṣaṇīyaḥ /",
  "SA15bsa075_u:3197": "ata eva na tṛtīyo 'pi vikalpaḥ,",
  "SA15bsa075_u:3198": "vyatirekāsiddhau sambandhāsiddheḥ /",
  "SA15bsa075_u:3199": "kiṃ ca na bhūtalavadatrākṣaṇiko dharmī dṛśyate /",
  "SA15bsa075_u:3200": "na ca svabhāvānupalambhe vyāpakānupalambhaḥ kasyacit dṛśyasya pratipattimantareṇāntarbhāvayituṃ śakyata iti /",
  "SA15bsa075_u:3201": "kiṃ cāsyābhāvadharmatve āśrayāsiddhatvamitaretarāśrayatvaṃ ca /",
  "SA15bsa075_u:3202": "bhāvadharmatve viruddhatvaṃ ca /",
  "SA15bsa075_u:3203": "ubhayadharmatve cānaikāntikatvamiti na trayīṃ doṣajātimatipatati /",
  "SA15bsa075_u:3204": "yat punaruktamakṣaṇikatve kramayaugapadyābhyāmarthakriyāvirodhāditi /",
  "SA15bsa075_u:3205": "tatra virodhasiddhimanusaratā virodhyapi pratipattavyaḥ /",
  "SA15bsa075_u:3206": "tatpratītināntarīyakatvād virodhasiddheḥ /",
  "SA15bsa075_u:3207": "yathā tuhinadahanayoḥ sāpekṣadhrūvabhāvayośca /",
  "SA15bsa075_u:3208": "pratiyogī cākṣaṇikaḥ pratīyamānaḥ pratītikāritvāt sanneva syāt,",
  "SA15bsa075_u:3209": "ajanakasyāprameyatvāt /",
  "SA15bsa075_u:3210": "saṃvṛtisiddhenākṣaṇikatvena virodhasiddhiriti cet /",
  "SA15bsa075_u:3211": "saṃvṛtisiddhamapi vāstavaṃ kālpanikaṃ vā syāt /",
  "SA15bsa075_u:3212": "yadi vāstavaṃ kathaṃ tasyāsattvam /",
  "SA15bsa075_u:3213": "kathaṃ cārthakriyākāritvavirodhaḥ /",
  "SA15bsa075_u:3214": "arthakriyāṃ kurvaddhi vāstavamucyate /",
  "SA15bsa075_u:3215": "atha kālpanikam /",
  "SA15bsa075_u:3216": "tatra kiṃ virodho vāstavaḥ,",
  "SA15bsa075_u:3217": "kālpaniko vā /",
  "SA15bsa075_u:3218": "na tāvad vāstavaḥ,",
  "SA15bsa075_u:3219": "kalpitavirodhivirodhatvāt,",
  "SA15bsa075_u:3220": "bandhyāputravirodhavat /",
  "SA15bsa075_u:3221": "atha virodho 'pi kālpanikaḥ na tarhi sattvasya vyatirekaḥ pāramārthika iti kṣaṇabhaṅgo dattajalāñjaliriti /",
  "SA15bsa075_u:3222": "ayameva codyaprabandho 'smadgurubhiḥ saṃgṛhītaḥ",
  "SA15bsa075_u:3223": "nityaṃ nāsti na vā pratītiviṣayastenāśrayāsiddhatā",
  "SA15bsa075_u:3224": "hetoḥ svānubhavasya ca kṣatirataḥ kṣiptaḥ sapakṣo 'pi ca /",
  "SA15bsa075_u:3225": "śūnyaśca dvitayena sidhyati na cāsattāpi sattā yathā",
  "SA15bsa075_u:3226": "no nityena virodhasiddhirasatā śakyā kramāderapi // iti //",
  "SA15bsa075_u:3227": "atrocyate / iha vastunyapi dharmidharmavyavahāro dṛṣṭo yathā gavi gotvam,",
  "SA15bsa075_u:3228": "paṭe śuklatvam,",
  "SA15bsa075_u:3229": "turage gamanamityādi /",
  "SA15bsa075_u:3230": "avastunyapi dharmidharmavyavahāro dṛṣṭo yathā śaśaviṣāṇe tīkṣṇatvābhāvo bandhyāputre vaktṛtvābhāvo gaganāravinde gandhābhāva (#",
  "SA15bsa075_u:3231": "Nibandh 88\u000e#) ityādi /",
  "SA15bsa075_u:3232": "tatrāvastuni dharmitvaṃ nāstīti kiṃ vastudharmeṇa dharmitvaṃ nāsti,",
  "SA15bsa075_u:3233": "āhosvidavastudharmeṇāpi /",
  "SA15bsa075_u:3234": "prathamapakṣe siddhasādhanam /",
  "SA15bsa075_u:3235": "dvitīyapakṣe tu svavacanavirodhaḥ /",
  "SA15bsa075_u:3236": "yadāhurguravaḥ",
  "SA15bsa075_u:3237": "dharmasya kasyacidavastuni mānasiddhā bādhāvidhivyavahṛtiḥ kimihāsti no vā /",
  "SA15bsa075_u:3238": "kvāpyasti cet kathamiyanti na dūṣaṇāni nāstyeva cet svavacanapratirodhasiddhiḥ //",
  "SA15bsa075_u:3239": "avastuno dharmitvasvīkārapūrvakatvasya vyāpakasyābhāvādā śrayāsiddhidūṣaṇasyānupanyāsaprasaṅga ityarthaḥ /",
  "SA15bsa075_u:3240": "yenaiva hi vacanenāvastuno dharmitvaṃ pratiṣidhyate,",
  "SA15bsa075_u:3241": "tenaivāvastuno dharmitvābhāvena dharmeṇa dharmitvamabhyupagatam /",
  "SA15bsa075_u:3242": "parantu pratiṣidhyata iti vyaktamidamīśvaraceṣṭitam /",
  "SA15bsa075_u:3243": "tathā hyavastuno dharmitvaṃ nāstīti vacanena dharmitvābhāvaḥ kimavastuni vidhīyate,",
  "SA15bsa075_u:3244": "anyatra vā,",
  "SA15bsa075_u:3245": "na vā kvacidapīti trayaḥ pakṣāḥ /",
  "SA15bsa075_u:3246": "prathamapakṣe 'vastuno na dharmitvaniṣedhaḥ,",
  "SA15bsa075_u:3247": "dharmitvābhāvasya dharmasya tatraiva vidhānāt /",
  "SA15bsa075_u:3248": "dvitīye 'vastuni kimāyātam anyatra dharmitvābhāvavidhānāt /",
  "SA15bsa075_u:3249": "tṛtīyastu pakṣo vyartha eva nirāśrayatvāditi kathamavastuno dharmitvaniṣedhaḥ /",
  "SA15bsa075_u:3250": "tasmādyathā pramāṇopanyāsaḥ prameyasvīkārapūrvakatvena vyāptaḥ,",
  "SA15bsa075_u:3251": "vācakaśabdopanyāso vā vācyasvīkārapūrvakatvena vyāptastathāvastuno dharmitvaṃ nāstīti vacanopanyāso 'vastuno dharmitvasvīkārapūrvakatvena vyāptaḥ /",
  "SA15bsa075_u:3252": "anyathā tadvacanopanyāsasya vyarthatvāt /",
  "SA15bsa075_u:3253": "tad yadi vacanopanyāso vyāpyadharmastadāvastuno dharmitvasvīkāro 'pi vyāpakadharmo durvāraḥ /",
  "SA15bsa075_u:3254": "atha na vyāpakadharmaḥ tadā vyāpyasyāpi vacanopanyāsasyāsaṃbhava iti mūkataivātra balādāyāteti kathaṃ na svavacanapratirodhasiddhiḥ /",
  "SA15bsa075_u:3255": "yadāhācāryaḥ - na hyabruvan paraṃ bodhayitumīśaḥ /",
  "SA15bsa075_u:3256": "bruvan vā doṣamimaṃ parihartumiti mahati saṃkaṭe praveśaḥ /",
  "SA15bsa075_u:3257": "avastuprastāve sahṛdayānāṃ mūkataiva yujyata iti cet /",
  "SA15bsa075_u:3258": "aho mahadvaidagdhyam /",
  "SA15bsa075_u:3259": "avastuprastāve svayameva yathāśakti valgitvā bhagno mūkataiva nyāyaprāpteti paribhāṣayā niḥsartumicchati /",
  "SA15bsa075_u:3260": "na cāvastuprastāvo rājadaṇḍena vinā caraṇamardanādināniṣṭimātreṇa vā pratiṣeddhaṃ śakyate /",
  "SA15bsa075_u:3261": "tataśvātrāpi kramākramabhāvasya sādhanatve sattvābhāvasya ca sādhyatve sandigdhavastubhāvasyāvastvātmano vā kṣaṇikasya dharmitvaṃ kena pratiṣidhyate / (#",
  "SA15bsa075_u:3263": "Nibandh 89\u000e#)",
  "SA15bsa075_u:3264": "trividho hi dharmo dṛṣṭaḥ /",
  "SA15bsa075_u:3265": "kaścit vastuniyato nīlādiḥ /",
  "SA15bsa075_u:3266": "kaścidavastuniyato yathā sarvopākhyāvirahaḥ /",
  "SA15bsa075_u:3267": "kaścidubhayasādhāraṇo yathānupalabdhimātram /",
  "SA15bsa075_u:3268": "tatra vastudharmeṇāvastuno dharmitvaniṣedha iti yuktam /",
  "SA15bsa075_u:3269": "na tvavastudharmeṇa,",
  "SA15bsa075_u:3270": "vastvavastudharmeṇa vā,",
  "SA15bsa075_u:3271": "svavacanasyānupanyāsaprasaṅgādityakṣaṇikasyābhāve sandehe 'pi vā vastudharmeṇa dharmitvamavyāhatamiti nāyamāśrayāsiddho vyāpakānupalambhaḥ /",
  "SA15bsa075_u:3272": "akṣaṇikāpratītā vāśrayāsiddho heturiti yuktamuktam,",
  "SA15bsa075_u:3273": "tadapratītau tadvyavahārāyogāt /",
  "SA15bsa075_u:3274": "kevalamasau vyavahārāṅgabhūtā pratītirvastvavastunorekarūpā na bhavati /",
  "SA15bsa075_u:3275": "sākṣātpāramparyeṇa vastusāmarthyabhāvino hi vastupratītiḥ /",
  "SA15bsa075_u:3276": "yathā pratyakṣamanumānaṃ pratyakṣapṛṣṭhabhāvī ca vikalpaḥ /",
  "SA15bsa075_u:3277": "avastunastu sāmarthyābhāvādvikalpamātrameva pratītiḥ /",
  "SA15bsa075_u:3278": "vastuno hi vastubalabhāvinī pratītiryathā sākṣātpratyakṣam,",
  "SA15bsa075_u:3279": "paramparayā tatpṛṣṭhabhāvī vikalpo 'numānaṃ ca /",
  "SA15bsa075_u:3280": "avastunastu na vastubalabhāvinī pratītistatkārakatvenāvastutvahāniprasaṅgāt /",
  "SA15bsa075_u:3281": "tasmādvikalpamātramevāvastunaḥ pratītiḥ /",
  "SA15bsa075_u:3282": "na hyabhāvaḥ kaścidvigrahavān yaḥ sākṣātkartavyo 'pi tu vyavahartavyaḥ /",
  "SA15bsa075_u:3283": "sa ca vyavahāro vikalpādapi sidhyatyeva /",
  "SA15bsa075_u:3284": "anyathā sarvajanaprasiddho 'vastuvyavahāro na syāt /",
  "SA15bsa075_u:3285": "iṣyate ca taddharmitvapratiṣedhānubandhādityakāmakenāpi vikalpamātrasiddho 'kṣaṇika svīkartavya iti nāyamapratītatvādapyāśrayāsiddho heturvaktavyaḥ /",
  "SA15bsa075_u:3286": "tataścākṣaṇikasya vikalpamātrasiddhatve yaduktam,",
  "SA15bsa075_u:3287": "na kaściddheturanāśrayaḥ vikalpamātrasiddhasya dharmiṇaḥ sarvatra sulabhatvāditi tadasaṅgatam /",
  "SA15bsa075_u:3288": "vikalpamātrasiddhasya dharmiṇaḥ sarvatra saṃbhave 'pi vastudharmeṇa dharmitvāyogāt /",
  "SA15bsa075_u:3289": "vastudharmahetutvāpekṣayā āśrayāsiddhasyāpi hetoḥ saṃbhavāt /",
  "SA15bsa075_u:3290": "yathātmano vibhutvasādhanārthamupanyastaṃ sarvatropalabhyamānaguṇatvāditi sādhanam /",
  "SA15bsa075_u:3291": "vikalpaścāyaṃ hetūpanyāsāt pūrvaṃ sandigdhavastukaḥ /",
  "SA15bsa075_u:3292": "samarthite tu hetāvavastuka iti brūmaḥ /",
  "SA15bsa075_u:3293": "na cātra sandigdhāśrayatvaṃ nāma hetudoṣaḥ /",
  "SA15bsa075_u:3294": "āstāṃ tāvat /",
  "SA15bsa075_u:3295": "sandigdhasyāvastuno 'pi vikalpamātrasiddhasyāvastudharmāpekṣayā dharmitvaprasādhanāt /",
  "SA15bsa075_u:3296": "vastudharmahetvapekṣayaiva sandigdhāśrayasya hetvābhāsasya vyavasthāpanāt /",
  "SA15bsa075_u:3297": "yatheha nikuñje mayūraḥ kekāyitāditi /",
  "SA15bsa075_u:3298": "avastukavikalpaviṣayasyāsattvaṃ tu vyāpakānupalambhādeva prasādhitam /",
  "SA15bsa075_u:3299": "evaṃ dṛṣṭāntasyāpi vyomotpalāderdharmitva vikalpamātreṇa pratītiścāvagantavyā /",
  "SA15bsa075_u:3300": "tadeva mavastudharmāpekṣayāvastuno dharmitvasya vikalpamātreṇa pratīteścāpahnotumaśakyatvānnāyamāśrayāsiddho hetuḥ /",
  "SA15bsa075_u:3301": "na ca dṛṣṭāntakṣatiḥ /",
  "SA15bsa075_u:3302": "na caiṣa svarūpāsiddhaḥ,",
  "SA15bsa075_u:3303": "akṣaṇike dharmiṇi kramākramayorvyāpakayorayogāt /",
  "SA15bsa075_u:3304": "tathā hi yadi tasya prathame kṣaṇe dvitīyādikṣaṇabhāvikāryakaraṇasāmarthyamasti tadā (#",
  "SA15bsa075_u:3305": "Nibandh 90\u000e#) prathamakṣaṇabhāvikāryavat dvitīyādikṣaṇabhāvyapi kāryaṃ kuryāt,",
  "SA15bsa075_u:3306": "samarthasya kṣepāyogāt /",
  "SA15bsa075_u:3307": "atha tadā sahakārisākalyalakṣaṇasāmarththaṃ nāsti,",
  "SA15bsa075_u:3308": "tadvaikalyalakṣaṇasyāsāmarthyasya saṃbhavāt /",
  "SA15bsa075_u:3309": "na hi bhāvaḥ svarūpeṇa karotīti svarūpeṇaiva karoti,",
  "SA15bsa075_u:3310": "sahakārisahitādeva tataḥ kāryotpattidarśanāditi cet /",
  "SA15bsa075_u:3311": "yadā tāvadamī militāḥ santaḥ kāryaṃ kurvate tadaikārthakaraṇalakṣaṇaṃ sahakāritvameṣāmastu,",
  "SA15bsa075_u:3312": "ko niṣeddhāḥ /",
  "SA15bsa075_u:3313": "militaireva tu tatkāryaṃ karttavyamiti kuto labhyate /",
  "SA15bsa075_u:3314": "pūrvāparakālayorekasvabhāvatvād bhāvasya sarvadā jananājananayoranyataraniyamaprasaṅgasya durvāratvāt /",
  "SA15bsa075_u:3315": "tasmāt sāmagrī janikā,",
  "SA15bsa075_u:3316": "naikaṃ janakamiti sthiravādināṃ manorājyasyāpyaviṣayaḥ /",
  "SA15bsa075_u:3317": "kiṃ kurmo dṛśyate tāvadevamiti cet /",
  "SA15bsa075_u:3318": "dṛśyatām, kiṃ tu pūrvasthitādeva paścāt sāmagrīmadhyapraviṣṭād bhāvāt kāryotpattiranyasmādeva viśiṣṭasāmagrīsamutpannāt kṣaṇāditi vivādapadametat /",
  "SA15bsa075_u:3319": "tatra prāgapi saṃbhave sarvadaiva kāryotpattirna vā kadācidapīti virodhamasamādhāya tata eva kāryotpattiriti sādhyānuvādamātrapravṛttaḥ kṛpāmarhati /",
  "SA15bsa075_u:3320": "na ca pratyabhijñānādevaikatvasiddhiḥ,",
  "SA15bsa075_u:3321": "tatpauruṣasya lūnapunarjātakeśakuśakadalīstambādau nirdalanāt /",
  "SA15bsa075_u:3322": "vistareṇa ca pratyabhijñādūṣaṇamasmābhiḥ sthirasiddhidūṣaṇe pratipāditamiti tata evāvadhāryam /",
  "SA15bsa075_u:3323": "nanu kāryameva sahakāriṇamapekṣate /",
  "SA15bsa075_u:3324": "na tu kāryotpattihetuḥ /",
  "SA15bsa075_u:3325": "yasmād dvividhaṃ sāmarthyaṃ nijamāgantukaṃ ca sahakāryantarama,",
  "SA15bsa075_u:3326": "tato 'kṣaṇikasyāpi kramavatsahakārinānātvādapi kramavatkāryanānātvamiti cet /",
  "SA15bsa075_u:3327": "bhavatu tāvat nijāgantukabhedena dvividhaṃ sāmarthyam /",
  "SA15bsa075_u:3328": "tathāpi tat prātisvikaṃ vastusvalakṣaṇaṃ sadyaḥ kriyādharmakamavaśyābhyupagantavyam /",
  "SA15bsa075_u:3329": "tadyadi prāgapi,",
  "SA15bsa075_u:3330": "prāgapi kāryaprasaṅgaḥ /",
  "SA15bsa075_u:3331": "atha paścādeva,",
  "SA15bsa075_u:3332": "na tadā sthiro bhāvaḥ /",
  "SA15bsa075_u:3333": "na ca kāryaṃ sahakāriṇo 'pekṣata iti yuktam,",
  "SA15bsa075_u:3334": "tasyāsattvāt /",
  "SA15bsa075_u:3335": "hetuśca sannapi yadi svakāryaṃ na karoti,",
  "SA15bsa075_u:3336": "tadā tatkāryameva tanna syāt,",
  "SA15bsa075_u:3337": "svātantryāt /",
  "SA15bsa075_u:3338": "yaccoktam - yo hi uttarakāryajananasvabhāvaḥ sa kathamādau kāryaṃ kuryāt,",
  "SA15bsa075_u:3339": "(atha kuryāt)",
  "SA15bsa075_u:3340": "na tarhi tatkāryakaraṇasvabhāvaḥ,",
  "SA15bsa075_u:3341": "na hi nīlotpādanasvabhāvaḥ pītādikamapi karotīti tadasaṅgatam /",
  "SA15bsa075_u:3342": "sthirasvabhāvatve bhāvasyottarakālamevedaṃ na pūrvakālamiti kuta etat /",
  "SA15bsa075_u:3343": "tadabhāvācca kāraṇamapyuttarakāryasvabhāvamityapi kutaḥ /",
  "SA15bsa075_u:3344": "kiṃ kurmaḥ, uttarakālameva tasya janmeti cet /",
  "SA15bsa075_u:3345": "sthiratve tadanupapadyamānamasthiratāmādiśatu /",
  "SA15bsa075_u:3346": "sthiratve 'pyeṣa eva svabhāvastasya yaduttarakṣaṇa eva kāryaṃ karotīti (#",
  "SA15bsa075_u:3347": "Nibandh 91\u000e#) cet / na /",
  "SA15bsa075_u:3348": "pramāṇabādhite svabhāvābhyupagamāyogāditi na tāvadakṣaṇikasya kramikāryakāritvamasti /",
  "SA15bsa075_u:3349": "nāpyakramikāryakāritvasaṃbhavaḥ,",
  "SA15bsa075_u:3350": "dvitīye 'pi kṣaṇe kārakasvarūpasadbhāve punarapi kāryakaraṇaprasaṅgāt /",
  "SA15bsa075_u:3351": "kāryeniṣpanne tadviṣayavyāpārābhāvādūnā sāmagrī na niṣpāditaṃ niṣpādayediti cet / na /",
  "SA15bsa075_u:3353": "sāmagrīsaṃbhavāsaṃbhavayorapi sadyaḥ kriyākārakasvarūpasaṃbhave janakatvamavāryamiti prāgeva pratipādanāt /",
  "SA15bsa075_u:3354": "kāryasya hi niṣpāditatvāt punaḥ kartumaśakyatvameva kāraṇamasamarthamāvedayati /",
  "SA15bsa075_u:3355": "tadayamakṣaṇike kramākramikāryakāritvābhāvo na siddhaḥ /",
  "SA15bsa075_u:3356": "na ca kramākramābhyāmaparaprakārasaṃbhavo yena tābhyāmavyāptau sandigdhavyatireko hetuḥ syāt /",
  "SA15bsa075_u:3357": "prakārāntaraśaṅkāyāṃ tasyāpi dṛśyatvādṝśyatva prakāradvayadūṣaṇe 'pi svapakṣe 'pyanāśvāsaprasaṅgāt /",
  "SA15bsa075_u:3358": "tasmādanyonyavyavacchedasthitayornāparaḥ prakāraḥ saṃbhavati /",
  "SA15bsa075_u:3359": "svarūpāpraviṣṭasya vastuno 'vastuno vātatsvabhāvatvāt /",
  "SA15bsa075_u:3360": "prakārāntarasyāpi kramasvarūpāpraviṣṭatvāt /",
  "SA15bsa075_u:3361": "tathātīndriyasya sahakāriṇo 'dṛśyatve 'pyayogavyavacchedena dṛśyasahakārisahitasya dṛśyasyaiva sattvasya dṛśyakramākramābhyāṃ vyāptiḥ pratyakṣādeva sidhyati /",
  "SA15bsa075_u:3362": "evaṃ kramākramābhyāmarthakriyākāritvaṃ vyāptamiti kramākramayoranyonyavyavacchedena sthitatvādetatprakāradvayaparihāreṇārthakriyākāritvamanyatra na gatamityarthaḥ /",
  "SA15bsa075_u:3363": "ata evaitayorvinivṛttau nivartate //",
  "SA15bsa075_u:3364": "trilocanasyāpi vikalpatraye prathamadūṣaṇamāśrayāsiddhidoṣaparihārato nirastam /",
  "SA15bsa075_u:3365": "dvitīyaṃ cāsaṅgatam,",
  "SA15bsa075_u:3366": "vikalpajñānena vyatirekasya pratītatvāt /",
  "SA15bsa075_u:3367": "na hyabhāvaḥ kaścidvigrahavān yaḥ sākṣātkartavyaḥ,",
  "SA15bsa075_u:3368": "api tu vikalpādeva vyavahartavyaḥ /",
  "SA15bsa075_u:3369": "na hyabhāvasya vikalpādanyā pratipattirapratipattirvā sarvathā /",
  "SA15bsa075_u:3370": "ubhayathāpi tadvyavahārahāniprasaṅgāt /",
  "SA15bsa075_u:3371": "evaṃ vaidharmyadṛṣṭāntasya hetuvyatirekasya ca vikalpādeva pratipattiḥ /",
  "SA15bsa075_u:3372": "tṛtīyamapi dūṣaṇamasaṅgatam /",
  "SA15bsa075_u:3373": "vyāpakānupalambhena nirdoṣeṇa sattvasya kṣaṇikatvena vyāpteravyāhatatvāt /",
  "SA15bsa075_u:3374": "tadayaṃ vyāpakānupalambho 'kṣaṇikasyāsattvam sattvasya tato vyatirekaṃ kṣaṇikatvena vyāptiṃ va sādhayatyekavyāpārātmakatvāditi sthitam //",
  "SA15bsa075_u:3375": "nanu vyāpakānupalabdhiriti yadyanupalabdhimātraṃ tadā na tasya sādhyabuddhijanakatvamavastutvāt /",
  "SA15bsa075_u:3376": "na cānyopalabdhirvyāpakānupalabdhirabhidhātuṃ śakyā bhūtalādivadanyasya kasyacidanupalabdheriti cet /",
  "SA15bsa075_u:3377": "tadasaṅgatam /",
  "SA15bsa075_u:3378": "dharmyupalabdherevānyatrānupalabdhitayā vyavasthāpanāt /",
  "SA15bsa075_u:3379": "yathā hi neha śiṃśapā vṛkṣābhāvādityatra vṛkṣāpekṣayākevalapradeśasya dharmiṇa upalabdhirvṛkṣānupalabdhiḥ /",
  "SA15bsa075_u:3380": "śiṃśapāpekṣayā ca kevalapradeśasya dharmiṇa upalabdhireva rśiśapāyā abhāvopalabdhiriti svabhāvahetuparyavasāyivyāpāro (#",
  "SA15bsa075_u:3381": "Nibandh 92\u000e#) vyāpakānupalambhaḥ /",
  "SA15bsa075_u:3382": "tathā nityasya dharmiṇo vikalpabuddhyavasitasya kramikāritvākramikāritvāpekṣayā kevalagrahaṇādeva kramikāritvākramikāritvānupalambhaḥ /",
  "SA15bsa075_u:3383": "artha kriyāpekṣayā ca kevalapratītirevārthakriyāyogapratītiriti vyāpakānupalambhāntarādasya na kaścidviśeṣaḥ //",
  "SA15bsa075_u:3384": "adhyavasāyāpekṣayā va bāhye 'kṣaṇike vastuni vyāpakābhāvād vyāpyābhāvasiddhivyavahāraḥ /",
  "SA15bsa075_u:3385": "adhyavasāyaśca samanantarapratyayabalāyātākāraviśeṣayogādagṛhīte 'pi pravartanaśaktirboddhavyaḥ /",
  "SA15bsa075_u:3386": "īdṛśaścādhyavasāyo 'smaccitrādvaitasiddhau nirvāhitaḥ /",
  "SA15bsa075_u:3387": "sa cāvisaṃvādī vyavahāraḥ parihartumaśakyaḥ /",
  "SA15bsa075_u:3388": "yad vyāpakaśūnyaṃ tadvayāpyaśūnyamiti /",
  "SA15bsa075_u:3389": "etasyaivārthasyānenāpi krameṇa pratipādanāt /",
  "SA15bsa075_u:3390": "ayaṃ ca nyāyo yathā vastubhūte dharmiṇi tathāvastubhūte 'pīti ko viśeṣaḥ /",
  "SA15bsa075_u:3391": "tathā hyekajñānasaṃsargyatra vikalpya eva /",
  "SA15bsa075_u:3392": "yathā ca hariṇaśirasi tenaikajñānasaṃsargi śṛṅgamupalabdhaṃ śaśaśirasyapi tena sahaikajñānasaṃsargitvasaṃbhāvanayaiva śṛṅgaṃ niṣidhyate,",
  "SA15bsa075_u:3393": "tathā nīlādāvapariniṣṭhitanityānityabhāve kramākramau svadharmiṇā sārdhamekajñānasaṃsargiṇau dṛṣṭau,",
  "SA15bsa075_u:3394": "yadi nitye bhavataḥ,",
  "SA15bsa075_u:3395": "nityagrāhijñāne svadharmiṇā nityena sahaiva gṛhyeyātāmiti saṃbhāvanayā ekajñānasaṃsargadvārakameva pratiṣidhyate /",
  "SA15bsa075_u:3396": "kathaṃ punaretasminnityajñāne kramākramayorasphuraṇamiti yāvatā kramākramakroḍīkṛtameva nityaṃ vikalpayāma iti cet /",
  "SA15bsa075_u:3397": "ata eva bādhakāvatāro viparītāropa mantareṇa tasya vaiyarthyāt /",
  "SA15bsa075_u:3398": "kālāntare 'pyekarūpatayā nityatvam /",
  "SA15bsa075_u:3399": "kramākramau ca kṣaṇadvaye bhinnarūpatayā /",
  "SA15bsa075_u:3400_0": "tato nityatvasya kramākramikāryaśakteśca parasparaparihārasthiti lakṣaṇatayā durvāro",
  "SA15bsa075_u:3400_1": "virodha iti kathaṃ nitye kramākramayorantarbhāvaḥ anantarbhāvācca śuddhanityavikalpena",
  "SA15bsa075_u:3400_2": "dūrīkṛtakramākramasamāropeṇa kathamullekhaḥ /",
  "SA15bsa075_u:3401": "tataśca pratiyogini nitye 'pi vikalpyamāne ekajñāna saṃsargilakṣaṇaprāpte nityopalabdhireva nityaviruddhasyānupalabhyamānasya kramākramasyānupalabdhiḥ /",
  "SA15bsa075_u:3402": "tata eva cārthakriyāśakteranupalabdhiḥ /",
  "SA15bsa075_u:3403": "tasmād vyāpakavivekidharmyupalabdhitayā na vyāpakānupalambhāntarādasya viśeṣaḥ //",
  "SA15bsa075_u:3404": "na tvetadavastu dharmitvopayogivastva dhiṣṭhānatvāt pramāṇavyavasthāyā iti cet /",
  "SA15bsa075_u:3405": "kimidaṃ vastvadhiṣṭhānatvaṃ nāma /",
  "SA15bsa075_u:3406": "kiṃ paramparayāpi vastunaḥ sakāśādāgatatvam,",
  "SA15bsa075_u:3407": "atha vastuni kenacidākāreṇa vyavahārakāraṇatvam,",
  "SA15bsa075_u:3408": "vastubhūtadharmipratibaddhatvaṃ vā / (#",
  "SA15bsa075_u:3410": "Nibandh 93\u000e#)",
  "SA15bsa075_u:3411": "yadyādyaḥ pakṣastadā kramākramasyārthakriyāyāśca vyāptigrahaṇagocaravastupratibaddhatvamasyāpi na kṣīṇam /",
  "SA15bsa075_u:3412": "na dvitīye 'pi pakṣe doṣaḥ saṃbhavati,",
  "SA15bsa075_u:3413": "kṣaṇabhaṅgivastusādhanopāyatvādasya /",
  "SA15bsa075_u:3414": "na cāntimo 'pi vikalpaḥ kalpyate,",
  "SA15bsa075_u:3415": "tasyaiva nityavikalpasya vastuno dharmibhūtasya kramākramavadbāhyanityopādānaśūnyatvenārthakriyāvad bāhyanityopādānaśūnyatve prasādhanāt /",
  "SA15bsa075_u:3416": "paryudāsavṛttyā buddhisvabhāvabhūtākṣaṇikākāre vastubhūte dharmiṇi pratibaddhatvasaṃbhavāt //",
  "SA15bsa075_u:3417": "ayameva nyāyo na vaktā bandhyāsutaścaitanyābhāvādityādau yojyaḥ /",
  "SA15bsa075_u:3418": "etena yathā vṛkṣābhāvādirantarbhāvayituṃ śakyate na tathāyamiti trilocano 'pi nirastaḥ //",
  "SA15bsa075_u:3419": "na ca kramādyabhāvastrayīṃ doṣajātiṃ nātikrāmati,",
  "SA15bsa075_u:3420": "abhāvadharmatve 'pi āśrayāsiddhidoṣaparihārāt /",
  "SA15bsa075_u:3421": "yattvanena pramāṇāntarānnityānāmasattvasiddhau kramādivirahasyābhāvadharmatā sidhyatītyuktam,",
  "SA15bsa075_u:3422": "tadvālasyāpi durabhidhānam /",
  "SA15bsa075_u:3423": "nityo hi dharmī /",
  "SA15bsa075_u:3424": "asattvaṃ sādhyam /",
  "SA15bsa075_u:3425": "kramikāryakāritvākramikāryakāritvaviraho hetuḥ /",
  "SA15bsa075_u:3426": "asya cābhāvadharmatvaṃ nāma asattvalakṣaṇasvasādhyāvinābhāvitvamucyate /",
  "SA15bsa075_u:3427_0": "tacca kramākrameṇa sattvasya vyāptisiddhau sattvasya vyāpyasyābhāvena kramākramasya",
  "SA15bsa075_u:3427_1": "vyāpakasya viraho vyāptaḥ sidhyatītyabhāvadharmatvaṃ prāgeva vidhyorvyāptisādhanāt",
  "SA15bsa075_u:3427_2": "pratyakṣādanumānādekasmādvā pramāṇāntarāt siddhamiti netaretarāśrayadoṣaḥ /",
  "SA15bsa075_u:3428": "na ca sattāyāmivāsattāyāmapi tulyaḥ prasaṅgo bhinnanyāyatvāt /",
  "SA15bsa075_u:3429": "vastubhūtaṃ hi tatra sādhyaṃ sādhanaṃ ca /",
  "SA15bsa075_u:3430": "tayordharmyapi vastveva yujyate /",
  "SA15bsa075_u:3431": "vastunastu pratyakṣānumānābhyāmeva siddhiḥ /",
  "SA15bsa075_u:3432": "tayorabhāve niyamenāśrayāsiddhiriti yuktam /",
  "SA15bsa075_u:3433": "asattāsādhane tvavastudharmo heturavastu vikalpamātrasiddhe dharmiṇi nāśrayāsiddhidoṣeṇa dūṣayituṃ śakyaḥ /",
  "SA15bsa075_u:3434": "tathā akṣaṇikasya kramayaugapadyābhyāmarthakriyāvirodhaḥ sidhyatyeva /",
  "SA15bsa075_u:3435": "tathā vikalpādevākṣaṇiko virodhī siddhaḥ /",
  "SA15bsa075_u:3436": "vikalpollikhita ścāsya svabhāvo nāpara ityapi vyavahartavyam /",
  "SA15bsa075_u:3437": "anyathā tadanuvādena kramākramādirahitatvādiniṣedhādikamayuktam,",
  "SA15bsa075_u:3438": "tatsvarūpasyānullekhādanyasyollekhā dityakṣaṇikaśaśaviṣāṇādiśabdānuccāraṇaprasaṅgaḥ /",
  "SA15bsa075_u:3439": "asti ca /",
  "SA15bsa075_u:3440": "ato yathā pramāṇābhāve 'pi vikalpasiddhasya (#",
  "SA15bsa075_u:3441": "Nibandh 94\u000e#) bandhyāsutādeḥ saundaryādiniṣedho 'nurūpastathā vikalpopanītasyaivākṣaṇikarūpasya tata eva pratyanīkākāreṇa saha virodhavyavasthāyāṃ kīdṛśo doṣaḥ syāt /",
  "SA15bsa075_u:3442": "yadi cākṣaṇikānubhavābhāvād virodhapratiṣedhastarhi bandhyāputrādyanubhavābhāvādeva saundaryādiniṣedho 'pi mā bhūt //",
  "SA15bsa075_u:3443": "nanvevaṃ virodhasyāpāramārthikatvam /",
  "SA15bsa075_u:3444": "taddvāreṇa kṣaṇabhaṅgasiddhirapyapāramārthikī syāditi cet /",
  "SA15bsa075_u:3445": "na hi virodho nāma vastvantaraṃ kiñcidubhayakoṭidattapādasaṃbandhābhidhānamiṣyate asmābhirūpapadyate vā yenaikasaṃbandhino vastutvābhāve 'pāramārthikaṃ syāt /",
  "SA15bsa075_u:3446": "yathā tviṣyate tathā pāramārthika eva /",
  "SA15bsa075_u:3447": "viruddhābhimatayoranyo 'nyasvarūparihāramātraṃ virodhārthaḥ /",
  "SA15bsa075_u:3448": "sa ca bhāvābhāvayoḥ pāramārthika eva /",
  "SA15bsa075_u:3449": "na bhāvo 'bhāvarūpamāviśati,",
  "SA15bsa075_u:3450": "nāpyabhāvo bhāvarūpaṃ praviśatīti yo 'yamanayorasaṃkaraniyamaḥ sa eva pāramārthiko virodhaḥ /",
  "SA15bsa075_u:3451": "kālāntaraikarūpatayā hi nityatvam /",
  "SA15bsa075_u:3452": "kramākramau kṣaṇadvaye 'pi bhinnarūpatayā /",
  "SA15bsa075_u:3453": "tato nityatvakramākramikāryakāritvayorbhāvābhāvavad virodho 'styeva //",
  "SA15bsa075_u:3454": "nanu nityatvaṃ kramayaugapadyavattvaṃ ca viruddhau dharmau vidhūya nāparo virodho nāma,",
  "SA15bsa075_u:3455": "kasya bāstavatvamiti cet / na /",
  "SA15bsa075_u:3457": "na hi dharmāntarasya saṃbhavena virodhasya pāramārthikatvaṃ brūmaḥ /",
  "SA15bsa075_u:3458": "kiṃ tu viruddhayordharmayoḥ sadbhāve /",
  "SA15bsa075_u:3459": "anyathā virodhanāmadharmāntarasaṃbhave 'pi yadi na viruddhau dharmau kva pāramārthikavirodhasaṃbhavaḥ /",
  "SA15bsa075_u:3460": "viruddhauceddhamau tāvataiva tāttviko virodhavyavahāraḥ kimapareṇa pratijñāmātrasiddhena virodhanāmnā vastvantareṇa /",
  "SA15bsa075_u:3461": "tadayaṃ pūrvapakṣasaṃkṣepaḥ",
  "SA15bsa075_u:3462": "nityaṃ nāsti na vā pratītiviṣayastenāśrayāsiddhatā",
  "SA15bsa075_u:3463": "hetoḥ svānubhavasya ca kṣatirataḥ kṣiptaḥ sapakṣo 'pi ca /",
  "SA15bsa075_u:3464": "śanyaśya dvitayena sidhyati na cāsattāpi sattā yathā",
  "SA15bsa075_u:3465": "no nityena virodhasiddhirasatā śakyā kramāderapi // iti //",
  "SA15bsa075_u:3466": "atra siddhāntasaṃkṣepaḥ",
  "SA15bsa075_u:3467": "dharmasya kasyacidavastuni mānasiddhā",
  "SA15bsa075_u:3468": "bādhāvidhivyavahṛtiḥ kimihāsti no vā /",
  "SA15bsa075_u:3469": "kvāpyasti cet kathamiyanti na dūṣaṇāni",
  "SA15bsa075_u:3470": "nāstyeva cet svavacanapratirodhasiddhiḥ // (#",
  "SA15bsa075_u:3472": "Nibandh 95\u000e#)",
  "SA15bsa075_u:3473": "tadevaṃ nityaṃ na kramikāryakāritvākramikāryakāritvayogīti paramārthaḥ /",
  "SA15bsa075_u:3474": "tataśca sattāyuktamapi naiveti paramārthaḥ /",
  "SA15bsa075_u:3475": "tataśca kṣaṇikākṣaṇikaparihāreṇa rāśyantarābhāvādakṣaṇikānnivartamānamidaṃ sattvaṃ kṣaṇika eva viśrāmyattena vyāptaṃ sidhyatīti sattvāt kṣaṇikatvasiddhiravirodhinī //",
  "SA15bsa075_u:3476": "prakṛtiḥ sarvadharmāṇāṃ yadbodhānmuktiriṣyate /",
  "SA15bsa075_u:3477": "sa eva tīrthyanirmāthī kṣaṇabhaṅgaḥ prasādhitaḥ //",
  "SA15bsa075_u:3478": "iti kṛtiriyaṃ ratnakīrteḥ // (#",
  "SA15bsa075_u:3480": "Nibandh 96\u000e#) // 6 //",
  "SA15bsa075_u:3482": "// pramāṇāntarbhāvaprakaraṇam //",
  "SA15bsa075_u:3483": "pramāṇadvitayādanyapramāṇagaṇadūṣaṇam /",
  "SA15bsa075_u:3484": "nāpūrvamucyate tattu prayogeṇātra mudrayate //",
  "SA15bsa075_u:3485": "iha khalu pramāṇamātre na kecid vipratipadyante /",
  "SA15bsa075_u:3486": "antataścārvākasyāpi saṃpratipatteḥ /",
  "SA15bsa075_u:3487": "pramāṇamātrocchedavādī ca tattadāṅśakya pratividhānādasmadgurubhiravajñātaḥ",
  "SA15bsa075_u:3488": "pramāṇamapramāṇaṃ ced vicārāvasaro hataḥ /",
  "SA15bsa075_u:3489": "bruvatā niyataṃ kiñcit sādhyaṃ vā bādhyameva vā //",
  "SA15bsa075_u:3490": "tatrāyuktiṃ bruvāṇasya ślāghā sadasi kīdṛśī /",
  "SA15bsa075_u:3491": "nānumāyāḥ parāyuktiḥ kiṃ siddhaṃ tadanādare //",
  "SA15bsa075_u:3492": "svīkṛtā tena setyasmāttanmatyā bādhanaṃ yadi /",
  "SA15bsa075_u:3493": "abādhane 'syāḥ svīkārāttadbhiyā bādhanaṃ katham //",
  "SA15bsa075_u:3494": "sādhyaṃ na kiñciditi ced bādhāyā api sādhyatā /",
  "SA15bsa075_u:3495": "sāpi neti vaco vyarthaṃ praśnamātre 'pi kiṃ phalam //",
  "SA15bsa075_u:3496": "phalaṃ yadi giraḥ kvāpi nānyattaccāvabodhanāt /",
  "SA15bsa075_u:3497": "vācaḥ pratyāyane śaktā nākṣadhūmādi sundaram //",
  "SA15bsa075_u:3498": "saṃ(vṛ)tau mānamiṣṭaṃ ced vicāro 'pyeṣa saṃvṛtiḥ /",
  "SA15bsa075_u:3499": "saṃvṛtāvapi neṣṭaṃ ced vadan jetā yathā tathā //",
  "SA15bsa075_u:3500": "saṃvṛtiśca vinā mānaṃ vāṅmātreṇa na sidhyati /",
  "SA15bsa075_u:3501": "mānato yadi duarvāraḥ pramāṇasya parigrahaḥ //",
  "SA15bsa075_u:3502": "ācāryopyāha -",
  "SA15bsa075_u:3503": "aniṣṭeścet pramāṇaṃ hi sarveṣṭīnāṃ nibandhanam /",
  "SA15bsa075_u:3504": "bhāvābhāvavyavasthāṃ kaḥ kartuṃ tena vinā prabhuḥ //",
  "SA15bsa075_u:3505": "iti /",
  "SA15bsa075_u:3506": "tadevaṃ pramāṇamātrāpratikṣepe pratyakṣaṃ tāvadādau gaṇanīyam,",
  "SA15bsa075_u:3507": "tanmūlatvādaparapramāṇopapatteḥ /",
  "SA15bsa075_u:3508": "na ca cārvāko 'pyanumānamanavasthāpya sthātuṃ prabhavati,",
  "SA15bsa075_u:3509": "vyāpāratrayakaraṇāt / (#",
  "SA15bsa075_u:3511": "Nibandh 97\u000e#)",
  "SA15bsa075_u:3512": "tacchāstre hi pratyakṣetarasāmānyayoḥ pramāṇetaravidhānaṃ lakṣaṇapraṇayanato vidhātavyam /",
  "SA15bsa075_u:3513": "tacca lakṣaṇaṃ pratyakṣe dharmiṇi lakṣye prāmāṇye pratyetavye svabhāvo hetuḥ /",
  "SA15bsa075_u:3514": "parabuddhipratipattau ca kāyādivyāpāraḥ kāryahetuḥ /",
  "SA15bsa075_u:3515": "paralokapratiṣedhe ca dṛśyānupalambho 'ṅgīkartavya iti kathamanumānāpalāpaḥ /",
  "SA15bsa075_u:3516": "yadācāryaḥ",
  "SA15bsa075_u:3517": "pramāṇetarasāmānyasthiteranyadhiyo gateḥ /",
  "SA15bsa075_u:3518": "pramāṇāntarasadbhāvapratiṣedhācca kasyacit //",
  "SA15bsa075_u:3519": "api ca",
  "SA15bsa075_u:3520": "arthasyāsaṃbhave 'bhāvātpratyakṣe 'pi pramāṇatāḥ /",
  "SA15bsa075_u:3521": "pratibaddhasvabhāvasya taddhetutve samaṃ dvayam //",
  "SA15bsa075_u:3522": "ityanumānamapi pramāṇam /",
  "SA15bsa075_u:3523": "prāmāṇyaṃ ca pramāṇāntarāgṛhītaniścitapravṛttiviṣayārthatayā tatprāpaṇe śaktiḥ //",
  "SA15bsa075_u:3524": "nanvastu prāpaṇe śaktiḥ prāmāṇyam,",
  "SA15bsa075_u:3525": "paramasaunārthādutpatteḥ,",
  "SA15bsa075_u:3526": "api tvarthadarśanādi(ti) cet /",
  "SA15bsa075_u:3527": "kimidamarthadarśanam /",
  "SA15bsa075_u:3528": "arthasya dharmo dṛśyatvam /",
  "SA15bsa075_u:3529": "jñānasya dharmo draṣṭṛtvam /",
  "SA15bsa075_u:3530": "prathamapakṣe nīlatvavad dṛśyatvasyāpi sādhāraṇatvādekagocaro 'rthaḥ sarvagocaraḥ syāt /",
  "SA15bsa075_u:3531": "na hi pratipuruṣamarthānāṃ bhedo nairātmyaprasaṅgāt /",
  "SA15bsa075_u:3532": "dvitīyapakṣe tu kathamanyasmin jñānasvabhāve draṣṭṛtve satyanyasyāsamba(ddha)",
  "SA15bsa075_u:3533": "syārthasya pratyāśā syāt /",
  "SA15bsa075_u:3534": "draṣṭṛtvaṃ dṛśyatvamantareṇānupapadyamānaṃ tadākṣipatīti cet /",
  "SA15bsa075_u:3535": "nanu jñānārthayorutpattisārūpyabalato draṣṭṛdṛśyatvavyavasthā(pa)nametat /",
  "SA15bsa075_u:3536": "anabhyupagame draṣṭṛtvaṃ dṛśyatvaṃ ca na saṃbhavatīti kiṃ kenākṣipyatām /",
  "SA15bsa075_u:3537": "bhavatu vā prakārāntareṇāpi draṣṭṛdṛśyabhāvastathāpi bhede satyavyabhicārastadutpattireva prāptinimittam /",
  "SA15bsa075_u:3538": "sā ca prāpaṇaśaktiḥ pratyakṣānumānayoraviśiṣṭeti pramāṇe eva /",
  "SA15bsa075_u:3539": "nanvanyadapi śābdopamānādikaṃ pramāṇamasti /",
  "SA15bsa075_u:3540": "tathā hi śabdāccodanārūpādasannikṛṣṭe 'rthe svargādau yajjñānamutpadyate tadapi śābdaṃ jñānaṃ pramāṇameva /",
  "SA15bsa075_u:3541": "pratyayitoditavākyaprasūtaṃ ca jñānaṃ pramāṇam /",
  "SA15bsa075_u:3542": "yadāha kumārilaḥ",
  "SA15bsa075_u:3543": "taccākartṛkato vākyādanyādvā pratyayito (?) ditāt / iti /",
  "SA15bsa075_u:3544": "tatra yadā śabdasamutthaṃ jñānaṃ pramāṇaṃ tadopādānādibuddhiḥ phalam /",
  "SA15bsa075_u:3545": "yadā tu śabdastadā tadālambanaṃ jñānaṃ phalamiti /",
  "SA15bsa075_u:3546": "naiyāyikasya punaḥ",
  "SA15bsa075_u:3547": "āptopadeśaḥ śabdaḥ",
  "SA15bsa075_u:3548": "iti śabdapramāṇalakṣaṇasūtram /",
  "SA15bsa075_u:3549": "tatra śabda iti lakṣyapadam /",
  "SA15bsa075_u:3550": "āptopadeśa iti lakṣaṇapadam /",
  "SA15bsa075_u:3551": "asyāyaṃ saṃkṣepārthaḥ /",
  "SA15bsa075_u:3552": "āptopadiṣṭaḥ śabdaḥ pramāṇamiti / āptaśca (#",
  "SA15bsa075_u:3553": "Nibandh 98\u000e#) sākṣātkṛtaheyopādeyatattvo yathādṛṣṭasya cārthasyācikhyāsayā prayukta upadeṣṭā abhidhīyate /",
  "SA15bsa075_u:3554": "pramāṇaphalavyavasthā ca pūrvavad draṣṭavyeti /",
  "SA15bsa075_u:3555": "tathā mīmāṃsakānāmupamānaṃ pramāṇam /",
  "SA15bsa075_u:3556": "yaduktaṃ śabarasvāminā upamānamapi sādṛśyamasannikṛṣṭe 'rthe buddhimutpādayati /",
  "SA15bsa075_u:3557": "yathā gavayadarśanaṃ goḥ smaraṇasyeti /",
  "SA15bsa075_u:3558": "asyāyamarthaḥ /",
  "SA15bsa075_u:3559": "ekatra dṛśyamānaṃ sādṛśyaṃ kartṛ /",
  "SA15bsa075_u:3560": "pratiyogyantare dṛśyamānapratiyogisādṛśyaviśiṣṭatayaitatsādṛśyaviśiṣṭo 'sau ityasannikṛṣṭe 'rthe yāṃ buddhimutpādayati tadupamānaṃ pramāṇamiti /",
  "SA15bsa075_u:3561": "yattadoradhyāhāra iti /",
  "SA15bsa075_u:3562": "tasmāt smaratīti smaraṇaṃ puruṣaḥ /",
  "SA15bsa075_u:3563": "tenāyamarthaḥ - yathā gavaye dṛśyamānaṃ sādṛśyaṃ gāṃ smarato manuṣyasya etatsādṛśyaviśiṣṭo 'sau gauriti buddhimutpādayatīti /",
  "SA15bsa075_u:3564": "na cedamupamānaṃ smaraṇaṃ kartavyam,",
  "SA15bsa075_u:3565": "gavayasādṛśyaviśiṣṭasya gorgoviśiṣṭasya ca sādṛśyasya prameyatvāt /",
  "SA15bsa075_u:3566": "gosādṛśyayorviśeṣaṇaviśeṣyabhāvasyopamānapramāṇaviṣayasya gogrāhiṇā gavayagrāhiṇā vā pratyakṣeṇa kenacidagrahaṇāt /",
  "SA15bsa075_u:3567": "yadāha bhaṭṭaḥ",
  "SA15bsa075_u:3568": "pratyakṣe 'pi yathā deśe smaryamāṇe ca pāvake /",
  "SA15bsa075_u:3569": "viśiṣṭasyānyataḥ siddheranumānapramāṇatā //",
  "SA15bsa075_u:3570": "pratyakṣeṇāvabuddhe ca sādṛśye gavi ca smṛte /",
  "SA15bsa075_u:3571": "viśiṣṭasyānyato 'siddherupamānapramāṇatā //",
  "SA15bsa075_u:3572": "na ca grahaṇamantareṇa smaraṇamasti /",
  "SA15bsa075_u:3573": "tasmānnopamānaṃ smaraṇamataḥ pramāṇamiti /",
  "SA15bsa075_u:3574": "naiyāyikādīnāṃ tūpamānasūtram,",
  "SA15bsa075_u:3575": "prasiddhasādharmyāt sādhyasādhanamupamānam iti /",
  "SA15bsa075_u:3576": "asyāyamarthaḥ /",
  "SA15bsa075_u:3577": "prasiddhaṃ sādharmyaṃ yasya tasmād gavayādeḥ sādhyasya saṃjñāsaṃjñisambandhasya sādhanaṃ siddhistadupamānaphalam /",
  "SA15bsa075_u:3578": "samākhyāsambandhapratipattiheturupamānamityarthaḥ /",
  "SA15bsa075_u:3579": "ayamasya prapañcaḥ /",
  "SA15bsa075_u:3580": "yaḥ pratipattā gāṃ jānāti na gavayam,",
  "SA15bsa075_u:3581": "ādiṣṭaśca svāminā gacchāraṇyam gavayamānayāsmāditi,",
  "SA15bsa075_u:3582": "gavayaśabdavācyamarthama jānāno vanecaramanyaṃ vā tajjñaṃ pṛṣṭavān,",
  "SA15bsa075_u:3583": "bhrātaḥ kīdṛśo gavaya iti /",
  "SA15bsa075_u:3584": "tena cādiṣṭaṃ yathā gaustathā gavaya iti /",
  "SA15bsa075_u:3585_0": "tasya śrutātideśavākyasya kasyāñcidaraṇyānyāmupagatasyātideśavākyārthasmaraṇasahakāri",
  "SA15bsa075_u:3585_1": "yad gavayasārūpyajñānaṃ tatprathamata evāsau gavayaśabdavācyo 'rtha iti pratipattiṃ",
  "SA15bsa075_u:3585_2": "prastuvānamupamānaṃ pramāṇamiti / (#",
  "SA15bsa075_u:3587": "Nibandh 99\u000e#)",
  "SA15bsa075_u:3588": "tathārthāpattisaṃjñaṃ pramāṇaṃ mīmāṃsakasya /",
  "SA15bsa075_u:3589": "arthāpattirapi dṛṣṭaḥ śruto vārtho 'nyathā nopadyamāno yadarthāntaraṃ parikalpayati /",
  "SA15bsa075_u:3590": "sārthāpattiḥ /",
  "SA15bsa075_u:3591": "yathā jīvati devadatte gṛhābhāvadarśanena bahirbhāvasyārthasya parikalpanā /",
  "SA15bsa075_u:3592": "asyāyamarthaḥ /",
  "SA15bsa075_u:3593": "pratyakṣādibhiḥ ṣaḍbhiḥ pramāṇaiḥ prasiddhoḥ yo 'rthaḥ sa yena vinā na yujyate tasyārthasya kalpanamarthāpattiriti /",
  "SA15bsa075_u:3594": "sā ca ṣaṭpramāṇapūrvikā ṣaṭprakāraiveti //",
  "SA15bsa075_u:3595": "pratyakṣānumānādipramāṇapañcakābhāvasvabhāvamabhāvākhyaṃ pramāṇam /",
  "SA15bsa075_u:3596": "prameyaṃ ghaṭādyabhāvaḥ /",
  "SA15bsa075_u:3597": "nāstīha ghaṭādīti jñānaṃ ghaṭādyabhāvālambanaṃ phalam /",
  "SA15bsa075_u:3598": "yadāha kumārilaḥ",
  "SA15bsa075_u:3599": "pratyakṣāderanutpattiḥ pramāṇābhāva ucyate /",
  "SA15bsa075_u:3600": "sātmano 'pariṇāmo vā vijñānaṃ vānyavastuni //",
  "SA15bsa075_u:3601": "pramāṇapañcakaṃ yatra vasturūpe na jāyate /",
  "SA15bsa075_u:3602": "vastusattāvabodhārthaṃ tatrābhāvapramaṇatā //",
  "SA15bsa075_u:3603": "iti //",
  "SA15bsa075_u:3604": "etāni ṣaṭ pramāṇāni pratyakṣādīnyasaṃkīrṇasvasvalakṣaṇayogitvādanyonyāpraviṣṭasvabhāvāni pratyetavyānīti //",
  "SA15bsa075_u:3605": "atrocyate / codanāyāstāvad vāhye 'rthe pratibandhābhāvānna prāmāṇyam /",
  "SA15bsa075_u:3606": "prayogaḥ - yasya yatra pratibandho nāsti na tasya tatra prāmāṇyam /",
  "SA15bsa075_u:3607": "yathā dahane 'pratibaddhasya rāsabhasya /",
  "SA15bsa075_u:3608": "apratibaddhāśca bahirarthe vaidikāḥ śabdāḥ iti vyāpakānupalabdhiḥ /",
  "SA15bsa075_u:3609": "na tāvadayamasiddho hetuḥ /",
  "SA15bsa075_u:3610": "śabdānāṃ vastutaḥ pratibandhābhāvāt /",
  "SA15bsa075_u:3611": "pratibaddhasvabhāvatā hi pratibandhaḥ /",
  "SA15bsa075_u:3612": "na ca sā nirnibandhanā,",
  "SA15bsa075_u:3613": "sarveṣāṃ sarvatra pratibaddhasvabhāvatāprasaṅgāt /",
  "SA15bsa075_u:3614": "nibandhanaṃ cāsyāstādātmyatadutpattibhyāmanyannopalabhyate,",
  "SA15bsa075_u:3615": "atatsvabhāvasyātadutpatteśca tatrāpratibaddhasvabhāvatvāt /",
  "SA15bsa075_u:3616": "na hi śabdānāṃ vahirarthasvabhāvatāsti bhinnapratibhāsāvabodhaviṣayatvāt /",
  "SA15bsa075_u:3617": "nāpi śabdā bahirarthādupajāyante,",
  "SA15bsa075_u:3618": "arthamantareṇāpi puruṣasyecchāpratibaddhavṛtteḥ śabdasyotpādadarśanāt /",
  "SA15bsa075_u:3619": "nanu yogyatayaiva kiñcat pratibaddhasvabhāvamupalabhyate /",
  "SA15bsa075_u:3620": "yathā cakṣurindriyaṃ rūpe /",
  "SA15bsa075_u:3621": "cakṣuḥ khalu vyāpāryamāṇam rūpamevopalabhbhayati /",
  "SA15bsa075_u:3622_0": "tathaivaite vaidikāḥ śabdāstādātmyatadutpattiviyuktā api yogyatāmātreṇātīndriyamarthaṃ",
  "SA15bsa075_u:3622_1": "bodhayiṣyanti tatkathaṃ tādātmyatadutpattivirahamātreṇāpratibandho yenaivaṃ vyāpakānupalabdhiḥ sidhyatīti /",
  "SA15bsa075_u:3623": "naiṣa doṣaḥ /",
  "SA15bsa075_u:3624": "yataścakṣurindriyamapi rasādiparihāreṇa rūpa eva prakāśakatvena pratiniyataṃ tatkāryatvāt /",
  "SA15bsa075_u:3625": "rūpaṃ hi cakṣurupakaroti /",
  "SA15bsa075_u:3626": "na sattāmātreṇa cakṣū rūpaṃ prakāśayati,",
  "SA15bsa075_u:3627": "vyavahitasyāpi rūpopalabdhiprasaṅgāt /",
  "SA15bsa075_u:3628": "tasmād rūpād yogyadeśasannihitāt tajjñānajananayogyatāmāsādya cakṣū rūpajñānamutpādayattatkāryamiti vyaktamavasīyate /",
  "SA15bsa075_u:3629": "anyathā tadupakārānapekṣasya tasyāpi tatprakāśananiyamo nopapadyate / (#",
  "SA15bsa075_u:3630": "Nibandh 100\u000e#) na hyanupakāryatvāviśeṣe cakṣū rūpasyaiva prakāśakam,",
  "SA15bsa075_u:3631": "na rasāderiti ghaṭāmupaiti niyamaḥ /",
  "SA15bsa075_u:3632": "ayameva tarhi niyamaḥ kuto yad rūpeṇaiva cakṣurūpakartavyam,",
  "SA15bsa075_u:3633": "na rasādineti /",
  "SA15bsa075_u:3634": "yadi vastuvaśādeva rūpamupakaroti na rasādikam,",
  "SA15bsa075_u:3635": "hanta tarhi yathopakāryatvaṃ prati niyamaścakṣuṣo rūpeṇa,",
  "SA15bsa075_u:3636": "tathā śabdānāmapi svābhāvika evāstu bahirarthapratyāyananiyama iti /",
  "SA15bsa075_u:3637": "atrocyate / na cakṣuṣaḥ svābhāviko rūpopakāryatāniyamaḥ,",
  "SA15bsa075_u:3638": "kasyacid vastunaḥ svābhāvikatvānupapatteḥ /",
  "SA15bsa075_u:3639": "tathā hi svābhāvikatvaṃ vastudharmasyānujānānaḥ praṣṭavyaḥ - kiṃ svābhāvika iti svato bhavati,",
  "SA15bsa075_u:3640": "āhosvit parataḥ,",
  "SA15bsa075_u:3641": "athāhetutaḥ /",
  "SA15bsa075_u:3642": "yadi svato bhavati,",
  "SA15bsa075_u:3643": "tadasaṅgatam,",
  "SA15bsa075_u:3644": "svātmani kriyāvirodhāt /",
  "SA15bsa075_u:3645": "athāhetutaḥ tadayuktam,",
  "SA15bsa075_u:3646": "ahetordeśādiniyamāyogāt /",
  "SA15bsa075_u:3647": "tasmānna svābhāviko rūpopakāryatāpratiniyamaścakṣuṣaḥ /",
  "SA15bsa075_u:3648": "kiṃnibandhanastarhi svahetupratibaddha iti,",
  "SA15bsa075_u:3649": "brūmaḥ - cakṣūḥ khalu svahetunā janyamānaṃ tādṛśameva janitam yadrūpopakartavyameva bhavati /",
  "SA15bsa075_u:3650": "rūpamapi tādṛśameva svahetunā janitaṃ yattadupakārakasvabhāvam /",
  "SA15bsa075_u:3651": "śabdānāmapi sa svabhāvaḥ svahetupratibaddho yenaite bāhyārthāvyabhicāriṇa iti cet /",
  "SA15bsa075_u:3652": "na śakyamevamabhidhātum,",
  "SA15bsa075_u:3653": "nityatvābhyupagamādvedavākyānām /",
  "SA15bsa075_u:3654": "athānityatvamabhyupagamyāyamākṣepaḥ parihartumiṣyate,",
  "SA15bsa075_u:3655": "tadapi duṣkaram,",
  "SA15bsa075_u:3656": "doṣāntaraprasaṅgāt /",
  "SA15bsa075_u:3657": "yadi svahetunaiva te niyamārthopadarśanaśaktimanto janitāḥ,",
  "SA15bsa075_u:3658": "tadāvyutpannasamayasyāpi svārthamavavodhayeyuḥ /",
  "SA15bsa075_u:3659": "yathā cakṣuḥ svaheto rūpaprakāśakamutpannaṃ sat prakāśayatyeva rūpamasaṅketavido 'pi,",
  "SA15bsa075_u:3660": "na ca śabdāduccaritāt prāgapratītasamayasyāpi viśeṣāvagamaḥ samasti /",
  "SA15bsa075_u:3661": "tasmānna svahetupratibaddhaścakṣurāderiva śabdānāmarthapratipādananiyama iti niścayaḥ //",
  "SA15bsa075_u:3662": "atha svahetubhirevāyamīdṛśasteṣāṃ svabhāvo datto yena te saṃketaviśeṣasahāyā eva kamapyarthamavabodhayanti /",
  "SA15bsa075_u:3663": "na tarhi saṅketaparāvṛttau padārthāntaravṛttayo bhaveyuḥ /",
  "SA15bsa075_u:3664": "yadi hyayamagnihotraśabdaḥ saṃketāpekṣo yāgaviśeṣapratipādakaḥ,",
  "SA15bsa075_u:3665": "kathaṃ saṅketānyatvenārthāntaraṃ pratipādayati /",
  "SA15bsa075_u:3666": "na hi kṣityādyapekṣeṇa bījena svahetoraṅkurajananasvabhāvenotpannena rāsabhaḥ śakyo janayitum,",
  "SA15bsa075_u:3667": "tathā śabdo 'pi yadarthapratipādananiyatastameva prakāśayet //",
  "SA15bsa075_u:3668": "atha tattatsaṅketāpekṣastattadarthapratyāyanayogya evāyaṃ jāta ityucyate /",
  "SA15bsa075_u:3669": "tadapi na prastutopayogi /",
  "SA15bsa075_u:3670": "na hyevamasya prāmāṇyamavatiṣṭhate /",
  "SA15bsa075_u:3671": "yadā hi saṅketenāpuruṣārtha pratipādanamapi saṃbhāvyata eva,",
  "SA15bsa075_u:3672": "tadā na śakyamupakalpayituṃ kimayamabhimatasyaivārthasya dyotako na veti /",
  "SA15bsa075_u:3673": "tarhi vācyavācakalakṣaṇaḥ śabdārthayoḥ saṃbandho bhaviṣyati / tathā cāha",
  "SA15bsa075_u:3674": "vācyavācakasaṃbandhāḥ santi yadyapi vāstavāḥ /",
  "SA15bsa075_u:3675": "saṅketairanabhivyaktā na te 'rthavyaktihetavaḥ // (#",
  "SA15bsa075_u:3677": "Nibandh 101\u000e#)",
  "SA15bsa075_u:3678": "iti cet / nanu tasya vāstavatve 'saṅketavido 'pyarthapratipattirbhavedityuktam,",
  "SA15bsa075_u:3679": "saṅketāpekṣāyāṃ cārthāntare na pravartetetyādyabhihitam /",
  "SA15bsa075_u:3680": "ataḥ pūrvamevāyaṃ pratyākhyāto vācyavācakalakṣaṇaḥ sambandhaḥ /",
  "SA15bsa075_u:3681": "tasmānna bahirarthe pratibandhaḥ śabdānāmiti nirṇayaḥ //",
  "SA15bsa075_u:3682": "tataśca nāsiddho hetuḥ //",
  "SA15bsa075_u:3683": "nāpi viruddhaḥ,",
  "SA15bsa075_u:3684": "viparyayavyāptyabhāvāt /",
  "SA15bsa075_u:3685": "tadabhāvaśca sapakṣe vṛttyupadarśanāt /",
  "SA15bsa075_u:3686": "na hi viruddhasya sādharmyavati dharmiṇi sadbhāvo yuktaḥ,",
  "SA15bsa075_u:3687": "sādhyaviparyayasya tatrābhāvāt /",
  "SA15bsa075_u:3688": "na ca vyāpakamantareṇa vyāpyasya saṃbhavaḥ,",
  "SA15bsa075_u:3689": "tatpracyutiprasaṅgāt //",
  "SA15bsa075_u:3690": "nāpyanaikāntiko hetuḥ,",
  "SA15bsa075_u:3691": "viparyaye bādhakapramāṇasaṃbhavāt /",
  "SA15bsa075_u:3692": "prāmāṇyapratiṣedhe hi sādhye pramāṇyameva vipakṣaḥ /",
  "SA15bsa075_u:3693": "na ca tasmin pratibandhābhāvalakṣaṇo heturasti,",
  "SA15bsa075_u:3694": "svaviruddhena pratibandhena vyāptatvāt /",
  "SA15bsa075_u:3695": "na khalvayaṃ prādeśikaḥ pramāṇaśabdo jñāneṣu nirnibandhana eva,",
  "SA15bsa075_u:3696": "sarvajñāneṣu prāmāṇyavyapadeśaprasaṅgāt /",
  "SA15bsa075_u:3697": "nibandhanaṃ ca svaviṣayapratibandhādanyannopapadyate /",
  "SA15bsa075_u:3698": "tasmāt pramāṇasya pramāṇavyapadeśaviṣayatvaṃ svaviṣayapratibandhane vyāptam /",
  "SA15bsa075_u:3699": "ataḥ pramāṇe dharmiṇi vipakṣe prāmāṇyasya viruddhavyāptasyopalambhena vipakṣe vyavacchedasiddhernānaikāntiko hetuḥ /",
  "SA15bsa075_u:3700": "na cānyo doṣaḥ saṃbhavī /",
  "SA15bsa075_u:3701": "tasmānnirastāśeṣadoṣeṇa hetunā yat prasiddhaṃ tadupādeyameva satām (iti)",
  "SA15bsa075_u:3702": "paṇḍitaśrījitāripādaireva vedāprāmāṇye darśitam /",
  "SA15bsa075_u:3703": "evaṃ ca vaidikaśabdānāṃ pramāṇye niraste tadutthaṃ jñānamapyapramāṇameva /",
  "SA15bsa075_u:3704": "āptapraṇītasya punarvacanasyārthāvyabhicāre tajjanmano jñānasyāvyabhicārasaṃbhave 'pi na prāmāṇyamupagantuṃ śakyate,",
  "SA15bsa075_u:3705": "paracittavṛttīnāmaśakyaniścayatvenāptatvāparijñānāt vacanasyāpi tatpraṇītatvāpratipatteḥ /",
  "SA15bsa075_u:3706": "prayogaścātra -",
  "SA15bsa075_u:3707": "yad yena rūpeṇa na niścitaṃ na tat tena rūpeṇa vyavahriyate /",
  "SA15bsa075_u:3708": "yathā rathyāpuruṣaḥ sarvajñatvena /",
  "SA15bsa075_u:3709": "na pratīyate cābhimatapuruṣa āptatveneti vyāpakānupalabdhiḥ //",
  "SA15bsa075_u:3710": "nāyamasiddhaḥ,",
  "SA15bsa075_u:3711": "āptābhimatasya tathātvāniścayāt /",
  "SA15bsa075_u:3712": "tathā hi paracittavṛttayo 'tīndriyatvānna pratyakṣasamadhigamyā iti kāyavāgvyavahārato 'numātavyāḥ /",
  "SA15bsa075_u:3713": "tau ca kāyavāgvyavahārau buddhipūrvamanyathāpi kartuṃ śakyete /",
  "SA15bsa075_u:3714": "tatastatpratibaddhatvenāniścayāt kathaṃ kāyavāgvyavahārato viśiṣṭaparacittavṛttyanumānam //",
  "SA15bsa075_u:3715": "nāpi viruddhaḥ,",
  "SA15bsa075_u:3716": "sapakṣe sadbhāvasaṃbhavāt //",
  "SA15bsa075_u:3717": "nāpyanaikāntikaḥ,",
  "SA15bsa075_u:3718": "prāmāṇikatadrūpavyavahartavyatvaniścitatvayorvyāpyavyāpakabhūtayorvidhibhūtayorvṛkṣatvaśiṃśapātvayoriva pratyakṣānupalambhābhyāṃ sarvopasaṃhāreṇa (#",
  "SA15bsa075_u:3719": "Nibandh 102\u000e#) vyāpteḥ siddhatvāt /",
  "SA15bsa075_u:3720": "tadataḥ sādhanād doṣatrayarahitāt sādhyaṃ siddhyadavācyameva /",
  "SA15bsa075_u:3721": "tadevamāptatvasya durbodhatvena tatpraṇītatvāniścayādekaprahāranihatamāptavacasaḥ prāmāṇyam /",
  "SA15bsa075_u:3722": "ato yadetasya prāmāṇyaprasiddhyarthaṃ vācaspatiprabhṛtīnāṃ valgitaṃ tadaprāptāvasarameva /",
  "SA15bsa075_u:3723": "evaṃ pratyayoditamapi bhaṭṭābhimataṃ śābdaṃ pramāṇyaṃ vyastamiti boddhavyam /",
  "SA15bsa075_u:3724": "tasmāt sthitametat na śābdaṃ bahirarthe pramāṇamastīti /",
  "SA15bsa075_u:3725": "buddhyākāre tu tatkāryaprasūtatvāttadanumānameveti /",
  "SA15bsa075_u:3726": "mīmāṃsakoktaṃ tāvadupamānaṃ mānameva na bhavati,",
  "SA15bsa075_u:3727": "nirviṣayatvādasya /",
  "SA15bsa075_u:3728": "ihāpi prayogaḥ -",
  "SA15bsa075_u:3729": "yasya na viṣayavattvaṃ na tasya prāmāṇyam /",
  "SA15bsa075_u:3730": "yathā keśoṇḍukajñānasya /",
  "SA15bsa075_u:3731": "na siddhaṃ ca viṣayavattvamupamānajñānasyeti vyāpakānupalambhaḥ /",
  "SA15bsa075_u:3732": "nāyamasiddho hetuḥ,",
  "SA15bsa075_u:3733": "nirviṣayatvādupamānasya /",
  "SA15bsa075_u:3734": "tathā hi sādṛśyaviśiṣṭaḥ piṇḍaḥ piṇḍaviśiṣṭaṃ vā sādṛśyamupamānasya viṣayo varṇyate /",
  "SA15bsa075_u:3735": "na sadṛśavastuvyatiriktaṃ sādṛśyaṃ vyavasthāpayituṃ śakyate,",
  "SA15bsa075_u:3736": "pramāṇenāpratītatvāt /",
  "SA15bsa075_u:3737": "nanu sādṛśyaṃ vastu durvārameva / yadāha",
  "SA15bsa075_u:3738": "sādṛśyasya ca vastutvaṃ na śakyamapavādhitum /",
  "SA15bsa075_u:3739": "bhūyo 'vayasāmānyayogo jātyantarasya tat //",
  "SA15bsa075_u:3740": "iti / atrocyate /",
  "SA15bsa075_u:3741": "yadi sadṛśātiriktaṃ sādṛśyaṃ vastu dṛśyaṃ syāt,",
  "SA15bsa075_u:3742": "tadā dṛśyānupalambhagrastameva,",
  "SA15bsa075_u:3743": "śāstrānāhitasaṃskāreṇāpi kenacittasyādarśanāt /",
  "SA15bsa075_u:3744": "tasya cāstitve sarva sarvatrāstītyapravṛttinivṛttikaṃ jagadāpadyeta /",
  "SA15bsa075_u:3745": "athādṛśyaṃ tatsādṛśyamupeyate,",
  "SA15bsa075_u:3746": "tathāpi tatra prasiddhaliṅgābhāvādasiddhameva /",
  "SA15bsa075_u:3747": "siddhena ca tena viṣayavattopamānasya sidhyeta /",
  "SA15bsa075_u:3748": "sādṛśyapratyayastu svahetostathotpannena sadṛśavastunāpi kriyamāṇoghaṭata eva iti na sādṛśyamupasthāpayituṃ prabhavati /",
  "SA15bsa075_u:3749": "upamānapramāṇabalādeva sādṛśyasiddhiriti cet / na /",
  "SA15bsa075_u:3751": "pramāṇāntarasiddhayoreva sādṛśyapiṇḍayorviśeṣaṇaviśeṣyabhāvasyopamānaviṣayatvāt kathaṃ sādṛśyamātrasyopamānāt siddhiḥ /",
  "SA15bsa075_u:3752": "tataśca sādṛśyasyāsiddherna tadviśiṣṭaḥ piṇḍaḥ piṇḍaviśiṣṭaṃ vā sādṛśyamupamānasya viṣayaḥ /",
  "SA15bsa075_u:3753": "tadevamupamānasya nirviṣayatvaṃ siddhamiti nāsiddho hetuḥ /",
  "SA15bsa075_u:3754": "nāpi viruddhaḥ,",
  "SA15bsa075_u:3755": "sapakṣe bhāvāt /",
  "SA15bsa075_u:3756": "na cānaikāntikaḥ /",
  "SA15bsa075_u:3757": "tathā hi prāmāṇyābhāve sādhye pramāṇyameva vipakṣaḥ /",
  "SA15bsa075_u:3758": "tacca viṣayavattayā vyāptam,",
  "SA15bsa075_u:3759": "nirnimittatve sarvajñānaprāmāṇyaprasaṅgāt /",
  "SA15bsa075_u:3760": "tadayaṃ viruddhavyāptopalabdhyā vipakṣānnivartamāno viṣayavattvābhāvalakṣaṇo hetuḥ prāmāṇyābhāvalakṣaṇa eva viśrāmyatīti vyāptisiddhiḥ /",
  "SA15bsa075_u:3761": "ato nopamānaṃ pramāṇamiti / (#",
  "SA15bsa075_u:3763": "Nibandh 103\u000e#)",
  "SA15bsa075_u:3764": "naiyāyikaparikalpitopamānanirākaraṇāryamapyayameva prayogo draṣṭavyaḥ,",
  "SA15bsa075_u:3765": "tasyāpi nirviṣayatvāt /",
  "SA15bsa075_u:3766": "tathā hi samākhyāsaṃbandhastasya viṣayo varṇyate /",
  "SA15bsa075_u:3767": "sa ca paramārthato nāsti /",
  "SA15bsa075_u:3768": "sa hi saṃbandhaḥ saṃbandhibhyāṃ bhinno 'bhinno vā /",
  "SA15bsa075_u:3769": "yadi bhinnastadā tayoriti kutaḥ /",
  "SA15bsa075_u:3770": "na ca saṃbandhāntarāditi vaktavyam,",
  "SA15bsa075_u:3771": "tadapi kathaṃ teṣāmiti cintāyāmanavasthāprasaṅgaḥ /",
  "SA15bsa075_u:3772": "na ca yathā pradīpaḥ prakāśāntaramantareṇa prakāśate tathā saṃbandho 'pi saṃbandhāntaramantareṇa saṃbaddho bhaviṣyatīti vaktumucitam /",
  "SA15bsa075_u:3773": "pramāṇasiddhe hi vasturūpe 'yamasya svabhāva iti varṇyate /",
  "SA15bsa075_u:3774": "yathā pradīpasyaiva /",
  "SA15bsa075_u:3775": "saṃbandhastu na pramāṇapratītaḥ /",
  "SA15bsa075_u:3776": "tatka evaṃ jānātvayamasya svabhāva iti,",
  "SA15bsa075_u:3777": "yadvā nāstyevāyamiti /",
  "SA15bsa075_u:3778": "ayamanayoḥ saṃbandhaḥ saṃbaddhāvetāviti tu buddhiḥ svahetubalāt saṃbaddhavastudvayādapi saṃbhāvyamānā na saṃbandhamākṣeptuṃ prabhavati /",
  "SA15bsa075_u:3779": "tasmānna bhinnasaṃbandhasiddhiḥ /",
  "SA15bsa075_u:3780": "athābhinnaḥ tadā saṃbandhināveva kevalāviati na samākhyāsaṃbandho nāma,",
  "SA15bsa075_u:3781": "yaḥ kaścidupamānasya viṣayaḥ syāt /",
  "SA15bsa075_u:3782": "nanu saṃbandhabuddhijanakatvaṃ saṃbaddhapadārthādbhinnamabhinnaṃ vā /",
  "SA15bsa075_u:3783": "bhede ca sa eva sambandhaḥ,",
  "SA15bsa075_u:3784": "nāmni paraṃ vivādaḥ /",
  "SA15bsa075_u:3785": "athābhinnam,",
  "SA15bsa075_u:3786_0": "tadā yathā saṃbaddhapadārthasya svabhāvaḥ sarvapadārthasādhāraṇastathā tadapi rūpaṃ",
  "SA15bsa075_u:3786_1": "tadavyatibhinnaṃ sarvapadārthasādhāraṇamiti sa padārtho 'bhimatapadārtheneva parairapi",
  "SA15bsa075_u:3786_2": "padārthaiḥ saha saṃbaddhaḥ syāt /",
  "SA15bsa075_u:3787": "nacaivam, tasmādbhinnaṃ tatsabandhabuddhijanakatvaṃ saṃbaddhapadārthādeṣṭavyamiti cet /",
  "SA15bsa075_u:3788": "nanvetadāśaṅkya rājakulapādaiḥ parihṛtameva / tathā hi",
  "SA15bsa075_u:3789": "saṃbaddhaṃ svayameva cennanu yathā taṃ tasya saṃbandhinaṃ",
  "SA15bsa075_u:3790": "pratyātmā jagatīmapi prati tathā tatkena yogo 'sya na /",
  "SA15bsa075_u:3791": "saṃbandhe parato 'pi tulyamakhilaṃ tenaiva cet saṃyamo",
  "SA15bsa075_u:3792": "hetuḥ kiṃ na niyāmakaḥ sa ca kathaṃ yogaḥ kvacinnāpare //",
  "SA15bsa075_u:3793": "iti / tasmāt saṃbandhābhāvāt pūrvoktena nyāyena sārūpyābhāvāccāsiddhaṃ naiyāyikasyāpi nirviṣayamupamānaṃ pramāṇamato 'nantareṇaiva vyāpakānupalambhena nirākṛtam /",
  "SA15bsa075_u:3794": "arthāpattirapi /",
  "SA15bsa075_u:3795": "yadetat sāmānyalakṣaṇaṃ pratyakṣādipratīto yo 'rthaḥ sa yena vinā nopapadyate tasyārthasya parikalpanamarthāpattirityatra vicāryate /",
  "SA15bsa075_u:3796": "yasyārthasya darśanād yo 'rthaḥ parikalpyate tayoryadi pratibandho 'stitadārthāpattiranumānameva /",
  "SA15bsa075_u:3797": "arthāpattiriti nāmāntarakaraṇe nāsmākaṃ kācidvipratipattiḥ /",
  "SA15bsa075_u:3798": "tathā hi pramāṇaparidṛṣṭo 'rthaḥ kenacidvinā nopapadyata iti kuto labhyate,",
  "SA15bsa075_u:3799": "yadi paridṛśyamānaparikalpyamānayoḥ kaścit saṃbandhaḥ syāt /",
  "SA15bsa075_u:3800": "anyathā tena vinā nopapadyata ityahrīkādanyo na brūyāt, (#",
  "SA15bsa075_u:3801": "Nibandh 104\u000e#) ghaṭapaṭavat /",
  "SA15bsa075_u:3802": "sa ca sambandhaḥ kvacit pūrvamavaśyaṃ pratyakṣānupalambhataḥ kvacidadṛśyatve 'pi viparyayabādhakapramāṇabalādvā niścetavyaḥ /",
  "SA15bsa075_u:3803": "anyathā tena vinānupapattijñānasyaivānupapatteḥ /",
  "SA15bsa075_u:3804": "sati caivam,",
  "SA15bsa075_u:3805": "ekaṃ saṃbandhinaṃ dṛṣṭvā yatrasthena vinā tatrasthaṃ nopapadyate,",
  "SA15bsa075_u:3806": "tasya dvitīyasya saṃbandhinaḥ kalpanamanumānameva /",
  "SA15bsa075_u:3807": "tatra svabhāvapratibandhe svabhāvahetujaiva sārthāpattiḥ /",
  "SA15bsa075_u:3808": "tadutpattipratibandhe kāryāliṅgajaiva /",
  "SA15bsa075_u:3809": "taduktam - anyathānupapannatvamanvayavyatirekiṇyarthe bhavati yat,",
  "SA15bsa075_u:3810": "tasmānnārthāpattiḥ pramāṇāntaramiti /",
  "SA15bsa075_u:3811": "tasmāt paridṛśyamānaparikalpyamānayoḥ sati pratibandhe nārthāpattiḥ pramāṇāntaramiti /",
  "SA15bsa075_u:3812": "atha tayorna pratibandhaḥ,",
  "SA15bsa075_u:3813": "tadārthāpattiḥ pramāṇameva na bhavatīti mantavyam,",
  "SA15bsa075_u:3814": "sākṣāt pāramparyeṇa ca saṃbandhābhāvāt /",
  "SA15bsa075_u:3815": "yasya yatra pratibandho nāsti na tasya tatra prāmāṇyamityādirveda nirākaraṇārtha yaḥ pūrvamupanyastaḥ sa evāsyā api prāmāṇyanirākaraṇāya draṣṭavyaḥ /",
  "SA15bsa075_u:3816": "sāmānyenaivārthāpattau nirākṛtāyāṃ pratyakṣādipūrvakatvalakṣaṇastatprapañco nirasto bhavatyeveti tadarthaṃ na prabandho 'bhidhīyate,",
  "SA15bsa075_u:3817": "gavi nirākṛte śāvaleyanirākṛtivat /",
  "SA15bsa075_u:3818": "tasmānnārthāpattiḥ pramāṇāntaramiti /",
  "SA15bsa075_u:3819": "tathā abhāvapramāṇasyāpi prāmāṇyaṃ nopapadyate,",
  "SA15bsa075_u:3820": "tasyāpi nirviṣayatvāt /",
  "SA15bsa075_u:3821": "tataśca mīmāṃsakopavalgitopamānanirākaraṇārthamupanyasto yo viṣayavattvābhāvalakṣaṇo 'nupalambhaḥ sa evāsyāpi nirāsārthamupanyasitavyaḥ /",
  "SA15bsa075_u:3822": "nanu cātrāsiddho hetuḥ /",
  "SA15bsa075_u:3823": "tathā hi yadi ghaṭābhāvo vāstavaḥ prameyabhūto na syāt,",
  "SA15bsa075_u:3824": "tadā nāstīha ghaṭa iti pratyayaḥ kathamutpadyata iti cet /",
  "SA15bsa075_u:3825": "kevalapradeśagrāhipratyakṣāditi brūmaḥ /",
  "SA15bsa075_u:3826": "nanu yadi kaivalyaṃ praveśasvarūpaṃ tattarhi saghaṭe 'pi pradeśe vidyata iti tatrāpi tasya pratyayasya sadbhāvaprasaṅgaḥ /",
  "SA15bsa075_u:3827": "athātiriktaḥ,",
  "SA15bsa075_u:3828": "mukhāntareṇābhāva evābhyupagato bhavatīti cet, na /",
  "SA15bsa075_u:3829": "kaivalyaṃ tadviviktatvamasaṅkīrṇatvamityādibhiḥ padaiḥ pradeśasya ghaṭaṃ pratyanāpannādhārabhāvasya svahetuta utpannasya ghaṭapradeśādanya evātmābhidhīyate /",
  "SA15bsa075_u:3830": "sa eva cābhāvapratyayaṃ janayatīti kimapareṇābhāvena kartavyam /",
  "SA15bsa075_u:3831": "nanu ghaṭaṃ pratyanāpannādhārabhāvasya pradeśasyeti ghaṭābhāvayuktasya pradeśasyetyuktaṃ bhavatīti cet /",
  "SA15bsa075_u:3832": "tarhi ghaṭābhāvo 'pi ghaṭaṃ pratyanāpannādhārabhāvaḥ kimabhāvāntareṇa svarūpeṇaiva vā /",
  "SA15bsa075_u:3833": "prathamapakṣe 'navasthā /",
  "SA15bsa075_u:3834": "atha tadabhāvarūpatvādabhāvāntaramantareṇaiva ghaṭābhāvo ghaṭaṃ pratyanāpannādhārabhāvaḥ /",
  "SA15bsa075_u:3835_0": "yadyevamasahāyaḥ pradeśaviśeṣo 'pi paryudāsavṛttyā ghaṭābhāvarūpatvādabhāvaṃ vinaiva",
  "SA15bsa075_u:3835_1": "ghaṭaṃ pratyanāpannādhārabhāvo yukta iti kimakāṇḍamāhopuruṣikayā mithyāpralāpenābodhaviklavaṃ",
  "SA15bsa075_u:3835_2": "śiṣyapudgalamākulayasi /",
  "SA15bsa075_u:3836": "tasmād bhūtalātiriktasyābhāvasyāsiddhatvānnāyaṃ viṣayavattābhāvalakṣaṇo heturasiddhaḥ /",
  "SA15bsa075_u:3837": "pramāṇapañcakābhāvādeva tu prameyābhāvasiddhipratyāśāpi na yujyate,",
  "SA15bsa075_u:3838": "vipratipattiviṣayatvādasyā nenaiva prameyābhāvasiddherayogāt /",
  "SA15bsa075_u:3839": "viruddhānaikāntikatve ca pūrvameva hetoḥ parihṛte /",
  "SA15bsa075_u:3840": "tadataḥ siddhamabhāvapramāṇābhimatasyāprāmāṇyamiti / (#",
  "SA15bsa075_u:3842": "Nibandh 105\u000e#)",
  "SA15bsa075_u:3843": "athavābhāvapramāṇasvarūpameva nirūpyatām /",
  "SA15bsa075_u:3844": "kaḥpunaḥ pramāṇābhāvātmābhimato bhavatām,",
  "SA15bsa075_u:3845": "kiṃ prasajyavṛttyā pramāṇānutpattimātram,",
  "SA15bsa075_u:3846": "atha vā paryudāsavṛttyā bhāvāntaram /",
  "SA15bsa075_u:3847": "vastvantaramapi jaḍarūpaṃ jñānarūpaṃ vā /",
  "SA15bsa075_u:3848": "jñānarūpamapi jñānamātrakamekajñānasaṃsargivastujñānaṃ veti ṣaḍ vikalpāḥ /",
  "SA15bsa075_u:3849": "tatra na tāvannivṛttirūpo 'bhāvo yujyate /",
  "SA15bsa075_u:3850": "sa khalu nikhilaśaktivikalatayā na kiñcit /",
  "SA15bsa075_u:3851": "yacca na kiñcit tatkathamabhāvaṃ paricchindyāt,",
  "SA15bsa075_u:3852": "tadviṣayaṃ vā jñānaṃ janayet,",
  "SA15bsa075_u:3853": "pratītaṃ vā tatkathamiti sarvamandhakāranartanam /",
  "SA15bsa075_u:3854": "yadāhuḥ -",
  "SA15bsa075_u:3855": "na hyabhāvaḥ kasyacit pratipattiḥ pratipattiheturvā tasyāpi kathaṃ pratipattiriti /",
  "SA15bsa075_u:3856": "nāpi vastvantaratāpakṣe jaḍarūpo 'bhāvaḥ saṅgacchate,",
  "SA15bsa075_u:3857": "tasyābhāvalakṣaṇaprameyaparicchedābhāvāt,",
  "SA15bsa075_u:3858": "paricchedasya jñānadharmatvāt /",
  "SA15bsa075_u:3859": "nāpi jñānamātrasvabhāvo 'bhāvo vaktavyaḥ,",
  "SA15bsa075_u:3860": "deśakālasvabhāvaviprakṛṣṭasyāpi tato 'bhāvaprasaṅgāt,",
  "SA15bsa075_u:3861": "tadapekṣayāpi jñānamātratvāt tasya /",
  "SA15bsa075_u:3862": "athaikajñānasaṃsargivastujñānasvabhāvo 'numanyate tadāstamabhāvapramāṇapratyāśayā,",
  "SA15bsa075_u:3863": "pratyakṣaviśeṣasyaivābhāvanāmakaraṇāt /",
  "SA15bsa075_u:3864": "tasya cāsmābhirdṛśyānupalambhākhyasādhanatvena svīkṛtatvāt /",
  "SA15bsa075_u:3865": "ato na kācid vipratipattirnāma /",
  "SA15bsa075_u:3866": "tasmādabhāvapramāṇasvarūpamarpi nirūpyamāṇaṃ viśīryata eva /",
  "SA15bsa075_u:3867": "yadapyasya lakṣaṇamuktam",
  "SA15bsa075_u:3868": "pratyakṣāderanutpattiḥ pramāṇābhāva ucyate /",
  "SA15bsa075_u:3869": "ityādi, tadapi yācitakamaṇḍanam /",
  "SA15bsa075_u:3870": "tasmāt sthitametat,",
  "SA15bsa075_u:3871": "pramāṇasya sato 'traivāntarbhāvāt pramāṇe eva //",
  "SA15bsa075_u:3872": "pramāṇāntarbhāvaprakaraṇaṃ samāptam // (#",
  "SA15bsa075_u:3874": "Nibandh 106\u000e#) // 7 //",
  "SA15bsa075_u:3876": "// vyāptinirṇayaḥ //",
  "SA15bsa075_u:3877": "iha dahanādinā dhūmāderarthāntarasya vyāptistadutpattilakṣaṇā /",
  "SA15bsa075_u:3878": "sā ca viśiṣṭānvayavyatirekagrahaṇapravaṇaviśiṣṭapratyakṣānupalambhasādhaneti nyāyaḥ /",
  "SA15bsa075_u:3879": "atra ca bhaṭṭaprabhṛtayo vipratipadyante /",
  "SA15bsa075_u:3880": "tathā hi te 'gnimati pradeśe dhūmasya bhūyodarśanaṃ tadviyukte ca tathaivādarśanamityanvayavyatirekitvaṃ kalpayāmbabhūvuḥ /",
  "SA15bsa075_u:3881": "nanu bhūyasāpi pravṛtte darśanādarśane ghaṭakulaṭādāvupalabdho vyabhicāra iti cet /",
  "SA15bsa075_u:3882": "kimetāvatā tatrāpyanumānamastu,",
  "SA15bsa075_u:3883": "tadvadvā dhūmādāvapi bhā bhūt /",
  "SA15bsa075_u:3884": "prathamapakṣastāvad vyabhicārādeva nirastaḥ /",
  "SA15bsa075_u:3885": "dvitīyo('pi) vyabhicārādeva /",
  "SA15bsa075_u:3886": "na hyanyasya vyabhicāre dhūmasya kiñcit /",
  "SA15bsa075_u:3887": "tasmādagnidhūmayoravyabhicārasyāsaṃbhave śatamapi tadupapattayaḥ tatprasādhakaviśiṣṭapratyakṣānupalambhā vā nānumānopayoginaḥ /",
  "SA15bsa075_u:3888": "saṃbhave vā kiṃ tadutpattyā tadupayoginā viśiṣṭapratyakṣānupalambhena,",
  "SA15bsa075_u:3889": "darśanādarśanābhyāmevāvyabhicārasiddheḥ /",
  "SA15bsa075_u:3890": "tathā ca kāśikākāraḥ prācīnānekadarśanajanitasaṃskārasahāyenacarameṇa cetasā dhūmasyāgniniyatatvaṃ gṛhyata iti //",
  "SA15bsa075_u:3891": "trilocanastvāha - pratyakṣānupalambhayorviśeṣaviṣayatvāt kathaṃ tābhyāṃ sāmānyayoḥ saṃbandhapratipattiḥ /",
  "SA15bsa075_u:3892": "athānagnivyāvṛttenādhūmavyāvṛttasya saṃbandhaḥ pratīyata eveti /",
  "SA15bsa075_u:3893": "nanu so 'pi kasya pramāṇasya viṣayaḥ /",
  "SA15bsa075_u:3894": "na tāvatpratyakṣasya,",
  "SA15bsa075_u:3895": "svalakṣaṇaviṣayatvāttasya /",
  "SA15bsa075_u:3896": "nāpyanumānasya,",
  "SA15bsa075_u:3897": "tasyāpi tatpūrvakatvāt /",
  "SA15bsa075_u:3898": "na ca vyāvṛtyoḥ kaścitsaṃbandhaḥ /",
  "SA15bsa075_u:3899": "atha pratyakṣapṛṣṭhabhāvī vikalpo dṛṣṭe bhede 'bhedamadhyavasyati,",
  "SA15bsa075_u:3900": "tadeva sāmānyam /",
  "SA15bsa075_u:3901": "evamapi vikalpānāṃ na vastvena viṣayaḥ /",
  "SA15bsa075_u:3902": "api tu grāhyākāraḥ /",
  "SA15bsa075_u:3903": "sa ca na vastu /",
  "SA15bsa075_u:3904": "vastu tu teṣāṃ parokṣameveti,",
  "SA15bsa075_u:3905": "kathaṃ tenāpi sambandhagrahaḥ /",
  "SA15bsa075_u:3906": "asmākaṃ tu bhūyodarśanasahāyena manasā tajjātīyānāṃ saṃbandho gṛhīto bhavati /",
  "SA15bsa075_u:3907": "ato dhūmo nāgniṃ vyabhicarati /",
  "SA15bsa075_u:3908": "tadvyabhicāre dhūma upādhirahitaṃ saṃbandhamatikrāmediti hetovipakṣaśaṅkānivartakaṃ pramāṇamupalabdhilakṣaṇaprāptopādhivirahaheturanupalambhākhyaṃ pratyakṣameva /",
  "SA15bsa075_u:3909": "tataḥ siddhaḥ svābhāvikaḥ sambandhaḥ //",
  "SA15bsa075_u:3910": "vācaspatestu prapañcaḥ /",
  "SA15bsa075_u:3911": "tathā hi dhumādīnāṃ vahnyādibhiḥ svābhāvikaḥ saṃbandhaḥ /",
  "SA15bsa075_u:3912": "na tu vahnyādīnāṃ dhūmādibhiḥ /",
  "SA15bsa075_u:3913": "te hi vināpi dhūmādibhirupalabhyante /",
  "SA15bsa075_u:3914": "vahnyādayastu yadārdrendhanasaṃbandhamanubhavanti tadā dhūmādibhiḥ saṃbadhyante /",
  "SA15bsa075_u:3915": "vahnyādīnāṃ (#",
  "SA15bsa075_u:3916": "Nibandh 107\u000e#) tu sphuṭamārdrendhanādyupādhikṛtaḥ saṃbandho na tu svābhāvikaḥ /",
  "SA15bsa075_u:3917": "tato 'niyataḥ /",
  "SA15bsa075_u:3918": "svābhāvikastu dhūmādīnāṃ vahnayādibhiḥ saṃbandhaḥ,",
  "SA15bsa075_u:3919": "tadupādheranupalabhyamānatvāt /",
  "SA15bsa075_u:3920": "kvacid vyabhicārasyādarśanāt anupalabhyamānasyāpi kalpanānupapatteḥ /",
  "SA15bsa075_u:3921": "na cādṛśyamāno 'pi darśanānarhatayā sādhakabādhakapramāṇābhāvena sagdihyamāna upādhiḥ saṃbandhasya svābhāvikatvaṃ pratibadhnātīti yuktam /",
  "SA15bsa075_u:3922": "avaśyaṃ śaṅkayā bhāvyaṃ niyāmakamapaśyatām",
  "SA15bsa075_u:3923": "iti tu dattāvakāśā laukikamaryādātikrameṇa śaṅkāpiśācī labdhaprasarā na kvacinnāstīti nāyaṃ kvacit pravarteta /",
  "SA15bsa075_u:3924": "sarvatraiva kasyacidanarthasya kathañcicchaṅkāspadatvāt /",
  "SA15bsa075_u:3925": "anarthaśaṅkāyāśca prekṣāvatāṃ nivṛttyaṅgatvāt /",
  "SA15bsa075_u:3926": "antataḥ snigdhānnapānopayoge 'pi maraṇadarśanāt /",
  "SA15bsa075_u:3927": "tasmāt prāmāṇikalokayātrāmanupālayatā yathādarśanamevaśaṅkanīyam /",
  "SA15bsa075_u:3928": "na tvadṛṣṭapūrvamapi /",
  "SA15bsa075_u:3929": "viśeṣasmṛtyapekṣa eva hi saṃśayo nāsmṛterbhavati /",
  "SA15bsa075_u:3930": "na ca smṛtirananubhūtacare bhavitumarhati /",
  "SA15bsa075_u:3931": "taduktaṃ mīmāṃsāvārtikakṛtā -",
  "SA15bsa075_u:3932": "nāśaṅkā niḥpramāṇikā iti /",
  "SA15bsa075_u:3933": "tasmādupādhiṃ prayatnenānviṣyanto 'nupalabhamānā nāstītyavagamya svābhāvikatvaṃ saṃbandhasya niścinumaḥ /",
  "SA15bsa075_u:3934": "syādetat / anyasyānyena sahākāraṇena cet svābhāvikaḥ saṃbandho bhavet,",
  "SA15bsa075_u:3935": "sarvaṃ sarveṇa svabhāvataḥ saṃbadhyeta /",
  "SA15bsa075_u:3936": "sarvaṃ sarvasmād gamyeta /",
  "SA15bsa075_u:3937": "athānyasya cedanyat kāryaṃ kasmāt sarvaṃ sarvasmānna bhavati,",
  "SA15bsa075_u:3938": "anyatvāviśeṣāt /",
  "SA15bsa075_u:3939": "tataśca sa evātiprasaṅgaḥ /",
  "SA15bsa075_u:3940": "yadyucyeta na bhāvasvabhāvāḥ paryanuyojyāḥ,",
  "SA15bsa075_u:3941": "tasmādanyatvāviśeṣe 'pi kiñcideva kāraṇaṃ kāryaṃ ca kiñciditi /",
  "SA15bsa075_u:3942": "nanveṣa svabhāvānāmanuyogo bhinnānāmakāryakāraṇabhūtānāmapi svabhāvapratibandhe tulya eva /",
  "SA15bsa075_u:3943": "tasmād yatkiñcidetadapi /",
  "SA15bsa075_u:3944": "kena punaḥ pramāṇenaiṣa svābhāvikaḥ saṃbandho gṛhyate /",
  "SA15bsa075_u:3945": "pratyakṣasaṃbandhiṣu pratyakṣeṇa /",
  "SA15bsa075_u:3946": "tathā hi abhijāatamaṇibhedatattvavad bhūyodarśanajanitasaṃskārasahāyamindriyameva dhūmādīnāṃ vahnyādibhiḥ svābhāvikāsaṃbandhagrāhīti yuktamutpaśyāmaḥ /",
  "SA15bsa075_u:3947": "evaṃ mānāntaraviditasaṃbandheṣu mānāntarāṇyeva yathāsvaṃ bhūyodarśanasahāyāni svābhāvikasaṃbandhagrahaṇe pramāṇānyunnetavyāni /",
  "SA15bsa075_u:3948": "svabhāvataśca pratibaddhā hetavaḥ svasādhyena yadi (#",
  "SA15bsa075_u:3949": "Nibandh 108\u000e#) sādhyamantareṇa bhaveyuḥ,",
  "SA15bsa075_u:3950": "svabhāvādeva pracyaveranniti tarkasahāyā nirastasādhyavyatirekavṛttisandehā yatra dṛṣṭāstatra svasādhyamupasthāpayantyeveti //",
  "SA15bsa075_u:3951": "atrocyate / iha khalu bhede tadutpattireva vyāptiḥ /",
  "SA15bsa075_u:3952": "na cāsāvanyo vā svata evāvinābhāvalakṣaṇaḥ svābhāvikaḥ saṃbandho bhūyodarśanamātrataḥ sidhyati /",
  "SA15bsa075_u:3953": "tathā hi, kiṃ yatra bhūyodarśanapravṛttistatra niyatatvavyavasthā,",
  "SA15bsa075_u:3954": "yatra vā niyatatvamasti tatraiva bhūyodarśanapravṛttiḥ /",
  "SA15bsa075_u:3955": "prathamapakṣe ghaṭādapi kulaṭā,",
  "SA15bsa075_u:3956": "pārthivatvādapi lohalekhyatvaṃ sidhyet,",
  "SA15bsa075_u:3957": "bhūyodarśanasaṃbhave 'pi niyatatvasaṃbhavāt /",
  "SA15bsa075_u:3958": "vyabhicāradarśanānnaivamiti cet /",
  "SA15bsa075_u:3959": "kasya punarvyabhicāradarśanam yasya kasyacit śāstrakārasya,",
  "SA15bsa075_u:3960": "pratipatturvā /",
  "SA15bsa075_u:3961": "prathamapakṣe pratipattuḥ kimāyātaṃ yato nānumānamayaṃ kuryāt /",
  "SA15bsa075_u:3962": "anyathānyasya tadviṣayapratyakṣīkāreṇaiva so 'pi kṛtārtha iti kimavaśyamanumānamanveṣate /",
  "SA15bsa075_u:3963": "na cāptavacanādavyabhicāradarśanādanumānam /",
  "SA15bsa075_u:3964": "āptasya niścetumaśakyatvādityanyatra prasādhanāt /",
  "SA15bsa075_u:3965": "śāstrakāraṃ ca pṛṣṭvā dṛṣṭasaṃbandho 'pi dhṛmādagnimanumāsyata ityalaukikam /",
  "SA15bsa075_u:3966": "pratipattustu nāvaśyaṃ sannapi vyabhicāro gocarībhavati /",
  "SA15bsa075_u:3967": "na hi yatra vyabhicārastatraiva tāvati kāle deśe vāvaśyaṃ pratītimavatarati /",
  "SA15bsa075_u:3968": "apratīyamānaśca nāstyeveti na niyamaḥ /",
  "SA15bsa075_u:3969": "satyapi vyabhicāre darśanasāmagrayabhāvāt tasmādarśanāt /",
  "SA15bsa075_u:3970": "aticirakālavyavadhāne 'pi darśanāt brāhmaṇyādivyabhicāravat //",
  "SA15bsa075_u:3971": "ghaṭapārthivādau pratipattaiva pravṛttaḥ /",
  "SA15bsa075_u:3972": "tadaiva krameṇa vā vyabhicāraṃ paśyediti cet /",
  "SA15bsa075_u:3973": "yadi tāvadasau kathañcit pravartate,",
  "SA15bsa075_u:3974": "pravṛtto 'pi vā sāmagryabhāvāvyabhicāraṃ na paśyet /",
  "SA15bsa075_u:3975": "vajraṃ vā lohena vyāpārayet /",
  "SA15bsa075_u:3976": "vyaktaṃ tasya tāvat tadapyamānamāpannamiti mahat pāṇḍityam /",
  "SA15bsa075_u:3977": "tasmād yadi vyabhicārādarśanādanumānaṃ tadādṛṣṭavyabhicārasya pratipatturghaṭapārthivatvādapyasti /",
  "SA15bsa075_u:3978": "tathā adarśanamātreṇa vyabhicārābhāvo na sidhyati,",
  "SA15bsa075_u:3979": "yogyānupalabdhereva sarvatrābhāvasādhane 'dhikārāt /",
  "SA15bsa075_u:3980": "tato bahulaṃ sahacāramātreṇa na vyabhicārī na vāvyabhicārī niścita iti śaṅkāvakāśaḥ //",
  "SA15bsa075_u:3981": "yadyevamadṛṣṭavyabhicārādapi dhūmādanumānaṃ mā bhūt / na /",
  "SA15bsa075_u:3983": "īdṛśasya śaṅkāvakāśasya sarvatra tadutpattirahite saṃbhavāditi /",
  "SA15bsa075_u:3984": "atha kadācit pratipattā pravṛtto vyabhicāraṃ paśyati /",
  "SA15bsa075_u:3985": "na tarhi yatra bhūyodarśanam,",
  "SA15bsa075_u:3986": "tatra niyatatvasthitiḥ /",
  "SA15bsa075_u:3987": "tatra kuto dhūme pratibandhasiddhiḥ /",
  "SA15bsa075_u:3988": "bhūyodarśanasyānyatra niyatatvopasthāpakatvakṣatau malinapauruṣatvena sarvatrānāśvāsāt //",
  "SA15bsa075_u:3989": "yadyevaṃ dvicandrādau cakṣurādipratyakṣaṃ malinapauruṣamupalabdhamiti ghaṭādikamapi nopasthāpayediti cet / na /",
  "SA15bsa075_u:3991": "indriyaviṣayakāryaṃ hi pratyakṣam /",
  "SA15bsa075_u:3992": "na dvicandrādijñānamīdṛśamarthakāryatvābhāvāt / (#",
  "SA15bsa075_u:3993": "Nibandh 109\u000e#) tato bhinnalakṣaṇasya pratyakṣābhāsattve 'pi ghaṭajñānaṃ pratyakṣameva /",
  "SA15bsa075_u:3994": "na caivaṃ dhūmādau pārthivatvādau ca vyāptigrāhakasya bhūyodarśanasya lakṣaṇabhedo yenaikatrāśvāsaḥ syāt //",
  "SA15bsa075_u:3995": "ete evārthakāryatvākāryatve lakṣaṇabheda iti cet / na /",
  "SA15bsa075_u:3997": "ghaṭādijñānasya hyarthakāryatvavivāde pramāṇāntarato 'rthakriyālābhato vā niścayaḥ,",
  "SA15bsa075_u:3998": "na pratijñāmātreṇa /",
  "SA15bsa075_u:3999": "na cātra dhūmasyāgnisahacāraḥ sadātano 'yamatha suhṛddvayasyeva sātyayo gṛhīta iti saṃśaye sadātanasahacāraprasādhakapramāṇāntarasaṅgatirasti,",
  "SA15bsa075_u:4000": "tatkāryaṃ vā kiñcidupalabhyate /",
  "SA15bsa075_u:4001": "tarhi bādhyamānatvābādhyamānatvalakṣaṇo lakṣaṇabhedo bhaviṣyatītyapi na vaktavyam,",
  "SA15bsa075_u:4002": "avyabhicāragrāhakasya bhūyodarśanasya bādhitatvāsiddheḥ /",
  "SA15bsa075_u:4003": "abādhamātraṃ hi prasajyapratiṣedho 'pramāṇam /",
  "SA15bsa075_u:4004": "pramāṇāntarasaṅgatirarthakriyālābho vā paryudāsaścāsiddha iti na tāvat prathamaḥ pakṣaḥ /",
  "SA15bsa075_u:4005": "nāpi dvitīyaḥ /",
  "SA15bsa075_u:4006": "niyatatvābhāve 'pi pārthivatvādau bhūyodarśanasaṃbhavāditi na bhūyodarśanagamyā vyāptiḥ //",
  "SA15bsa075_u:4007": "trilocanacodye 'pi brūmaḥ /",
  "SA15bsa075_u:4008": "yadi pratyakṣaṃ svalakṣaṇaviṣayamityayogavyavacchedenocyate tadā siddhasādhanam /",
  "SA15bsa075_u:4009": "anyayogavyavacchedastvasiddhaḥ,",
  "SA15bsa075_u:4010": "pratyakṣānumānādisarvajñānānāṃ grāhyāvaseyabhedena viṣayadvaividhyānatikramāt /",
  "SA15bsa075_u:4011": "yadvi yatra jñāne pratibhāsate tad grāhyam /",
  "SA15bsa075_u:4012": "yatra tu tat pravartate tadadhyavaseyat /",
  "SA15bsa075_u:4013": "tatra pratyakṣasya svalakṣaṇaṃ grāhyam /",
  "SA15bsa075_u:4014": "adhyavaseyaṃ tu sāmānyam,",
  "SA15bsa075_u:4015": "atadrūpaparāvṛttasvalakṣaṇamātrātmakam /",
  "SA15bsa075_u:4016": "anumānasya tu viparyayaḥ /",
  "SA15bsa075_u:4017": "tataśca sāṃvyavahārikapramāṇāpekṣayā rūparasagandhasparśasamudāyātmakasya ghaṭasya rūpabhedamātragrahaṇe 'pi pratyakṣataḥ samudāyasiddhivyavasthā /",
  "SA15bsa075_u:4018": "tathaikasyātadrūpaparāvṛttasya grahaṇe 'pi sādhyasādhanasāmānyayoratadrūpaparāvṛttavastumātrātmanorayogavyavacchedena viṣayabhūtayorvyāptigraho yukta eva /",
  "SA15bsa075_u:4019": "ata eva vikalpānāmavastveva viṣayaḥ,",
  "SA15bsa075_u:4020": "vastu tu teṣāṃ parokṣamevetyapi durjñānam,",
  "SA15bsa075_u:4021": "sarvavikalpānāmadhyavaseyāpekṣayā vastuviṣayatvāt /",
  "SA15bsa075_u:4022": "śāstre 'pi tathaiva pratipādanāt /",
  "SA15bsa075_u:4023": "na ca manasā tajjātīyānāṃ vyāptigrahaḥ śakyaḥ,",
  "SA15bsa075_u:4024": "manaso bahirasvātantryāt /",
  "SA15bsa075_u:4025": "anyathā andhabadhirādyabhāvaprasaṅgāt /",
  "SA15bsa075_u:4026": "na ca vahnivyabhicāre dhūma upādhirahitaṃ āṃbandhamatikrāmediti vaktumucitam,",
  "SA15bsa075_u:4027": "svakapolakalpitasvābhāvikasaṃbandhasya yācitakamaṇḍanatvāditi //",
  "SA15bsa075_u:4028": "yadapi vācaspatijalpitam,",
  "SA15bsa075_u:4029": "yo yatropādhinā niyatastatra tasya svābhāvikaḥ saṃbandhaḥ /",
  "SA15bsa075_u:4030": "yathā dahane dhūmasya /",
  "SA15bsa075_u:4031": "tadupādherdṛśyasyānupalabhyamānatvāt kvacid vyabhicārasyādarśanādityatredaṃ vicāryate /",
  "SA15bsa075_u:4032": "yasyādarśanataḥ svābhāvikaḥ saṃbandho vyavasthāpanīyaḥ,",
  "SA15bsa075_u:4033": "sa khalu dhūmasvarūpādarthāntaramupādhirvaktavyo yathā dahanādindhanam /",
  "SA15bsa075_u:4034": "arthāntaraṃ ca kiñcid dṛśyamadṛśyaṃ ca kiñcit,",
  "SA15bsa075_u:4035": "na tu sarvameva dṛśyatāniyatam /",
  "SA15bsa075_u:4036": "tataśca dhūmasyāpi hutāśane syādupādhiḥ,",
  "SA15bsa075_u:4037": "na copalabhyate ityupādhimātrānupalabdhiranaikāntikī /",
  "SA15bsa075_u:4038": "tatkathamadarśanamātrānnāstyevopādhiḥ,",
  "SA15bsa075_u:4039": "yataḥ svābhāvikasaṃbandhasiddhiḥ (#",
  "SA15bsa075_u:4040": "Nibandh 110\u000e#) syāt /",
  "SA15bsa075_u:4041": "dṛśyopādhyabhāvasādhane tu siddhasādhanam /",
  "SA15bsa075_u:4042": "paramadṛśyopādhiśaṅkāsaṃbhave svābhāvikatvapratirodhastadavastha eva /",
  "SA15bsa075_u:4043": "kvacid vyabhicārādarśanādityasaṃbaddhameva,",
  "SA15bsa075_u:4044": "upādhivat vyabhicārasyāpyadarśanamātrādabhāvāsiddheḥ /",
  "SA15bsa075_u:4045": "vyabhicārasya sarvadeśakālayoḥ saṃbhave 'pi dṛśyatve 'pi sarvadā sarvatra sarveṇa sāmagryabhāvādapi niścetumaśakyatvāt /",
  "SA15bsa075_u:4046": "brāhmaṇyādivyabhicāravadevāhatyādarśane 'pi deśakālāntare taddarśanasya niṣeddhumaśakyatvāt /",
  "SA15bsa075_u:4047": "nanu yadi dhūmasyāpekṣaṇīyamarthāntaramupādhiḥ syāt kathaṃ dhūma ityeva pāvakasattāniyama iti cet /",
  "SA15bsa075_u:4048": "nanvidameva cintyate kiṃ dhūme satyavaśyamagniḥ saṃbhavīna veti /",
  "SA15bsa075_u:4049": "kadācidarthāntaramupādhimapekṣya dhūmo 'pi syānnāgniriti kimatra niṣṭabdhaṃ kāraṇam /",
  "SA15bsa075_u:4050": "tasmāt pāvakaparādhīnodayo dhūmaḥ pariniṣṭhitaḥ kathaṃ tadabhāve bhāvaṃ svīkuryādityeva sādhu /",
  "SA15bsa075_u:4051": "atha vyaktau jātau vā vahnivyabhicāro na dṛṣṭaḥ,",
  "SA15bsa075_u:4052": "kathaṃ tatra śaṅkayata iti cet /",
  "SA15bsa075_u:4053": "tat kiṃ sthāṇuvyaktau jātau vā puruṣatvaṃ dṛṣṭaṃ yena sthāṇau śaṅkayate /",
  "SA15bsa075_u:4054": "anyatrordhvatāliṅgite dṛṣṭamiti cet /",
  "SA15bsa075_u:4055": "ihāpyanyatra bhūyaḥ sahacāriṇi pārthivatvādau dṛṣṭa eva vyabhicāraḥ /",
  "SA15bsa075_u:4056": "yatraiva tu yat saṃśayyate tatraiva tasya darśanamapekṣyata ityalaukikam /",
  "SA15bsa075_u:4057": "yadi dhūmavyaktau vyabhicāro dṛṣṭastadā dhūmasāmānyaṃ vyāptau bahirbhūtameva,",
  "SA15bsa075_u:4058": "kathaṃ saṃśayaḥ /",
  "SA15bsa075_u:4059": "atha jātau dṛṣṭastadāpi vyabhicāraniścaya eva,",
  "SA15bsa075_u:4060": "kathaṃ saṃśayaḥ /",
  "SA15bsa075_u:4061": "ato dhūmajātāvadṛśyamāno 'pi vyabhicāra upādhirvā darśanāyogyatayā niṣeddhumaśakya iti saṃśayo durvāraprasaraḥ /",
  "SA15bsa075_u:4062": "sa cedānīmupādhervyabhicārasya vā saṃśayaḥ svābhāvikatvasaṃśayasvabhāvaḥ svābhāvikatvaniścayaṃ tāvadavaśyaṃ pratibadhnāti /",
  "SA15bsa075_u:4063": "tasmāt svābhāvikatvaniścayapratibandha evārthataḥ,",
  "SA15bsa075_u:4064": "niścayamantareṇa gamakasya svayamakiñcitkaratvāt /",
  "SA15bsa075_u:4065": "tadevamupādhyanupalabdhirvyabhicārasyānupalabdhirvānaikāntikī na tayorabhāvaṃ sādhayati,",
  "SA15bsa075_u:4066": "yataḥ saṃbandhasya svābhāvikatvasiddhiḥ syāt /",
  "SA15bsa075_u:4067": "asiddhā ceyamupādhyanupalabdhiḥ /",
  "SA15bsa075_u:4068": "yathā dahano nendhanena vinā dhūmena saṃbadhyate tathā dhūmo 'pi na tena vināgninā saṃbadhyata iti samānamupādhitvamindhanasyobhayatra /",
  "SA15bsa075_u:4069": "atha siddhasyāgnerindhanasāhityena dhūmalābha ityupādhivyavasthā,",
  "SA15bsa075_u:4070": "asiddhasya tu dhūmasya tannimittātmalābhatayāvyabhicārāt svābhāvikaḥ saṃbandha iti vyavasthā pyata iti cet /",
  "SA15bsa075_u:4071": "evamapi saiva tadutpattirāyātā /",
  "SA15bsa075_u:4072": "saiva svābhāvikaḥ saṃbandhaḥ /",
  "SA15bsa075_u:4073": "na punaḥ pratijñāsiddhaḥ sahacāramātrātmakaḥ /",
  "SA15bsa075_u:4074": "kiṃ ca svābhāvikatvādavyabhicāraḥ sarvatra,",
  "SA15bsa075_u:4075": "sarvatrāvyabhicārācca svābhāvikatvamitītaretarāśrayatvamanivāryam /",
  "SA15bsa075_u:4076": "yasya tu sakṛttadutpattipratītireva sarvatrāvyabhicārapratītistasya nāyaṃ prasaṅgaḥ /",
  "SA15bsa075_u:4077": "yadyevaṃ mamāpi bhūyodarśanādavyabhicārasiddhiriti cet / na /",
  "SA15bsa075_u:4079": "bhūya ityapariniṣṭhitavārasaṃkhyatvāt kiyatā darśanena lakṣaṇānusārī nirvṛtimāsādayet / asmākaṃ (#",
  "SA15bsa075_u:4080": "Nibandh 111\u000e#) tu pratyakṣānupalabdhau parigaṇitasaṃkhyāveva / yadāhuḥ",
  "SA15bsa075_u:4081": "prāgadṛṣṭau kramāt paśyan vetti hetuphalasthitim /",
  "SA15bsa075_u:4082": "dṛṣṭau vā kramaśo 'paśyannanyathā tvanavasthi(ti)riti //",
  "SA15bsa075_u:4083": "yattvanupalabhyamānasyāpi kalpanānupapatteriti vilapitam,",
  "SA15bsa075_u:4084": "tadvālasyāpyasāmpratam /",
  "SA15bsa075_u:4085": "anupalabhyamāne 'rthe ca kalpanāvakāśāt /",
  "SA15bsa075_u:4086": "na hi dṛśyamāno ghaṭaḥ kalpita ucyate /",
  "SA15bsa075_u:4087": "na ca sandihyamāna upādhiḥ saṃbandhasya svābhāvikatvaṃ pratibadhnātīti yuktam,",
  "SA15bsa075_u:4088": "sādhakabādhakābhāva eva saṃśayasya nyāyaprāptatvāt /",
  "SA15bsa075_u:4089": "ata eva na sarvatra śaṅkāpiśācāvakāśaḥ /",
  "SA15bsa075_u:4090": "tatkathaṃ nāyaṃ pravartetaṃ /",
  "SA15bsa075_u:4091": "pramāṇaviṣaye 'pi śaṅkā kartuṃ śakyata iti cet / na /",
  "SA15bsa075_u:4093": "svīkṛtapramāṇasya hi niścayaphalatvāt pramāṇasyāvipratipannapramāṇaviṣaye niścayasvīkāranāntarīyaka eva tatsvīkāraḥ /",
  "SA15bsa075_u:4094": "na ca śaṅketyeva na pravṛttiḥ,",
  "SA15bsa075_u:4095": "arthasaṃśayenāpi pravṛtteranivāryatvāt snigdhānnapānopayogavat /",
  "SA15bsa075_u:4096": "tadupayoge kadācinmaraṇadarśane 'pi koṭiśo jīvitadarśanāt /",
  "SA15bsa075_u:4097": "na ca prāmāṇikalolayātrākṣatiḥ,",
  "SA15bsa075_u:4098": "prāmāṇikaireva pramāṇābhāve saṃśayasya vihitatvāt /",
  "SA15bsa075_u:4099": "yathādarśanamāśaṅkanīyamityādyapi siddhasādhanam,",
  "SA15bsa075_u:4100": "anyatra dṛṣṭasyaivopādhervyabhicārasya vā śaṅkitatvāt /",
  "SA15bsa075_u:4101": "kiṃ ca bādhakādarśane 'pi sādhakabhāvādapi śaṅkā syādeva /",
  "SA15bsa075_u:4102": "yadapi syādetaditi valgitaṃ tadapi niḥsāram /",
  "SA15bsa075_u:4103": "pramāṇasiddhe hi rūpe svābhāvāvalambanam /",
  "SA15bsa075_u:4104": "natu svabhāvāvalambanenaiva vastusvarūpavyavasthā /",
  "SA15bsa075_u:4105": "tadyadi niyataviṣayānvayavyatirekagrāhakapratyakṣānupalambhapramāṇasiddhe hetuphalabhāve svabhāvavādastat kimāyātaṃ svābhāvikasaṃbandhe /",
  "SA15bsa075_u:4106": "yatra tadutpattisāmagrīṃ hṛdayena dūrīkṛtyānyataḥ sahacaritadvayād viśeṣaṃṇa pratītau pratyupāya eva devīyān /",
  "SA15bsa075_u:4107": "tatsāmagryapekṣaṇe ca tadutpattireva sā /",
  "SA15bsa075_u:4108": "kimāhopuruṣikayā nāmāntarakaraṇena /",
  "SA15bsa075_u:4109": "kena punaḥ pramāṇena eṣa svābhāvikaḥ saṃbandho gṛhyata ityādistadgrahaṇaprakāraḥ pūrvameva nirākṛtaḥ /",
  "SA15bsa075_u:4110": "tathā svābhāvikatvāsiddhau svabhāvataśca pratibaddhā hetava ityādyupasaṃhāropi manorājyamātram /",
  "SA15bsa075_u:4111": "tasmādarthāntare gamye kāryahetustadbhāvasiddhiśca pratyakṣānupalambhāditi sthitam /",
  "SA15bsa075_u:4112": "tadevaṃ svābhāvikavādena hṛdayānulepanamaśucineva parihāryaṃ dūrata iti /",
  "SA15bsa075_u:4113": "// vyāptinirṇayaḥ samāpto ratnakīrtipādānām // (#",
  "SA15bsa075_u:4115": "Nibandh 112\u000e#) // 8 //",
  "SA15bsa075_u:4117": "// sthirasiddhidūṣaṇam //",
  "SA15bsa075_u:4118": "namastārāyai //",
  "SA15bsa075_u:4119": "yadyogādandhavadviśvaṃ saṃsāre bhramadiṣyate /",
  "SA15bsa075_u:4120": "sā kṛpāvaśagaiḥ pāpā sthirasiddhirapāsyate //",
  "SA15bsa075_u:4121": "iha pare sakalapadārthasthairyaprasādhanārthaṃ pratyakṣamanumānamarthāpattiṃ(ca)",
  "SA15bsa075_u:4122": "pramāṇānyācakṣate /",
  "SA15bsa075_u:4123": "tathā hi sa evāyaṃ ghaṭasphaṭikādiriti pratyabhijñākhyaṃ pratyakṣamudīyamānaṃ sthairyamutthāpayati /",
  "SA15bsa075_u:4124": "na cedamapramāṇamabhighātavyam /",
  "SA15bsa075_u:4125": "aprāmāṇyaṃ hi bhavadaprāmāṇyakāraṇopapattyā vā bhavet,",
  "SA15bsa075_u:4126": "prāmāṇyalakṣaṇavirahād vā /",
  "SA15bsa075_u:4127": "yadyādyaḥ pakṣaḥ kimaprāmāṇyakāraṇam,",
  "SA15bsa075_u:4128": "mithyātvamajñānaṃ saṃśayo vā /",
  "SA15bsa075_u:4129": "na tāvadatra mithyātvam /",
  "SA15bsa075_u:4130": "mithyātvaṃ hi tadviṣaye bādhakapratyayād vā hetūtthadoṣato vā saṃbhāvyeta /",
  "SA15bsa075_u:4131": "na tāvad bādhagandho 'pi saṃbhavati,",
  "SA15bsa075_u:4132": "deśakālanarāntareṣvapyasaṃbhavāt /",
  "SA15bsa075_u:4133": "na cānavagatāpi bādhā kadācidapi bhaviṣyatīti śaṅkā yuktimatī,",
  "SA15bsa075_u:4134": "nirbījaśaṅkānupapatteḥ /",
  "SA15bsa075_u:4135": "avaśyaṃ śaṅkayā bhāvyaṃ niyāmakamapaśyatām /",
  "SA15bsa075_u:4136": "iti dattāvakāśā saṃśayapiśācī labdhaprasarā na kvacinnāstīti nāyaṃ kvacitpravarteta /",
  "SA15bsa075_u:4137": "antataḥ snigdhānnapānopayoge 'pi maraṇadarśanena sarvatra śaṅkānivṛtteḥ /",
  "SA15bsa075_u:4138": "tasmāt prāmāṇikalokayātrāmanupālayatā yathādarśanameva śaṅkanīyaṃ nādṛṣṭapūrvamapi /",
  "SA15bsa075_u:4139": "yaduktaṃ kārikāyāṃ",
  "SA15bsa075_u:4140": "nāśaṅkā niṣpramāṇikā /",
  "SA15bsa075_u:4141": "iti /",
  "SA15bsa075_u:4142": "bṛhaṭṭīkāyāmapi",
  "SA15bsa075_u:4143": "utprekṣeta hi yo mohādajñātamapi bādhakam /",
  "SA15bsa075_u:4144": "sa sarvavyavahāreṣu saṃśayātmā kṣayaṃ vrajet //",
  "SA15bsa075_u:4145": "iti /",
  "SA15bsa075_u:4146": "kṣaṇabhaṅgasādhanaṃ bādhakamasyeti cet / na /",
  "SA15bsa075_u:4148": "anumānasya paramparayāpi pratyakṣapūrvakatvāt pratyakṣaṃ pradhānam /",
  "SA15bsa075_u:4149": "prādhānyāccānumānasya bādhakam /",
  "SA15bsa075_u:4150": "na tvanumānamasya /",
  "SA15bsa075_u:4151": "pratyakṣāntaraṃ tu bādhakaṃ bhavati /",
  "SA15bsa075_u:4152": "yathā sarpādipratyayasya rajvādipratyakṣam /",
  "SA15bsa075_u:4153": "taccātra na saṃbhavati /",
  "SA15bsa075_u:4154": "nanu pratyakṣe 'pi bādhake kasmānna bhavati parasparapratibandhena dvayorapyapratyakṣatā / na /",
  "SA15bsa075_u:4156": "arthakriyāsamarthavastuviṣayāviṣayatvena samānatvābhāvādekasya pratyakṣābhāsatvāditi na (#",
  "SA15bsa075_u:4157": "Nibandh 113\u000e#) sadviṣayatvaṃ bādhakapratyayānmithyātvam /",
  "SA15bsa075_u:4158": "nāpi hetūtthadoṣattaḥ,",
  "SA15bsa075_u:4159": "deśakālanarāntare 'rthavisaṃvādāt /",
  "SA15bsa075_u:4160": "nāpyajñānamaprāmāṇyakāraṇamatrāsti,",
  "SA15bsa075_u:4161": "pratyabhijñānasaṃvedanasaṃbhavāt /",
  "SA15bsa075_u:4162": "na ca saṃśayaḥ /",
  "SA15bsa075_u:4163": "na hi tadevedaṃ syād vā na veti sphaṭikādiṣūdayati matiḥ,",
  "SA15bsa075_u:4164": "kiṃ tu tadevedaṃ sphaṭikādikamiti nirastavibhramāśaṅkā /",
  "SA15bsa075_u:4165": "tannāprāmāṇyakāraṇopapattyā pratyabhijñānasyāprāmāṇyam /",
  "SA15bsa075_u:4166": "nāpi lakṣaṇakṣayāt /",
  "SA15bsa075_u:4167": "yadeva hi utpannamasandigdhamaduṣṭakāraṇajanyaṃ deśakālanarāntareṣvabādhitaṃ ca tadeva pramāṇamiti naḥ siddhāntaḥ / taduktam",
  "SA15bsa075_u:4168": "tasmād dṛḍhaṃ yadutpannaṃ na visaṃvādamṛcchati /",
  "SA15bsa075_u:4169": "jñānāntareṇa vijñānaṃ tatpramāṇaṃ pratīyatām //",
  "SA15bsa075_u:4170": "tathā bṛhaṭṭīkāpi",
  "SA15bsa075_u:4171": "tatrāpūrvārthavijñānaṃ niścitaṃ bādhavarjitam /",
  "SA15bsa075_u:4172": "aduṣṭakāraṇārabdhaṃ pramāṇaṃ lokasaṃmatam //",
  "SA15bsa075_u:4173": "iti / etacca lakṣaṇamuktanyāyena pratyabhijñāne 'pi saṃbhavatīti pramāṇamevedam /",
  "SA15bsa075_u:4174": "nanvidamekameva na bhavati,",
  "SA15bsa075_u:4175": "kāraṇabhedāt,",
  "SA15bsa075_u:4176": "viṣayabhedāt,",
  "SA15bsa075_u:4177": "svabhāvavirodhācca /",
  "SA15bsa075_u:4178": "tathā hi sa iti saṃskārakāryam,",
  "SA15bsa075_u:4179": "ayamiti cendriyakāryam /",
  "SA15bsa075_u:4180": "na ca kāraṇabhede 'pi kāryābhedo viśvavaicitryāhetukatvaprasaṅgāt /",
  "SA15bsa075_u:4181_0": "tathā satyapi sphaṭikaḥ sphaṭika iti vyapadeśābhede pūrvadeśakālasaṃbandhāparadeśakālasaṃbandhābhyāṃ",
  "SA15bsa075_u:4181_1": "viruddhadharmābhyāṃ yogāt sphaṭikaḥ pūrvāparakālayorbhidyata iti viṣayabhedo vaktavyaḥ /",
  "SA15bsa075_u:4182": "tathā sa iti parokṣam,",
  "SA15bsa075_u:4183": "ayamiti sākṣātkāraḥ /",
  "SA15bsa075_u:4184": "na cānayoḥ svabhāvaviruddhayordahanatuhinayoriva śakyā śakreṇāpyekatā āpādayitum,",
  "SA15bsa075_u:4185": "trailokasyaikyaprasaṅgāt /",
  "SA15bsa075_u:4186": "na cāsya prāmāṇyam,",
  "SA15bsa075_u:4187": "vikalpatvenāvastunirbhāsitvāt,",
  "SA15bsa075_u:4188": "smārtādaviśeṣācca /",
  "SA15bsa075_u:4189": "tasmāt pratyabhijñā ekatvaṃ sthāpayati bhāvānāmiti manorathamātram //",
  "SA15bsa075_u:4190": "atrocyate / ekamevedaṃ pratyabhijñānaṃ samākhyātam /",
  "SA15bsa075_u:4191": "yadyapīndriyaṃ kevalamasamartham,",
  "SA15bsa075_u:4192": "yadyapi saṃskāramātram,",
  "SA15bsa075_u:4193": "saṃskārasadhrīcīnaṃ tu indriyaṃ bhāvayiṣyati pratyabhijñānam,",
  "SA15bsa075_u:4194": "tadbhāvābhāvānuvidhānāt pratyabhijñābhāvābhāvayoḥ /",
  "SA15bsa075_u:4195": "na hi nājījanad bījamātramaṅkuramiti mṛdādisahitamapi na janayati /",
  "SA15bsa075_u:4196": "atha bhavatu deśakālayostatsaṃsargayorvā parasparanānātvam,",
  "SA15bsa075_u:4197": "na tadavacchinnasya padmarāgasya,",
  "SA15bsa075_u:4198": "tasya tābhyāṃ tatsaṃsargābhyāṃ cānyatvāt //",
  "SA15bsa075_u:4199": "tato 'nyatve tatsaṃsargayoḥ kutastadīyatvamiti cet /",
  "SA15bsa075_u:4200": "svabhāvādeveti saṃsargaparīkṣāyāṃ nipuṇataramupapādayiṣyate /",
  "SA15bsa075_u:4201": "na ca svabhāvavirodhaḥ,",
  "SA15bsa075_u:4202": "anumānasyāpyanekatvaprasaṅgāt /",
  "SA15bsa075_u:4203": "tadapi hi pratyakṣamapratyakṣaṃ ca,",
  "SA15bsa075_u:4204": "avikalpo vikalpaśca,",
  "SA15bsa075_u:4205": "asamāropaḥ samāropaśca /",
  "SA15bsa075_u:4206": "svānubhavāvasthāpitābhedasya svarūpatadgrāhyabhedāpekṣayā pratyakṣādīnāmavirodha iti cet /",
  "SA15bsa075_u:4207": "na, ihāpi sāmyāt /",
  "SA15bsa075_u:4208": "na khalvetadapi vijñānaṃ (#",
  "SA15bsa075_u:4209": "Nibandh 114\u000e#) tattedantādhikaraṇamekamābhyāmanuraktaṃ sphaṭikaṃ gocarayadabhinnaṃ nānubhūyate nāvasīyate vā /",
  "SA15bsa075_u:4210": "ekatve 'pi ca vastunastadanurañjakatattedantābhedāpekṣayā pratyakṣatāparokṣate na virotsyete,",
  "SA15bsa075_u:4211": "sahasaṃbhavāt,",
  "SA15bsa075_u:4212": "vijñānaikatvasya ca pramāṇasiddhatvāt /",
  "SA15bsa075_u:4213": "na ca sa iti pūrvadeśakālasaṃsargo 'yamiti ca sannihitadeśakālasaṃsargaṃ ekasya virudhyate,",
  "SA15bsa075_u:4214_0": "yato yuktaṃ yatpadmarāgasya svarūpe paricchidyamāne tadabhāvo vyavacchidyata iti",
  "SA15bsa075_u:4214_1": "tadavyavacchede tatsvarūpāparicchedāt svapracyutivyavacchedyasvabhāvatvāt padmarāgabhāvasya",
  "SA15bsa075_u:4214_2": "tadanavacchede tatparicchedānupapatteḥ //",
  "SA15bsa075_u:4215": "kasmāt punastadanye puṣparāgādayo vyavacchidyante /",
  "SA15bsa075_u:4216": "tadabhāvāvinābhāvāditi cet /",
  "SA15bsa075_u:4217": "sa eva kutaḥ /",
  "SA15bsa075_u:4218": "pratyakṣeṇa kadācidapi puṣparāgapadmarāgayostādātmyānupalambhāditi cet /",
  "SA15bsa075_u:4219": "yatra tarhi tatastādātmyapratītiḥ,",
  "SA15bsa075_u:4220": "na tatra tadavinābhāvaḥ /",
  "SA15bsa075_u:4221": "samasti ca so 'yaṃ padmarāga iti deśakālāvasthānugatamekaṃ padmarāgamavabhāsayantī sākṣātkāravatī pratītiḥ /",
  "SA15bsa075_u:4222": "na vikalparūpatayāsyā aprāmāṇyam,",
  "SA15bsa075_u:4223": "abhilāpasaṃsargapratibhāsatvaprāmāṇyayoravirodhāt /",
  "SA15bsa075_u:4224": "na cedaṃ smārtam,",
  "SA15bsa075_u:4225": "adeśakālāvasthāvato 'yaṃ deśakālāvasthānugatatvenādhikyāditi //",
  "SA15bsa075_u:4226": "atha keśakuśakadalīstambādau satyapi bhede pratyabhijñānamutpannamiti cet /",
  "SA15bsa075_u:4227": "utpadyatāṃ ko doṣaḥ /",
  "SA15bsa075_u:4228": "kimanena pratipāditaṃ bhavati /",
  "SA15bsa075_u:4229": "kiṃ pratyabhijñāyāḥ sādhāraṇānaikāntikatvam,",
  "SA15bsa075_u:4230": "atha śabdasāmyādubhayorapyaprāmāṇyam,",
  "SA15bsa075_u:4231": "uta saṃśayāpādanamātram /",
  "SA15bsa075_u:4232": "prathamaḥ pakṣo 'nabhyupagamādeva nirastaḥ /",
  "SA15bsa075_u:4233": "na hīyamanumānatvenopanyastā /",
  "SA15bsa075_u:4234": "anumānatve 'pyabādhitatvāditi viśeṣaṇe na doṣa iti pratipādayiṣyāmaḥ /",
  "SA15bsa075_u:4235": "nāpi dvitīyaḥ pakṣaḥ,",
  "SA15bsa075_u:4236": "dṛṣṭāntamātrataḥ sādhyasiddherayogāt /",
  "SA15bsa075_u:4237": "keśoṇḍukādiviṣayasya cakṣurvijñānasyāpyaprāmāṇye ghaṭādipratyakṣasyāprāmāṇyaprasaṅgāt /",
  "SA15bsa075_u:4238": "saṃśayamātraṃ tu vyavahārocchedakatvānnāśrayaṇīyamevati pratipāditamiti na tṛtīyo 'pio pakṣaḥ //",
  "SA15bsa075_u:4239": "kiṃ ca keśādau yadi pratyabhijñā vyabhicāriṇo,",
  "SA15bsa075_u:4240": "kāryakāraṇapratītiḥ kiṃ na vyabhicāriṇī /",
  "SA15bsa075_u:4241": "yā vyabhicāriṇo sā kāryakāraṇapratītireva na bhavatīti cet /",
  "SA15bsa075_u:4242": "yadyevaṃ yā visaṃvādinī sā pratyabhijñaiva na bhavati tadābhāsatvāditi samānam /",
  "SA15bsa075_u:4243": "pratyabhijñānasya ca sati prāmāṇye 'numānādiṣvanantarbhāve pratyakṣataiva,",
  "SA15bsa075_u:4244": "saṃskārasahāyendriyānvayavyatirekānuvidhāyitvācca /",
  "SA15bsa075_u:4245": "satsaṃprayoge satīndriyāṇāṃ bhāvācca /",
  "SA15bsa075_u:4246": "tadiyaṃ pratyabhijñā anekadeśakālāvasthāsaṃbaddhamekaṃ sphaṭikādikaṃ gocarayantī sthairyaṃ vyavasthāpayati //",
  "SA15bsa075_u:4247": "tathānumānato 'pi sthiratāsiddhiḥ /",
  "SA15bsa075_u:4248": "prayogaḥ - vivādādhyāsitaḥ sa evāyaṃ sphaṭikaṃ ityādipratyabhijñāpratyayo yathārthaḥ,",
  "SA15bsa075_u:4249": "abādhitapratyayatvāt /",
  "SA15bsa075_u:4250": "yāvānabādhitapratyayaḥ sa sarvo yathārtha upalabdhaḥ /",
  "SA15bsa075_u:4251": "yathā svasaṃvedanapratyayaḥ /",
  "SA15bsa075_u:4252": "abādhitaścāyam /",
  "SA15bsa075_u:4253": "tasmāttatheti /",
  "SA15bsa075_u:4254": "abādhitatvaṃ ca parodbhāvitakṣaṇikatvasādhanabādhakoddhārānniśceyam // (#",
  "SA15bsa075_u:4256": "Nibandh 115\u000e#)",
  "SA15bsa075_u:4257": "athāparaḥ prayogaḥ /",
  "SA15bsa075_u:4258": "vivādādhyāsitā bhāvāḥ pūrvāparakālayorekasvabhāvāḥ,",
  "SA15bsa075_u:4259": "abādhitapratyabhijñayā pratyabhijñāyamānatvāt /",
  "SA15bsa075_u:4260": "yadyadabādhitapratyabhijñayā pratyabhijñāyate tatsarvamabhinnam /",
  "SA15bsa075_u:4261": "yathā yastvayā dṛṣṭo nīlo 'rthaḥ sa eva mayā dṛṣṭa iti nīlo 'rthaḥ pratyabhijñāyate /",
  "SA15bsa075_u:4262": "tathā caite bhāvāḥ /",
  "SA15bsa075_u:4263": "tasmāttatheti /",
  "SA15bsa075_u:4264": "pūrvaṃ pratyayasya dharmitā,",
  "SA15bsa075_u:4265": "adhunā bhāvānāmiti viśeṣaḥ /",
  "SA15bsa075_u:4266": "kiṃ ca sahetukatvādvināśasya sthairya siddham /",
  "SA15bsa075_u:4267": "prayogaḥ - vivādāspadībhūtā bhāvā yathāsvaṃ vināśahetusannidheḥ prāṅ na vināśinaḥ,",
  "SA15bsa075_u:4268": "sahetukavināśatvāt /",
  "SA15bsa075_u:4269": "yadyaddhetukaṃ tattadasannidhau na bhavati /",
  "SA15bsa075_u:4270": "yathā vahnyādyabhāve dhūmādiḥ /",
  "SA15bsa075_u:4271": "sahetukavināśāścāmī bhāvāḥ /",
  "SA15bsa075_u:4272": "tasmāttatheti /",
  "SA15bsa075_u:4273": "sahetukavināśatvaṃ ca ghaṭasyāgnidhūmayoriva pratyakṣānupalambhato mudgaravināśayorapi kāryakāraṇabhāvasiddhau siddham /",
  "SA15bsa075_u:4274": "na ca vināśahetorasāmarthyavaiyarthyābhidhānamucitam,",
  "SA15bsa075_u:4275": "aṅkurādihetorapi tathātvaprasaṅgāt /",
  "SA15bsa075_u:4276": "śakyaṃ hi vaktumarthasyābhaviṣṇutāyāmasamartho janmahetuḥ,",
  "SA15bsa075_u:4277": "bhaviṣṇutāyāṃ vyartha iti /",
  "SA15bsa075_u:4278": "api ca akṣaṇikāḥ santaḥ,",
  "SA15bsa075_u:4279": "kāraṇavattvāt /",
  "SA15bsa075_u:4280": "yat kāraṇavattadakṣaṇikam /",
  "SA15bsa075_u:4281": "yathā bhāvavināśaḥ /",
  "SA15bsa075_u:4282": "kāraṇavantaśceme santaḥ /",
  "SA15bsa075_u:4283": "tasmādakṣaṇikā iti /",
  "SA15bsa075_u:4284": "kāraṇavattvasya sādhyaviparyaye vṛttiśaṅkā vināśasya sahetukatvameva nivartayatīti prasiddhavyāptikāt kāraṇavattvādakṣaṇikatvasiddhiriti //",
  "SA15bsa075_u:4285": "tathā śaṅkaraḥ sthirasiddhau prāha /",
  "SA15bsa075_u:4286": "notpattyanantaravināśī bhāvaḥ,",
  "SA15bsa075_u:4287": "prameyatvāt,",
  "SA15bsa075_u:4288": "vastuvyāvṛttivaditi /",
  "SA15bsa075_u:4289": "avidyamānavipakṣatvādanvayyeva hetuḥ /",
  "SA15bsa075_u:4290": "prameyatvasya kṣaṇikatvena virodhābhāvāt sandigdhavyatirekitvamiti cet /",
  "SA15bsa075_u:4291": "na khalu kṣaṇikatve kasyacitprameyatvaṃ sidhyati,",
  "SA15bsa075_u:4292": "kṣaṇasthitidharmaṇaḥ pramāṇakāle 'pātāt /",
  "SA15bsa075_u:4293": "atītasya ca prameyatve 'tiprasaṅgāditi /",
  "SA15bsa075_u:4294": "evameva prayogamupastuvan trilocano 'pyāha /",
  "SA15bsa075_u:4295": "akṣaṇikāḥ sarvabhāvāḥ,",
  "SA15bsa075_u:4296": "prameyatvāt /",
  "SA15bsa075_u:4297": "yat pramīyate tadakṣaṇikam /",
  "SA15bsa075_u:4298": "yathā bhāvavināśaḥ /",
  "SA15bsa075_u:4299": "prameyāśca sarvabhāvāḥ /",
  "SA15bsa075_u:4300": "tasmādakṣaṇikā iti /",
  "SA15bsa075_u:4301": "asiddho dṛṣṭāntadharmīti cet / na /",
  "SA15bsa075_u:4303": "svakāraṇakalāpādutpannavato bhāvasyāntareṇa nivṛttiprasavaṃ sarvadāvasthānaprasaṅgāt /",
  "SA15bsa075_u:4304": "tadaiva bhāvo 'sti na pūrvaṃ na praścādityapi śabdaḥ kṣaṇikaparyāyatveneṣyamāṇaḥ kṣaṇādūrdhvaṃ sattvāvicchedopajananamantareṇa nārthavān devairapi śakyaḥ parikalpayitum /",
  "SA15bsa075_u:4305": "vināśakālāpekṣayā hi kṣaṇo 'lpīyān kālaḥ /",
  "SA15bsa075_u:4306": "tena so 'syāstīti kṣaṇiko vaktavyaḥ /",
  "SA15bsa075_u:4307": "itarathā janmavināśayorekasmin kāle bhavatoḥ tulyahetukatvenaikatvaprasaṅgaḥ /",
  "SA15bsa075_u:4308": "ekatve tu dvayorekataraḥ prahātavyaḥ /",
  "SA15bsa075_u:4309": "tatra janmaprahāṇe bhāvā niḥsvabhāvāḥ prasajyeran /",
  "SA15bsa075_u:4310": "nivṛttiparityāge ca janmino bhāvā nityā iti durnivāraḥ prasaṅgaḥ /",
  "SA15bsa075_u:4311": "tat siddho dṛṣṭāntaḥ // (#",
  "SA15bsa075_u:4313": "Nibandh 116\u000e#)",
  "SA15bsa075_u:4314": "nanu prameyatvakṣaṇikatvayorvirodhāsiddheḥ sandigdhavipakṣavyāvṛttikaṃ prameyatvamiti cet /",
  "SA15bsa075_u:4315": "naitadasti /",
  "SA15bsa075_u:4316": "yasmādarthaṃ kañcit prāpayat pratyakṣaṃ tena pratyāsannatvātprāpayati /",
  "SA15bsa075_u:4317": "pratyāsattiśca tadutpatirevāvakalpate,",
  "SA15bsa075_u:4318": "na tādātmyam,",
  "SA15bsa075_u:4319": "sākāranirākāravādayoraprakṛtatvāt /",
  "SA15bsa075_u:4320": "anyatra nirākṛtatvācca /",
  "SA15bsa075_u:4321": "sā ca niyatavastupratibhāsākṣiptā kāryakāraṇabhāvalakṣaṇā pratyāsattistulyakālaṃ pramāṇaprameyayoranupapannā,",
  "SA15bsa075_u:4322": "savyetaraviṣāṇayoriva /",
  "SA15bsa075_u:4323": "tataḥ pramāṇamarthasattāṃ bodhayattadadhīnotpādatayā bodhayati /",
  "SA15bsa075_u:4324": "kāraṇabhāvamātrānubandhitvācca tasya pūrvakālasattayā bhavitavyam /",
  "SA15bsa075_u:4325": "ataḥ pūrvakālasattvena vyāptaṃ prameyatvam /",
  "SA15bsa075_u:4326": "pūrvakālasattvaṃ ca kṣaṇikatve 'nupapannamiti vyāpakānupalabdhyā vipakṣāt kṣaṇikatvād vyāvartamānaṃ prameyatvamakṣaṇikatvena vyāpyata iti asandigdho vyatirekaḥ /",
  "SA15bsa075_u:4327": "tadevamanumānapramāṇasiddho 'kṣaṇika iti //",
  "SA15bsa075_u:4328": "evamarthāpattirapyasya sādhikā /",
  "SA15bsa075_u:4329_0": "tathā hi kāryakāraṇabhāvagrahaṇaṃ kramayaugapadyagrahaṇasmaraṇam abhilāṣaḥ svayaṃnihitapratyanumārgaṇaṃ",
  "SA15bsa075_u:4329_1": "duṣṭārthakutūhalaviramaṇaṃ karmaphalasaṃbandhaḥ saṃśayapūrvakanirṇayaḥ bandhamokṣaḥ",
  "SA15bsa075_u:4329_2": "mokṣaprayatnaḥ śubhodarke karmaṇi pravṛttiḥ pratyabhijñā kāryakāraṇabhāvaḥ upādānopādeyabhāvaprabhṛtayaḥ",
  "SA15bsa075_u:4329_3": "sthirasattāmantareṇānupapadyamānāḥ sthairya sādhayanti /",
  "SA15bsa075_u:4330": "pratikṣaṇaṃ bhede satyanubhaviturvinaṣṭatve 'nyasya kāryakāraṇabhāvagrahaṇādyanupapatteriti kathaṃ kṣaṇabhaṅgaśaṅkāpi //",
  "SA15bsa075_u:4331": "atrābhidhīyate /",
  "SA15bsa075_u:4332": "apramāṇamevāyaṃ pratyabhijñākhyo vikalpo mithyātvaṃ ca sadviṣayatvabādhakapratyayāt /",
  "SA15bsa075_u:4333": "nanvasya bādhakaṃ pratyakṣamasambhavi,",
  "SA15bsa075_u:4334": "anumānaṃ cāsamarthamāveditamiti cet /",
  "SA15bsa075_u:4335": "nanvasya pratyabhijñānasya svārthāvinābhāvadārḍhye pratyakṣasahasreṇāpi kim /",
  "SA15bsa075_u:4336": "saṃvādaśaithilye tu bādhakapratyakṣavadanumānamapi prāptāvakāśam,",
  "SA15bsa075_u:4337": "pramāṇasyaiva siddhibādhayoradhikārāt /",
  "SA15bsa075_u:4338": "tathā hi māyākāraḥ śirasi nimajjitaṃ golakamāsyena niḥsārayatīti pratyabhijñā śirasi cchidraprasaṅgasaṅgatenānumānena bādhyamānā pratītaiva /",
  "SA15bsa075_u:4339": "bādhyamānā na pratyabhijñeti prastute 'pyastu /",
  "SA15bsa075_u:4340": "yathāvanatākāśapratibhāsaḥ sarvasaṃpratipattāvapi bādhya eva tadvadekatāgrahaḥ sarvasaṃpratipattāvapi bādhyo 'stu /",
  "SA15bsa075_u:4341": "tasmādasyāḥ pratyakṣatākīrtanaṃ yācitakamaṇḍanamātramatrāṇam /",
  "SA15bsa075_u:4342": "kathamataḥ sthairyasthitirastu /",
  "SA15bsa075_u:4343": "tataścānumānatvamapyasyā dhvastam,",
  "SA15bsa075_u:4344": "uktakrameṇa abādhitatvaviśeṣaṇaviruddhabādhyamānatāyāḥ prasādhanāditi viśeṣaṇāsiddho hetuḥ /",
  "SA15bsa075_u:4345": "yadāpi kṣaṇabhaṅgasādhakaṃ bādhakaṃ nocyate asyāstadāpīyamapramāṇameva,",
  "SA15bsa075_u:4346": "lūnapunarjātakeśapāśādau vyabhicāropalambhāt //",
  "SA15bsa075_u:4347": "nanūktaṃ yā vyabhicāriṇī sā na pratyabhijñetyādi /",
  "SA15bsa075_u:4348": "yuktametat,",
  "SA15bsa075_u:4349": "yadi kāryakāraṇabhāvapratītivallakṣaṇabhedaḥ pratipādayituṃ śakyeta /",
  "SA15bsa075_u:4350": "yathā hyanvayavyatirekagrahaṇapravaṇapratyakṣānupalambhādupapanno niścayaḥ kāryakāraṇabhāvapratīteranyastadābhāsapratītirityanayorlakṣaṇabhedaḥ,",
  "SA15bsa075_u:4351": "tathā yadi pratyabhijñāne 'pi lakṣaṇabhedo darśitaḥ syāt,",
  "SA15bsa075_u:4352": "darśayituṃ (#",
  "SA15bsa075_u:4353": "Nibandh 117\u000e#) vā śakyo vyabhicārāvyabhicāropayogī,",
  "SA15bsa075_u:4354": "tadā bhavatu pratyabhijñātadābhāsayorvivekaḥ /",
  "SA15bsa075_u:4355": "na tvevamasti,",
  "SA15bsa075_u:4356": "sarvatrātyantasadṛśe vastuni pṛthagjanapratyabhijñāyā ekarasatvāt //",
  "SA15bsa075_u:4357": "saṃvāditvāsaṃvāditve lakṣaṇabheda iti cet / na /",
  "SA15bsa075_u:4359": "aliṅgasya hi vikalpasya saṃvādo nāma pramāṇāntarasaṅgatirarthakriyāprāptirvā /",
  "SA15bsa075_u:4360": "tatra na tāvadādyaḥ pakṣaḥ,",
  "SA15bsa075_u:4361": "paścādapi sa evāyamiti svatantraikādhyavasāyamātrādaparasya pramāṇagandhasyāpyabhāvāt /",
  "SA15bsa075_u:4362": "nāpi dvitīyaḥ pakṣaḥ saṃgacchate /",
  "SA15bsa075_u:4363": "na hi pūrvāparakālayorekavastupratibaddhā siddhā kācidarthakriyāḥ,",
  "SA15bsa075_u:4364": "bhinnenāpi tatsamānaśaktinā tādṛgarthakriyāyāḥ karaṇāvirodhāt /",
  "SA15bsa075_u:4365": "tathā hi yathaiko ghaṭo vāri dhārayatīti tatkālabhāvino 'pyanyasya deśāntaravartino na vāridhāraṇavāraṇam tathā dvitīyādikṣaṇopyanyo yadi vāri dhārayati,",
  "SA15bsa075_u:4366": "kīdṛśo doṣaḥ syāt /",
  "SA15bsa075_u:4367": "visadṛśakriyāyāṃ tu cintaiva nāsti /",
  "SA15bsa075_u:4368": "tatkathaṃ pratyabhijñānasya saṃvādasaṃbhavaḥ //",
  "SA15bsa075_u:4369": "nanu yadyekaṃ pratyabhijñānaṃ bisaṃvādi dṛṣṭamiti sarvameva pratyabhijñānaṃ visaṃvādi śaṅkyate,",
  "SA15bsa075_u:4370": "tadaikamindriyajñānaṃ keśoṇḍukadvicandrādau visaṃvādyupalabdhamiti ghaṭādiṣvapi sarvameva pratyakṣaṃ visaṃvādi saṃbhāvyatām,",
  "SA15bsa075_u:4371": "indriyajanyatvasyaikalakṣaṇasya sarvatra saṃbhavāditi cet / na /",
  "SA15bsa075_u:4373": "tatrāpi lakṣaṇabhedasya sadbhāvāt /",
  "SA15bsa075_u:4374": "tathā hi bahirarthasthitāvindriyārthakāryatayā sākṣādarthākārānukāritvaṃ pratyakṣatvam /",
  "SA15bsa075_u:4375": "taccābhyāsaviśeṣāsāditapaṭimnā pratyakṣeṇa niścīyate /",
  "SA15bsa075_u:4376": "kvacittvarthakriyāprāptijñānāditi pratyakṣatvamanavadyameva /",
  "SA15bsa075_u:4377": "dvicandrādau tvarthavinākṛtena timirādiviplutacakṣuirmātreṇa tajjñānaṃ janitamiti pratyakṣābhāsameva /",
  "SA15bsa075_u:4378": "dvicandrādyarthābhāvastu deśakālanarāntarairdvicandrāderarthasya bādhitatvādavyāhata iti pratyakṣābhāsaparihāre 'pi pratyakṣeṣu ka āścāsavirodhaḥ /",
  "SA15bsa075_u:4379": "pratyabhijñāne 'pi sarvamidamastīti na yuktam //",
  "SA15bsa075_u:4380": "yathā hi pūrvaṃ pāvakādau pākādikriyā pratibaddhā siddhā paścādanubhūyamānā dahanajñānasya saṃvādamāvedayati,",
  "SA15bsa075_u:4381": "anyathā bāhyārthocchedānnirīhaṃ jagajjāyate,",
  "SA15bsa075_u:4382": "na tathā prathamacaramakālayorekīmāvapratibaddhā kācidarthakriyā upalabdhigocarā pūrvāparakālayorekatvamantareṇa vā pravṛttyādikṣatiryenaikatāvagraho 'pi saṃvādī syāt /",
  "SA15bsa075_u:4383": "tadiyamanumānabādhitatvād vyabhicāraśaṅkākalaṅkitatvāccana pratyakṣamanumānaṃ veti kathamataḥ sthairyasiddhiranumānapratihatirvā //",
  "SA15bsa075_u:4384": "yat punarvācaspatirūvāca saṃskārendriyayormilitayoreva pratyabhijñānaṃ prati kāraṇatvamiti,",
  "SA15bsa075_u:4385": "tadayuktam,",
  "SA15bsa075_u:4386": "bhinnasāmagrīprasūtatvādanayorjñānayoḥ /",
  "SA15bsa075_u:4387": "tathā hi nimīlite cakṣuṣi sa ityatrendriyavinākṛtasyaiva saṃskārasya sāmarthyamupalabdham /",
  "SA15bsa075_u:4388": "prathamadarśane tvayamityatra saṃskārarahitasyaivendriyasya sāmarthyaṃ dṛṣṭam /",
  "SA15bsa075_u:4389": "tasmāt sāmagrīdvayapratibaddhaṃ (#",
  "SA15bsa075_u:4390": "Nibandh 118\u000e#) jñānadvayamidamavadhāritam /",
  "SA15bsa075_u:4391": "kathamubhābhyāṃ militvaikameva pratyabhijñānamutpāditamityudghuṣyate /",
  "SA15bsa075_u:4392": "bījakṣityādyostu pṛthak sāmarthyaṃ na dṛṣṭamityekaiva sāmagrītyaṅkuro 'pyeka evāstu /",
  "SA15bsa075_u:4393": "tathā pūrvadeśakālāparadeśakālābhyāṃ tatsaṃbaddhābhyāmanyatvāt padyarāgasyābheda ityapyasaṅgatam /",
  "SA15bsa075_u:4394": "viruddhayordharmayoḥ padmarāgādanyatve 'pi viruddhadharmayogāt padmarāgasya bhedaḥ kathamapahnayate,",
  "SA15bsa075_u:4395": "trailokyaikatvaprasaṅgasya durvāratvāt /",
  "SA15bsa075_u:4396": "na hi dharmadharmiṇoranyatve 'pi brāhmaṇatvacāṇḍālatve ekādhāre bhavitumarhata iti padmarāgasya bhedo duratikramaḥ /",
  "SA15bsa075_u:4397": "tathā ca na svabhāvavirodho 'numānasyāpyanekatvaprasaṅgāt /",
  "SA15bsa075_u:4398": "tadapi pratyakṣamapratyakṣaṃ cāvikalpo vikalpaścāsamāropaḥ samāropaścetyapyayuktam /",
  "SA15bsa075_u:4399_0": "anumānasya hi paramārthataḥ svasaṃvedanapratyakṣātmano 'vikalpasyāsamāropasvabhāvasyāpratyakṣatvavikalpatvasamāropatvādeḥ",
  "SA15bsa075_u:4399_1": "parāpekṣayā prajñaptatvād viruddhadharmādhyāsābhāvāt kathaṃ bhedasiddhiḥ /",
  "SA15bsa075_u:4400": "sa e vāyamiti tu pratyabhijñānasya sa ityaspaṣṭākārayogitvam,",
  "SA15bsa075_u:4401": "ayamiti spaṣṭākārayogitvamiti viruddhadharmadvayaṃ bhedakam //",
  "SA15bsa075_u:4402": "na caivaṃ vaktavyam tattedantāpekṣayā pratyabhijñānasyāpyekasyaiva pārokṣyāpārokṣyamaviruddhamiti /",
  "SA15bsa075_u:4403": "na hodamekākāratayā vyavasthitam,",
  "SA15bsa075_u:4404": "yenānumānavadasyāpi pārokṣyāpārokṣyavyavasthāmātraṃ syāt /",
  "SA15bsa075_u:4405": "yāvadatītārthākārānukāro vartamānārthānukāraśca svadharmo na bhavati tāvattadarthagocarataiva nāsti /",
  "SA15bsa075_u:4406": "kutaḥ pārokṣyāpārokṣyavyavahāro bhaviṣyati /",
  "SA15bsa075_u:4407": "tasmāt spaṣṭāspaṣṭākāradvayaviruddhadharmādhyāsāt pratyabhijñānaṃ",
  "SA15bsa075_u:4408": "pratyayadvayametaditi sthitam //",
  "SA15bsa075_u:4409": "tathā sahetukavināśatvādayamapyasiddho hetuḥ /",
  "SA15bsa075_u:4410": "yatpunaratroktam sahetukavināśatvaṃ ghaṭasyāgnidhūmayoriva pratyakṣānupalambhato mudgaraghaṭavināśayorapi kāryakāraṇabhāvasiddhau siddhamiti,",
  "SA15bsa075_u:4411": "tadasaṅgatam,",
  "SA15bsa075_u:4412": "agnidhūmayordvayorapi dṛśyatvāt,",
  "SA15bsa075_u:4413": "pratyakṣānupalambhato dhūmasya vahnikāryatā sidhyatu /",
  "SA15bsa075_u:4414": "vināśaśabdavācyastvartho na kaścididantayā dṛṣṭaḥ /",
  "SA15bsa075_u:4415": "karparameva ghaṭamudgarābhyāmutpadyamānamupalabdham /",
  "SA15bsa075_u:4416": "yadāhurguravaḥ",
  "SA15bsa075_u:4417": "dṛṣṭastāvadayaṃ ghaṭo 'tra ca patan dṛṣṭastathā mudgaro",
  "SA15bsa075_u:4418": "dṛṣṭā karparasaṃhatiḥ paramato nāśo na dṛṣṭaḥ paraḥ /",
  "SA15bsa075_u:4419": "tenābhāva iti śrutiḥ kva nihitā kiṃ vātra tatkāraṇaṃ",
  "SA15bsa075_u:4420": "svādhīnā palighasya kevalamiyaṃ dṛṣṭā kapālāvaliḥ //",
  "SA15bsa075_u:4421": "tadayamabhāvo dṛśyānupalabdhibādhitaḥ kathaṃ pratyakṣato mudgarādikāryamavadhāryaḥ //",
  "SA15bsa075_u:4422": "yatpunarasminnadṛśyamāne 'pi dṛśyata iti vāgjālaṃ sā bhaṇḍavidyā /",
  "SA15bsa075_u:4423": "tadvacanād gṛhṇānnapi paśureva / tathā hi",
  "SA15bsa075_u:4424": "kasyacit pratibhāsena sādhyate 'pratibhāsi yat /",
  "SA15bsa075_u:4425": "pratibhāso 'sya nāsyeti nopapattestu gocaraḥ // iti / (#",
  "SA15bsa075_u:4427": "Nibandh 119\u000e#)",
  "SA15bsa075_u:4428": "athaivaṃ vaktavyam kimanyena dhvaṃsena,",
  "SA15bsa075_u:4429": "karparameva ghaṭadhvaṃso 'stu,",
  "SA15bsa075_u:4430": "tathā ca sati mudgarādyabhāve karparābhāvāt ghaṭasthairyamavyāhatamiti /",
  "SA15bsa075_u:4431": "durāśā khalveṣā /",
  "SA15bsa075_u:4432": "tathā hi yathā nāśaśabdena karparamucyate tathā yadyabhāvaśabdenāpi karparamevocyate tadaikatra pradeśe ghaṭamekamapanīya ghaṭāntaranyāse tatrāpanītaghaṭasyābhāvavyavahāro na syāt,",
  "SA15bsa075_u:4433": "tatpradhvaṃsakapālayostatrānutpādāt /",
  "SA15bsa075_u:4434_0": "tasmādyathāpanītaghaṭasya pracyutimātrāpekṣayā nyastaghaṭe 'bhāvavyavahārastathā",
  "SA15bsa075_u:4434_1": "mudgarādikāraṇābhāvāt pradhvaṃsakarparayoranutpāde 'pi pracyutimātrāpekṣayaiva pratikṣaṇamanyānyatvavyavahāro",
  "SA15bsa075_u:4434_2": "ghaṭasya sidhyatīti kutaḥ sthairyasiddhiḥ /",
  "SA15bsa075_u:4435": "tasmāt pradhvaṃsakarparābhāve 'pi pracyutimātrātmakabhāvāpekṣayāpyasmanmatamavyāhatam /",
  "SA15bsa075_u:4436": "yadāhurguravaḥ",
  "SA15bsa075_u:4437": "āstāṃ karparapaṃktireva kalaśadhvaṃso na ceyaṃ purā",
  "SA15bsa075_u:4438": "tena sthairyamapi prasidhyatu tato bhinnena nāśena kim /",
  "SA15bsa075_u:4439": "atrottaram,",
  "SA15bsa075_u:4440": "nāśaḥ saiva yathocyate yadi tathābhāvo 'pi kumbhāntar",
  "SA15bsa075_u:4441": "anyāse 'bhāvavacaḥ kathaṃ matamataḥ sidhyatyabhāvo 'pi na //",
  "SA15bsa075_u:4442": "iti /",
  "SA15bsa075_u:4443": "nanu yadi svahetujanito nāśo nāsti,",
  "SA15bsa075_u:4444": "kathaṃ kvacideva deśe kāle ghaṭo naṣṭa iti pratītiniyamaḥ /",
  "SA15bsa075_u:4445": "na ca mudgarādanyo nāśasya heturvaktavyaḥ,",
  "SA15bsa075_u:4446": "prāgapi nāśasaṃbhave naṣṭaghaṭabuddhisaṃbhavaprasaṅgāt / yadāhuḥ",
  "SA15bsa075_u:4447": "nāśo nāsti yadi svahetuniyataḥ kiṃ deśakāle kvacit",
  "SA15bsa075_u:4448": "kumbho naṣṭa iti pratītiniyamastenāsti kāryaśca saḥ /",
  "SA15bsa075_u:4449": "nāpyanyat kila kāraṇaṃ rayavato daṇḍātpurāpyanyathā",
  "SA15bsa075_u:4450": "nāśoktā na kṛtā vinaṣṭaghaṭadhīḥ kenoddhurā vāryate //",
  "SA15bsa075_u:4451": "iti cet / tarhīdānīmarthāpattyā pradhvaṃsaṃ prasādhya mudgarādhīnatvamasya sādhayitumārabdham /",
  "SA15bsa075_u:4452": "tathā ca sati dhūmāgnivat pratyakṣataḥ pradhvaṃsasya mudgarādikāryatvaṃ siddhamityutphullagallamullapitaṃ vyāluptam //",
  "SA15bsa075_u:4453": "na cārthāpattito 'pi tatsiddhiḥ saṃdyapate,",
  "SA15bsa075_u:4454": "kumbho naṣṭa iti pratīteranyathāpyupapadyamānatvāt /",
  "SA15bsa075_u:4455": "vināśaṃ vināpi hi ghaṭadarśanavato mudgarakṛtakapālānubhava evanaṣṭaghaṭāvasāyasādhanaḥ,",
  "SA15bsa075_u:4456": "kimapareṇa nāśena kartavyam,",
  "SA15bsa075_u:4457": "ghaṭo naṣṭa iti buddherghaṭaniścayapūrvakamudgarakṛtakapālānubhavamātrānvayavyatirekānuvidhānadarśanāt /",
  "SA15bsa075_u:4458": "na ceyaṃ sāmagrīpūrvamapyasti /",
  "SA15bsa075_u:4459": "mudgarābhāve karparapaṃkterevābhāvāt kathaṃ prāgapi naṣṭaghaṭabuddhiprasaṅgaḥ saṃgato nāma /",
  "SA15bsa075_u:4460": "yadāhurguravaḥ",
  "SA15bsa075_u:4461": "dṛṣṭe 'mbhobhṛti mudgarādijanitā dṛṣṭā kapālāvalī",
  "SA15bsa075_u:4462": "saṅketānugamādvinaṣṭaghaṭadhīstāvat samutpādyate / (#",
  "SA15bsa075_u:4464": "Nibandh 120\u000e#)",
  "SA15bsa075_u:4465": "sāmagryāmiha nāśanāma na kimapyaṅgaṃ na cāsyāmapi",
  "SA15bsa075_u:4466": "syādeṣā na kadāpi nāpi ca purāpyeṣā samagrā sthitiḥ //",
  "SA15bsa075_u:4467": "arthāpattirato gatā kṣayamiyaṃ na dhvaṃsasiddhau prabhuḥ // iti //",
  "SA15bsa075_u:4468": "yadi nāśānubhavo nāsti kapālānubhavāt kapālakalpanaiva syāt,",
  "SA15bsa075_u:4469": "na naṣṭaghaṭabuddhiriti cet /",
  "SA15bsa075_u:4470": "tadetadatisāhasam,",
  "SA15bsa075_u:4471": "ghaṭaniścayapūrvakakapālavalayadarśanādeva naṣṭaghaṭabuddheḥ sākṣādevānubhūyamānatvāt /",
  "SA15bsa075_u:4472": "tadapalāpe dhūmādīnāmapi dahanādipūrvakatvaniścayo na syādityatiprasaṅgaḥ //",
  "SA15bsa075_u:4473": "nanu ghaṭo naṣṭa iti buddhirviśeṣyabuddhiḥ /",
  "SA15bsa075_u:4474": "sā ca vināśaṃ viśeṣaṇamākṣipatīti cet /",
  "SA15bsa075_u:4475": "tadasat, yataḥ",
  "SA15bsa075_u:4476": "svabuddhyā rajyate yena viśeṣyaṃ tadviśeṣaṇam /",
  "SA15bsa075_u:4477": "ucyate / na cāvidyamānamadṛśyaṃ vā svabuddhyā kiñcidrañjayati /",
  "SA15bsa075_u:4478": "prayogo 'trayasya na svarūpanirbhāsastanna kasyacit svānurakta pratītinimittam /",
  "SA15bsa075_u:4479": "yathā karikeśaraḥ /",
  "SA15bsa075_u:4480": "nāsti ca svarūpanirbhāso dhvaṃsasyeti vyāpakānupalabdhiḥ /",
  "SA15bsa075_u:4481": "nāsyā asiddhiḥ,",
  "SA15bsa075_u:4482": "abhāvasya svarūpeṇaivedantayā nirbhāsābhāvāt /",
  "SA15bsa075_u:4483": "na ca viruddhatā,",
  "SA15bsa075_u:4484": "sapakṣe bhāvāt /",
  "SA15bsa075_u:4485": "nāpyanaikāntikatvam,",
  "SA15bsa075_u:4486": "pratibhāsābhāve 'pi svānuraktapratītihetutve śaśaviṣāṇāderapi tathātvaṃ syādityatiprasaṅgaḥ / nanu",
  "SA15bsa075_u:4488": "na dhvaṃsena vinā vinaśyati jagad bhāvena sārdhaṃ sacet",
  "SA15bsa075_u:4489": "saccāsacca kimastu vastuniyataṃ bhāvānujo 'sau tataḥ /",
  "SA15bsa075_u:4490": "bhāvāt tena tu bhinnakāraṇatayā tatkāraṇāsaṃbhave",
  "SA15bsa075_u:4491": "'bhāvāttena kṛtānyatāpi galitā bhaṅgaḥ kuto 'nukṣaṇam //",
  "SA15bsa075_u:4492": "atrocyate / kāraṇāntarādutpadyamāno dhvaṃso 'bhinno bhinno vā /",
  "SA15bsa075_u:4493": "nādyaḥ pakṣaḥ,",
  "SA15bsa075_u:4494": "bhinnakāraṇatvāt,",
  "SA15bsa075_u:4495": "tairanabhyupagatatvācca /",
  "SA15bsa075_u:4496": "atha dvitīyaḥ pakṣa /",
  "SA15bsa075_u:4497": "tadā kaḥ punarbhāvasya pradveṣo yena pradhvaṃsākhye vastuni svahetorutpanne nivartate nāma //",
  "SA15bsa075_u:4498": "yatpunaretaducyate - nābhāvasyotpāde bhāvasyāparā nivṛttiḥ,",
  "SA15bsa075_u:4499": "kiṃ tvabhāvotpattireva tannivṛttiriti /",
  "SA15bsa075_u:4500": "kathamanyasyotpāde 'nyasya nivṛttiḥ /",
  "SA15bsa075_u:4501": "atra svabhāvabhedairuttaraṃ vācyam ye parasparaparihārasthitayaḥ svahetubhyo jāyante /",
  "SA15bsa075_u:4502": "na hi svato 'nyasyāṅkurasya vahnirna kāraṇamityanyatvāviśeṣād bhasmano 'pi na kāraṇam /",
  "SA15bsa075_u:4503": "svabhāvabhedenatu kāryakāraṇabhāvasamarthanaṃ parasparaparihārasthitiniyame 'pi tulyam /",
  "SA15bsa075_u:4504": "yathā cotpādasya purastādakhilasāmarthyarahitasyāṅkuraprāgabhāvasyāpakāraṃ kañcidakurvanto 'pi bījādayo 'ṅkuramārabhamāṇāḥ prāgabhāvaṃ nivartayanti,",
  "SA15bsa075_u:4505": "tadutpādasyaiva tatprāgabhāvanivṛttirūpatvāt;",
  "SA15bsa075_u:4506": "evaṃ tadabhāvahetavo 'pi bhāvarūpe 'kiñcitkarā (#",
  "SA15bsa075_u:4507": "Nibandh 121\u000e#) api tadabhāvamādadhānāstannivartayanti,",
  "SA15bsa075_u:4508": "abhāvotpādasyaiva bhāvanivṛttirūpatvāt /",
  "SA15bsa075_u:4509": "tena pūrvavannārthakriyākaraṇaprasaṅga iti /",
  "SA15bsa075_u:4510": "taducitaṃ syād yadi kāryakāraṇayorivāsyā pyātmā pramāṇapratītaḥ syāt,",
  "SA15bsa075_u:4511": "kevalaṃ dṛśyānupalambhagraste 'pyetasminnupalabhyata iti pralāpo vyaktamiyaṃ bhaṇḍavidyetyuktam /",
  "SA15bsa075_u:4512": "arthāpattirapi kṣīṇetyapi prāgabhāvasya ca dṛṣṭāntatvenopanyāso bhaṇḍālekhyanyāyaḥ /",
  "SA15bsa075_u:4513": "kiṃ ca kaḥ punaratra virodhaḥ",
  "SA15bsa075_u:4514": "sahasthānābhāvo yadi tava virodho 'rthavipadoḥ",
  "SA15bsa075_u:4515": "sahasthānāsaṅgaḥ kṣaṇamapi yathā śītaśikhinoḥ /",
  "SA15bsa075_u:4516": "sa ca dhvaṃso dhvaṃsāntaramupanayan saṃprati bhaved",
  "SA15bsa075_u:4517": "virodhī so 'pyanyaṃ kṣayamiti na nāśaḥ kathamapi //",
  "SA15bsa075_u:4518": "anyathā siddhasattāmātreṇa virodhitve sarvaṃ sarveṇa viruddhaṃ prasajyeta /",
  "SA15bsa075_u:4519": "svabhāvālambanamapyadarśanādeva nirastamiti /",
  "SA15bsa075_u:4520": "athānyonyābhāvaprakṛtikatayārthe sato tadā",
  "SA15bsa075_u:4521": "kṣayasyaivābhāvaḥ saha bhavatu vā hetubalataḥ /",
  "SA15bsa075_u:4522": "anena dhvaṃse ca prakṛtahatirasya tvanudaye",
  "SA15bsa075_u:4523": "balīyānevārthaḥ svayamapacaye 'nyena kimiha //",
  "SA15bsa075_u:4524": "saccāsacca kimastu vastviti tu prasaṅgaḥ trilocanaprastāve nirākaraṇīyaḥ /",
  "SA15bsa075_u:4525": "ata evātra prastāve bhuvanaikagurūn bhagavataḥ kīrtipādānavamanyamānaḥ śaṅkaraḥ paśorapipaśuriti kṛpāpātramevaiṣa jālmaḥ /",
  "SA15bsa075_u:4526": "yadapyāha trilocanaḥ bhāvavyatiriktāṃ nivṛttimanicchadbhiraśakyā svarūpanivṛttiravasthāpayitum /",
  "SA15bsa075_u:4527": "yā hi tasya prāktanī kācidavasthā bhavadbhirarthakriyānirvartanayogyā dṛṣṭā saiva yadyuttarakālamapyanuvartate tarhi svarūpeṇaiva nivṛtto bhāvaḥ kathamavasthāpyate /",
  "SA15bsa075_u:4528": "tadānīmayaṃ naṣṭo nāma yadi svahetupratilabdhasvarūpavyatirekiṇī tasya kācidavasthotpadyeta,",
  "SA15bsa075_u:4529": "utpattau saiva tasyātmāntaraṃ jātamityatādavasthyamevāsya vināśaṃ brūmaḥ /",
  "SA15bsa075_u:4530": "tādavasthye tādātmye ca svarūpeṇa nivṛtto bhāva ityasya śabdasya satyamarthaṃ na vidmaḥ /",
  "SA15bsa075_u:4531": "svarūpanivṛttiḥ khalviyaṃ bhavantī bhāva eva syāt,",
  "SA15bsa075_u:4532": "bhāvādanyā vā /",
  "SA15bsa075_u:4533": "tattve svakāraṇebhyo niṣpannasyārthasyānyathānupapattāvutpatterārabhya sattvānnityatvaṃ prasajyeta /",
  "SA15bsa075_u:4534": "anyatve ca tadeva nivṛtteranyatvanivṛtti(riti)",
  "SA15bsa075_u:4535": "priyamanuṣṭhitaṃ priyeṇa /",
  "SA15bsa075_u:4536": "tasmādutsṛjya vibhramaṃ nāśotpattireva naṣṭatvamabhyupagantavyamiti / (#",
  "SA15bsa075_u:4538": "Nibandh 122\u000e#)",
  "SA15bsa075_u:4539": "tadetadajñānaphalam / tathā hi",
  "SA15bsa075_u:4540": "svakāraṇādeva yathānyadeśavicchinnarūpaḥ samudeti bhāvaḥ /",
  "SA15bsa075_u:4541": "vicchinnabhinnakṣaṇavṛttirevaṃ svakāraṇādeva na jāyate kim //",
  "SA15bsa075_u:4542": "abhāvato 'rthāntararūpabādhe tatrāpi cārthāntaramīkṣaṇīyam /",
  "SA15bsa075_u:4543": "pradīpadṛṣṭāntamataṃ na kāntaṃ svarūpasaṃdarśanaviprayogāt //",
  "SA15bsa075_u:4544": "yathā hi deśāntaraparāvṛttamanīlādiparāvṛttaṃ ca svahetorutpannaṃ vastu tathā dvitīyakṣaṇāntaraparāvṛttamapi /",
  "SA15bsa075_u:4545": "yathā cānyadeśānavasthāyitvaṃ taddeśāvasthāyitvenāviruddham,",
  "SA15bsa075_u:4546": "viruddhaṃ ca deśāntarāvasthāyitvenaiva tathā dvitīyakṣaṇāvasthāyitvaṃ prathamakṣaṇāvasthāyitvenāviruddham,",
  "SA15bsa075_u:4547": "viruddhaṃ punardvitīyakṣaṇāvasthāyitvenaiva /",
  "SA15bsa075_u:4548": "kevalaṃ deśāntaradvitīyakṣaṇayostatpracyutimātraṃ vyavahriyate /",
  "SA15bsa075_u:4549": "tadanyonyābhāvapradhvaṃsābhāvayoḥ padārthayoḥ sadbhāve 'pyavāryam,",
  "SA15bsa075_u:4550": "abhāvāntarāsvīkāre 'pi bhāvābhāvayorapyamiśratvāsvīkāre tādātmyaprasaṅgāt /",
  "SA15bsa075_u:4551": "tasmād bhāvābhāvayostādātmyamiti /",
  "SA15bsa075_u:4552": "yathārthakriyākāritvasya taddeśavartitvanīlatvādibhinnavirodhastathā dvitīyakṣaṇānavasthāyitvenāpīti vivakṣitam /",
  "SA15bsa075_u:4553": "paramārthatastu dharmidharmayostādātmyaṃ vyāvṛttikṛto bhedavyavahāra iti apohasiddhau prasādhitam /",
  "SA15bsa075_u:4554": "etaccoktakrameṇāviruddhamāpāditam /",
  "SA15bsa075_u:4555": "etāvati tu tattve vākchalamātrapravṛttā dveṣaviṣajvalitātmānaḥ kṣudrāḥ pralapantīti kimatra brūmaḥ /",
  "SA15bsa075_u:4556": "tataśca vyatiriktanivṛttyutpattimantareṇa svarūpanivṛtterupapatteḥ kathaṃ kṣaṇādūrdhvaṃ prāktanasattāvasthitiḥ /",
  "SA15bsa075_u:4557": "tasmādutsṛṣṭavibhramaṃ naṣṭavyavahāramātramastu,",
  "SA15bsa075_u:4558": "na tvasyānyat kiñcij jāyeta,",
  "SA15bsa075_u:4559": "bhāvasya tādavasthyaprasaṅgāt /",
  "SA15bsa075_u:4560": "abhāvaḥ kathaṃ niṣidhyata iti cet /",
  "SA15bsa075_u:4561": "na, tadanutpattimātraviṣayasya vācāniścayena ca paścādabhāvavyavahāramātrapravartanasyeṣṭatvād vastūtpattereva niṣiddhatvāt /",
  "SA15bsa075_u:4562": "nanu keyaṃ vācoyuktiḥ,",
  "SA15bsa075_u:4563": "abhāvavyavahāramātramiṣyate paścānnābhāva iti /",
  "SA15bsa075_u:4564": "evaṃ sati visaṃvāditāprasaṅgo 'bhāvavyavahārasya /",
  "SA15bsa075_u:4565": "abhāvaśca mithyeti bhāva eva pratiṣedhyasya syāt /",
  "SA15bsa075_u:4566": "sa cābhāvaḥ paścā(d)",
  "SA15bsa075_u:4567": "bhavatīti sphuṭataramasya kādācitkatvātsahetukatvam,",
  "SA15bsa075_u:4568": "vastutvaṃ ceti /",
  "SA15bsa075_u:4569": "asadetat, abhāvākhyavastvantarāsvīkāre 'pi pracyutimātrāpekṣayāpi vyavahārasya caritārthatvapratipādanāt /",
  "SA15bsa075_u:4570": "yattu tadviviktabhūtalāderviṣayatvamāśaṅkyoktam,",
  "SA15bsa075_u:4571": "na bhūtalādervastvantaratvāt /",
  "SA15bsa075_u:4572": "na ca vastvantare pratipādite pratīte vā ghaṭādi vastubhūtamiti pratipāditaṃ pratītaṃ (#",
  "SA15bsa075_u:4573": "Nibandh 123\u000e#) vā bhavati /",
  "SA15bsa075_u:4574": "evaṃ vastvantarameva nāśa iti asmin mate yad dūṣaṇamuktaṃ tat svayameva parihṛtaṃ syāditi,",
  "SA15bsa075_u:4575": "tadapyasaṃbaddham,",
  "SA15bsa075_u:4576": "kevalaṃ hi bhūtalamasya viṣaya iti kathaṃ na ghaṭāderabhūtatvabodhaḥ /",
  "SA15bsa075_u:4577": "yaiva hi ghaṭādyapekṣayā kaivalyāvasthā pradeśasya sa eva ghaṭavirahaḥ /",
  "SA15bsa075_u:4578": "vacanādināpyevaṃ kevalapradeśapratipādane kathamiva na prakṛtaghaṭādyabhāvapratipādanam /",
  "SA15bsa075_u:4579": "kaivalyaṃ cāsahāyapradeśādavyatibhinnameva //",
  "SA15bsa075_u:4580": "na ceha ghaṭo nāstīti pratyayasya ghaṭavatyapi pradeśe prasaṅgaḥ,",
  "SA15bsa075_u:4581": "svahetostathotpannasya saghaṭapradeśasya kevalapradeśādanyatvāt /",
  "SA15bsa075_u:4582": "na ca pratyabhijñānataḥ saghaṭāghaṭapradeśayorekatvam,",
  "SA15bsa075_u:4583": "pūrvamasya nirākaraṇāt /",
  "SA15bsa075_u:4584": "na ca vināśahetorasāmarthyavaiyarthyābhidhāne 'ṅkurādihetorapi tathābhidhātumucitam /",
  "SA15bsa075_u:4585": "asiddhe hi kārye hetorāśrayaṇamavārtham /",
  "SA15bsa075_u:4586": "siddhe ceyaṃ cintā,",
  "SA15bsa075_u:4587": "yadi hetornityo 'nityo vārtho jātaḥ kiṃ nāśakāraṇeneti hetupuraskāreṇaiva pravṛtteḥ /",
  "SA15bsa075_u:4588": "na caivamasiddhe 'ṅkurādau kārye śakyamabhidhātum,",
  "SA15bsa075_u:4589": "svarūpasyaivābhāt taddharmakatvā(tad)",
  "SA15bsa075_u:4590": "dharmakatvādiparyanuyogasya nirviṣayatvāt //",
  "SA15bsa075_u:4591": "nanu tvayāpi bhāvābhāvayorlakṣaṇabhedo 'bhihitaḥ /",
  "SA15bsa075_u:4592": "tatkathamekatvaṃ sarvārthānām /",
  "SA15bsa075_u:4593": "lakṣaṇabhedādeva bhedavyavasthā /",
  "SA15bsa075_u:4594": "tato 'pi cenna bhedavyavasthitiḥ,",
  "SA15bsa075_u:4595": "na kasyacit kutaścid bhedavyavasthitirityadvaitaprasaṅga iti cet / na /",
  "SA15bsa075_u:4597": "yo hi naśvarasvabhāvaḥ sa eva nāśoḥ,",
  "SA15bsa075_u:4598": "naśyatīti bahulādhikārāt kartari ghañaḥ prasādhanāt,",
  "SA15bsa075_u:4599": "taṃ nāśaṃ bhāvasvabhāvamicchāmaḥ /",
  "SA15bsa075_u:4600": "naśanaṃ nāśa iti tu prasajyātmā dvidhā kartavyaḥ /",
  "SA15bsa075_u:4601": "tattvatastāvad vastutvavirahāt tattvānyatvavirahita evāsau bhāvo na bhavatīti tadbhāvaniṣedhamātrapātaṃ tu bhavati kharaśṛṅgādivat /",
  "SA15bsa075_u:4602": "saṃvṛtau tu yathā kālabhedena vikalpyamānaḥ kādācitka iva pratibhāti tathā sarvopākhyāviraharūpatayā bhāvādbhinna iva pratibhātīti nāvastutvopalakṣaṇabhedākhyānavirodhaḥ /",
  "SA15bsa075_u:4603": "evaṃ ca sati saṃvṛttyā lakṣaṇabhede bhāvābhāvayorbhedasyeṣṭatvāt /",
  "SA15bsa075_u:4604": "tatvena ca lakṣaṇaikatāvirahe bhāvasya tenaikyaniṣedhāt kathamadvaitaprasaṅgopālambhaḥ //",
  "SA15bsa075_u:4605": "syādetat / na ca vivekāpratītau tadviviktagrahaṇaṃ bhavati /",
  "SA15bsa075_u:4606": "tadvivekaśca na bhūtalādisvarūpameva viśeṣaṇatvāditi /",
  "SA15bsa075_u:4607": "tadetannyāyabahiṣkṛtam /",
  "SA15bsa075_u:4608": "viśeṣaṇaviśeṣyabhāvo hi saṅkalpāruḍhe rūpe bāhyārthasparśe vikalpaśabdaliṅgāntarāṇāṃ vaiyarthyaprasaṅgāditi śāstre vistareṇa pratipādanāt /",
  "SA15bsa075_u:4609": "sa ca saṅkalpo 'bhinnamapi bhāvaṃ bhinnamivākalayati /",
  "SA15bsa075_u:4610": "yathā śilāputrakasya śarīram,",
  "SA15bsa075_u:4611": "śarīre karaṇādayaḥ,",
  "SA15bsa075_u:4612": "lambakarṇo devadatta ityādi /",
  "SA15bsa075_u:4613": "tasmāt kalpanādhīno viśeṣaṇaviśeṣyabhāvaḥ /",
  "SA15bsa075_u:4614": "abhinne 'pi bhāve bhedavivakṣāpekṣo bhedavyavahāraḥ kathaṃ bhedaniyatamātmānamātanotu //",
  "SA15bsa075_u:4615": "skhaladgatirayaṃ rāhoḥ śira ityādinirdeśa iti cet /",
  "SA15bsa075_u:4616": "yadi satyametat,",
  "SA15bsa075_u:4617": "tadā śiro 'tiriktasya rāhoriva kṣmātalāderatiriktasya vivekasya dṛśyānupalambhabādhitatvādayamapi nirdeśaḥ skhaladgatireva,",
  "SA15bsa075_u:4618": "tathāpi neti koṣapānaṃ pramāṇam /",
  "SA15bsa075_u:4619": "tasmātsaghaṭāt (#",
  "SA15bsa075_u:4620": "Nibandh 124\u000e#) pradeśāntarāt pradeśa evāyamanyo ghaṭaviviktaḥ svahetorutpanno na tu ghaṭavivekena viśeṣitaḥ,",
  "SA15bsa075_u:4621": "svahetorutpannasya viviktasyābhāve vivekasyābhāvāt / kiṃ ca",
  "SA15bsa075_u:4622": "vyāptaṃ bhidā yadi viśeṣyaviśeṣa(ṇa)",
  "SA15bsa075_u:4623": "tvaṃ bhedātyayānnanu tadā tadabhāva eva /",
  "SA15bsa075_u:4624": "deśo viśiṣṭa iti cāsti yathā tathedamapyasti dṛśyamatabhedadṛgasti neti //",
  "SA15bsa075_u:4625": "tasmānnābhāvo nāma kaścid yatra kāraṇavyāpāraḥ /",
  "SA15bsa075_u:4626": "tadevaṃ sahetukavināśatvāditi hetuḥ svarūpāsiddha iti sthitam //",
  "SA15bsa075_u:4627": "satāmakṣaṇikatvaṃ kāra(ṇa)",
  "SA15bsa075_u:4628": "vattvādityapyasaṃbaddhameva,",
  "SA15bsa075_u:4629": "kṣaṇikatvakāraṇavattvayorvirodhābhāvādakṣaṇikatvena kāraṇavattvasya vyāpterasiddheḥ sandigdhavyatirekitvāt /",
  "SA15bsa075_u:4630": "na cāsya viparyaye vṛttiśaṅkā nāśasya sahetukatvameva nivartayati,",
  "SA15bsa075_u:4631": "uktakrameṇa nāśasyaivābhāvāditi //",
  "SA15bsa075_u:4632": "tathā prameyatvādapi sthirasiddhirmanorathamātram /",
  "SA15bsa075_u:4633": "sākāravedanodayapakṣasthitau hi dvitīyakṣaṇānuvṛttāvapyarthasya vyavahitatvāt,",
  "SA15bsa075_u:4634": "prakāśānupapatterviṣayasvarūpavedanameva jñānasya viṣayavedanam /",
  "SA15bsa075_u:4635": "evaṃ ca vartamānānurodhaḥ /",
  "SA15bsa075_u:4636": "atīte 'pi tatpratyāsatterapracyuteḥ /",
  "SA15bsa075_u:4637": "na cātiprasaṅgaḥ,",
  "SA15bsa075_u:4638": "anantarātītādanyena kṣaṇena sārūpyāsamarpaṇāt /",
  "SA15bsa075_u:4639_0": "tataśca kāraṇatvād yadi nāma prameyatvasya pūrvakālasattvena vyāptistathāpi prameyatvavat",
  "SA15bsa075_u:4639_1": "pūrvakālasattvamapi kṣaṇike 'viruddhamiti prameyatvākṣaṇikatvayorvyāptisādhano vyāpakānupalambho 'siddhaḥ /",
  "SA15bsa075_u:4640": "jñānākārārpakatvaṃ hi hetutvam,",
  "SA15bsa075_u:4641": "prameyatvaṃ prāmāṇikapratītatvam /",
  "SA15bsa075_u:4642": "taccānantarātīta eva kṣaṇe samupapadyate //",
  "SA15bsa075_u:4643": "jñānasattvāsamaye 'rthānuvṛtterabhāvānnirviṣayateti cet /",
  "SA15bsa075_u:4644": "nanvanuvṛttāvapi tadarpitākārasvarūpasaṃvedanameva tadvedanam /",
  "SA15bsa075_u:4645": "tadeva ca saviṣayatvam /",
  "SA15bsa075_u:4646": "iyaṃ ca pratyāsattiranantarātīte 'pi kṣaṇe 'kṣīṇeti na dvitīyakṣaṇānuvṛtteranurodha ityuktam /",
  "SA15bsa075_u:4647": "ataḥ sandigdhavyatirekitvādanaikāntikameva prameyatvam //",
  "SA15bsa075_u:4648": "atha sākāravādavidveṣādanākārajñānagrāhyatvaṃ prameyatvamabhipretaṃ tadāsiddhatāsya hetoḥ /",
  "SA15bsa075_u:4649": "indriyārthasannikarṣāderjñānamutpadyatāṃ nāma /",
  "SA15bsa075_u:4650": "taccānubhavaikarasatvena sarvatrārthe sadṛśākāratvāt kasya grāhakamastu,",
  "SA15bsa075_u:4651": "yenābhisaṃbaddhamiti cet /",
  "SA15bsa075_u:4652": "ātmamanaḥsaṃyogādīnāmapi grahaṇaṃ syāt /",
  "SA15bsa075_u:4653": "janakasya grahaṇamiti cet /",
  "SA15bsa075_u:4654": "tathāpyātmādīnāṃ grahaṇaprasaṅgaḥ /",
  "SA15bsa075_u:4655": "viṣayatvena janakasya grahaṇamityapyasādhu,",
  "SA15bsa075_u:4656": "viṣayatvasyādyāpyaniścayāt /",
  "SA15bsa075_u:4657": "idaṃ dṛṣṭaṃ śrutaṃ vedamityadhyavasāyo yatrārthe sa viṣaya iti cet /",
  "SA15bsa075_u:4658": "nanvastyeva pratiniyato vyavahāraḥ /",
  "SA15bsa075_u:4659": "kaḥ punaratra pratyāsattiniyama iti pṛcchāmaḥ /",
  "SA15bsa075_u:4660": "sa cedupavarṇayituṃ na śakyate,",
  "SA15bsa075_u:4661": "vyavahāro 'pi tvanmate niyato na syāditi brūmaḥ /",
  "SA15bsa075_u:4662": "asti tāvaditi cet /",
  "SA15bsa075_u:4663": "ata evārthasārūpyamasādhāraṇaṃ pratyāsattinimittamastu,",
  "SA15bsa075_u:4664": "nirmimitte niyamāyogāt // (#",
  "SA15bsa075_u:4666": "Nibandh 125\u000e#)",
  "SA15bsa075_u:4667": "nanu sārūpyamapyarthādarśane kathamavadhāryate /",
  "SA15bsa075_u:4668": "tacca kimekadeśena,",
  "SA15bsa075_u:4669": "sarvātmanā vā /",
  "SA15bsa075_u:4670": "ādye pakṣe sarvaṃ sarvasya vedanaṃ syāt /",
  "SA15bsa075_u:4671": "dvitīye tu jñānamajñānatāṃ vrajet /",
  "SA15bsa075_u:4672": "kiṃ ca sārūpyādarthavedane 'nantaraṃ jñānaṃ tulyaviṣayaṃ viṣayaḥ syāditi cet /",
  "SA15bsa075_u:4673": "mābhūdarthasya darśanam /",
  "SA15bsa075_u:4674": "ākāraviśeṣabalādadhyavasitārthasyārthakriyāprāpterevārtho 'pīdṛśa iti sārūpyavyavahāro 'viruddhaḥ /",
  "SA15bsa075_u:4675": "ata eva sthūlagataṃ paramāṇugataṃ vā sārūpyaṃ na cintyate /",
  "SA15bsa075_u:4676": "jñānākārasya sthūlatve 'pyekasāmagrīpratibaddhapuñjaviśeṣādapyabhīṣṭakriyākaraṇāt puruṣārthasiddheḥ /",
  "SA15bsa075_u:4677": "sārūpyaṃ caikadeśenaiva /",
  "SA15bsa075_u:4678": "na cātra sarvavedanaprasaṅgaḥ,",
  "SA15bsa075_u:4679": "sarveṣāṃ jñānaṃ pratyajanakatvāt /",
  "SA15bsa075_u:4680": "janakānāṃ ca svavyapadeśanimittāsādhāraṇaikadeśārpakatvena grāhyatvāt /",
  "SA15bsa075_u:4681": "nāpi tulyaviṣayāntarajñānagrahaṇaprasaṅgaḥ,",
  "SA15bsa075_u:4682": "tasya svasaṃvedanādeva pramāṇāt siddhatvāt /",
  "SA15bsa075_u:4683": "pramāṇāntarasya tatra vaiyarthyāt /",
  "SA15bsa075_u:4684": "jaḍatve satyākārārpakasya vastuno grāhyatvādityasyārthasyābhīṣṭatvācca /",
  "SA15bsa075_u:4685": "bāhyārthasthitau ceyaṃ cinteti sarvamanavadyam /",
  "SA15bsa075_u:4686": "tadevamayaṃ prameyatvāditi hetuḥ sākāravādapakṣe sandigdhavyatirekaḥ,",
  "SA15bsa075_u:4687": "nirākārapakṣe cāsiddha iti sthitam /",
  "SA15bsa075_u:4688": "na cārthāpattirati sthirātmasādhanī,",
  "SA15bsa075_u:4689": "kāryakāraṇabhāvagrahaṇādīnāmanyathopapatteḥ /",
  "SA15bsa075_u:4690": "tathā hi upādānopādeyabhāvasthitacittasantatimapyāśrityeyaṃ vyavasthā sustheti kathamātmānaṃ pratyujjīvayatu /",
  "SA15bsa075_u:4691": "tatra kāryakāraṇabhāvapratītistāvadanākulā /",
  "SA15bsa075_u:4692": "tathāpi prāgbhāvivastuniścayajñānasyopādeyabhūtena tadarpitasaṃskāragarbheṇa paścādbhāvivastujñānenāsmin satīdaṃ bhavatīti niścayo janyate /",
  "SA15bsa075_u:4693_0": "tathā prāgbhāvivastvapekṣayā kevalabhūtalaniścāyakajñānopādeyabhūtena tadarpitasaṃskāragarbheṇa",
  "SA15bsa075_u:4693_1": "paścādbhāvivastvapekṣayā kevalabhūtalaniścāyakajñānenāsminnasatīdaṃ na bhavatīti",
  "SA15bsa075_u:4693_2": "vyatirekaniścayo janyate / yathoktam",
  "SA15bsa075_u:4694": "ekāvasāyasamanantarajātamanyavijñānamanvayavimarśamupādadhāti /",
  "SA15bsa075_u:4695": "evaṃ tadekavirahānubhavodbhavānyavyāvṛttidhīḥ prathayati vyatirekabuddhim //",
  "SA15bsa075_u:4696": "ata eva devadattenāgnau pratīte yajñadattena ca dhūme pratīte na kāryakāraṇabhāvagrahaṇaṃ tajjñānayorupādānopādeyabhāvābhāvāt /",
  "SA15bsa075_u:4697": "yatra tvekasantāne jñānakṣaṇayorupādānopādeyabhāvastatra kāryādigrahaḥ sugrahaḥ /",
  "SA15bsa075_u:4698": "anyathā satyapi nityātmani pratisandhātari kāryakāraṇabhāvādīnāmapratītireva syāt /",
  "SA15bsa075_u:4699": "tathā hi ātmanaḥ sakāśāt pratisandheyabuddhīnāmabhedo bhedo vā bhedābhedo vā /",
  "SA15bsa075_u:4700": "prathamapakṣe ātmaiva syāt pratisandhātā,",
  "SA15bsa075_u:4701": "buddhya eva vā syuḥ pratisandheyā iti kaḥ pratisandhānārthaḥ /",
  "SA15bsa075_u:4702": "bhedapakṣa 'pi buddhibhyo bhidyamānasya jaḍasyātmanaḥ kaḥ pratisandhānārtha iti na vidmaḥ /",
  "SA15bsa075_u:4703": "buddhiyogād draṣṭutvavat pratisandhātṛtvamiti (#",
  "SA15bsa075_u:4704": "Nibandh 126\u000e#) cet / buddhi reva tarhi draṣṭī pratisandhātrī cetī niyamasvīkāre tadyogādasya tathātvamiti kimanena yācitakamaṇḍanena /",
  "SA15bsa075_u:4705": "buddhīnāṃ kartṛtvābhāvāditi cet /",
  "SA15bsa075_u:4706": "taddvāreṇāpi tarhi tasyātmano draṣṭṛtvādivyavahārānupapattiḥ /",
  "SA15bsa075_u:4707": "yadi hi buddhirhetoḥ phalasya vā draṣṭrī syāt tadānantaryapratiniyamasya cānusandhātrī kalpitā /",
  "SA15bsa075_u:4708": "tadyogād draṣṭṛtvaṃ pratisandhātṛtvaṃ cocyata iti syādapi prativiṣayamalabdhaviśeṣāyāṃ ca buddhau saṃbandho 'pi na viśeṣaṃ vyavahārayitumīśaḥ - adhunā nibandhanādhigantā,",
  "SA15bsa075_u:4709": "adhunā phalasya,",
  "SA15bsa075_u:4710": "idānīṃ pratisandhāteti /",
  "SA15bsa075_u:4711": "tathāvidhabuddhigataviśeṣasvīkāre tu kimapareṇātmanā kartavyam,",
  "SA15bsa075_u:4712": "tāvataiva paryāptatvād vyavahārasya /",
  "SA15bsa075_u:4713": "sthirātmānamantareṇa saiva buddhirna syāditi cet /",
  "SA15bsa075_u:4714": "kenaivaṃ pratārito 'si /",
  "SA15bsa075_u:4715": "aho mohamāhātmyaṃ yadīdṛśānapi paravaśīkaroti /",
  "SA15bsa075_u:4716": "tathā hi nedamidamantareṇa yaducyate tat khalvanyatra pratyakṣānupalambhābhyāṃ sāmarthyāvadhāraṇe sati yujyate vahneriva dhūme,",
  "SA15bsa075_u:4717": "cakṣurādivadvā dṛṣṭakāraṇāntarasāmagryā kāryādarśane paścād darśane ca kiñcidanyadapekṣaṇīyamastīti sāmānyākāreṇa /",
  "SA15bsa075_u:4718": "ādyaḥ pakṣastāvannāstīti vyaktam /",
  "SA15bsa075_u:4719": "dvitīyo 'pi na saṃbhavī /",
  "SA15bsa075_u:4720_0": "na hi kāraṇabuddhisamanantaraṃ kāryabuddhau satyāṃ niścayapravṛttasyedamasyānantaraṃ",
  "SA15bsa075_u:4720_1": "dṛṣṭaṃ mayeti pratisandhānamadṛṣṭapūrvaṃ kadācit yato 'nyasya sāmarthyaparikalpanaṃ",
  "SA15bsa075_u:4720_2": "syādityudasya vyāmohamuktakrameṇaiva kāryakāraṇagrahaṇavyavasthā svīkartavyā /",
  "SA15bsa075_u:4721": "bhedābhedapakṣastu dhikkāra eva,",
  "SA15bsa075_u:4722": "tasyaiva tadapekṣayā bhedābhedaviruddhadharmādhyāsādekatvānupapatteḥ /",
  "SA15bsa075_u:4723": "tataśca yadbhinnaṃ bhinnamevābhinnaṃ cābhinnamiti naikasya bhedābhedau /",
  "SA15bsa075_u:4724": "tathāpyabhede viśvamekamiti yugapadutpādasthitipralayaprasaṅgaḥ /",
  "SA15bsa075_u:4725": "evaṃ kramivastugrāhakaiḥ kramijñānairupādānopādeyabhūtaiḥ sākṣāt pāramparyeṇa krameṇāmī jāyanta iti niścayo janyate /",
  "SA15bsa075_u:4726": "aikakālikānekavastugrāhakaireva tajjñānairekopādānatvāt sakṛdimāni jātānīti vikalpaḥ kriyata iti kramākramagrahaṇamapyanavadyam /",
  "SA15bsa075_u:4727": "kathamanekajñānādekavikalpa iti cet / ki doṣaḥ /",
  "SA15bsa075_u:4728": "bhavantu bhinnā matayastathāpitā dadhatyupādānatayaikakalpanam /",
  "SA15bsa075_u:4729": "na bhinnasaṃkhyā phalahetubādhinī na cānyasantānabhavā ivākṣamāḥ //",
  "SA15bsa075_u:4730": "yadapyuktaṃ śaṅkareṇa pūrvottarakṣaṇayoḥ saṃvittīḥ,",
  "SA15bsa075_u:4731": "tābhyāṃ vāsanā,",
  "SA15bsa075_u:4732": "tayā hetuphalabhāvādhyavasāyī vikalpa iti cet /",
  "SA15bsa075_u:4733": "kimidānīṃ yatkiñcidāśaṅkitena vaktavyamityevaṃ vidhiranuṣṭhīyate bhavatā /",
  "SA15bsa075_u:4734": "vikalpo hi gṝhītānusandhānamatadrūpasamāropo vā syāt /",
  "SA15bsa075_u:4735": "na tāvat pūrvaḥ pakṣaḥ,",
  "SA15bsa075_u:4736": "adṛṣṭānvayavyatirekasya puruṣasya hetuphalabhāvāgrahe 'nusandhānapratyayahetorvāsanāviśeṣasyaivānupapatteḥ /",
  "SA15bsa075_u:4737": "agṛhītasya cānusandhāne 'tiprasaṅgāditi / (#",
  "SA15bsa075_u:4739": "Nibandh 127\u000e#)",
  "SA15bsa075_u:4740": "tadetanna samyagālocitam /",
  "SA15bsa075_u:4741": "yato hetuphalabhūtayoḥ pūrvottarakṣaṇayorekaikena jñānenānanubhave 'pyupādānopādeyabhūtābhyāṃ kramijñānābhyāṃ hetuphalatve gṛhīte eva /",
  "SA15bsa075_u:4742": "kevalaṃ hetukāle phalābhāvāt /",
  "SA15bsa075_u:4743": "tadviṣayasāmarthyagrahaṇe 'pi phalādarśanāt tadavasāya evāpravṛttaḥ kāryadarśanena pravartyate /",
  "SA15bsa075_u:4744": "tathā phalāvalokane 'pi tatkāryatā gṛhītaiva vikalpenānusandhīyata iti gṛhītānusandhānarūpa evāyaṃ vikalpa iti yatkiñcidetat /",
  "SA15bsa075_u:4745": "yadāha mahābhāṣyālaṅkāraḥ",
  "SA15bsa075_u:4746": "yadi nāmaikamadhyakṣaṃ na pūrvāparavittimat /",
  "SA15bsa075_u:4747": "adhyakṣadvayasadbhāve prākparāvedanaṃ katham // iti //",
  "SA15bsa075_u:4748": "tathā smaraṇamabhilāṣaḥ,",
  "SA15bsa075_u:4749": "svayaṃ vihitapratyanumārgaṇam,",
  "SA15bsa075_u:4750": "dṛṣṭārthakutūhalaviramaṇam,",
  "SA15bsa075_u:4751": "karmaphalasaṃbandhaḥ,",
  "SA15bsa075_u:4752": "saṃśayapūrvakanirṇayaśca pūrvapūrvānubhavaikopādānakāraṇaiḥ samarpitasaṃskāragatairuttarottarārthānubhavaivopādeyabhūtairjanyamāno yujyata iti kimadhikenātmanā parikalpitena /",
  "SA15bsa075_u:4753": "upādānopādeyabhāvaniyamādeva ca na santānāntare smaraṇādiprasaṅgaḥ saṅgataḥ /",
  "SA15bsa075_u:4754": "kimidamupādānamiti cet /",
  "SA15bsa075_u:4755": "ucyate /",
  "SA15bsa075_u:4756": "yatsantānanivṛttyā yadutpadyate tattasyopādānakāraṇam /",
  "SA15bsa075_u:4757": "yathā mṛtsantānanivṛttyotpadyamānasya kumbhasya mṛdupādānamiti śāstre prapañcitam /",
  "SA15bsa075_u:4758": "na cātra paralokakṣatiḥ //",
  "SA15bsa075_u:4759": "yadapyuktam - cittaśarīrayoḥ kiyatkālasthitinibandhanasya dṛṣṭasya nivṛttau cittasyāpi nivṛttiprasaṅgaḥ /",
  "SA15bsa075_u:4760": "maraṇavedanayā hi cittaṃ vikalam /",
  "SA15bsa075_u:4761": "tato 'vikalā cittāntarajananāvasthā na saṃbhavati /",
  "SA15bsa075_u:4762": "tasmādupasthite maraṇaduḥkhe sarvasaṃskāravirodhini cittamapyucchidyeteti nāstikyamāyātamiti /",
  "SA15bsa075_u:4763": "tadayuktam /",
  "SA15bsa075_u:4764": "yato maraṇaduḥkhaṃ cittaviśeṣa eva,",
  "SA15bsa075_u:4765": "tasya cittāntarajananasāmarthyasvabhāvasya svabhāvādavāryaiva jñānotpattiriti /",
  "SA15bsa075_u:4766": "bandhānmokṣo 'pi saṃsāricitta sabandhādanāśravacittaprabandho yaḥ /",
  "SA15bsa075_u:4767": "śubhādimokṣayorapi pravṛttiravāryā /",
  "SA15bsa075_u:4768": "yataḥ satyapyātmanyahameva mukto bhaviṣyāmi sukhī cetyātmagrahaṇakṣaṇādadhyavasāyāt pravartate /",
  "SA15bsa075_u:4769": "na punarātmanā galahastitaḥ /",
  "SA15bsa075_u:4770": "sa cānādyavidyāparamparāyātaḥ pūrvāparayorekatvāropako mithyāsaṅkalpo bādhite 'pyātmanyavyāhataprasara iti kathamapravṛttiḥ / nanu",
  "SA15bsa075_u:4771": "nairātmyavādapakṣe (tu)",
  "SA15bsa075_u:4772": "pūrvamevāvabudhyate /",
  "SA15bsa075_u:4773": "madvināśātphalaṃ na syānmatto 'nyasyāthavā bhavet // iti /",
  "SA15bsa075_u:4774": "apravṛttirevāstviti cet /",
  "SA15bsa075_u:4775": "astu, ko doṣaḥ /",
  "SA15bsa075_u:4776": "yadyayamātmagraho nirviṣayo 'pi pravṛttimanākṣipta kṣaṇamapi sthātuṃ (na)",
  "SA15bsa075_u:4777": "prabhavati /",
  "SA15bsa075_u:4778": "yathā hi jātasyāvaśyaṃ mṛtyuriti (#",
  "SA15bsa075_u:4779": "Nibandh 128\u000e#) jñātavatopyapratikriyaputrādimaraṇe sorastāḍamākrando maraṇādau ca yatnaḥ śokodrekāt evamavidyodrekādeva nairātmyaṃ jānannapi pravartate,",
  "SA15bsa075_u:4780": "na sukhamāsta iti kimatra kriyatām,",
  "SA15bsa075_u:4781": "avidyāyāḥ pravartanaśakteravāryatvāt /",
  "SA15bsa075_u:4782": "pratyabhijñā ca pūrvameva dhvastā /",
  "SA15bsa075_u:4783": "kāryakāraṇabhāvaniyatā paścādbhāvipūrvabhāvitā /",
  "SA15bsa075_u:4784": "sā ca kṣaṇike 'pyaviruddhā /",
  "SA15bsa075_u:4785": "upādānopādeyatā ca kramisvasaṃvedanajñānadvayena sākṣātkṛtā tatpṛṣṭhabhāvinā niścīyata iti,",
  "SA15bsa075_u:4786": "asatyapyātmani pratisandhātari kāryakāraṇagrahaṇādaya upapadyamānā nātmānamupasthāpayituṃ prabhavanti /",
  "SA15bsa075_u:4787": "ato 'rthāpattirati na kṣameti bhāgyahīnamanorājyamiva sthirasiddhirviśīryata eva /",
  "SA15bsa075_u:4788": "tathā ca kṣaṇabhaṅgasandehe sattvādyanumānaṃ prāptāvasaram //",
  "SA15bsa075_u:4789": "// sthirasiddhidūṣaṇaṃ samāptam // (#",
  "SA15bsa075_u:4791": "Nibandh 129\u000e#) // 9 //",
  "SA15bsa075_u:4793": "// citrādvaitaprakāśavādaḥ //",
  "SA15bsa075_u:4794": "// namastārāyai //",
  "SA15bsa075_u:4795": "digeṣā svaparāśeṣaprativādiprasādhanī /",
  "SA15bsa075_u:4796": "citrādvaitamatābodhadhvāntastomakadarthinī //",
  "SA15bsa075_u:4797_0": "iha khalu sakalajaḍapadārtharāśau pratyākhyāte nirākṛte ca nirākāravijñānavāde pratihate",
  "SA15bsa075_u:4797_1": "cālīkākārayogini pāramārthikaprakāśamātre samyagunmūlite ca sākāravijñānālīkatvasamārope",
  "SA15bsa075_u:4797_2": "pratisantānaṃ ca svapnavadabādhitadehabhogapratiṣṭhādyākāraprakāśamātrātmake jagati",
  "SA15bsa075_u:4797_3": "vyavasthite yasya yadā yāvadākāracakrapratibhāsaṃ yadvijñānaṃ parisphurati tasya",
  "SA15bsa075_u:4797_4": "tadā tāvadākāracakraparikaritaṃ tadvijñānaṃ citrādvaitamiti sthitiḥ /",
  "SA15bsa075_u:4798": "tadevaṃ citramadvaitaṃ vijñānamiti padatrayamiha pratyupasthitam //",
  "SA15bsa075_u:4799": "atra ca vipratipattirnāma kiṃ citratāyāmadvaite vijñānatve sarvatraiveti vikalpāḥ //",
  "SA15bsa075_u:4800": "na tāvadasau citrasvarūpānusāriṇī bhavitumarhati,",
  "SA15bsa075_u:4801": "tanmātrasya sarvajñānubhavasiddhatvāt,",
  "SA15bsa075_u:4802": "anyathā śaśaviṣāṇādāviva jaḍamidamalīkaṃ vijñānaṃ veti vipratipattīnāmanavakāśaprasaṅgāt /",
  "SA15bsa075_u:4803": "nāpi vijñānatve vivādaḥ kartuṃmucitaḥ,",
  "SA15bsa075_u:4804": "sahopalambhaniyamād",
  "SA15bsa075_u:4805": "ityādinā pūrvameva nīlādīnāṃ sākāravijñānatvaprasādhanāt /",
  "SA15bsa075_u:4806": "ata eva sarvatrāpi vimatirasaṅgatā,",
  "SA15bsa075_u:4807": "sākāravijñānasiddhāveva citrādvaitavādāvatārāt /",
  "SA15bsa075_u:4808": "tasmāccitrateyamadvaitavirodhinīti vyāmohādekatva eva vipratiprattiriti tatra prasādhanaṃ sādhanamidamucyate //",
  "SA15bsa075_u:4809": "yat prakāśate tadekam /",
  "SA15bsa075_u:4810": "yathā citrākāracakramadhyavartī nīlākāraḥ /",
  "SA15bsa075_u:4811": "prakāśate cedaṃ gauragāndhāramadhurasurabhisukumārasātetarādivicitrākārakadambakamiti svabhāvahetuḥ /",
  "SA15bsa075_u:4812": "na tāvadasyāsiddhirabhidhātuṃ śakyate,",
  "SA15bsa075_u:4813": "pratyakṣapramāṇaprasiddhasadbhāve vijñānātmakanīlādyākāracakre dharmiṇi prakāśamānatāyāḥ pratyakṣasiddhatvāt / na cāsya (#",
  "SA15bsa075_u:4814": "Nibandh 130\u000e#) hetorviruddhatā saṃbhavati,",
  "SA15bsa075_u:4815": "vicitrākāramadhyavartini nīlākāre dṛṣṭāntadharmiṇi prakāśamānatālakṣaṇasya sādhanasya dṛṣṭatvāt /",
  "SA15bsa075_u:4816": "nanu caikatve sādhye yadaparamekatvādhikaraṇaṃ tadiha dṛṣṭāntīkartumucitam /",
  "SA15bsa075_u:4817": "na cāsya nīlākārasya ekatā vidyate,",
  "SA15bsa075_u:4818": "viruddhadharmādhyāsaprasiddhasyānekatvasya saṃbhavāt /",
  "SA15bsa075_u:4819": "deśakālākārabhedo hi viruddhadharmādhyāsaḥ /",
  "SA15bsa075_u:4820": "tataśca yathā citritākāracakrasyākārabhedato bhedastathā nīlākārasyāpi deśabhedato bhedaḥ /",
  "SA15bsa075_u:4821": "tadayaṃ sādhyaśūnyo dṛṣṭānto hetuśca vipakṣe paridṛśyamāno yadi tatraiva niyatastadā viruddhaḥ //",
  "SA15bsa075_u:4822": "tatrāpi saṃbhave 'naikānta iti cet /",
  "SA15bsa075_u:4823": "atrocyate /",
  "SA15bsa075_u:4824": "yadi deśabhedato vijñānātmakasthūlanīlākārasya bhedastadāsya pratiparamāṇudeśabhede bhedasaṃbhavātu paramāṇupracayamātrātmako vijñānātmakasthūlanīlākāraḥ syāt /",
  "SA15bsa075_u:4825": "tathā ca sati sarveṣāṃ vijñāna(a)",
  "SA15bsa075_u:4826": "tmakanīlaparamāṇūnāṃ svasvarūpanimagnatvena saṃtamasanimagnānekapuruṣavat vyativedanābhāvāt sthūlanīlākhaṇḍalakapratibhāsābhāvaprasaṅgaḥ saṅgataḥ syāt,",
  "SA15bsa075_u:4827": "grāhyagrāhakalakṣaṇayoḥ purastādapakartavyatvāt /",
  "SA15bsa075_u:4828": "na caivaṃ vaktavyam paramāṇūnāṃ svarūpanimagnatve 'pyekopādānatayā puñjātmaiva sthūlaḥ sthūlamātmānaṃ jñāsyatīti,",
  "SA15bsa075_u:4829": "satyapyekopādānatve svasvarūpanimagnatvādeva sthūlavyavasthāpakasya bhinnasyātmano 'nyonyaṃ vā grāhyagrāhakabhāvasyāyogāt /",
  "SA15bsa075_u:4830": "tādātmyena vyativedanasya cānabhyupagamāt /",
  "SA15bsa075_u:4831": "vargo vargaṃ vetti",
  "SA15bsa075_u:4832": "ityasyānupadatvāt /",
  "SA15bsa075_u:4833": "na ca yathā bāhyārthavāde sthūlaikākārajñānapratibhāsa eva bāhyaparamāṇupracayapratibhāsavyavasthā gatyantarābhāvāt,",
  "SA15bsa075_u:4834": "tathā jñānaparamāṇupracayavyavasthā(paka)",
  "SA15bsa075_u:4835": "sthūlaikākārayogivijñānāntarasthānabhyupagamāt /",
  "SA15bsa075_u:4836": "abhyupagame vā tasyaiva dṛṣṭāntatvāt /",
  "SA15bsa075_u:4837": "tasmād yāvad yāvat pratibhāsastāvattāvat sthūlatayaiva vyāptaḥ /",
  "SA15bsa075_u:4838": "asthūle paramāṇau sthūlanivṛttimātre ca pratibhāsasya dṛśyānupalambhabādhitatvāt /",
  "SA15bsa075_u:4839": "yathā prasiddhānumāne sattvaṃ kṣaṇikatvena vyāptaṃ kramākramakāritvenāpi,",
  "SA15bsa075_u:4840": "kṣaṇikatvābhāvācca karmākramanivṛttau nivartamānaṃ kṣaṇikatve niyataṃ sidhyati,",
  "SA15bsa075_u:4841": "tathātrāpi prakāśamānatvaṃ sādhanamekatvenāpi sthaulyenāpi,",
  "SA15bsa075_u:4842": "ekatvābhāvācca vipakṣāt paramāṇupuñjātmana ekatvanivṛttimātrātmanaśca svaviruddhopalambhāt sthaulyasya vyāpakasya nivṛttau nivartamānamekatvaṃ niyataṃ sidhyati /",
  "SA15bsa075_u:4843": "tataśca yathā bahirvyāptipakṣe ghaṭe dṛṣṭāntadharmiṇi viparyayabādhakapramāṇabalāt sattvaṃ kṣaṇikatvaniyatamavadhārya sattvāt pakṣe kṣaṇabhaṅgasiddhiḥ, ta(thā)",
  "SA15bsa075_u:4844_0": "trāpi nīlākāre dṛṣṭāntadharmiṇi viparyayabādhakapramāṇabalādeva prakāśamānatvamekatvaniyatamavagamya",
  "SA15bsa075_u:4844_1": "prakāśamānatvād vicitrākāracakre sādhyadharmiṇyekatvasiddhiriti na dṛṣṭāntasya sādhyaśūnyatvam /",
  "SA15bsa075_u:4845": "nāpi hetorviruddhatā /",
  "SA15bsa075_u:4846": "na cānaikāntikatā //",
  "SA15bsa075_u:4847": "nanvekatve sādhye tatpracyutirdvitvaṃ ca vipakṣaḥ,",
  "SA15bsa075_u:4848": "tasmācca vipakṣāddhetuvyatirekapratipattyavasare kiṃ vipakṣātmā prakāśate na vā /",
  "SA15bsa075_u:4849": "pratibhāsapakṣe prakāśamānatvasya (#",
  "SA15bsa075_u:4850": "Nibandh 131\u000e#) hetoḥ sādhāraṇānaikāntikatā,",
  "SA15bsa075_u:4851": "vipakṣe 'pi dṛṣṭatvāt /",
  "SA15bsa075_u:4852": "atha na prakāśate tadā sandigdhavyatirekitvam,",
  "SA15bsa075_u:4853": "kuto vyatireka ityavadherevāprakāśamānaśarīratvāt kathamataḥ sādhyasiddhipratyāśā /",
  "SA15bsa075_u:4854": "atrocyate / iha dvividho vijñānānāṃ viṣayaḥ grāhyo 'dhyavaseyaśca /",
  "SA15bsa075_u:4855": "pratibhāsamāno grāhyaḥ /",
  "SA15bsa075_u:4856": "agṛhīto 'pi pravṛttiviṣayo 'dhyavaseyaḥ /",
  "SA15bsa075_u:4857": "tatrāsarvajñe 'numātarisakalavipakṣapratibhāsābhāvānna grāhyatayā vipakṣo viṣayo vaktavyaḥ,",
  "SA15bsa075_u:4858": "sarvānumānocchedaprasaṅgāt,",
  "SA15bsa075_u:4859": "sarvatra sakalavipakṣapratibhāsābhāvāt tato vyatirekāsiddheḥ /",
  "SA15bsa075_u:4860": "pratibhāse ca deśakālasvabhāvāntaritasakalavipakṣa sākṣātkāre sādhyātmāpi varākaḥ sutarāṃ pratīyata ityanumānavaiyarthyam /",
  "SA15bsa075_u:4861": "tasmādapratibhāse 'pyadhyavasāyasiddhādeva vipakṣād dhūmādervyatireko niścitaḥ /",
  "SA15bsa075_u:4862": "tat kimarthamatra vipakṣapratibhāsaḥ prārthyate /",
  "SA15bsa075_u:4863": "yadi punarasyādhyavasāyo 'pi na syāttadā vyatireko na niścīyata iti yuktam,",
  "SA15bsa075_u:4864": "pratiniyataviṣayavyavahārābhāvāt //",
  "SA15bsa075_u:4865": "nanvasmanmate vastvavastvātmakasakalavipakṣapratipattisaṃbhavāt tato hetuvyatirekaḥ saṃpratyetuṃ śakyata eva /",
  "SA15bsa075_u:4866": "na ca pratibhāsamātreṇa sattvaprasaṅgaḥ,",
  "SA15bsa075_u:4867": "arthakriyākāritvalakṣaṇatvāt sattvasya /",
  "SA15bsa075_u:4868": "tvanmate tu prakāśa eva vastutvam /",
  "SA15bsa075_u:4869": "ato vipakṣayorekatvapracyutirdvitvayoḥ pratibhāse prakāśamānatvasādhanasya vipakṣasādhāraṇatā /",
  "SA15bsa075_u:4870": "apratibhāse casandigdhavyatirekitvamiti codyaṃ duruddharameveti cet /",
  "SA15bsa075_u:4871": "tadetadasaṅgatam /",
  "SA15bsa075_u:4872": "tathā hi dhūmādiravahnyādervipakṣād vyāvṛtto vahnyādiniyataḥ sidhyati,",
  "SA15bsa075_u:4873": "tasya ca vastvavastvātmakasakalavipakṣapadārtharāśeḥ svarūpanirbhāsa iti kiṃ nirvikalpakajñāne kalpanāyāṃ vā /",
  "SA15bsa075_u:4874": "nirvikalpe cet /",
  "SA15bsa075_u:4875": "pratibhāsa iti ca ko 'rthaḥ /",
  "SA15bsa075_u:4876": "kiṃ nirākāre jñāne sakalavipakṣādisvarūpasya sākṣāt sphuraṇam,",
  "SA15bsa075_u:4877": "yadi vā tadarpitabuddhisvabhāvabhūtasadṛśākāraprakāśaḥ,",
  "SA15bsa075_u:4878": "atha samanantarapratyayabalāyātabuddhigatabāhyasadṛśākārapratibhāsaḥ,",
  "SA15bsa075_u:4879": "āhosvid buddherātmabhūtavipakṣasadṛśālīkākāraparisphūrtiḥ /",
  "SA15bsa075_u:4880": "na tāvadādyaḥ pakṣo yuktaḥ,",
  "SA15bsa075_u:4881": "deśakālasvabhāvaviprakṛṣṭānāṃ padārthānāmarvācīne jane nirākāre ca jñāne sphuraṇāyogādityasyārthasya śāstre eva vistareṇa prasādhanāt /",
  "SA15bsa075_u:4882": "sphuraṇe cāsādhyasyāpi prakāśanaprasaṅge 'numānavaiyarthyasya pratipādanāt /",
  "SA15bsa075_u:4883": "nāpi dvitīyaḥ pakṣaḥ,",
  "SA15bsa075_u:4884": "deśādiviprakṛṣṭatvādeva sākṣātsvākārasamarpaṇasāmarthyābhāvāt /",
  "SA15bsa075_u:4885": "na ca tṛtīyaḥ saṅgataḥ,",
  "SA15bsa075_u:4886": "sādṛśyasaṃbhave 'pi samanantarabalādevāyātasya bāhyena saha pratyāsatterabhāvāt /",
  "SA15bsa075_u:4887": "na caturtho 'pi prakāra saṃbhavati,",
  "SA15bsa075_u:4888": "asatprakāśayorvirodhāt,",
  "SA15bsa075_u:4889": "sphurato 'lokatvāyogāt /",
  "SA15bsa075_u:4890": "tathā hyasatprakāśa iti kimasadīśvarādeḥ khyātiḥ,",
  "SA15bsa075_u:4891": "bhāsamāno vā ākāro 'san,",
  "SA15bsa075_u:4892": "san vā na kaścit khyātīti vivakṣitam /",
  "SA15bsa075_u:4893": "tatra yasya padārthasya svarūpaparinirbhāsaḥ sa kathamasanniti prāṇadhāribhirabhidhātavyaḥ /",
  "SA15bsa075_u:4894": "sphurataḥ keśoṇḍukākārasya (#",
  "SA15bsa075_u:4895": "Nibandh 132\u000e#) bāhyarūpatayā bādhyatve 'pi jñānarūpatayārthatvasya ācāryeṇa pratipāditatvāt grāhakābhimatanirākāraprakāśasyāpyasattvābhidhānaprasaṅgāt //",
  "SA15bsa075_u:4896": "pratibhāse 'pi bādhanādasatyatvamiti cet /",
  "SA15bsa075_u:4897": "kiṃ tad bādhakam,",
  "SA15bsa075_u:4898": "pratyakṣamanumānaṃ vā /",
  "SA15bsa075_u:4899": "yadyekatra svarūpasākṣātkāriṇi pratyakṣe 'viśvāsaḥ kathamanyatra bādhake svarūpāntaraprakāśa eva nirvṛttistatpūrvakamanumānaṃ ca sutarāmaviśvāsabhājanamiti na bādhakavārtāpi /",
  "SA15bsa075_u:4900": "yadāhurguravaḥ",
  "SA15bsa075_u:4901": "yasya svarūpanirbhāsastadevāsatkathaṃ bhavet /",
  "SA15bsa075_u:4902": "bādhāto yadi sāpyekā pratyakṣānumayornanu //",
  "SA15bsa075_u:4903": "pratyakṣe yadyaviśvāsaḥ ekatrānyatra kā gatiḥ /",
  "SA15bsa075_u:4904": "tatpūrvamanumānaṃ ca kathamāśvāsagocaraḥ // iti / nanu",
  "SA15bsa075_u:4906": "dṛṣṭameva dvicandrādipratibhāse 'pi bādhitam /",
  "SA15bsa075_u:4907": "na dṛṣṭe 'nupapannatvaṃ tajjñātamapi bādhyate //",
  "SA15bsa075_u:4908": "iti cet / na / bādhyasyāpratibhāsanāt /",
  "SA15bsa075_u:4909": "pratibhāsinaścābādhyatvāt / tathā hi",
  "SA15bsa075_u:4910": "buddhyākārasya nirbhāso bādhā bāhyasya vastunaḥ /",
  "SA15bsa075_u:4911": "sphūrtāvapyaviśvāse kva viśvāsa iti kīrtitam //",
  "SA15bsa075_u:4912": "etena bhāsamāno vā ākāro 'sanniti dvitīyo 'pi pakṣaḥ pratikṣiptaḥ,",
  "SA15bsa075_u:4913": "pratibhāsādeva sattāsiddherbādhakābakāśābhāvāt /",
  "SA15bsa075_u:4914": "tathā san vā kaścinna khyātīti tṛtīyasaṅkalpo 'pi vyākulaḥ,",
  "SA15bsa075_u:4915": "prakāśavyāptatvāt sattāyāḥ /",
  "SA15bsa075_u:4916": "aprakāśasyāsattayā grastatvāt //",
  "SA15bsa075_u:4917": "nanu prakāśo nāmaḥ vastunaḥ sattāsādhakaṃ pramāṇam /",
  "SA15bsa075_u:4918": "na ca pramāṇanivṛttāvarthābhāvaḥ /",
  "SA15bsa075_u:4919": "arthakriyāśaktistu sattvam /",
  "SA15bsa075_u:4920": "taccāprakāśasyāpi na virudhyata iti cet /",
  "SA15bsa075_u:4921": "satyametat /",
  "SA15bsa075_u:4922": "bahirarthabāde 'prakāśasyāpi sāmarthyābhyupagamāt /",
  "SA15bsa075_u:4923": "keśoṇḍukādipratibhāse 'dhyavasitasyārthakriyāśaktiviyogādevābhāvasiddheḥ /",
  "SA15bsa075_u:4924": "sarvathā bahirabhāve tu jñānasya prakāśāvyabhicārāttāvataiva sattve kimarthakriyayā /",
  "SA15bsa075_u:4925": "kathamanyahṛdaḥ sattvaṃ prakāśādeva nāsya cet /",
  "SA15bsa075_u:4926": "nārthakriyāpi sarvasmai kvacicced bhāsanaṃ na kim //",
  "SA15bsa075_u:4927": "iti / nirvikalpe tāvat svasaṃvedanasiddhasvākāramantareṇa vipakṣādayo na parisphuranti /",
  "SA15bsa075_u:4928": "athāmī vikalpe pratibhāsanta iti dvitīyaḥ saṅkalpo 'bhyupagamyate,",
  "SA15bsa075_u:4929": "asminnapi pakṣe pratibhāsamāna ākāro 'sādhāraṇo 'śabdasaṃsṛṣṭatayā svasaṃvedanatādātmye praviṣṭatvādvastusanneva /",
  "SA15bsa075_u:4930": "adhyavaseyatayā vipakṣādayo gṛhyanta iti cet /",
  "SA15bsa075_u:4931": "tadāpi teṣāṃ svarūpasya nirbhāso 'sti na vā /",
  "SA15bsa075_u:4932": "nirbhāse pratyakṣasiddhataiva,",
  "SA15bsa075_u:4933": "nāsatkhyātiḥ / śāstre 'pi (#",
  "SA15bsa075_u:4935": "Nibandh 133\u000e#)",
  "SA15bsa075_u:4936": "'svarūpasākṣātkāritvameva pratyakṣatvam'",
  "SA15bsa075_u:4937": "uktam / tasya cetarapratyakṣeṣviva vikalpe 'pi svīkāre viruddhavyāptopalambhena vikalpabhrāntatvayordūramapāstatvādvikalpe 'pi tvanmate pratyakṣatvamakṣatam /",
  "SA15bsa075_u:4938": "tat kathaṃ tatsiddhasya pratyakṣāntarānumānābhyāṃ bādhābhidhānam,",
  "SA15bsa075_u:4939": "tayorapi svarūpāntaraprakāśapauruṣatvāt //",
  "SA15bsa075_u:4940": "atha vikalpabhrāntatvayorvyāpakaviruddhayoḥ saṃbhavāt vikalpe pratyakṣatvamevāsaṃbhavi /",
  "SA15bsa075_u:4941": "nanvasya pratyakṣatvamasaṃbhavīti svarūpasākṣātkāritvamasaṃbhavītyuktam /",
  "SA15bsa075_u:4942": "atha vipakṣādirartho 'smin prakāśata iti vācā svarūpasākṣātkāritvaṃ kathitamiti mātā me bandhyeti vṛttāntaḥ /",
  "SA15bsa075_u:4943": "iṣyate ca tvayā vipakṣādisvarūpasākṣātkāritvaṃ bikalpasyeti pratyakṣatānatikramaḥ,",
  "SA15bsa075_u:4944": "apratyakṣatve vastusvarūpasphuraṇāyogāt /",
  "SA15bsa075_u:4945": "tataśca tatpratibhāsino 'pi rūpasya sata eva khyātirnāsatkhyātiḥ /",
  "SA15bsa075_u:4946": "na ca tadeva vikalpe parisphuradrūpamasatāmīśvarādīnāṃ svarūpam,",
  "SA15bsa075_u:4947": "asattvasyaivābhāvaprasaṅgāt /",
  "SA15bsa075_u:4948": "svarūpasphuraṇe 'pyasattve 'nyatrāpi prakāśinyanāśvāsāt /",
  "SA15bsa075_u:4949": "tato yat sākāravāde jalpitam",
  "SA15bsa075_u:4950": "nityādayaḥ santa eva syuḥ",
  "SA15bsa075_u:4951": "iti tadātmana eva patitam /",
  "SA15bsa075_u:4952": "yadāhurguravaḥ",
  "SA15bsa075_u:4953": "svarūpasākṣātkaraṇādadhyakṣatvaṃ na cāparam /",
  "SA15bsa075_u:4954": "vikalpabhramabhūmitvamata eva hi bādhitam //",
  "SA15bsa075_u:4955": "yadi nādhyakṣatā tasya rūpanirbhāsa eva na /",
  "SA15bsa075_u:4956": "tatastadasadīśādi pratibhātītyasaṅgatam //",
  "SA15bsa075_u:4957": "yadi tu pratibhāseta rūpamasya sadeva tat /",
  "SA15bsa075_u:4958": "tadasatpratibhātīti tacca bhātyasadeva vaḥ //",
  "SA15bsa075_u:4959": "athādhyavasāye 'dhyavaseyasvarūpasya pratibhāso nāstītyucyate /",
  "SA15bsa075_u:4960": "na tadā kasyacidadhyavasāyaḥ /",
  "SA15bsa075_u:4961": "kathamataḥ pratiniyatavastuvyavasthāsiddhiḥ /",
  "SA15bsa075_u:4962": "kiṃ ca ko 'yamadhyavasāyonāma /",
  "SA15bsa075_u:4963": "kiṃ vyāvṛttibhedaparikalpitasya prakāśāṃśasya,",
  "SA15bsa075_u:4964": "svākārāṃśasya,",
  "SA15bsa075_u:4965": "alīkākārasya,",
  "SA15bsa075_u:4966": "bāhyavastuno 'vastuno vā sphuraṇamadhyavasāyārthaḥ /",
  "SA15bsa075_u:4967": "yadi vā svākāre bāhyāropaḥ,",
  "SA15bsa075_u:4968": "bāhye vā svākārāropaḥ,",
  "SA15bsa075_u:4969": "svākārabāhyayoryojanā,",
  "SA15bsa075_u:4970": "tayorekīkaraṇamekapratipattirabhedena pratipattiḥ bhedāgraho 'dhyavasāyārtha iti vikalpāḥ /",
  "SA15bsa075_u:4971": "tatra na tāvadādimau pakṣau kalpanāmarhataḥ /",
  "SA15bsa075_u:4972": "svarūpe sarvasyaiva sphuraṇasya nirvikalpatvādavasāyānupapattiḥ /",
  "SA15bsa075_u:4973": "itarathā nirvikalpakajñānābhāvaprasaṅgāt /",
  "SA15bsa075_u:4974": "alīkasphuraṇaṃ tu prāk pratyākhyātam /",
  "SA15bsa075_u:4975": "satyapi sphuraṇe 'sphuṭatvānnirvikalpakametat /",
  "SA15bsa075_u:4976": "dvicandrādijñānavat /",
  "SA15bsa075_u:4977": "astu svagrāhye tannirvikalpakam,",
  "SA15bsa075_u:4978": "bāhye tu adhyavaseye (#",
  "SA15bsa075_u:4979": "Nibandh 134\u000e#) adhyavasāya iti cet /",
  "SA15bsa075_u:4980": "na tatsaṃbandhābhāvāta,",
  "SA15bsa075_u:4981": "tadapratibhāsācca /",
  "SA15bsa075_u:4982": "anyathātiprasaṅgādityuktaprāyam /",
  "SA15bsa075_u:4983": "bāhyavastusvarūpasphuraṇe tu pratyakṣapratipattirevāsāviti ko 'dhyavasāyaḥ /",
  "SA15bsa075_u:4984": "avastusphuraṇaṃ punastridhā vikalpya prāgeva pratyākhyātam /",
  "SA15bsa075_u:4985": "svākāre tu bāhyāropo na saṃbhavatyeva /",
  "SA15bsa075_u:4986": "tathā hi jñānaṃ kenacidākāreṇa satyenālīkena vopajātaṃ nāma /",
  "SA15bsa075_u:4987": "bāhyāropastu tadākāre tatkṛto 'nyakṛto vā syāt /",
  "SA15bsa075_u:4988": "tatkṛtatve na tāvat tatkāla eva vyāpārāntaramanubhūyata iti kutastadāropaḥ /",
  "SA15bsa075_u:4989": "kālāntare ca svayamevāsat kasya vyāpāraḥ syāt /",
  "SA15bsa075_u:4990": "dvitīyapakṣe jñānāntaramapi nākārāroparāgasaṅginīmutpattimantareṇa vyāpārāntareṇa kvacit kiñcitkaraṃ nāma /",
  "SA15bsa075_u:4991": "tadetadarvācīnajñānasadṛśākāragocarīkaraṇe 'pi na bāhyāropavyāpāramaparaṃ spṛśati tadākāraleśānukāramapahāya /",
  "SA15bsa075_u:4992": "na ca śabdāmukhīkaraṇamatirikto vyāpāraḥ,",
  "SA15bsa075_u:4993": "śabdākārasyāpi svarūpa evāntarbhāvāditi nākārādanyo jñānavyāpāraḥ /",
  "SA15bsa075_u:4994": "āropyamāṇaścāsāvartho bāhyaḥ /",
  "SA15bsa075_u:4995": "tatra buddhau yadi svarūpeṇa sphurati satyapratītirevāsau, ka āropaḥ /",
  "SA15bsa075_u:4996": "atha na parisphurati tathāpi ka āropaḥ /",
  "SA15bsa075_u:4997": "sphuraṇe vā adhikaraṇabhūtasvākārātiriktasyāropyamāṇākārasyāpi pratibhāsaprasaṅgaḥ /",
  "SA15bsa075_u:4998": "tadākārasphuraṇameva tasya sphuraṇamiti cet / na /",
  "SA15bsa075_u:5000": "tasyāropaviṣayatvāt /",
  "SA15bsa075_u:5001": "na hi marīcisphuraṇameva jalasphuraṇamiti na svākāre bāhyāropaḥ /",
  "SA15bsa075_u:5002": "ata eva bāhye svākārāropo nāsti,",
  "SA15bsa075_u:5003": "āropaviṣayasya bāhyasyāsphuraṇāt /",
  "SA15bsa075_u:5004": "tata eva svākārabāhyayoryojanāpyasaṃbhavinī,",
  "SA15bsa075_u:5005": "yogyayorapratibhāsāt /",
  "SA15bsa075_u:5006": "na caikīkaraṇamadhyavasāyaḥ /",
  "SA15bsa075_u:5007": "ko 'yamekīkaraṇārthaḥ /",
  "SA15bsa075_u:5008": "yadyekatāpattau prayojakatvaṃ tadāropyāropaviṣayayoḥ kadācidekībhāvābhāvādasaṃbhava eva /",
  "SA15bsa075_u:5009": "na hi śaśaviṣāṇe kāraṇaṃ kiñcit /",
  "SA15bsa075_u:5010": "na ca pūrvamanekamekatāmetīti kṣaṇikavādinaḥ sāṃpratam /",
  "SA15bsa075_u:5011": "arthāntarotpattimātraṃ tu syāt /",
  "SA15bsa075_u:5012": "na ca tadupalabdhigocaro 'nyatrāropaviṣayāt svākārāt /",
  "SA15bsa075_u:5013": "na ca tāvatāpyarthasya kiñciditi kathamekīkaraṇam /",
  "SA15bsa075_u:5014": "athaikapratītiradhyavasāyaḥ /",
  "SA15bsa075_u:5015": "tathāpi na dvayorekapratipattiradhyavaseyānubhavābhāvāt /",
  "SA15bsa075_u:5016": "na ca dvayoḥ pratītirityevādhyavasāyaḥ nīlapītavat /",
  "SA15bsa075_u:5017": "na cābhedena pratītiradhyavasāyaḥ /",
  "SA15bsa075_u:5018": "yataḥ paryudāsapakṣe aikyapratītiruktā bhavati /",
  "SA15bsa075_u:5019": "sā ca pratyuktā,",
  "SA15bsa075_u:5020": "adhyavaseyapratipattyabhāvāt /",
  "SA15bsa075_u:5021": "bhedena pratītiniṣedhamātre 'pi na bāhyasya pratītirukteti kutastadadhyavasāyaḥ /",
  "SA15bsa075_u:5022": "yadi hi bāhyaṃ prakāśeta ekatvenānekatvena vā satā asatā vā pratītiriti yuktam /",
  "SA15bsa075_u:5023": "sarvākāratatsvarūpatiraskāreṇa sā pratītirityekapratītiriti cet /",
  "SA15bsa075_u:5024": "tatsvarūpatiraskāre tarhi tadapratibhāsanameva /",
  "SA15bsa075_u:5025": "kasyacidaṃśasya pratibhāsanāditi cet / na /",
  "SA15bsa075_u:5027": "niraṃśatvādvastunaḥ sarvātmanā pratibhāso 'pratibhāso veti śāstramevātra vistareṇa parīkṣyate / (#",
  "SA15bsa075_u:5029": "Nibandh 135\u000e#)",
  "SA15bsa075_u:5030": "na ca bhedāgraho 'dhyavasāyo vaktavyaḥ /",
  "SA15bsa075_u:5031": "tathā hi kiṃ bāhye gṛhyamāṇe 'gṛhyamāṇe vā /",
  "SA15bsa075_u:5032": "na ca prathamaḥ pakṣaḥ,",
  "SA15bsa075_u:5033": "bāhyagrahaṇasya pratikṣiptatvāt /",
  "SA15bsa075_u:5034": "grahaṇe vādhyavasāyasya pratyakṣatāprasaṅgāt /",
  "SA15bsa075_u:5035": "agṛhyamāṇe tu bāhye pravṛttiniyamo na syāt,",
  "SA15bsa075_u:5036": "anyeṣāmapi tadānīmagrahaṇādanyatrāpi pravṛttiprasaṅgāt /",
  "SA15bsa075_u:5037": "trilocano 'pītthamadhyavasāyaṃ dūṣayati /",
  "SA15bsa075_u:5038": "ko 'yamadhyavasāyaḥ /",
  "SA15bsa075_u:5039": "kiṃ grahaṇam,",
  "SA15bsa075_u:5040": "ahosvit karaṇam,",
  "SA15bsa075_u:5041": "uta yojanā,",
  "SA15bsa075_u:5042": "atha samāropaḥ /",
  "SA15bsa075_u:5043": "tatra svābhāsamanarthamartha kathaṃ gṛhṇīyāt,",
  "SA15bsa075_u:5044": "kuryād vā vikalpaḥ /",
  "SA15bsa075_u:5045": "na hi nīlaṃ pītaṃ śakyaṃ grahītuṃ kartuṃ vā śilpakuśalenāpi /",
  "SA15bsa075_u:5046": "nāpyagṛhītena svalakṣaṇena svākāraṃ yojayitumarhati vikalpaḥ /",
  "SA15bsa075_u:5047": "na ca svalakṣaṇaṃ vikalpagrahaṇagocaraḥ /",
  "SA15bsa075_u:5048": "na ca svākāramanarthamarthamāropayati /",
  "SA15bsa075_u:5049": "na tāvadagṛhītasvākāraḥ śakya āropayitumiti tadgrahaṇameṣitavyam /",
  "SA15bsa075_u:5050": "tatra kiṃ gṛhītvā āropayati,",
  "SA15bsa075_u:5051": "atha yadaiva svākāraṃ gṛhṇāti tadaivāropayati /",
  "SA15bsa075_u:5052": "nādyaḥ /",
  "SA15bsa075_u:5053": "na hi kṣaṇikaṃ vikalpavijñānaṃ kramavantau grahaṇasamāropau kartumarhati /",
  "SA15bsa075_u:5054": "uttarasmiṃstu kalpe 'vikalpasvasaṃvedanapratyakṣādvikalpākārādahaṅkārāspadādanahaṅkārāspadaḥ samāropyamāṇo vikalpena svagocaro na śakyo 'bhinnaḥ pratipattum /",
  "SA15bsa075_u:5055": "nāpi bāhyasvalakṣaṇakatvena śakyaḥ pratipattum,",
  "SA15bsa075_u:5056": "vikalpākāre svalakṣaṇasya bāhyasyāpratibhāsanāditi /",
  "SA15bsa075_u:5057": "bācaspatirapi adhyavasāyaṃ pratikṣipati /",
  "SA15bsa075_u:5058": "anarthaṃ svābhāsamarthamadhyavasyatīti nirvacanīyametat /",
  "SA15bsa075_u:5059": "nanvayamāropayatīti kiṃ vikalpasya svarūpānubhava evāropaḥ,",
  "SA15bsa075_u:5060": "uta vyāpārāntaraṃ svarūpānubhavāt /",
  "SA15bsa075_u:5061": "na tāvat pūrvaḥ kalpaḥ,",
  "SA15bsa075_u:5062": "anubhavasamāropayorvikalpāvikalparūpatayā dravakaṭhinavattādātmyānupapatteḥ /",
  "SA15bsa075_u:5063": "vyāpārāntaratve tu kramaḥ samānakālatā vā /",
  "SA15bsa075_u:5064": "na tāvat kramaḥ,",
  "SA15bsa075_u:5065": "kṣaṇikasya vijñānasya kramavadvyāpārāyogāt /",
  "SA15bsa075_u:5066": "akṣaṇikavādināmapi buddhikarmaṇorviramya vyāpārānupapatteḥ na kramavadvyāpārasaṃbhavaḥ /",
  "SA15bsa075_u:5067": "anubhavasamāropau samānakālāviti cet /",
  "SA15bsa075_u:5068": "bhavatu samānakālatvaṃ kevalam /",
  "SA15bsa075_u:5069": "ātmā svabhāvasthita eva vedyaḥ,",
  "SA15bsa075_u:5070": "parabhāvena vedane svarūpavedanānupapatteḥ /",
  "SA15bsa075_u:5071": "tathā cātmā jñānasya grāhyagrāhakākāro 'nubhūto 'rthaśca samāropitaḥ /",
  "SA15bsa075_u:5072": "na tvātmā vedyamānaḥ samāropito nārthaḥ samāropyamāṇaḥ pratyakṣavedyaḥ /",
  "SA15bsa075_u:5073": "sa ca samāropaḥ sato 'sato vā grahaṇameva /",
  "SA15bsa075_u:5074": "na ca jñānātiriktasya grahaṇaṃ saṃbhavatītyupapāditam /",
  "SA15bsa075_u:5075": "svapratibhāsasya bāhyādbhedāgraho bāhyasamāropastato bāhye vṛttiriti cet /",
  "SA15bsa075_u:5076": "sa kiṃ gṛhyamāṇe bāhye na vā /",
  "SA15bsa075_u:5077": "na tāvad gṛhyamāṇe /",
  "SA15bsa075_u:5078": "uktaṃ hyetanna tadgrahaṇaṃ saṃbhavatīti /",
  "SA15bsa075_u:5079": "agṛhyamāṇe tu bhedāgrahe na pravṛttiniyamaḥ syāt,",
  "SA15bsa075_u:5080": "anyeṣāmapi tadānīmagrahādanyatrāpi pravṛttiprasaṅgāditi /",
  "SA15bsa075_u:5081": "tasmād yathā yathāyamadhyavasāyaścintyate tathā tathā viśīryata eva /",
  "SA15bsa075_u:5082": "tathā vikalpāropābhimānagrahaniścayādayo 'pyadhyavasāyavat svākāraparyavasitā eva sphuranto bāhyasya vārtāmātramapi na (#",
  "SA15bsa075_u:5083": "Nibandh 136\u000e#) jānantītyadhyavasāyasvabhāvā eva śabdapravṛttimittabhede 'pi tatkathaṃ yuktyāgamabahirbhūto 'nātmasphuraṇamācakṣīta /",
  "SA15bsa075_u:5084": "nanvevaṃ vikalpādīnāmasaṃbhave saṃbhave 'pyanātmaprakāśakatvānabhyupagame sarvajanaprasiddhavidhipratiṣedhavyavahārocchedaprasaṅga iti lokavirodhaḥ /",
  "SA15bsa075_u:5085": "vikalpa ityadhyavasāyaityāropa ityabhimāna iti graha iti niścaya ityādikaṃ śāstre pratipadaṃ pratipāditam,",
  "SA15bsa075_u:5086": "tatsiddhaṃ ca bahirarthādikamabhyupagatamityācāryavirodhaḥ,",
  "SA15bsa075_u:5087": "nyāyavirodhaśca /",
  "SA15bsa075_u:5088": "tathā hi savareva prakārairaviparītasvarūpasaṃvedanād bhrānteratyantamabhāvaḥ syāt /",
  "SA15bsa075_u:5089": "tataśca sarvasattvāḥ sadaiva samyaksambuddhā bhaveyuḥ /",
  "SA15bsa075_u:5090": "vikalpitā buddhirbhrāntiḥ,",
  "SA15bsa075_u:5091": "svapratibhāse 'narthe 'rthādhyavasāyāditi cet /",
  "SA15bsa075_u:5092": "kathamavasīyamānastayā so 'rtho na prakāśate /",
  "SA15bsa075_u:5093": "prakāśamāno vā kathamasau tasyāṃ na prakāśate /",
  "SA15bsa075_u:5094": "atha prakāśata eva,",
  "SA15bsa075_u:5095": "tadārthasya tādātmyaprasaṅgaḥ /",
  "SA15bsa075_u:5096": "asati cārthe sārasyāt abhūnmāndhātā,",
  "SA15bsa075_u:5097": "bhaviṣyati śaṅkho 'styātmā,",
  "SA15bsa075_u:5098": "nityaḥ śabda iti sarvātmanā ca niścayaḥ syāt /",
  "SA15bsa075_u:5099": "gauriti spaṣṭena ca svena lakṣaṇena prakāśeta /",
  "SA15bsa075_u:5100": "svalakṣaṇe ca saṅketāyogāt vikalpikaiva sā buddhirna syāt /",
  "SA15bsa075_u:5101": "tasmādaśeṣagovyaktisādhāraṇena gotvena gobuddhiralīkena sābhilāpena viplavāt prakhyātīti tathā prakāśanamasyā gavārthāvasāya ityeṣṭavyam /",
  "SA15bsa075_u:5102": "evaṃ hyete doṣā na syuḥ,",
  "SA15bsa075_u:5103": "apratibhāsamānasyāpi svalakṣaṇasya bhrāntyāvasāyāditi //",
  "SA15bsa075_u:5104": "atrābhidhīyate /",
  "SA15bsa075_u:5105": "na tāvallokaśāstravirodhau,",
  "SA15bsa075_u:5106": "agṛhīte 'pi bāhye pravṛttinivṛttyādisamarthanāt svaparavādiduratikramādhyavasāyasvarūpanirvacanāt /",
  "SA15bsa075_u:5107": "nyāyavirodhasya tu gandho 'pi nāsti /",
  "SA15bsa075_u:5108": "tathā hi kā punariyaṃ bhrāntirasatkhyātiratasmiṃstadgraho vā yadabhāvādidānīmeva muktirāsajyate /",
  "SA15bsa075_u:5109": "na tāvadādyaḥ pakṣaḥ,",
  "SA15bsa075_u:5110": "asatkhyāteḥ pratyākhyānāt /",
  "SA15bsa075_u:5111": "yadāhurguravaḥ",
  "SA15bsa075_u:5112": "yasya svarūpanirbhāso bādhakād yadi tanna sat /",
  "SA15bsa075_u:5113": "bādhake 'pi ka āśvāsaḥ svarūpāntarabhāsini //",
  "SA15bsa075_u:5114": "anyasvarūpopanayāt tatsvarūpanivāraṇam /",
  "SA15bsa075_u:5115": "tatrāpi saṃśayo jātaḥ pūrvabādhopalabdhitaḥ //",
  "SA15bsa075_u:5116": "iyamevāgrahe bādhā nādyajasyāparā yadi /",
  "SA15bsa075_u:5117": "asya pūrvaiva bhavatu rūpanirbhāsanaṃ samam //",
  "SA15bsa075_u:5118": "nānyā va bhāvinītyatra pramāṇaṃ kiñcidasti vaḥ /",
  "SA15bsa075_u:5119": "api svarūpanirbhāse yadā bādhakasaṃbhavaḥ // (#",
  "SA15bsa075_u:5121": "Nibandh 137\u000e#)",
  "SA15bsa075_u:5122": "anirbhāse svarūpasya hetuśodhanaviplave /",
  "SA15bsa075_u:5123": "bādhaśaṅkāvinirbhāse 'pyevaṃ ced viplavo mahān // iti //",
  "SA15bsa075_u:5124": "śāstre ca atasmiṃstadgrahāt svapratibhāse 'narthe 'rthādhyavasāyād dṛśyavikalpyayorekīkaraṇād bhrāntiruktā /",
  "SA15bsa075_u:5125": "tāmayaṃ samarthayitumasamarthaḥ svātantryeṇālīkasphuraṇaṃ bhrāntiriti kāvyaṃ viracayya vistārayati //",
  "SA15bsa075_u:5126": "nanvatasmiṃstadgraho 'pi bhramaḥ svākāraparyavasitajñānādatirikto bahubhirbahudhā vicāryaṃ pratyākhyātaḥ /",
  "SA15bsa075_u:5127": "tat kathaṃ tasminnapi pakṣe na bhrāntikṣatiryenedānīmeva muktiprasaṅgo na syāditi cet /",
  "SA15bsa075_u:5128": "tadetad bhagavato bhāṣyakārasya matavidveṣaviṣavyākulavikrośitamatikātarayati kṛpāparavaśadhiyaḥ /",
  "SA15bsa075_u:5129": "tathā hi samanantarapratyayabalāyātasvapratibhāsaviśeṣavedanamātrādagṛhīte 'pi paratra pravṛttyākṣepo 'dhyavasāyaḥ /",
  "SA15bsa075_u:5130": "na cāsau pūrvoktavāgjālaiḥ pratihantuṃ śakyaḥ,",
  "SA15bsa075_u:5131": "sarvaprāṇabhṛtāṃ pratyātmaviditatvāt,",
  "SA15bsa075_u:5132": "kaiścidapyanudbhinnatvāt /",
  "SA15bsa075_u:5133": "ayameva ca saṃsārastatkṣayo mokṣa iti kvedānīmeva tadvārtāpi /",
  "SA15bsa075_u:5134": "tathā hi vicitrānādivāsanāvaśāt prabodhakapratyayaviśeṣāpekṣayā vikalpaḥ kenacidākāreṇopajāyamāna eva bahirmukhapravṛttyanukūlamarthakriyāsmaraṇābhilāṣādiprabandhamādhatte /",
  "SA15bsa075_u:5135": "tataḥ puruṣārthakriyārthino bahirarthānurūpāṇi pravṛttinivṛttyavadhāraṇāni bhavanti /",
  "SA15bsa075_u:5136": "pṛthagjanasantānajñānakṣaṇānāṃ tādṛśo hetuphalabhāvasya niyatatvāt /",
  "SA15bsa075_u:5137": "aniścitārthasaṃbandhavikalpakāle 'pi sadasattānirṇayādipravṛttiprasavaḥ /",
  "SA15bsa075_u:5138": "tatra yadubhayathā pravṛttisādhanasāmarthyamasya svahetubalāyātamayameva pravṛttiviṣayatvāropo 'dhyavasāyāparanāmā /",
  "SA15bsa075_u:5139": "yathā candrādijñānasya bhrāntasyābhrāntasya vā taddarśanāvasāyajananameva grahaṇavyāpāraḥ /",
  "SA15bsa075_u:5140": "svavidapīyamarthavideva kāryato draṣṭavyeti",
  "SA15bsa075_u:5141": "nyāyāt / tathā vikalpasyāpyagniratretyādinākāreṇotpadyamānasya pravṛttyākṣepakatvameva bāhyāvasānaṃ nāma /",
  "SA15bsa075_u:5142": "yathā ca nirvikalpadvicandrādyākārataiva tathāvasāyasādhanī,",
  "SA15bsa075_u:5143": "evamavasāyasyāpi tādṛśākārataiva viṣayāntaravimukhapravṛttisādhanī //",
  "SA15bsa075_u:5144": "nanu tathā ca tacca tena pratipādyate na ca tajjñāne tat prakāśata iti śapathenāpi na saṃpratyaya iti cet /",
  "SA15bsa075_u:5145": "asaṃbaddhametat /",
  "SA15bsa075_u:5146_0": "na hyadhyavasāyād bāhyasya paṭādervastuno bādhakāvatārāt pūrvasandigdhavastubhāvasya",
  "SA15bsa075_u:5146_1": "kṣaṇikāderavastuno vā śaśaviṣāṇāderasphuraṇe 'pi siddhipratibandho brahmaṇāpi pratividhātuṃ śakyaḥ /",
  "SA15bsa075_u:5147": "dvividho hi viṣayavyavahāraḥ,",
  "SA15bsa075_u:5148": "pratibhāsādadhyavasāyācca /",
  "SA15bsa075_u:5149": "tadiha pratibhāsābhāve 'pi parāpoḍhasvalakṣaṇāderadhyavasāyamātreṇa viṣayatvamuktam,",
  "SA15bsa075_u:5150": "sarvathā nirviṣayatve pravṛttinivṛttyādisakalavyavahārocchedaprasaṅgāt /",
  "SA15bsa075_u:5151": "tataśca tena ca tat pratipādyate na ca jñāne tatprakāśa iti saṅgatirastyeva,",
  "SA15bsa075_u:5152": "prakāśyaprakāśakabhāvābhāve 'pyadhyavasāyādhyavasāyakabhāvenāpi viṣayaviṣayibhāvopapatteḥ / (#",
  "SA15bsa075_u:5154": "Nibandh 138\u000e#)",
  "SA15bsa075_u:5155": "nanu yadi nādhyavaseyapratītistadāgṛhīte 'pi svalakṣaṇādau pravṛttiriti sarvatrāviśeṣeṇa prasajyeta,",
  "SA15bsa075_u:5156": "sarvatrāgṛhītatvena viśeṣābhāvāt,",
  "SA15bsa075_u:5157": "tataśca prāptirapi nābhimatasya niyamenetyanumānamapi viplutam /",
  "SA15bsa075_u:5158": "atra brūmaḥ /",
  "SA15bsa075_u:5159": "yadyadhyavaseyamagṛhītaṃ viśvamapyagṛhītam,",
  "SA15bsa075_u:5160": "tathāpi niyataviṣayaiva pravṛttirna sarvatra,",
  "SA15bsa075_u:5161": "tathābhūtasamanantarapratyayabalāyātaniyatākāratayā niyataśaktitvādvikalpasya /",
  "SA15bsa075_u:5162": "niyataśaktayo bhāvā hi pramāṇapariniṣṭhitasvabhāvāḥ,",
  "SA15bsa075_u:5163": "na śaktisāṅkaryaparyanuyogabhājaḥ,",
  "SA15bsa075_u:5164": "asadutpattivat sarvatrāsattve 'pi hi bījādaṅkurasyaivotpattiḥ,",
  "SA15bsa075_u:5165": "tatraiva tasya śakteḥ pramāṇena nirūpaṇāt /",
  "SA15bsa075_u:5166": "tathehāpi hutavahākārasya vikalpasya dāhapākādyarthakriyārthinastatsmaraṇavato hutavahaviṣayāyāmeva pravṛttau sāmarthyaṃ pramāṇapratītaṃ kathamatiprasaṅgabhāgi /",
  "SA15bsa075_u:5167": "pratyāsatticintāyāṃ ca tāttvikasyāpi vahnerjvaladbhāsvarākāratvaṃ vikalpollikhitasyāpīti,",
  "SA15bsa075_u:5168": "tāvatā tatraiva pravartanaśaktirjvalanavikalpasya na jalādau //",
  "SA15bsa075_u:5169": "nanu ca sādṛśyāropeṇa kiṃ svākārasya bāhye svākāre vā bāhyasyāropaḥ /",
  "SA15bsa075_u:5170": "ubhayathāpyasaṅgati,",
  "SA15bsa075_u:5171": "āropyāropaviṣayayoḥ svākārabāhayayordvayorgrahaṇāsaṃbhavāditi cet /",
  "SA15bsa075_u:5172": "na vayamāropeṇa pravṛttiṃ brūmaḥ /",
  "SA15bsa075_u:5173": "kiṃ tarhi, svavāsanāparipākavaśādupajāyamānaiva sā buddhirapaśyantyapi bāhayaṃ bāhaye pravṛttimātanotīti viplutaiva saṃsārātmikā ca /",
  "SA15bsa075_u:5174": "yat śāstraṃ",
  "SA15bsa075_u:5175": "na jñāne tulyamutpattito dhiyaḥ /",
  "SA15bsa075_u:5176": "tathāvidhāyāḥ",
  "SA15bsa075_u:5177": "iti / tasmānna rūpyādivadāropadvāreṇa pravṛttirapi tu tathāvidhākārotpattipratibaddhaśaktiniyamāt /",
  "SA15bsa075_u:5178": "na ca vicārakasya vastvadarśananiścayādapravṛttiḥ saṅgacchate /",
  "SA15bsa075_u:5179": "darśane 'pi hi pravṛttirarthakriyārthitayā /",
  "SA15bsa075_u:5180": "arthakriyāprāptiśca vastusattāniyame /",
  "SA15bsa075_u:5181": "sa ca niyamo yathā darśanād vastupratibandhakṛtaḥ,",
  "SA15bsa075_u:5182": "tathā vikalpaviśeṣādapi pāramparyeṇa vastuprativastupratibandhakṛta ityadarśane 'pi adhyavasāyāt pravṛttiryujyata iti nānumānamanavasthitam /",
  "SA15bsa075_u:5183": "etena tacca na pratīyate,",
  "SA15bsa075_u:5184": "tena cābhedābhāsanamityupālambho 'saṃbhavītyupadarśitam,",
  "SA15bsa075_u:5185": "apratibhāse 'pi pravṛttiviṣayīkaraṇamityabhedādiniṣṭhāyā darśitatvāt /",
  "SA15bsa075_u:5186": "tasmādavicāraramaṇīyo 'tasmiṃstadgraha eva bhrāntirāropāparanāmā,",
  "SA15bsa075_u:5187": "tatkṣayaśca mokṣa iti yuktam /",
  "SA15bsa075_u:5188": "yadāhurguravaḥ",
  "SA15bsa075_u:5189": "tasmātpravṛtterākṣepe vikalpākārajanmani /",
  "SA15bsa075_u:5190": "mato jalādyāropo 'pi satyāsatyasamaśca saḥ //",
  "SA15bsa075_u:5191": "tato yadyapi tattvena nāropo nāma kasyacit /",
  "SA15bsa075_u:5192": "vyavahārakṛtastveṣa pratiṣeddhuṃ na śakyate //",
  "SA15bsa075_u:5193": "marīcau jalavad yāvadanātmanyātmakalpanam /",
  "SA15bsa075_u:5194": "bhrama eva hi saṃsāro nirvāṇaṃ tattvasaṃsthitiḥ // (#",
  "SA15bsa075_u:5196": "Nibandh 139\u000e#)",
  "SA15bsa075_u:5197": "tataśca yāvanna vicārasaṃbhavo bhavo 'yamanyaḥ śama ityayaṃ nayaḥ /",
  "SA15bsa075_u:5198": "vicāralīlālalite tu mānase bhavaḥ śamo vā ka iheti kathyatām //",
  "SA15bsa075_u:5199": "tathā āryamaitreyanāthapādā api",
  "SA15bsa075_u:5200": "na cāntaraṃ kiṃcana vidyate 'nayoḥ sadarthavṛttyā śamajanmanoriha /",
  "SA15bsa075_u:5201": "tathāpi janmakṣayato vidhīyate śamasya lābhaḥ śubhakarmakāriṇām //",
  "SA15bsa075_u:5202": "āryanāgārjunapādāśca",
  "SA15bsa075_u:5203": "nirvāṇaṃ ca bhavaścaiva dvayameva na vidyate /",
  "SA15bsa075_u:5204": "parijñānaṃ bhavasyaiva nirvāṇamiti kathyate //",
  "SA15bsa075_u:5205": "iti sarvaireva prakāśairaviparītasvarūpasaṃvedane 'pi bhrāntivyavasthāsaṃbhavādasti saṃsāraḥ //",
  "SA15bsa075_u:5206": "yadapyuktaṃ vikalpasyāviṣayaśca bāhyam grahaṇaṃ cāsya śabdena saṃyojyeti vikalpatvamapi duryojam,",
  "SA15bsa075_u:5207": "ātmani ca śabdayojanā nāstīti vikalpo nāma nāstyeva,",
  "SA15bsa075_u:5208": "tatkasya vikalpacinteti /",
  "SA15bsa075_u:5209": "atrabhidhīyate /",
  "SA15bsa075_u:5210": "ihāgniratretyadhyavasāyo yathā kāyikīṃ vṛttiṃ prasūte tathāgnirmayā pratīyata iti vācikīmapi prasūte,",
  "SA15bsa075_u:5211": "etadākārānuvyavasāyarūpāṃ mānasīmapi prasavati /",
  "SA15bsa075_u:5212": "evaṃ ca sati yathā vikalpenāyamartho gṛhīta iti niścayaḥ,",
  "SA15bsa075_u:5213": "tathā śabdena saṃyojya gṛhīta ityapi,",
  "SA15bsa075_u:5214": "arthākāraleśavacchabdākārasyāpi sphuraṇāt /",
  "SA15bsa075_u:5215": "tasmādarthagrahābhimānavān mānavastāvadabhidhānasaṃyuktagrahaṇābhimānavānapītyavasāyānurodhādeva vikalpavyavasthā na tattvataḥ /",
  "SA15bsa075_u:5216": "yadāhurguravaḥ",
  "SA15bsa075_u:5217": "na śabdaiḥ saṃsargaḥ kvacidapi bahirvā manasi vā-",
  "SA15bsa075_u:5218": "kṣarākārākīrṇaḥ sphurati punararthākṛtilavaḥ /",
  "SA15bsa075_u:5219": "ubhāvapyākārau yadapi dhiya evādhyavasitir",
  "SA15bsa075_u:5220": "vidhatte tau bāhye vacasi ca vikalpasthitirataḥ //",
  "SA15bsa075_u:5221": "abhāne pratibhāne vā na cāropo 'pi kasyacit /",
  "SA15bsa075_u:5222": "pratītyotpādabhedena vyavasthāmātramīdṛśam //",
  "SA15bsa075_u:5223": "nirvikalpādvikalpasya bhāve leśānukāriṇaḥ /",
  "SA15bsa075_u:5224": "saṅketakārivacanād buddhyākāre viśeṣiṇi // (#",
  "SA15bsa075_u:5226": "Nibandh 140\u000e#)",
  "SA15bsa075_u:5227": "saṅketaḥ kṛta ityāsthā tādṛk śabdaśrutau punaḥ /",
  "SA15bsa075_u:5228": "pravṛttyākṣepabuddhyātmabhāve vācyavyavasthitiḥ //",
  "SA15bsa075_u:5229": "iti /",
  "SA15bsa075_u:5230": "tasmād vastu vā ghaṭapaṭādi sandigdhavastu vā sādhakabādhakātikrāntam,",
  "SA15bsa075_u:5231": "avastu vātmadikkālākṣaṇikādikamadhyavasitamiti,",
  "SA15bsa075_u:5232": "apratibhāse 'pi pravṛttiviṣayīkṛtamityarthaḥ /",
  "SA15bsa075_u:5233": "ayameva cāropaikīkaraṇādhyavasāyābhedagrahādīnāmarthaḥ sarvatra śāstre boddhavyaḥ /",
  "SA15bsa075_u:5234": "tasmādadhyavasāyasyākāraviśeṣayogādagṛhīte 'pi pravartanayogyatā nāma yo dharmastayā bāhyādhyavasāyayorgrāhyagrāhakabhāvaścet saṃvṛttyā duṣpariharaḥ,",
  "SA15bsa075_u:5235": "tadā viṣayiviṣayabhāvo 'pi labdha ityadhyavasāyamātreṇa viṣayaviṣayitvamuktamiti yuktam /",
  "SA15bsa075_u:5236": "yadāha alaṅkārakāraḥ",
  "SA15bsa075_u:5237": "kathaṃ tadviṣayatvaṃ tatra pravartanāditi /",
  "SA15bsa075_u:5238": "etena yaduktam kathamavasīyamānastayātmārtho na prakāśyata ityādi,",
  "SA15bsa075_u:5239": "tannirastam,",
  "SA15bsa075_u:5240": "tadaprakāśe 'pi tadadhyavasāyasya vyavasthāpitatvāt /",
  "SA15bsa075_u:5241": "asati cārthe sā na syādityapyayuktam,",
  "SA15bsa075_u:5242": "ātmāderadhyavaseyasya pratibhāsapratikṣepe buddhyā saha tādātmyābhāvāt /",
  "SA15bsa075_u:5243": "na ca sarvākāraniścayaprasaṅgadoṣaḥ saṅgataḥ /",
  "SA15bsa075_u:5244": "sarvākāraniścayo hi sarveṣvākāreṣu pravṛttikārakatvātmā niruktaḥ,",
  "SA15bsa075_u:5245": "na caikākārollekhino vikalpasyākārāntare pravartanaśaktiranubhavaviṣaya iti kutaḥ śabdapramāṇāntarānapekṣeti yuktam /",
  "SA15bsa075_u:5246": "tatra nirvikalpakaṃ spaṣṭapratibhāsatvād grāhakaṃ vyavasthāpyate /",
  "SA15bsa075_u:5247": "vikalpastu spaṣṭaikavyāvṛttyullekhādāropakādivyavahārabhājanam /",
  "SA15bsa075_u:5248": "yathā ca bāhye sati kvacid bhramavyavasthā tathāntarnaye 'pi sarvatra /",
  "SA15bsa075_u:5249": "kevalaṃ bahirmukhapravṛtyapekṣayā kriyamāṇo nātmani kaścid bhrama ityuktaṃ bhavati /",
  "SA15bsa075_u:5250": "na ca gosvalakṣaṇaprakāśāvakāśaḥ,",
  "SA15bsa075_u:5251": "svākārasyaiva sphuraṇāt,",
  "SA15bsa075_u:5252": "svalakṣaṇe ca saṃketāyogāt /",
  "SA15bsa075_u:5253": "vikalpikaiva na syāditi tu svarūpāpekṣayā siddhasādhanam /",
  "SA15bsa075_u:5254": "bāhyāpekṣayā tvadhyavasāyavad vikalpikaiva sā buddhistathā /",
  "SA15bsa075_u:5255": "tasmādaśeṣagovyaktisādhāraṇena gotvena gobuddhiralīkena sābhilāpena viplavāt prakhyātīti tathā prakhyānamasyā gavāvasāya ityeṣṭavyamityapi neṣṭavyameva,",
  "SA15bsa075_u:5256": "caraṇamardanādinā pratyavasthāne 'pi yuktiśāstrabahirbhūtatvādetadabhāve 'pi kathitadoṣapradhvaṃsāt /",
  "SA15bsa075_u:5257": "na hi vikalpabuddhāvalīkākārasphuraṇameva bāhyasyādhyabasāya iti kācidarthasaṅgatiḥ,",
  "SA15bsa075_u:5258": "arthasyeti saṃbandhānupapatte /",
  "SA15bsa075_u:5259": "buddheratra kramābhāvāt pratyakṣataiva,",
  "SA15bsa075_u:5260": "kathamadhyavasāyaḥ /",
  "SA15bsa075_u:5261": "apratibhāsamānasyāpi svalakṣaṇasya bhrāntyāvasāyāditi tu na budhyāmahe /",
  "SA15bsa075_u:5262": "avasāyena hi tadvitisparśe pratibhāsaḥ ko 'paraḥ /",
  "SA15bsa075_u:5263": "tadvittāvapyaspaṣṭatvādadhyavasāya ityapyayuktam,",
  "SA15bsa075_u:5264": "tadrūpavittāvaspaṣṭatvasyaivābhāvāt /",
  "SA15bsa075_u:5265": "jāto nāmāśrayo 'nyonyaścetasāṃ tasya vastunaḥ /",
  "SA15bsa075_u:5266": "ekasyaiva kuto rūpaṃ bhinnākārāvabhāsi yat // (#",
  "SA15bsa075_u:5268": "Nibandh 141\u000e#)",
  "SA15bsa075_u:5269": "iti ācāryaḥ smaryatām /",
  "SA15bsa075_u:5270": "na ca tadāsau bhrāntirbhavitumarhati,",
  "SA15bsa075_u:5271": "vastusvarūpasyaiva nirbhāsāt //",
  "SA15bsa075_u:5272": "alīkavṛtteriti cet /",
  "SA15bsa075_u:5273": "saivāstu /",
  "SA15bsa075_u:5274": "bāhyasyāsphurato 'dhyavasāyaḥ katham /",
  "SA15bsa075_u:5275": "saiva sa iti cet /",
  "SA15bsa075_u:5276": "alīkamidamiti viduṣo bāhyādhyavasāyavyasthābhāvāt,",
  "SA15bsa075_u:5277": "bāhyāsphuraṇāt tadapratibaddhatvācca /",
  "SA15bsa075_u:5278": "pratibandhe 'pi tasyepi syāt,",
  "SA15bsa075_u:5279": "na punastadadhyavasāyaḥ,",
  "SA15bsa075_u:5280": "tadasphuraṇasphuraṇayorapi tadayogādityalamatinirbandhena /",
  "SA15bsa075_u:5281": "tadevamapratibhāsino 'pi vipakṣādadhyavasāyamātrasiddhādeva vyāvṛtto doṣatrayanirmuktaḥ prakāśamānatātmako heturyāvatprakāśāvadhijñānātmakacitrākāracakrasyaikatvaṃ sādhayatyeva //",
  "SA15bsa075_u:5282": "yadāhurguravaḥ",
  "SA15bsa075_u:5283": "bhāsate yattadekaṃ tadyathā citre sitākṛtiḥ /",
  "SA15bsa075_u:5284": "bhāsate cākhilaṃ citraṃ pītaśītasukhādikam //",
  "SA15bsa075_u:5285": "nātrāsiddhiḥ prakāśasya citre dharmiṇi darśanāt /",
  "SA15bsa075_u:5286": "na ca sādhyaviyuktatvaṃ dṛṣṭāntasyāpi dṛśyate //",
  "SA15bsa075_u:5287": "ekaikāṇunimagnatvāt saṃvittirna parasparam /",
  "SA15bsa075_u:5288": "na caikāṇuprakāśo 'sti sthūlameva sphuratyataḥ //",
  "SA15bsa075_u:5289": "bāhyāṇūnāṃ pratībhāso buddhirekā sthavīyasī /",
  "SA15bsa075_u:5290": "jñānāṇūnāṃ ka ekastu pratibhāso bhaviṣyati //",
  "SA15bsa075_u:5291": "tasmāt sthūlatayā vyāpto nirbhāsastannivṛttitaḥ /",
  "SA15bsa075_u:5292": "nivartamāno 'nekasmādekatve viniyamyate //",
  "SA15bsa075_u:5293": "yathā sajātīyamatād bhāgādbhedanirākriyā /",
  "SA15bsa075_u:5294": "anābhāsaprasaṅgena vijātīyamatāt tathā //",
  "SA15bsa075_u:5295": "tannāstu sādhyo dṛṣṭānto na ca śaṅkāviparyaye /",
  "SA15bsa075_u:5296": "ato nirdoṣato hetościtrādvaitavyavasthitiḥ //",
  "SA15bsa075_u:5297": "saṃgrahaślokaśca",
  "SA15bsa075_u:5298": "ekatvena yathāptimānabhimato bhāsastathā vyāpyate",
  "SA15bsa075_u:5299": "sthaulyenāpyaṇuśo na hi kvacididaṃ svapne 'pi nirbhāsanam /",
  "SA15bsa075_u:5300": "tena pratyaṇubhedanetyuparataṃ tadvyāpakasyātyayād",
  "SA15bsa075_u:5301": "ekatvena parītamākṛticayaścāyaṃ vinirbhāsate //",
  "SA15bsa075_u:5302": "iti //",
  "SA15bsa075_u:5303": "nanu cātra dṛṣṭāntadārṣṭāntikayorubhayamātrāpyekatvaṃ pratyakṣato 'numānācca viruddhadharmādhyāsalakṣaṇāt pratihatam,",
  "SA15bsa075_u:5304": "tat kathamanumānādekatvasiddhiriti cet /",
  "SA15bsa075_u:5305": "ucyate /",
  "SA15bsa075_u:5306": "yadetat pratyakṣaṃ bhedasādhakamupanīyate,",
  "SA15bsa075_u:5307": "tat kiṃ nīlādīnāmanātmabhūtamātmabhūtaṃ (#",
  "SA15bsa075_u:5308": "Nibandh 142\u000e#) vā / prathamapakṣe,",
  "SA15bsa075_u:5309": "āstāṃ tāvadeṣāmato bhedasiddhiḥ,",
  "SA15bsa075_u:5310": "sattāmātramapi na sidhyet /",
  "SA15bsa075_u:5311": "sa hi nīlādiko 'rtho jaḍo vijñānāntarātmālīkasvabhāvo vā svīkartavyaḥ /",
  "SA15bsa075_u:5312": "triṣvapi pakṣeṣu prakāśyaprakāśakabhāvābhāvaḥ /",
  "SA15bsa075_u:5313": "tathā hi jñānasya prakāśakatvaṃ nāma kiṃ vidyamānatvaṃ vyāpārāveśo vā /",
  "SA15bsa075_u:5314": "prathamapakṣe sarvasarvadarśitvaprasaṅgaḥ,",
  "SA15bsa075_u:5315": "sarvapuruṣajñānavidyamānatāyāḥ sarvaṃ pratyaviśiṣṭatvāt /",
  "SA15bsa075_u:5316": "tathā nīlādibhirapi jñānasya grahaṇaprasaṅgaḥ,",
  "SA15bsa075_u:5317": "teṣāmapi vidyamānatvalakṣaṇagrāhakatvasaṃbhavāt //",
  "SA15bsa075_u:5318": "atha jñānatve sati vidyamānatvamiti saviśeṣaṇaṃ lakṣaṇamucyate /",
  "SA15bsa075_u:5319": "tat kiṃ nīlādīnāmajñānatve kośapānamāyuṣmatā kartavyam,",
  "SA15bsa075_u:5320": "yena sattāmātreṇa samasamayaṃ sphuratorvijñānanīlādyoḥ pratijñāmātrādekasya jaḍatvālīkatvabādhyatvāprakāśatvādi vyavasthāpyate /",
  "SA15bsa075_u:5321": "atha dvitīyastadā sa kiṃ vyāpāraḥ pratyakṣasyātmā jñānāntaram,",
  "SA15bsa075_u:5322": "arthasyātmārthāntaraṃ vā syāt /",
  "SA15bsa075_u:5323": "prathamavikalpe svātmani kāritravirodhaḥ /",
  "SA15bsa075_u:5324": "dvitīyapakṣe jñānāntaraṃ yadyanyaviṣayam arthasya na kiñcit /",
  "SA15bsa075_u:5325": "tadviṣayatvaṃ cādyāpi na siddham,",
  "SA15bsa075_u:5326": "tatpratyāsattereva cintyamānatvāt //",
  "SA15bsa075_u:5327": "tṛtīye punaḥ saṅkalpe nīlādikaṃ kṛtameva syāt,",
  "SA15bsa075_u:5328": "na prakāśitam,",
  "SA15bsa075_u:5329": "tailavartyādibhiriva pradīpaḥ /",
  "SA15bsa075_u:5330": "prakāśastu svayameva /",
  "SA15bsa075_u:5331": "tathā ca jñānāntaratvāt santānāntaravadapratibhāsaprasaṅgaḥ /",
  "SA15bsa075_u:5332": "caturthe tu vikalpe arthāntare kṛte nīlādikaṃ tadavasthameva /",
  "SA15bsa075_u:5333": "na cānātmaprakāśanasāmarthyaṃ jñānasya svīkartumucitam,",
  "SA15bsa075_u:5334": "vyāpāravat prakāśanasyāpyevaṃ nirākartavyatvāt /",
  "SA15bsa075_u:5335": "na cāgnidhūmayoḥ kāryakāraṇabhāva iva jñānajñeyayorapi svābhāviko grāhyagrāhakabhāvo vaktavyaḥ,",
  "SA15bsa075_u:5336": "pramāṇasiddhakāryakāraṇabhāvavad grāhyagrāhakasvarūpayoradyāpi nirvaktumaśakyatvāditi kva nīlādivārtāpi yadbhedasiddhipratyāśā pratyakṣataḥ sampadyate //",
  "SA15bsa075_u:5337": "athātmabhūtaṃ tat pratyakṣamiti dvitīyaḥ pakṣaḥ,",
  "SA15bsa075_u:5338": "tadātmasvasaṃvedanameva bhedasādhakamabhyupagataṃ bhavet /",
  "SA15bsa075_u:5339": "tacca yadi pratyākāraṃ bhinnaṃ tadā sarveṣāṃ svasvarūpanimagnatvāccitraprakāśapraṇāśaprasaṅga ityuktam /",
  "SA15bsa075_u:5340": "athaitaddoṣabhayāt sarveṣāmākārāṇāmekatvameva svabhāvabhūtaṃ svasaṃvedanamiṣyate,",
  "SA15bsa075_u:5341": "tadaitadeva citrādvaitaṃ vijñānamucyate,",
  "SA15bsa075_u:5342": "yadanekābhimatānāṃ sahopalabdhānāṃ nīlasukhādyākārāṇāṃ svabhāvabhūtākhaṇḍasvasaṃvedanapratyakṣaṃ nāma /",
  "SA15bsa075_u:5343": "yadāhurguravaḥ",
  "SA15bsa075_u:5344": "bhramābhramākalpanakalpanāni,",
  "SA15bsa075_u:5345": "śātāsitādīnyakhilākṣajāni /",
  "SA15bsa075_u:5346": "jñānānyabhinnāni sahopalabdheḥ,",
  "SA15bsa075_u:5347": "pūrvāparatvaṃ tu na vedyameva // iti / (#",
  "SA15bsa075_u:5349": "Nibandh 143\u000e#)",
  "SA15bsa075_u:5350": "tadevaṃ dṛṣṭāntadārṣṭāntikayorubhayatrāpi svasaṃvedanapratyakṣasiddhamekatvamavidyāvaśād vipratipattau satyāmanumānataḥ sādhyate /",
  "SA15bsa075_u:5351": "ata eva svasaṃvedanapratyakṣādanumānācca ekatvasiddhau na pratyakṣāntaram /",
  "SA15bsa075_u:5352": "nāpi viruddhadharmādhyāsalakṣaṇamanumānaṃ bhedasādhanāya prāptāvasaram,",
  "SA15bsa075_u:5353": "bhedagrāhakasya bhinnasya pratyakṣasyoktakrameṇāprāmāṇyāt,",
  "SA15bsa075_u:5354": "pakṣasya pratyakṣādibādhitatvāt /",
  "SA15bsa075_u:5355": "nanu brūyānnāma kiñcit,",
  "SA15bsa075_u:5356": "tathāpi pratibhāsabhedād bheda eva,",
  "SA15bsa075_u:5357": "na hi dṛṣṭe 'nupapannaṃ nāmeti cet /",
  "SA15bsa075_u:5358": "hanta 1 pratibhāsaśabdena kimabhipretam,",
  "SA15bsa075_u:5359": "kimākāracakraṃ sphuraṇaṃ vā /",
  "SA15bsa075_u:5360": "tatra yadi prathamaḥ pakṣaḥ,",
  "SA15bsa075_u:5361": "tadā bāhye 'rthe pratyetavye buddhyākāraḥ pramāṇam /",
  "SA15bsa075_u:5362": "tathācākārabhedo vyavahartavya eva /",
  "SA15bsa075_u:5363": "anyathā bāhyabhedo na sidhyet /",
  "SA15bsa075_u:5364": "yadā punarākāracakrameva prameyam svasaṃvedanaṃ ca pramāṇaṃ tadā tenaiva nīlādīnāṃ svabhāvabhūtenākhaṇḍātmanā ekīkṛtānāṃ kathamapramādī bhedamācakṣīta /",
  "SA15bsa075_u:5365": "dvitīyapakṣe tu sphuraṇaṃ svabhāvabhūtākhaṇḍasvasaṃvedanamevoktamiti /",
  "SA15bsa075_u:5366_0": "tathāpi kathaṃ bhedastasmād yathordhvamindriyapratyakṣataḥ kṣaṇabhede pratīte 'pyavidyāvaśādekatvādhyavasāyaḥ",
  "SA15bsa075_u:5366_1": "tathā tiryaksvasaṃvedanapratyakṣeṇākārābhede 'dhigate 'pyavidyāvaśādeva bhedāvasāyaḥ //",
  "SA15bsa075_u:5367": "yadyevaṃ viruddhadharmādhyāsato vijñānākāracakravad vyāpto 'pi na bhidyeteti cet /",
  "SA15bsa075_u:5368": "na, bāhye dharmiṇyanekatvasya sādhyasya pratyakṣādyabādhitatvāt /",
  "SA15bsa075_u:5369": "buddhyākārakadambake tūktakrameṇa svasaṃvedanādisiddhaikatve 'nekatvasya pratyākhyānād bādhakāvatāra eva nāsti /",
  "SA15bsa075_u:5370": "tasmād vijñānatve satīti hetuviśeṣaṇaṃ kartavyam yena bāhyasyaiva bhedaḥ sidhyati //",
  "SA15bsa075_u:5371": "nanu yadi vijñānātmakaṃ vicitrākāracakramekaṃ tadā nīlākāra eva pītādyākāravṛndaṃ praviśet /",
  "SA15bsa075_u:5372": "tathā prakāśākāracakrayorabhedo vyaktisāmānyavat prakāśa eva,",
  "SA15bsa075_u:5373": "ākāracakrameva vā syāditi cet /",
  "SA15bsa075_u:5374": "asadetat /",
  "SA15bsa075_u:5375": "tathā hi dvayorapyanayoḥ prasaṅgaviparyayayoḥ bhedaḥ,",
  "SA15bsa075_u:5376": "sa ca bāhyārthavāda eva yujyate,",
  "SA15bsa075_u:5377": "tatra bhedagrāhakasyendriyapratyakṣasyeṣṭatvāt /",
  "SA15bsa075_u:5378": "vijñānavāde tvanātmaprakāśābhāvāt svasaṃvedanamevaikaṃ pramāṇam /",
  "SA15bsa075_u:5379": "tato 'pi viparyayasya bhedasya siddheḥ prasaṅgo 'pyasaṅgataḥ ityadvaitameva /",
  "SA15bsa075_u:5380": "kiṃ ca evaṃ sthūlanīlādyākāro 'pi paramāṇumātre praviśedityapratibhāsaṃjagadāpadyeta /",
  "SA15bsa075_u:5381": "asti ca pratibhāsaḥ /",
  "SA15bsa075_u:5382": "tasmād yathāvasthitānāmevākārāṇāmakhaṇḍasvasaṃvedanātmataivaikatvam,",
  "SA15bsa075_u:5383": "na bhedo na saṃkocaḥ svīkartavyo 'pratibhāsaprasaṅgāt /",
  "SA15bsa075_u:5384": "tathā kṛtakatvasyānityatvavastutvādibhirabhede kṛtakatvamevānityatvameva vā syādityapi prasaṅgo vaktavya āpadyeta,",
  "SA15bsa075_u:5385": "sāmānyavyaktyoriva tayorvastuto 'bhedo 'khaṇḍātmatvāt //",
  "SA15bsa075_u:5386": "vyāvṛttibheda eva paramiti cet /",
  "SA15bsa075_u:5387": "yadyevaṃ prakāśanīlādyorapyayameva kramo jāgartītyekāvaśeṣaprasaṅgo bālapralāpaḥ / tadevaṃ (#",
  "SA15bsa075_u:5389": "Nibandh 144\u000e#)",
  "SA15bsa075_u:5390": "bāhyaṃ na naśyati bhidāṇutayāpi sattvādarthaktriyāvirahasaṃkaratātmabhede /",
  "SA15bsa075_u:5391": "buddhistu naśyati bhidaiva vidaiva sattvāccitrāpyato na bhidameti kimatra kurmaḥ //",
  "SA15bsa075_u:5392": "nanu deśavitānāptirnātmāntaraviyoginaḥ /",
  "SA15bsa075_u:5393": "deśavitānahānau na bhāsa ityapi śakyate //",
  "SA15bsa075_u:5394": "iti cet /",
  "SA15bsa075_u:5395": "na svātmāntaramanyātmā sa bāhyasyaiva yujyate /",
  "SA15bsa075_u:5396": "buddheḥ svavittiniṣṭhāyāḥ yaḥ parastasya kā gatiḥ //",
  "SA15bsa075_u:5397": "hanta tathāpi",
  "SA15bsa075_u:5398": "nīlādivattadekaṃ ca kathametat sametu cet /",
  "SA15bsa075_u:5399": "nīlamaṃśāntaraṃ caikaṃ kathaṃ tadbhāti saṅgatam //",
  "SA15bsa075_u:5400": "neṣṭaṃ tadapi cet tarhi kvāṇvantarbhidi bhāsanam /",
  "SA15bsa075_u:5401": "na parīkṣākṣamaṃ cāṇuḥ kutastasya tadā bhidā //",
  "SA15bsa075_u:5402": "mā bhūdavastubhāvāccet so 'pyekatvahatau bhavet /",
  "SA15bsa075_u:5403": "nirbhāsādekatāsiddhau svavittervastutā sthitā //",
  "SA15bsa075_u:5404": "na pratītyasamutpādo 'nutpādo vāsya bādhakaḥ /",
  "SA15bsa075_u:5405": "ekānekaviyoge 'pi sphūrtimātreṇa sattvataḥ //",
  "SA15bsa075_u:5406": "kiṃ ca pūrvāparajñānamadvaite yanna vidyate /",
  "SA15bsa075_u:5407": "pratītyotpannatā tasmādasiddherapyasādhanam //",
  "SA15bsa075_u:5408": "anutpādo 'pyanekānto 'kāryakāraṇarūpakam /",
  "SA15bsa075_u:5409": "hāne 'pi hetuphalayoḥ sphuradrūpaṃ kva gacchatu //",
  "SA15bsa075_u:5410": "ekānekatayā vastuvyāptiḥ siddhā yadi kvacit /",
  "SA15bsa075_u:5411": "sarvaśūnyatvasamaye heturiṣṭavighātakṛt //",
  "SA15bsa075_u:5412": "atha lokapra(si)",
  "SA15bsa075_u:5413": "ddhau ca na sarvalokakalpitam /",
  "SA15bsa075_u:5414": "vastuvyavasthā śaraṇaṃ kiṃ tu mānena saṅgatam //",
  "SA15bsa075_u:5415": "na cādhyakṣānumānābhyāmanaṅgaṃ kvacidīkṣitam /",
  "SA15bsa075_u:5416": "yasya rāśiranekaṃ syānnāpi vastu ca kiñcina //",
  "SA15bsa075_u:5417": "yasya caikataratvābhyāṃ sattvavyāptiḥ sa hanyatām /",
  "SA15bsa075_u:5418": "abhrāntavittimātreṇa sattāvādī tu jitvaraḥ //",
  "SA15bsa075_u:5419": "// samāptaścitrādvaitaprakāśavādo 'yam //",
  "SA15bsa075_u:5420": "grāhayaṃ na tasya grahaṇaṃ (na)",
  "SA15bsa075_u:5421": "tena jñānāntaragrāhayatāpi śūnyaḥ /",
  "SA15bsa075_u:5422": "tathāpi ca jñānamayaḥ prakāśaḥ pratyakṣapakṣastu tavāvirāsīt // (#",
  "SA15bsa075_u:5424": "Nibandh 145\u000e#) // 10 //",
  "SA15bsa075_u:5426": "// santānāntaradūṣaṇam //",
  "SA15bsa075_u:5427_0": "atheha prakāśasahopalambhādisādhanabalena jaḍapadārtharāśāvapāste nīlapītādyaśeṣapadārthajāte",
  "SA15bsa075_u:5427_1": "ca svacittapratibhāsātmani svapnamāyādivadadvayarūpe siddhe santānāntarasadasattānirūpaṇārthamidamārabhyate /",
  "SA15bsa075_u:5428": "evaṃ hi kecidāhuḥ /",
  "SA15bsa075_u:5429": "astyeva santānāntaramanumānapratītam /",
  "SA15bsa075_u:5430_0": "tathā hīcchācittasamanantaravyāhāravyavahārābhāsasya darśanāt tadabhāve cādarśanādupalambhānupalambhasādhanamanvayavyatirekaśarīramicchācittena",
  "SA15bsa075_u:5430_1": "saha vyāhārādyābhāsasya kāryakāraṇabhāvamātmasantāne 'vadhāryecchācittasyāpratisaṃvedanasamaye",
  "SA15bsa075_u:5430_2": "'pi vicchinnavyāhārādyābhāsadarśanāt tatkāraṇabhūtamicchācittamanumīyamānaṃ santānāntarameva vyavatiṣṭhata iti /",
  "SA15bsa075_u:5431": "atredamālocyate /",
  "SA15bsa075_u:5432": "tadicchācittaṃ vyāhārādyābhāsasya kāraṇatayā vyavasthāpyamānamanumāturdarśanayogyamatha dṛśyādṛśyaviśeṣaṇānapekṣamicchāmātram /",
  "SA15bsa075_u:5433": "yaditāvadādyovikalpastadānumāturdarśanayogyatvādicchācittasyānumānakāle 'nupalabdhirabhāvameva gamayatītyanupalambhākhyapratyakṣabādhitatvāt kvānumānāvakāśastasya /",
  "SA15bsa075_u:5434": "yadi punaricchācittamanumānakāle 'pyanubhūyeta,",
  "SA15bsa075_u:5435": "tadā kimasyānumānena /",
  "SA15bsa075_u:5436": "athaivamagnidhūmayostadutpattisiddhyanantaraṃ naganikuñje dhūmamupalabhamāno nāgnimapyanuminuyāt,",
  "SA15bsa075_u:5437": "tatrāpyagneranupalabdhibādhitatvāt,",
  "SA15bsa075_u:5438": "upalambhe cānumānavaiphalyāt /",
  "SA15bsa075_u:5439": "naivam, anumānasamaye deśaviprakarṣavato vahnerdarśanāyogyatvena dṛśyānupalabdhivirahāt,",
  "SA15bsa075_u:5440": "adṛśyānupalambhasya cābhāvasādhanatvavirodhāt /",
  "SA15bsa075_u:5441": "icchācittasya tu nāsti deśaviprakarṣaḥ /",
  "SA15bsa075_u:5442": "icchācittaṃ hi svasaṃbaddhamevānumāturdarśanayogyam,",
  "SA15bsa075_u:5443": "tasya ca deśādiviprakarṣa ityalaukikametat /",
  "SA15bsa075_u:5444": "atha dvitīyo vikalpaḥ /",
  "SA15bsa075_u:5445": "tathā hīcchācittamātraṃ svaparasantānasādhāraṇadṛśyādṛśyaviśeṣaṇānapekṣaṃ vyāhārādyābhāsaṃ prati kāraṇatayāvadhāryate /",
  "SA15bsa075_u:5446": "tadavadhāraṇaṃ kena pramāṇena /",
  "SA15bsa075_u:5447": "vyāhārādyābhāsasya hīcchāmātrābhāve 'bhāvaṃ pratītya tadutpattisiddhigaveṣaṇā /",
  "SA15bsa075_u:5448": "na cecchāmātrasya svaparasantānasādhāraṇasya svasaṃvedanenānyena vābhāvaḥ śakyāvagamaḥ /",
  "SA15bsa075_u:5449": "yathā hi vahnimātrasya deśakālavyavahitasyāpi dhūmotpādadeśakālayoryadi syādupalabhyetaiva mayeti saṃbhāvitasyānumātṛpuruṣendriyapratyakṣeṇa (#",
  "SA15bsa075_u:5450": "Nibandh 146\u000e#) dhūmotpādāt prāgabhāve 'vadhāryamāṇastadutpattisiddhimadhyāsayatīti vyavahitadeśakālasyāpi vahnerdhūmamātraṃ prati kāraṇatvāvadhāraṇam,",
  "SA15bsa075_u:5451": "svabhāvaviprakṛṣṭasya tu jaṭharabhavādisādhāraṇasya sarvathānumātṛpuruṣāśakyābhāvapratītikasya vyāptibahirbhāva eva /",
  "SA15bsa075_u:5452": "tathātrāpīcchācittaṃ parasantānasādhāraṇamapi yāvadyadīya syādupalabhyetaiva mayeti yadi saṃbhāvayituṃ śakyeta tadā tadvyatirekasiddhidvāreṇa kāraṇatayāvadhāryate /",
  "SA15bsa075_u:5453": "kevalaṃ svabhāvaviprakṛṣṭe cittamātre 'stamiteyaṃ katheti //",
  "SA15bsa075_u:5454": "na ca paracittaṃ kālaviprakṛṣṭaṃ vartamānatvādasya,",
  "SA15bsa075_u:5455": "atītānāgatayoreva kālaviprakṛṣṭatvena vyavahārāt /",
  "SA15bsa075_u:5456": "nāpi deśaviprakṛṣṭam,",
  "SA15bsa075_u:5457": "yasminneva hi śuklaśaṅkhādideśe svacittaṃ śuklākārapratibhāsi svasaṃvedanena vedyate taddeśavartyeva pītākārapratibhāsi parasantānabhāvi cittaṃ na vedyate /",
  "SA15bsa075_u:5458": "tat kathameṣa deśaviprakarṣaḥ //",
  "SA15bsa075_u:5459": "athecchācittamātraṃ svasaṃvedanamātrāpekṣayā na svabhāvaviprakṛṣṭam /",
  "SA15bsa075_u:5460": "na hyagnirapyeko yenaivendriyavijñānena dṛśyate tenaivānyo 'pi dṛśyam /",
  "SA15bsa075_u:5461": "tatra yathā cakṣurvijñānamātrāpekṣayā agnimātraṃ dṛśyamiti vyavasthāpyate tathātrāpi svasaṃvedanamātrāpekṣayā icchācittamātraṃ svaparasantānasādhāraṇamapi dṛśyameveti /",
  "SA15bsa075_u:5462": "atrocyate / kimatra mātraśabdenānumātṛpuruṣasaṃbandhāsaṃbandhābhyāmaviśeṣitaṃ yasya kasyacit puruṣasyendriyajñānaṃ vastuviṣayīkurvāṇamasya dṛśyatāsaṃbhave 'pinānimitamabhimatam /",
  "SA15bsa075_u:5463": "yadyevaṃ piśācādirapi dṛśyaḥ syāt /",
  "SA15bsa075_u:5464": "so 'pi hi kasyacit puṃso yogyādeḥ svajātīyasya vā piśācāntarasya bhavatyevendriyajñānagocara iti na kaścit svabhāvaviprakṛṣṭaḥ syāt /",
  "SA15bsa075_u:5465": "tasmādanumātṛpuruṣasaṃbandhitvamanapāsya vijñānasya svalakṣaṇādibhedanirāsapara eva mātraśabdo yuktaḥ /",
  "SA15bsa075_u:5466": "etadevāśaṅkaya dharmottareṇābhihitam -",
  "SA15bsa075_u:5467": "ekapratipattrapekṣaṃ cedaṃ pratyakṣalakṣaṇam /",
  "SA15bsa075_u:5468": "ityādi / tenaivaṃ dṛśyatāsaṃbhāvanā yadīha deśe kāle vā syād ghaṭādirniyamenopalabhyeta,",
  "SA15bsa075_u:5469": "madīyasya cakṣurvijñānamātrasya viṣayībhavediti /",
  "SA15bsa075_u:5470": "paracitte tu na śakyamevam /",
  "SA15bsa075_u:5471": "yadīha paracittaṃ syāt niyamena madīyasya svasaṃveda(na)",
  "SA15bsa075_u:5472": "mātrasya viṣayi syāditi //",
  "SA15bsa075_u:5473": "yadi cecchācittamātraṃ tadutpattigrahaṇasamaye dṛśyatayā saṃbhāvayitavyam,",
  "SA15bsa075_u:5474": "tadānumānakāle 'pi dṛśyatayā saṃbhāvya tadanupalambhenābhāvasādhane kathamanumānaṃ pravartayitumidamārabdham,",
  "SA15bsa075_u:5475": "pratyakṣeṇaiva pakṣabādhāt /",
  "SA15bsa075_u:5476": "na ca kālabhedena svabhāvaviprakarṣetarāviti yatkiñcidetat /",
  "SA15bsa075_u:5477_0": "tasmādicchācittamātrasya svaparasantānasādhāraṇasya dṛśyatayā saṃbhāvayitumaśakyatvāt",
  "SA15bsa075_u:5477_1": "vyahārādyutpādāt prāganupalambhe 'pyabhāvasiddhau na tadabhāvaprayukto vyāhārādyabhāvaḥ",
  "SA15bsa075_u:5477_2": "pratīyata iti kathaṃ kāraṇatvasiddhiryataḥ kāryahetudvāreṇānumīyeta /",
  "SA15bsa075_u:5478": "icchācittaviśeṣastu svasantānabhāvī na bhavatyevānumāturdṛśyaḥ /",
  "SA15bsa075_u:5479": "kiṃ tu tasya dṛśyānupalambhājjijñāsitaviśeṣe dharmiṇi bādhitasya kathamanumānamityuktameva // (#",
  "SA15bsa075_u:5481": "Nibandh 147\u000e#)",
  "SA15bsa075_u:5482": "tadevamicchācittaviśeṣe svasantānabhāvini sādhye pakṣasya pratyakṣabādhaḥ,",
  "SA15bsa075_u:5483": "icchācittamātre 'pi svaparasantānasādhāraṇe sādhye yadyanupalambhamātreṇa dṛśya viśeṣaṇānapekṣeṇa pratibandhasiddhisamaye tasyābhāvaḥ pratīyate,",
  "SA15bsa075_u:5484": "tadā pakṣīkṛte dharmiṇi tatheti sa eva doṣaḥ /",
  "SA15bsa075_u:5485": "atha na pratīyate tadā sandigdhavyatireko hetvābhāso vyāhārādiriti sthitam /",
  "SA15bsa075_u:5486": "evaṃ tarhi santānāntarasādhakasyābhāvād bādhakasyāpi kasyacidadarśanādbhavatu tatra sandeha eveti kecit /",
  "SA15bsa075_u:5487": "tairidaṃ bādhakamabhidhīyamānamavadhīyatām /",
  "SA15bsa075_u:5488": "yadi hi santānāntaraṃ saṃbhavet tadā tato bhedena svasantānasyāvaśyaṃ bhavitavyam /",
  "SA15bsa075_u:5489": "anyathā svasantānādapi prakāśamānāttasya parasantānābhimatasya bhedo na syāt /",
  "SA15bsa075_u:5490": "na cābhedastayoriti svasantānād bhedābhedābhyāmabādhyasya parasantānasya sāmānyaśaśaviṣāṇādivadabhāva evāyāta iti kathaṃ sandehaḥ /",
  "SA15bsa075_u:5491": "tasmāt parasantānāpekṣayā svasantānasya bhedo 'pyavaśyambhāvyaḥ /",
  "SA15bsa075_u:5492": "sa ca bhedaḥ santānasya svabhāvaḥ svasantāne pratibhāsamāne niyamena pratibhāseta /",
  "SA15bsa075_u:5493": "kathamaparathā pratibhānāpratibhānalakṣaṇaviruddhadharmādhyāse 'pi svasantānasya parasantānād bhedaḥ svabhāvatāmāsādayet //",
  "SA15bsa075_u:5494": "na cāsau bhedaḥ pratibhāsate /",
  "SA15bsa075_u:5495": "bhedapratibhāse hi upagamyamāne tadavadhibhūtasyāpi parasantānasya pratibhāso durapahnavaḥ syāt /",
  "SA15bsa075_u:5496": "asmādbhinnamitīdaṃ cet svarūpaṃ svasya cetasaḥ /",
  "SA15bsa075_u:5497": "sāvadherasya bhāsaḥ syānna vā grāhyaṃ tadātmanā //",
  "SA15bsa075_u:5498": "bhede 'nyaleśamapi naiti kuto bhinnaḥ /",
  "SA15bsa075_u:5499": "evamādikamaśeṣamiha pravacanapradīpaśrīsākārasaṅgrahādivacanamanusmaryatām /",
  "SA15bsa075_u:5500": "yathā hi svasantānamātre parisphurati śaśaviṣāṇādasphurato na bhedaḥ pratibhāti tathā parasantānādapi sphuraṇavirahiṇo na bhātyeva bhedaḥ /",
  "SA15bsa075_u:5501": "na hi parasantānāpekṣayā kaścid viśeṣaleśaḥ svasantānasya parisphurati yo nāsti śaśaviṣāṇāpekṣayā /",
  "SA15bsa075_u:5502": "na ca śaśaviṣāṇaparasantānāvapekṣya samāne svasantānapratibhāse śaśaviṣāṇāpekṣayā na bhedo nāpyabhedaḥ pratibhāti /",
  "SA15bsa075_u:5503": "parasantānāpekṣayā tu bheda eva bhātītyevamavasthāpayituṃ śakyam /",
  "SA15bsa075_u:5504": "bhedābhedayorabhāvaparihāreṇa hi yathā bhedo vyavasthitaḥ tadvad bhedapratibhāso 'pi bhedābhedābhāvapratibhāsavilakṣaṇa evocito bhavitum,",
  "SA15bsa075_u:5505": "na ca tathānubhūyate /",
  "SA15bsa075_u:5506": "tathāpi bhedaḥ pratibhātīti vacanaracanametat /",
  "SA15bsa075_u:5507": "bhāṣyakāranyāyo 'pyatra bhedapratibhāsadūṣaṇe vistarato 'vagantavyaḥ // (#",
  "SA15bsa075_u:5509": "Nibandh 148\u000e#)",
  "SA15bsa075_u:5510": "yadi cāvadhipratibhāsavirahe 'pi bhedapratibhānamidaṃ paracittānu(kampayā)",
  "SA15bsa075_u:5511": "kṣamitavyaṃ (tarhi)",
  "SA15bsa075_u:5512": "bahirarthasyāpi kathamabhāvaḥ sidhyati /",
  "SA15bsa075_u:5513": "śakyaṃ hi tatrāpi sandehamavatārayitum,",
  "SA15bsa075_u:5514": "na bahirarthaḥ kasyacidābhāsate,",
  "SA15bsa075_u:5515": "parasantānastu parasya pratibhāsata eva,",
  "SA15bsa075_u:5516": "tataścātraiva sandeho na bahirartha iti cet /",
  "SA15bsa075_u:5517": "etadapi sakalaṃ sandigdhameva /",
  "SA15bsa075_u:5518": "na hyavaśyaṃ parasantānaḥ parasyābhāsate,",
  "SA15bsa075_u:5519": "kadācidasau nāstyeva na cāsāvavabhāsata ityapi vaktuṃ śakteḥ /",
  "SA15bsa075_u:5520": "kiṃ ca mā nāma bhāsīṣṭa bahirarthaḥ kasyacidapi tathāpi kathaṃ tadabhāvasiddhirbhedapratibhāsābhyupagamavādina itīyanmātramiha vivakṣitam /",
  "SA15bsa075_u:5521": "na cātra kaścid doṣaḥ /",
  "SA15bsa075_u:5522": "tasmād bahirarthena sādhāraṇaṃ santānāntaramiti kathaṃ vijñaptivādināmapi saṃmataṃ bhaviṣyati /",
  "SA15bsa075_u:5523": "kiṃ ca kāryakāraṇabhāvo 'pi vijñānadvayasya bhedapratibhāsavādinā bādhitumaśakyaḥ /",
  "SA15bsa075_u:5524": "pūrvabhāvinī hi saṃvittiḥ parasaṃvittyapekṣayā bhedaṃ pūrvatvaṃ cātmano gṛhṇātyevāvadhipratibhāsavigame 'pi //",
  "SA15bsa075_u:5525_0": "parabhāvinyapi saṃvittiḥ pūrvasaṃvittyapekṣayā bhedaṃ paratvaṃ cātmano 'dhigacchatyeva",
  "SA15bsa075_u:5525_1": "santānāntaravaditi niyatapūrvāparabhāvalakṣaṇe kāryakāraṇabhāve 'vabhāsamāne 'vasīyamāne",
  "SA15bsa075_u:5525_2": "ca nīlādicitrākāravat katham",
  "SA15bsa075_u:5526": "saṃvṛttyāstu yathā tathā",
  "SA15bsa075_u:5527": "iti bhagavato vārtikakārasya vacanena phalitamatra mate /",
  "SA15bsa075_u:5528_0": "api ca citrākāracakre dharmiṇyadvaitasādhanārthamupanyastasya prakāśamānatvādihetorbhedagrāhakapratyakṣāpahṛtaviṣayatvamudbhāvayataḥ",
  "SA15bsa075_u:5528_1": "prativādino bhedagrahaṇamanumanyamānena santānāntarasandehaṃ ca vinā kathamuttaritavyaṃ bhavatā //",
  "SA15bsa075_u:5529": "nanvevamapi santānāntarābhāvaḥ kena pramāṇena siddhaḥ /",
  "SA15bsa075_u:5530": "na tāvat pratyakṣeṇa,",
  "SA15bsa075_u:5531": "tasya vidhiviṣayasya pratiṣedhasādhanātadhikārāt /",
  "SA15bsa075_u:5532": "nāpyanumānena,",
  "SA15bsa075_u:5533": "tasya dṛśyābhāvasādhananiyatasyātīndriyaparacittābhāvasādhane 'navatārāditi cet /",
  "SA15bsa075_u:5534": "atra brūmaḥ /",
  "SA15bsa075_u:5535": "santānāntarasaṃbhave niyatabhāvaḥ tatao bhedaḥ svacittasya /",
  "SA15bsa075_u:5536": "abhede svasantānāt parasantāna eva syāt /",
  "SA15bsa075_u:5537": "yathā ca yadupalabhyamānaṃ yenaṃ rūpeṇa na bhāsate na tat tena rūpeṇa sadvyavahārayogyaṃ yathā nīlaṃ pītarūpeṇa /",
  "SA15bsa075_u:5538": "nopalabhyate ca svacittamupalabhyamānaṃ parasantānād bhinne(na)",
  "SA15bsa075_u:5539": "rūpeṇeti bhedasya svacittatādātmyaniṣedhe dṛśyaviśeṣaṇaprayogānapekṣā svabhāvānupalabdhiriyam //",
  "SA15bsa075_u:5540": "nāpyasiddhiḥ,",
  "SA15bsa075_u:5541": "bhedapratibhāse tadavadherapi pratibhāsaprāpteḥ /",
  "SA15bsa075_u:5542": "avadhyapratibhāse tu bhedapratibhāsābhāvaḥ śaśaviṣāṇabhedapratibhāsābhāvavat siddha eva /",
  "SA15bsa075_u:5543": "evamanena pramāṇena santānāntarasya svacittāpekṣayā bhede pratikṣipte abhede ca svayamevāsaṃbhavini bhedābhedābhyāmavācyatvaṃ siddham /",
  "SA15bsa075_u:5544": "sāmānyādivad vastutāpahatiriti, kathaṃ (#",
  "SA15bsa075_u:5545": "Nibandh 149\u000e#) bādhakābhāvāt santānāntare sandeho 'bhidhīyate /",
  "SA15bsa075_u:5546": "etacca śāstrīyaprameyasmāraṇamātraphalaṃ kiñcillikhitamiti /",
  "SA15bsa075_u:5547": "paramiha svayamanusandheyam /",
  "SA15bsa075_u:5548": "api ca santānāntare tāvadarvāgdṛśāṃ sandeho bhavadbhiranumanyate /",
  "SA15bsa075_u:5549": "bhagavatastu kimavasthāpyatām /",
  "SA15bsa075_u:5550": "saṃdehāvasthāpane kathaṃ sarvajñatā /",
  "SA15bsa075_u:5551": "vidyamānameva kadācit santānāntaraṃ bhagavatā nāvadhāryate tathāpyasau sarvajña iti kathametat /",
  "SA15bsa075_u:5552": "anumānaṃ ca santānāntaraviṣayaṃ prāgeva cintitam /",
  "SA15bsa075_u:5553": "na cānumānena pratītāvapi sarvajñatā bhavitumarhati /",
  "SA15bsa075_u:5554": "pratyakṣeṇa paracittapratītau grāhyagrāhakabhāvo 'pi paracittasya bhagavaccittena sahāyāta iti bahirarthavāda eva mukhāntareṇopagataḥ syāt,",
  "SA15bsa075_u:5555": "kathamayaṃ vañcayati vādaḥ //",
  "SA15bsa075_u:5556": "asmadīyamatena tu paracittaṃ nāstyeveti tadavadhāraṇakṛto(na)",
  "SA15bsa075_u:5557": "bhagavataḥ sarvajñatākṣatidoṣaḥ /",
  "SA15bsa075_u:5558": "yāvacca bhedagrahaṇābhimānarūpā saṃvṛsttitāvat santānāntare sandehāttadavabodhanārthaṃ vacanādirapi pravartata iti svavacanavirodho 'pi na saṃbhavatyeva /",
  "SA15bsa075_u:5559": "na khalu santānāntaraviṣayaḥ sarvathā sandeho nāstyevetyabhimatamasmākam,",
  "SA15bsa075_u:5560": "api tu paramārthagatiriyamupadarśitā /",
  "SA15bsa075_u:5561": "idaṃ hi santānāntarābhāvasādhanamadvayasādhanena sādhāraṇamiti naikaniyataḥ svavacanādivirodhastatparihāro vā /",
  "SA15bsa075_u:5562": "citrākārasaṃbhavamātreṇāpi ca vedāntadhvāntāpasāro bhāṣyakāreṇa darśitaḥ / tathā ca",
  "SA15bsa075_u:5563": "ātmā sa tasyānubhavaḥ sa ca nānyasya kasyacit",
  "SA15bsa075_u:5564": "ityādivārtikavyākhyānabhāṣyam /",
  "SA15bsa075_u:5565": "ātmavādastarhi prasakta iti cet /",
  "SA15bsa075_u:5566": "na citrākārasaṃvedanāt ityādi dveṣavikaluṣāśeṣā eva tuṣākāro 'pi vedāntasiddhānta iti alakṣita tadgranthānutthāpayantī santānāntarāpekṣayā paṭhitavatītyavasthā (?)",
  "SA15bsa075_u:5567": "sarvā saṃvṛtisatyāntaḥ pātinī hyevāpai(tī)",
  "SA15bsa075_u:5568": "ti sakalamanākulamiti //",
  "SA15bsa075_u:5569": "// santānāntaradūṣaṇaṃ samāptam //"
}