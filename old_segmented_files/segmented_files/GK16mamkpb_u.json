{
  "GK16mamkpb_u:0": "// atha prathama ullāsaḥ //",
  "GK16mamkpb_u:1": "granthārambhe vighnavighātāya samuciteṣṭadevatāṃ granthakṛt parāmṛśati",
  "GK16mamkpb_u:2": "niyatikṛtaniyamarahitāṃ hlādaikamayīmananyaparatantrām /",
  "GK16mamkpb_u:3": "navarasarucirāṃ nirmitimādadhatī bhāratī kaverjayati // 1 //",
  "GK16mamkpb_u:4": "niyatiśaktyā niyatarūpā sukhaduḥkhamohakhabhāvā paramāṇvādyupādānakarmādisahakārikāraṇaparatantrā ṣaḍrasā na ca hṛdyaiva taiḥ,",
  "GK16mamkpb_u:5": "tādṛśī brahyaṇo nirmitirnirmāṇam /",
  "GK16mamkpb_u:6": "etadvilakṣaṇa tu kavivāṅūnirmitiḥ /",
  "GK16mamkpb_u:7": "ata eva jayati /",
  "GK16mamkpb_u:8": "jayatyarthena ca namaskāra ākṣipyate,",
  "GK16mamkpb_u:9": "iti tāṃ pratyasmi praṇata iti labhyate //",
  "GK16mamkpb_u:10": "ihābhidheyaṃ saprayojanamityāha",
  "GK16mamkpb_u:11": "kāvyaṃ yaśase';",
  "GK16mamkpb_u:12": "rthakṛte vyavahāravide śivetarakṣataye /",
  "GK16mamkpb_u:13": "sadyaḥ paranirvṛtaye kāntāsaṃmitatayopadeśayuje // 2 //",
  "GK16mamkpb_u:14_0": "kālidāsānādīnāmiva yaśaḥ śrīharṣāderdhāvakādīnāmiva dhanam rājādigatocitācāraparijñānam",
  "GK16mamkpb_u:14_1": "ādityādermayūrādīnāmivānarthanivāraṇam sakalaprayojanamaulibhūtaṃ samanantarameva",
  "GK16mamkpb_u:14_2": "rasāsvādanasamudbhūrta vigalidavedyāntaramānandam prabhusaṃmitaśabdapradhānavedādiśāstrebhyaḥ",
  "GK16mamkpb_u:14_3": "suhṛtsaṃmitārthatātparyavatpurāṇādītihāsebhyaśva śabdārthayorguṇabhāvena rasāṅgabhūtavyāpārapravaṇatayā",
  "GK16mamkpb_u:14_4": "vilakṣaṇaṃ yat kāvyaṃ lokottaravarṇanānipuṇakavikarma tat kānteva sarasatāpādanenābhimukhīkṛtya",
  "GK16mamkpb_u:14_5": "rāmādivadvartitavyaṃ na rāvaṇādivadityupadeśaṃ ca yathāyogaṃ kaveḥ sahṛdayasya ca",
  "GK16mamkpb_u:14_6": "karotīti sarvathā tatra yatanīyam //",
  "GK16mamkpb_u:15": "evamasya prayojanamuktvā kāraṇamāha",
  "GK16mamkpb_u:16": "śaktirnipuṇatā lokaśāstrakāvyādyavekṣaṇāt /",
  "GK16mamkpb_u:17": "kāvyajñaśikṣayābyāsa iti hetustadudbhave // 3 //",
  "GK16mamkpb_u:18": "śaktiḥ kavitvabījarūpaḥ saṃskāraviśeṣaḥ,",
  "GK16mamkpb_u:19": "yāṃ vinā kāvyaṃ na prasaret,",
  "GK16mamkpb_u:20": "prasṛtaṃ vā,",
  "GK16mamkpb_u:21": "upahasanīyaṃ syāt /",
  "GK16mamkpb_u:22": "lokasya sthāvarajaṅgamātmakalokavṛttasya /",
  "GK16mamkpb_u:23": "śāstrāṇāṃ chandovyākaraṇābhidhānakośakalācaturvargagajaturagakhaḍgād ilakṣaṇagranthānām /",
  "GK16mamkpb_u:24": "kāvyānāṃ ca mahākavisaṃbandhinām /",
  "GK16mamkpb_u:25": "ādigrahaṇāditihāsānāṃ ca vimarśanādvyutpattiḥ /",
  "GK16mamkpb_u:26": "kāvyaṃ kartuṃ vicārayituṃ ca ye jānanti tadupadeśena karaṇe yojane ca paunaḥpunyena pravṛttiriti trayaḥ samuditāḥ,",
  "GK16mamkpb_u:27": "na cu vyastāstasya kāvyasyodbhave nirmāṇe samullāse ca heturna tu hetavaḥ //",
  "GK16mamkpb_u:28": "evamasya kāraṇamuktvā svarūpamāha (sū- 1)",
  "GK16mamkpb_u:29": "tadadoṣau śabdārthau saguṇāvanalaṃkṛtī punaḥ kvāpi /",
  "GK16mamkpb_u:30": "doṣaguṇālaṃkārāḥ vakṣyante /",
  "GK16mamkpb_u:31": "kvāpītyanenaitadāha yat sarvatra sālaṃkārau,",
  "GK16mamkpb_u:32": "kvacittu sphuṭālaṃkāravirahe 'pi na kāvyatvahāniḥ /",
  "GK16mamkpb_u:33": "yathā yaḥ kaumāraharaḥ sa eva hi varastā eva caitrakṣapā- ste conmīlitamālatīsurabhayaḥ prauḍhāḥ kadambānilāḥ /",
  "GK16mamkpb_u:34": "sā caivāsmi tathāpi tatra suratavyāpāralīlāvidhau revārodhasi vetasītarutale cetaḥ samutkaṇṭhate //1//",
  "GK16mamkpb_u:35": "atra sphuṭo na kaśvidalaṃkāraḥ /",
  "GK16mamkpb_u:36": "rasasya ca prādhānyānnālaṃkāratā /",
  "GK16mamkpb_u:37": "tadbhedān krameṇāha (sū- 2)",
  "GK16mamkpb_u:38": "idamuttamamatiśayini vyaṅgye vācyāddhvanirbudhaiḥ kathitaḥ // 4 //",
  "GK16mamkpb_u:39": "idamiti kāvyam /",
  "GK16mamkpb_u:40": "budhairvaiyākaraṇaiḥ pradhānabhūtasphoṭarūpavyaṅgyavyañjakasya śabdasya dhvaniriti vyavahāraḥ kṛtaḥ /",
  "GK16mamkpb_u:41": "tatastanmatānusāribhiranyairapi nyagbhāvitavācyavyaṅgyavyañjanakṣamasya śabdārthayugalasya /",
  "GK16mamkpb_u:42": "yathā niḥśeṣacyutacandanaṃ stanataṭaṃ nirmṛṣṭarāgo 'dharo netre dūramanañjane pulakitā tanvī taveyaṃ tanuḥ /",
  "GK16mamkpb_u:43": "mithyāvādini dūti bāndhavajanasyājñātapīḍāgame vāpīṃ snātumito gatāsi na punastasyādhamasyāntikam //2//",
  "GK16mamkpb_u:44": "atra tadantikameva rantuṃ gatāsīti prādhānyenādhamapadena vyajyate //",
  "GK16mamkpb_u:45": "(sū- 3)",
  "GK16mamkpb_u:46": "atādṛśi guṇībhūtavyaṅgyaṃ vyaṅgye tu madhyamam /",
  "GK16mamkpb_u:47": "atādṛśi vācyādanatiśāyini /",
  "GK16mamkpb_u:48": "yathā grāmataruṇaṃ taruṇyā navavañjulamajjarīsanāthakaram /",
  "GK16mamkpb_u:49": "paśyantyā bhavati muhurnitarāṃ malinā mukhacchāyā //3//",
  "GK16mamkpb_u:50": "atra bañjulalatāgṛhe dattasaṃketā nāgateti vyaṅgyaṃ guṇībhūtaṃ tadapekṣayā vācyasyaiva camatkāritvāt //",
  "GK16mamkpb_u:51": "(sū- 4)",
  "GK16mamkpb_u:52": "śabdacitraṃ vācyacitramavyaṅgyaṃ tvavaraṃ smṛtam // 5 //",
  "GK16mamkpb_u:53": "citramiti guṇālaṃkārayuktam /",
  "GK16mamkpb_u:54": "avyaṅgyamiti sphuṭapratīyamānārtharahitam /",
  "GK16mamkpb_u:55": "avaram adhamam /",
  "GK16mamkpb_u:56": "yathā svacchandocchaladacchakacchakuharacchātetarāmbucchaṭā- mūrchanmohamaharṣiharṣavihitasnānāhnikāhnāya vaḥ /",
  "GK16mamkpb_u:57": "bhidyādudyadudāradarduradarī dīrgādaridradruma- drohodrekamahormimeduramadā mandākinī mandatām //4//",
  "GK16mamkpb_u:58": "vinirgataṃ mānadamātmamandirādbhavatyupaśrutya yadṛcchayāpi yam /",
  "GK16mamkpb_u:59": "sasaṃbhramendradrutapātitārgalā nimīlitākṣīva bhiyāmarāvatī //5//",
  "GK16mamkpb_u:60": "iti kāvyaprakāse kāvyasya prayojanakāraṇasvarūpaviśeṣanirṇayo nāma prathama ullāsaḥ // 1. //",
  "GK16mamkpb_u:62": "// atha dvitīya ullāsaḥ //",
  "GK16mamkpb_u:63": "krameṇa śabdārthayoḥ svarūpamāha-- (sū- 5)",
  "GK16mamkpb_u:64": "syādvācako lākṣaṇikaḥ śabdo 'tra vyañjakastridhā /",
  "GK16mamkpb_u:65": "atreti kāvye /",
  "GK16mamkpb_u:66": "eṣāṃ svarupaṃ vakṣyate //",
  "GK16mamkpb_u:67": "(sū- 6)",
  "GK16mamkpb_u:68": "vācyādayastadarthāḥ syuḥ",
  "GK16mamkpb_u:69": "vācyalakṣyavyaṅgyāḥ //",
  "GK16mamkpb_u:70": "(sū- 7)",
  "GK16mamkpb_u:71": "tātparyārtho 'pi keṣucit // 6 //",
  "GK16mamkpb_u:72": "ākāhkṣāyogyatāsaṃnidhivaśādvakṣyamāṇasvarūṃpāṇāṃ padārthānāṃ samanvaye tātparyārtho viśeṣavapurapadārtho 'pi vākyārthaḥ samullasatītyabhihinānvayavādināṃ matam //",
  "GK16mamkpb_u:73": "vācya eva vākyārtha ityanvitābhidhānavādinaḥ //",
  "GK16mamkpb_u:74": "(sū- 8)",
  "GK16mamkpb_u:75": "sarveṣāṃ prāyaśo 'rthānāṃ vyañjakatvamapīṣyate /",
  "GK16mamkpb_u:76": "tatra vācyasya yathā'",
  "GK16mamkpb_u:77": "māe gharovaaraṇaṃ ajja hu ṇatthi tti sāhiaṃ tumae /",
  "GK16mamkpb_u:78": "tā bhaṇa kiṃ karaṇijjaṃ emea ṇa vāsaro ṭhāi //6//",
  "GK16mamkpb_u:79": "atra svairavihārārthinīti vyajyate /",
  "GK16mamkpb_u:80": "lakṣyasya yathā sāhentī sahi suhaaṃ khaṇe khaṇe dūmmiāsi majjhakae /",
  "GK16mamkpb_u:81": "sabbhāvaṇehakaraṇijjasarisaaṃ dāva viraiaṃ tumae //7//",
  "GK16mamkpb_u:82": "atra matpriyaṃ ramayantyā tvayā śatrutvamācaritamiti lakṣyam,",
  "GK16mamkpb_u:83": "tena ca kāmukaviṣayaṃ sāparādhatvaprakāśanaṃ vyaṅgyam /",
  "GK16mamkpb_u:84": "vyaṅgyasya yathā ua ṇiccalaṇippaṃdā bhisiṇīpattammi rehai balāā /",
  "GK16mamkpb_u:85": "ṇimmalamaragaabhāaṇapariṭhṭhiā saṃkhasutti vva //8//",
  "GK16mamkpb_u:86": "atra niṣpandatvena,",
  "GK16mamkpb_u:87": "āśvastatvam,",
  "GK16mamkpb_u:88": "tena ca janarahitatvam,",
  "GK16mamkpb_u:89": "ataḥ saṃketasthānametaditi kayācit kaṃcitpratyucyate /",
  "GK16mamkpb_u:90": "athavā mithyā vadasi na tvamatrāgato 'bhūriti vyajyate //",
  "GK16mamkpb_u:91": "vācakādīnāṃ krameṇa svarūpamāha (sū- 9)",
  "GK16mamkpb_u:92": "sākṣātsaṃketitaṃ yo 'rthamabhidhatte sa vācakaḥ // 7 //",
  "GK16mamkpb_u:93": "ihāgṛhītasaṃketasya śabdasyārthapratīterabhāvātsaṃketasahāya eva śabdo 'rthaviśeṣaṃ pratipādayatīti yasya yatrāvyavadhānena saṃketo gṛhyate sa tasya vācakaḥ /",
  "GK16mamkpb_u:94": "(sū- 10)",
  "GK16mamkpb_u:95": "saṃketitasvaturbhedo jātyādirjātireva vā /",
  "GK16mamkpb_u:96": "yadyapyarthakriyākāritayā pravṛttinivṛttiyogyā vyaktireva,",
  "GK16mamkpb_u:97": "tayāpyānantyāvdyabhicārācca tatra saṃketaḥ kartuṃ na yujyate,",
  "GK16mamkpb_u:98": "iti gauḥ śuklaśvalo ḍittha ityādīnāṃ viṣayavibhāgo na prāpnotīti ca tadupādhāveva saṃketaḥ /",
  "GK16mamkpb_u:99": "upādhiśva dvividhaḥ--vastudharmo vaktṛyadṛcchāsaṃniveśitaśva /",
  "GK16mamkpb_u:100": "vastudharmo 'pi dvividhaḥ--siddhaḥ sādhyaśva /",
  "GK16mamkpb_u:101": "siddho 'pi dvividhaḥ--padārthasya prāṇaprado viśeṣādhānahetuśva /",
  "GK16mamkpb_u:102": "tatrādyo jātiḥ uktaṃ hi vākyapadīye ” na hi gauḥ svarūpeṇa gaurnāpyagauḥ,",
  "GK16mamkpb_u:103": "gotvābhisaṃbhandhāttu gauḥ” iti /",
  "GK16mamkpb_u:104": "dvitīyo gumaḥ /",
  "GK16mamkpb_u:105": "śuklādinā hi labdhasattārka vastu viśiṣyate /",
  "GK16mamkpb_u:106": "sādhyaḥ pūrvāparībhūtāvayavaḥ kriyārūpaḥ /",
  "GK16mamkpb_u:107": "ḍitthādiśabdānāmantyabuddhinirgrāhyaṃ saṃhṛtakramaṃ svarūpaṃ vaktrā yadṛcchayā ḍitthādiṣvartheṣūpādhitvena saṃniveśyata iti so 'yaṃ saṃjñārūpo yadṛcchātmaka iti /",
  "GK16mamkpb_u:108": "“gauḥśuklaśvalo ḍittha ityādau catuṣṭayī śabdānāṃ pravṛttiḥ” iti mahābhāṣyakāraḥ /",
  "GK16mamkpb_u:109": "paramāṇvādīnāṃ tu guṇamadhyapāṭhāt pāribhāṣikaṃ guṇatvam /",
  "GK16mamkpb_u:110": "guṇakriyāyadṛcchānāṃ vastuta ekarūpāṇāmapyāśrayabhedādbheda iva lakṣyate /",
  "GK16mamkpb_u:111": "yathaikasya mukhasya khaḍgamukuratailādyālambanabhedāt /",
  "GK16mamkpb_u:112": "himapayaḥśaṅkhādyāśrayeṣu paramārthato bhinneṣu śuklādiṣu yadvaśena śuklaḥ śukla ityādyabhinnābhidhānapratyayotpattistat śuklatvādi sāmānyam /",
  "GK16mamkpb_u:113": "guḍataṇḍulādipākādiṣvevameva pākatvādi /",
  "GK16mamkpb_u:114": "bālavṛddhaśukādyudīriteṣu ḍitthādiśabdeṣu ca pratikṣaṇaṃ bhidyamāneṣu ḍitthādyartheṣu vā ḍitthatvādyastīti sarveṣāṃ śabdānāṃ jātireva pravṛttinimittamityanye /",
  "GK16mamkpb_u:115": "tadvān apoho vā śabdārthaḥ kaiśvidukta iti granthagauravabhayāt prakṛtānupayogācca na darśitam //",
  "GK16mamkpb_u:116": "(sū- 11)",
  "GK16mamkpb_u:117": "sa mukhyo 'rthastatra mukhyo vyāpāro 'syābhidhocyate // 8 //",
  "GK16mamkpb_u:118": "sa iti sākṣātsaṃketitaḥ /",
  "GK16mamkpb_u:119": "asyeti śabdasya //",
  "GK16mamkpb_u:120": "(sū- 12)",
  "GK16mamkpb_u:121": "mukhyārthabādhe tadyoge rūḍhito 'tha prayojanāta /",
  "GK16mamkpb_u:122": "anyo 'rtho lakṣyate yatsā lakṣaṇāropitā kriyā // 9 //",
  "GK16mamkpb_u:123": "“karmaṇi kuśalaḥ';",
  "GK16mamkpb_u:124": "ityādau darbhagrahaṇādyayogāt “gaṅgāyāṃ ghoṣaḥ';",
  "GK16mamkpb_u:125": "ityādau ca gaṅgādīnāṃ ghoṣādyādhāratvāsaṃbhavot mukhyārthasya bādhe vivecakatvādau sāmīpye ca saṃbandhe rūḍhitaḥ prasiddheḥ,",
  "GK16mamkpb_u:126": "tathā gaṅgātaṭe ghoṣa ityādeḥ prayogāt yeṣāṃ na tathā pratipattiḥ,",
  "GK16mamkpb_u:127": "teṣāṃ pāvanatvādīnāṃ dharmāṇāṃ tathāpratipādanātmanaḥ prayojanācca mukhyena amukhyo 'rtho lakṣyate yat sa āropitaḥ śabdavyāpāraḥ sāntarārthaniṣṭho lakṣaṇā /",
  "GK16mamkpb_u:128": "(sū- 13)",
  "GK16mamkpb_u:129": "svasiddhaye parākṣepaḥ parārthaṃ svasamarpaṇam /",
  "GK16mamkpb_u:130": "upādānaṃ lakṣaṇaṃ cetyuktā śuddhaiva sā dvidhā // 10 //",
  "GK16mamkpb_u:131": "“kuntāḥ praviśanti';",
  "GK16mamkpb_u:132": "“yaṣṭayaḥ praviśanti';",
  "GK16mamkpb_u:133": "ityādau kuntādibhirātmanaḥ praveśasiddhyarthaṃ svasaṃyoginaḥ puruṣā ākṣipyante /",
  "GK16mamkpb_u:134": "tata upādāneneyaṃ lakṣaṇā /",
  "GK16mamkpb_u:135_0": "“gauranubandhyaḥ” ityādau śruticoditamanubandhanaṃ kathaṃ me syāditi jātyā vyaktirākṣipyate",
  "GK16mamkpb_u:135_1": "na tu śabdenocyate “viśeṣyaṃ nābhidhā gacchet śrīṇaśaktirviśepaṇe” iti nyāyādityupādānalakṣaṇā tu nodāhartavyā /",
  "GK16mamkpb_u:136": "na hyatra prayojanamasti na vā ruḍhiriyam /",
  "GK16mamkpb_u:137": "vyaktyavinābhāvitvāttu jātyā vyaktirākṣipyate /",
  "GK16mamkpb_u:138": "yathā kriyatāmityatra kartā /",
  "GK16mamkpb_u:139": "kurvityatra karma /",
  "GK16mamkpb_u:140": "praviśa piṇḍīmityādau gṛhaṃ bhakṣayetyādi ca /",
  "GK16mamkpb_u:141": "“pīno devadatto divā nabhuṅkte';",
  "GK16mamkpb_u:142": "ityatra ca rātribhojanaṃ na lakṣyate śrutārthāpatterarthāpattervā tasya viṣayatvāt /",
  "GK16mamkpb_u:143": "“gaṅgāyāṃ ghoṣaḥ';",
  "GK16mamkpb_u:144": "ityatra taṭasya ghoṣādhikaraṇatvasiddhaye gaṅgāśabdaḥ svārthamarpayati,",
  "GK16mamkpb_u:145": "ityevamādau lakṣaṇenaiṣā lakṣaṇā /",
  "GK16mamkpb_u:146": "ubhayarupā ceyaṃ śuddhā /",
  "GK16mamkpb_u:147": "upacāreṇāmiśritatvāt /",
  "GK16mamkpb_u:148": "anayorlakṣyasya lakṣakasya ca na bhedarūpaṃ tāṭasthayam /",
  "GK16mamkpb_u:149": "taṭādīnāṃ gaṅgādiśabdaiḥ pratipādane tacvapratipattau hi pratipipādayiṣitaprayojanasaṃpratyayaḥ /",
  "GK16mamkpb_u:150": "gahgāsaṃbandhamātraprātītau tu gaṅgātaṭe ghoṣa iti mukhyaśabdābhidhānāllakṣaṇāyāḥ ko bhedaḥ //",
  "GK16mamkpb_u:151": "(sū- 14)",
  "GK16mamkpb_u:152": "sāropānyā tu yatroktau viṣayī viṣayasyathā //",
  "GK16mamkpb_u:153": "āropyamāṇaḥ,",
  "GK16mamkpb_u:154": "āropaviṣayaśva yatrānapahnutabhedau sāmānādhikaraṇyena nirdiśyete sā lakṣaṇā sāropā //",
  "GK16mamkpb_u:155": "(sū- 15)",
  "GK16mamkpb_u:156": "viṣayyantaḥkṛte 'nyasmin sā syātsādhyavasānikā // 11 //",
  "GK16mamkpb_u:157": "viṣayiṇāropyamāṇenāntaḥkṛte nigīrṇe,",
  "GK16mamkpb_u:158": "anyasminnāropaviṣaye sati sādhyavasānā syāt //",
  "GK16mamkpb_u:159": "(sū- 16)",
  "GK16mamkpb_u:160": "bhedāvimau ca sādṛśyātsaṃbandhāntaratastathā /",
  "GK16mamkpb_u:161": "gauṇau śuddhau ca vijñeyau",
  "GK16mamkpb_u:162": "imāvāropādhyavasānarūpau sādṛśyahetū bhedau “gaurvāhīkaḥ';",
  "GK16mamkpb_u:163": "ityatra “gaurayam'; ityatra ca /",
  "GK16mamkpb_u:164": "atra hi svārthasahacāriṇo guṇā jāḍyamāndyādayo lakṣyamāṇā api gośabdasya parārthābhidhāne pravṛttinimittetvamupayānti, iti kecit /",
  "GK16mamkpb_u:165": "svārthasahacāriguṇābhedena parārthagatā guṇā eva lakṣyante na parārtho 'bhidhīyate, ityanye /",
  "GK16mamkpb_u:166": "sādhāraṇaguṇāśrayatvena parārtha eva lakṣyate, ityapare /",
  "GK16mamkpb_u:167": "uktaṃ cānyatra “abhidheyāvinābhūtapratītirlakṣaṇocyate /",
  "GK16mamkpb_u:168": "lakṣyamāṇaguṇairyogādvṛtteriṣṭā tu gauṇatā” iti /",
  "GK16mamkpb_u:169": "avinābhāvo 'tra saṃbandhamātraṃ na tu nāntarīyakatvam /",
  "GK16mamkpb_u:170": "tecve hi mañcāḥ krośanti';",
  "GK16mamkpb_u:171": "ityādau na lakṣaṇā syāt /",
  "GK16mamkpb_u:172": "avanābhāve cākṣepeṇaiva siddherlakṣaṇāyā nopayoga ityuktam /",
  "GK16mamkpb_u:173": "“āyurgṛtam'; “āyurevedam';",
  "GK16mamkpb_u:174": "ityādo ca sādṛśyādanyat kāryakāraṇabāvādi saṃbandhāntaram /",
  "GK16mamkpb_u:175": "evamādau ca kāryakāraṇabhāvādilakṣaṇapūrve,",
  "GK16mamkpb_u:176": "āropādhyavasāne /",
  "GK16mamkpb_u:177": "atra gauṇabhedayorbhede 'pi tādrūpyapratītiḥ sarvathaivābhedāvagamaśva prayojanam /",
  "GK16mamkpb_u:178": "śuddhabhedayostvanyavailakṣaṇyenāvyabhicāreṇa ca kāryakāritvādi /",
  "GK16mamkpb_u:179": "kvacit tādartyādupacāraḥ /",
  "GK16mamkpb_u:180": "yathā, indrārthā sthūṇā, indraḥ /",
  "GK16mamkpb_u:181": "kvacanatama svasvāmibhāvāt /",
  "GK16mamkpb_u:182": "yathā, rājakīyaḥ puruṣo rājā /",
  "GK16mamkpb_u:183": "kvacit, avayavāvayavibhāvāt /",
  "GK16mamkpb_u:184": "yathā, agrahasta ityatrāgramātre 'vayave hastaḥ /",
  "GK16mamkpb_u:185": "kvacit tātkarmyāt /",
  "GK16mamkpb_u:186": "yathā, atakṣā takṣā //",
  "GK16mamkpb_u:187": "(sū- 17)",
  "GK16mamkpb_u:188": "lakṣaṇā tena ṣaḍvidhā // 12 //",
  "GK16mamkpb_u:189": "ādyabhedābhyāṃ saha //",
  "GK16mamkpb_u:190": "sā ca (sū- 18)",
  "GK16mamkpb_u:191": "vyaṅgyena rahitā rūḍhau sahitā tu prayojane /",
  "GK16mamkpb_u:192": "prayojanaṃ hi vyañjanavyāpāragamyameva //",
  "GK16mamkpb_u:193": "(sū- 19)",
  "GK16mamkpb_u:194": "tacca gūḍhamagūḍhaṃ vā",
  "GK16mamkpb_u:195": "tacceti vyaṅgyam /",
  "GK16mamkpb_u:196": "gūḍhaṃ yathā mukhaṃ vikasitasmitaṃ vaśitavakrima prekṣitaṃ samucchalitavibhramā gatirapāstasaṃśthā matiḥ /",
  "GK16mamkpb_u:197": "uro mukulitastanaṃ jaghanamaṃsabandhoddhuraṃ batenduvadanātanau taruṇimodgamo modate //9//",
  "GK16mamkpb_u:198": "agūḍhaṃ yathā śrīparicayājjaḍā api bhavantyabhijñā vidagdhacaritānām /",
  "GK16mamkpb_u:199": "upadiśati kāminīnāṃ yauvanamada eva lalitāni //10//",
  "GK16mamkpb_u:200": "atropadiśaitīti //",
  "GK16mamkpb_u:201": "(sū- 20)",
  "GK16mamkpb_u:202": "tadeṣā kathitā tridhā // 13 //",
  "GK16mamkpb_u:203": "avyaṅgyā gūḍhavyaṅgyā,",
  "GK16mamkpb_u:204": "agūḍhavyahgyā ca //",
  "GK16mamkpb_u:205": "(sū- 21)",
  "GK16mamkpb_u:206": "tadbhūlakṣiṇikas",
  "GK16mamkpb_u:207": "śabda iti saṃbadhyate /",
  "GK16mamkpb_u:208": "tadbhūstadāśrayaḥ //",
  "GK16mamkpb_u:209": "(sū- 22)",
  "GK16mamkpb_u:210": "tatra vyāpāro vyañjanātmakaḥ /",
  "GK16mamkpb_u:211": "kuta ityāha (sū- 23)",
  "GK16mamkpb_u:212": "yasya pratītimādhātuṃ lakṣaṇā samupāsyate // 14 //",
  "GK16mamkpb_u:213": "phale śabdaikagamye 'tra vyañjanānnāparā kriyā /",
  "GK16mamkpb_u:214": "prayojanapratipipādayiṣayā yatra lakṣaṇayā śabdaprayogastatra nānyatastatpratītirapi tu tasmādeva sabdāt /",
  "GK16mamkpb_u:215": "na cātra vyañjanādṛte 'nyo vyāpāraḥ //",
  "GK16mamkpb_u:216": "tathāhi (sū- 24)",
  "GK16mamkpb_u:217": "nābhidhā samayābhāvāt",
  "GK16mamkpb_u:218": "gaṅgāyāṃ ghoṣa ityādau ye pāvanatvādayo dharmāstaṭādau pratīyante na tatra gaṅgādiśabdāḥ saṃketitāḥ //",
  "GK16mamkpb_u:219": "(sū- 25)",
  "GK16mamkpb_u:220": "hetvabhāvān lakṣaṇā // 15 //",
  "GK16mamkpb_u:221": "mukhyārthabādhāditrayaṃ hetuḥ //",
  "GK16mamkpb_u:222": "tathā ca (sū- 26)",
  "GK16mamkpb_u:223": "lakṣyaṃ na mukhyaṃ nāpyatra bādho yogaḥ phalena no /",
  "GK16mamkpb_u:224": "na prayojanametasmin na ca śabdaḥ skhaladgatiḥ // 16 //",
  "GK16mamkpb_u:225": "yathā gaṅgāśabdaḥ srotasi sabādha iti taṭaṃ lakṣayati tadvat yadi taṭe 'pi sabādhaḥ syāt tat prayojanaṃ lakṣayet /",
  "GK16mamkpb_u:226": "na ca taṭaṃ mukhyo 'rthaḥ /",
  "GK16mamkpb_u:227": "nāpyatra bādhaḥ /",
  "GK16mamkpb_u:228": "na ca gaṅgāśabdārthasya taṭasya pāvanatvādyairlakṣaṇīyaiḥ saṃbandhaḥ /",
  "GK16mamkpb_u:229": "nāpi prayojane lakṣye kiṃcit prayojanam /",
  "GK16mamkpb_u:230": "nāpi gaṅgāśabdastaṭamiva prayojanaṃ pratipādayitumasamarthaḥ //",
  "GK16mamkpb_u:231": "(sū- 27)",
  "GK16mamkpb_u:232": "evamapyanavasthā syād yā mūlakṣayakāriṇī /",
  "GK16mamkpb_u:233": "evamapi prayojanaṃ cellakṣyate tat prayojanāntareṇeti tadapi prayojanāntareṇeti prakṛtāpratītikṛt anavasthā bhavet //",
  "GK16mamkpb_u:234": "nanu pāvanatvādidharmayuktameva taṭaṃ lakṣyate /",
  "GK16mamkpb_u:235": "“gaṅgāyāstaṭe ghoṣaḥ';",
  "GK16mamkpb_u:236": "ityato 'dhikasyārthasya pratītiśva pyojanamiti viśiṣṭe lakṣaṇā ttkiṃ vyañjanayetyāha /",
  "GK16mamkpb_u:237": "(sū- 28)",
  "GK16mamkpb_u:238": "prayojanena sahitaṃ lakṣaṇīyaṃ na yujyate // 17 //",
  "GK16mamkpb_u:239": "kuta ityāha (sū- 29)",
  "GK16mamkpb_u:240": "jñānasya viṣayo hnanyaḥ phalamanyadudāhṛtam /",
  "GK16mamkpb_u:241": "pratyakṣādernīlādirviṣayaḥ phalaṃ tu prakaṭatā saṃvittivā //",
  "GK16mamkpb_u:242": "(sū- 30)",
  "GK16mamkpb_u:243": "viśiṣṭe lakṣaṇā naivaṃ",
  "GK16mamkpb_u:244": "vyākhyotam //",
  "GK16mamkpb_u:245": "(sū- 31)",
  "GK16mamkpb_u:246": "viśeṣāḥ syustu lakṣite // 18 //",
  "GK16mamkpb_u:247": "taṭādau ye viṣeṣāḥ pāvanatvādayaste cābhidhātātparyalakṣaṇābhyo vyāpārāntareṇa gamyāḥ /",
  "GK16mamkpb_u:248": "tacca vyañjanadhvananadyotanādiśabdavācyamavaśyameṣitavyam //",
  "GK16mamkpb_u:249": "evaṃ lakṣaṇāmūlaṃ vyañjakatvamuktam //",
  "GK16mamkpb_u:250": "abhidhāmūlaṃ tvāha /",
  "GK16mamkpb_u:251": "(sū- 32)",
  "GK16mamkpb_u:252": "anekārthasya śabdasya vācakatve niyantrite /",
  "GK16mamkpb_u:253": "saṃyogādyairavācyārthadhīkṛdvyāpṛtirañjanam // 19 //",
  "GK16mamkpb_u:254": "“saṃyogo viprayogaśva sāhacaryaṃ virodhitā /",
  "GK16mamkpb_u:255": "arthaḥ prakaraṇaṃ liṅgaṃ śabdasyānyasya saṃnidhiḥ //",
  "GK16mamkpb_u:256": "sāmarthyamaucitī deśaḥ kālo vyaktiḥ svarādayaḥ /",
  "GK16mamkpb_u:257": "śabdārthasyānavacchede viśeṣasmṛtihetavaḥ” //",
  "GK16mamkpb_u:258": "ityuktadiśā saśaṅkhacakro hariḥ aśaṅkhacakro harirityacyute /",
  "GK16mamkpb_u:259": "rāmalakṣmaṇāviti dāśarathau /",
  "GK16mamkpb_u:260": "rāmārjunagatistayoriti bhārgavakārtavīryayoḥ /",
  "GK16mamkpb_u:261": "sthāṇuṃ bhaja bhavacchide, iti hara /",
  "GK16mamkpb_u:262": "sarvaṃ jānāti deva iti yuṣmadarthe /",
  "GK16mamkpb_u:263": "kupito makaradhvaja iti kāme /",
  "GK16mamkpb_u:264": "devasya purārāderiti saṃbhau /",
  "GK16mamkpb_u:265": "madhunā mattaḥ kokila iti vasante /",
  "GK16mamkpb_u:266": "pātu vo dayitāmukhamiti sāṃmukhye /",
  "GK16mamkpb_u:267": "bhātyatra parameśvara iti rājadhānīrūpāt deśādrājani /",
  "GK16mamkpb_u:268": "citrabānurvibhātīti dine ravau rātrau vahnau /",
  "GK16mamkpb_u:269": "mitraṃ bhātīti suhṛdi,",
  "GK16mamkpb_u:270": "mitro bhātīti ravau /",
  "GK16mamkpb_u:271": "indraśatrurityādau vete eva,",
  "GK16mamkpb_u:272": "na kāvye,",
  "GK16mamkpb_u:273": "svero viśeṣapratītikṛt /",
  "GK16mamkpb_u:274": "ādigrahaṇāt eddahamettatthaṇiā eddahamettehi acchivattehiṃ /",
  "GK16mamkpb_u:275": "eddahamettāvatthā eddahamettehi diaehiṃ //11//",
  "GK16mamkpb_u:276": "ityādāvabhinayādayaḥ /",
  "GK16mamkpb_u:277": "itthaṃ saṃyogādibhirardhāntarābhidhāyakatve nivārite 'pyanekārthasya śabdasya yat kvacidarthāntarapratipādanaṃ tatra nābhidhā niyamanāttasyāḥ /",
  "GK16mamkpb_u:278": "na ca lakṣaṇā mukhyārthabādhādyabhāvāt /",
  "GK16mamkpb_u:279": "api tvañjanaṃ vyañjanameva vyāpāraḥ /",
  "GK16mamkpb_u:280": "yathā bhadrātmano duradhirohatanorviśālavaṃśonnateḥ kṛtaśilīmukhasaṃgrahasya /",
  "GK16mamkpb_u:281": "yasyānupaplutagateḥ paravāraṇasya dānāmbusekasubhagaḥ satataṃ karo 'bhūt //12//",
  "GK16mamkpb_u:282": "(sū- 33)",
  "GK16mamkpb_u:283": "tadyukto vyañjakaḥ śabdaḥ",
  "GK16mamkpb_u:284": "tadyukto vyañjanaryuktaḥ (sū- 34)",
  "GK16mamkpb_u:285": "yatso 'rthāntarayuk tathā /",
  "GK16mamkpb_u:286": "artho 'pi vyañjakastatra sahakāritayā mataḥ // 20 //",
  "GK16mamkpb_u:287": "tatheti vyañjakaḥ //",
  "GK16mamkpb_u:288": "iti kāvyaprakāśe śabdārthasvarūpanirṇayo nāma dvitīya ullāsaḥ // 2 //",
  "GK16mamkpb_u:290": "// atha tṛtīya ullāsaḥ //",
  "GK16mamkpb_u:291": "(sū- 35)",
  "GK16mamkpb_u:292": "arthāḥ proktāḥ purā teṣām",
  "GK16mamkpb_u:293": "arthāḥ, vācyalakṣyavyaṅgyāḥ /",
  "GK16mamkpb_u:294": "teṣāṃ vājakalākṣaṇikavyañjakānām //",
  "GK16mamkpb_u:295": "(sū- 36)",
  "GK16mamkpb_u:296": "arthavyañjakatocyate /",
  "GK16mamkpb_u:297": "kīdṛśītyāha (sū- 37)",
  "GK16mamkpb_u:298": "vaktṛboddhavyakākūnāṃ vākyavācyānyasaṃnidheḥ // 21 //",
  "GK16mamkpb_u:299": "prastāvadeśakālādervaiśiṣṭyāt pratibhājuṣām /",
  "GK16mamkpb_u:300": "yo 'rtasyānyārthadhīheturvyāpāro vyaktitareva sā // 22 //",
  "GK16mamkpb_u:301": "boddhavyaḥ pratipādyaḥ /",
  "GK16mamkpb_u:302": "kākurdhvanervikāraḥ /",
  "GK16mamkpb_u:303": "prastāvaḥ prakaraṇam /",
  "GK16mamkpb_u:304": "arthasya vācyalakṣyavyaṅgyātmanaḥ /",
  "GK16mamkpb_u:305": "krameṇodāharaṇāni /",
  "GK16mamkpb_u:306": "aipihulaṃ jalakuṃbhaṃ ghettūṇa samāgadahni sahi turiam /",
  "GK16mamkpb_u:307": "samaseasalilaṇīsāsaṇīsahā vīsamāmi khaṇam //13//",
  "GK16mamkpb_u:308": "atra cauryaratagopanaṃ gabyate /",
  "GK16mamkpb_u:309": "oṇṇiddaṃ dobballaṃ ciṃtā alasattaṇaṃ saṇīsasiam /",
  "GK16mamkpb_u:310": "maha maṃdabhāiṇīe keraṃ sahi tuha vi ahaha parihavai //14//",
  "GK16mamkpb_u:311": "atra dūtyāstatkāmukopabhogo vyajyate /",
  "GK16mamkpb_u:312": "tathābhūtāṃ dṛṣṭvā nṛpasadasi pāñjālatanayāṃ vane vyādhaiḥ sārdhaṃ suciramuṣitaṃ valkaladharaiḥ /",
  "GK16mamkpb_u:313": "virāṭasyāvāse sthitamanucitārambhanibhṛtaṃ guruḥ khedaṃ khinne mayi bhajati nādyāpi kuruṣu //15//",
  "GK16mamkpb_u:314": "atra mayi na yogyaḥ khedaḥ kuruṣu tu yogya iti kākvā prakāśyate /",
  "GK16mamkpb_u:315": "na ca vācyasiddhayaṅgamatra kākuriti guṇībhūtavyaṅgyatvaṃ śaṅkyam /",
  "GK16mamkpb_u:316": "praśrnamātreṇāpi kākorviśrānteḥ /",
  "GK16mamkpb_u:317": "taiā maha gaṃḍatthalaṇimiaṃ diṭhṭhiṃ ṇa ṇesi aṇṇatto /",
  "GK16mamkpb_u:318": "eṇhiṃ saccea ahaṃ te a kavālā ṇa sā diṭhṭhī //16//",
  "GK16mamkpb_u:319": "atra matsakhīṃ kapolapratibimbitāṃ paśyataste dṛṣṭiranyaivābhūt calitāyāṃ tu tasyāmanyaiva jātetyaho pracchannakāmukatvaṃ te,",
  "GK16mamkpb_u:320": "iti vyajyate /",
  "GK16mamkpb_u:321": "uddeśo 'yaṃ sarasakadalīśreṇiśobhātiśāyī kuñjotkarṣāṅkuritaramaṇīvibhramo narmadāyāḥ /",
  "GK16mamkpb_u:322": "kiṃ caitasmin suratasudṛdastanvi de vānti vātā yeṣāmagre sarati kalitākāṇjakopo manobhūḥ //17//",
  "GK16mamkpb_u:323": "atra ratārthaṃ praviśeti vyaṅgyam /",
  "GK16mamkpb_u:324": "ṇollei aṇollamaṇā attā maṃ gharabharammi /",
  "GK16mamkpb_u:325": "khaṇamettaṃ jai saṃjhāi hoi ṇa va hoi vīsāmo //18//",
  "GK16mamkpb_u:326": "atra saṃdhyā saṃketakāra iti taṭasthaṃ prati kayāciddayotyate /",
  "GK16mamkpb_u:327": "suvvaha samāgamissadi tujjha pio ajja paharametteṇa /",
  "GK16mamkpb_u:328": "eme a kitti ciṭhṭhasi tā sahi sajjesu karaṇijjam //19//",
  "GK16mamkpb_u:329": "atropapatiṃ pratyabhisartuṃ prastutā na yuktamiti kayācinnivāryate /",
  "GK16mamkpb_u:330": "anyatra yūyaṃ kusumāvacāyaṃ kurudhvamatrāsmi karomi sakhyaḥ /",
  "GK16mamkpb_u:331": "nāhaṃ hi dūraṃ bhramituṃ samarthā prasīdatāyaṃ racito 'ñjalirvaḥ //20//",
  "GK16mamkpb_u:332": "atra vivikto 'yaṃ deśa iti pracchannakāmukastvayābhisāryatāmiti,",
  "GK16mamkpb_u:333": "āśvastāṃ prati kayācinnivedyate /",
  "GK16mamkpb_u:334": "guruaṇaparavasa pia kiṃ bhaṇāmi tui maṃdabhāiṇī ahakam /",
  "GK16mamkpb_u:335": "ajja pavāsaṃ vaccasi vacca saaṃ jevva suṇasi karaṇijjam //21//",
  "GK16mamkpb_u:336": "atrādya madhusamaye yadi vrajasi tadāhaṃ tāvat na bavāmi tava tu na jānāmi gatimiti vyajyate /",
  "GK16mamkpb_u:337": "ādigrahaṇācceṣṭādeḥ /",
  "GK16mamkpb_u:338": "tatra ceṣṭāyā yathā dvāropāntanirantare mayi tayā saundaryasāraśriyā prollāsyoruyugaṃ parasparasamāsaktaṃ samāsāditam /",
  "GK16mamkpb_u:339": "ānītaṃ purataḥ śiroṃ'śukamadhaḥ kṣipte cale locane vācastatra nivāritaṃ prasaraṇaṃ saṃkocite dorlate //22//",
  "GK16mamkpb_u:340": "atra ceṣṭayā pracchannakāntaviṣya ākūtaviśeṣo dhvanyate /",
  "GK16mamkpb_u:341": "nirākāhkṣapratipattaye prāptāvasaratayā ca punaḥ punarudāhriyate /",
  "GK16mamkpb_u:342": "vattkādīnāṃ mithaḥsaṃyoge dvikādibhedena /",
  "GK16mamkpb_u:343": "anena krameṇa lakṣyavyaṅgyapośva vyañjakatvamudāhāryam //",
  "GK16mamkpb_u:344": "(sū- 38)",
  "GK16mamkpb_u:345": "śabdapramāṇavedyo 'rtho vyanaktyarthāntaraṃ yataḥ /",
  "GK16mamkpb_u:346": "arthasya vyañjakatve tat śabdasya sahakāritā // 23 //",
  "GK16mamkpb_u:347": "śabdeti /",
  "GK16mamkpb_u:348": "nahi pramāṇāntaravedyo 'rtho vyañjakaḥ //",
  "GK16mamkpb_u:349": "iti śrīkāvyaprakāśe 'rthavyañjakatānirṇayo nāma tṛtīya ullāsaḥ // 3 //",
  "GK16mamkpb_u:351": "// atha caturtha ullāsaḥ //",
  "GK16mamkpb_u:352": "yadyapi śabdārthayornirṇaye kṛte doṣaguṇālaṃkārāṇāṃ svarūpamabhidhānīyam tathāpi dharmiṇi pradarśite dharmāṇāṃ hermāṇāṃ heyopādeyatā jñāyata iti prathamaṃ kāvyabhedān āha /",
  "GK16mamkpb_u:353": "(sū- 39)",
  "GK16mamkpb_u:354": "avivakṣitavācyo yastatra vācyaṃ bhaveddhvanau /",
  "GK16mamkpb_u:355": "arthāntare saṃkramitamatyantaṃ vā tiraskṛtam // 24 //",
  "GK16mamkpb_u:356": "lakṣaṇāmūlagūḍhavyaṅgyaprādhānye satyeva,",
  "GK16mamkpb_u:357": "avivakṣitaṃ vācyaṃ yatra sa “dhvanau';",
  "GK16mamkpb_u:358": "ityanuvādāt dhvaniriti jñeyaḥ /",
  "GK16mamkpb_u:359": "tatra ca vācyaṃ kvacidanupayujyamānatvādarthāntare pariṇamitam /",
  "GK16mamkpb_u:360": "yathā tvāmasmi vacmi viduṣāṃ samavāyo 'tra tiṣṭhati /",
  "GK16mamkpb_u:361": "ātmīyāṃ matimāsthāya sthitimatra vidhehi tat //23//",
  "GK16mamkpb_u:362": "atra vacanādi,",
  "GK16mamkpb_u:363": "upadeśādirūpatayā pariṇamati /",
  "GK16mamkpb_u:364": "kvacidanupapadyamānatayā,",
  "GK16mamkpb_u:365": "atyantaṃ tiraskṛtam /",
  "GK16mamkpb_u:366": "yathā upakṛtaṃ bahu tatra kimucyate sujanatā prathitā bhavatā param /",
  "GK16mamkpb_u:367": "vidadhadīdṛśameva sadā sakhe sukhitamāssva tataḥ śaradāṃ śatam //24//",
  "GK16mamkpb_u:368": "etad apakāriṇaṃ prati viparītalakṣaṇayā kaśvidvakti //",
  "GK16mamkpb_u:369": "(sū- 40)",
  "GK16mamkpb_u:370": "vivakṣitaṃ cānyaparaṃ vacyaṃ yatrāparastu saḥ /",
  "GK16mamkpb_u:371": "anyaparaṃ vyaṅgyaniṣṭham //",
  "GK16mamkpb_u:372": "eṣa ca (sū- 41)",
  "GK16mamkpb_u:373": "ko 'pyalayakramavyaṅga co lakṣyavyaṅgyakramaḥ paraḥ // 25 //",
  "GK16mamkpb_u:374": "alakṣyeti /",
  "GK16mamkpb_u:375": "na khalu vibhāvānubhāvavyabhicāriṇa eba rasaḥ /",
  "GK16mamkpb_u:376": "api tu rasastaiḥ,",
  "GK16mamkpb_u:377": "ityastikramaḥ /",
  "GK16mamkpb_u:378": "sa tu lāghavānna lakṣyate //",
  "GK16mamkpb_u:379": "atra (sū- 42)",
  "GK16mamkpb_u:380": "rasabhāvatadābhāsabhāvaśāntyādirakramaḥ /",
  "GK16mamkpb_u:381": "bhinno rasādyalaṃkārādalaṃkāryatayā sthitaḥ // 26 //",
  "GK16mamkpb_u:382": "ādighaṇādbhāvodayabhāvasaṃdhibhāvaśabalatvāni /",
  "GK16mamkpb_u:383": "pradhānatayā yatra sthito rasādistatrālaṃkāryaḥ,",
  "GK16mamkpb_u:384": "yathodāhariṣyate /",
  "GK16mamkpb_u:385": "anyatra tu pradhāne vākyārthe yatrāṅgabhūto rasādistatra guṇībhūtavyaṅgaye rasavatpreyaūrjasvisamāhitādayo 'laṃkārāḥ /",
  "GK16mamkpb_u:386": "te ca guṇībhūtavyaṅgyābhidhāne,",
  "GK16mamkpb_u:387": "udāhariṣyante //",
  "GK16mamkpb_u:388": "tatra rasasvarūpamāha (sū- 43)",
  "GK16mamkpb_u:389": "kāraṇānyatha kāryāṇi sahakārīṇi yāni ca /",
  "GK16mamkpb_u:390": "ratyādeḥ sthāyino loke tāni cennāṭhyakāvyayoḥ // 27 //",
  "GK16mamkpb_u:391": "vibhāvā anubhāvāstat kathyante vyabhicāriṇaḥ /",
  "GK16mamkpb_u:392": "vyaktaḥ sa tairvibhāvādyaiḥ sthāyī bhāvo rasaḥ smṛtaḥ // 28 //",
  "GK16mamkpb_u:393": "uktaṃ hi bharatena “vibhāvānubhāvavyamicārisaṃyogād rasaniṣpattiḥ” iti /",
  "GK16mamkpb_u:394": "etaddvivṛṇvate /",
  "GK16mamkpb_u:395": "“vibhāvairlalanodyānādi bhirālambanoddīpanakāraṇaiḥ,",
  "GK16mamkpb_u:396": "ratyādiko bhāvo janitaḥ,",
  "GK16mamkpb_u:397": "anubhāvaiḥ kaṭākṣabhujākṣepaprabhṛtibhiḥ kāryaiḥ pratītiyogyaḥ kṛtaḥ,",
  "GK16mamkpb_u:398": "vyabhicārimirnirvedādibhiḥ sahakārimirupacito mukhyayā vṛcyā rāmādāvanukārye tadrūpatasaṃdhānānnartake 'pi pratīyamāno rasaḥ” iti bhaṭṭalollaṭaprabhṛtayaḥ /",
  "GK16mamkpb_u:399": "rāma evāyam ayameva rāma iti “na rāmo 'yam';",
  "GK16mamkpb_u:400_0": "ityauttarakālike bādhe rāmo 'yamiti rāmaḥ syādvā na vāyamiti rāmasadṛśo 'yamiti ca",
  "GK16mamkpb_u:400_1": "samyaṅbhithyāsaṃśayasādṛśyapratītibhyo vilakṣaṇayā citraturagādinyāyena rāmo 'yamiti",
  "GK16mamkpb_u:400_2": "pratipacyā grāhye naṭe “seyaṃ mamāṅgeṣu sudhārasacchaṭā supūrakarpūraśalākikā dṛśoḥ /",
  "GK16mamkpb_u:401": "manorathaśrīrmanasaḥ śarīriṇī prāṇeśvarī locanagocaraṃ gatā //25//",
  "GK16mamkpb_u:402": "daivādahamadya tayā capalāyatanetrayā viyuktaśva /",
  "GK16mamkpb_u:403": "aviralavilolajaladaḥ kālaḥ samupāgataśvāyam'; //26//",
  "GK16mamkpb_u:404_0": "ityādikāvyānusaṃdhānabalācchikṣābhyāsanirvartitasvakāyraprakaṭanena ca naṭenaiva",
  "GK16mamkpb_u:404_1": "prakāśitaiḥ kāraṇakāryasahakāribhiḥ kṛtrimairapi tathānabhimanyamānairvibhāvādiśabdavyapadeśyaiḥ “saṃyogāt';",
  "GK16mamkpb_u:405_0": "gamyagamakabhāvarūpāt anumīyamāno 'pi vastusaundaryabalādrasanīyatvenānyānumīyamānavilakṣaṇaḥ",
  "GK16mamkpb_u:405_1": "sthāyitvena saṃbhāvyamāno ratyādirbhāvastatrāsannapi sāmājikānāṃ vāsanayā carvyamāṇo",
  "GK16mamkpb_u:405_2": "rasa iti śrīśaṅkukaḥ /",
  "GK16mamkpb_u:406": "na tāṭasthyena nātmagatatvena rasaḥ pratīyate notpadyate nāmivyajyate,",
  "GK16mamkpb_u:407": "api tu kāvye nāṭye cābhidhāto dvitīyenana vibhāvādisādhāraṇīkaraṇātmanā bhāvakatvavyāpāreṇa bhāvyamānaḥ sthāyī sacvodrekaprakāśānandamayasaṃvidviśrāntisatacvena bhogena bhujyate,",
  "GK16mamkpb_u:408": "iti bhaṭṭanāyakaḥ /",
  "GK16mamkpb_u:409_0": "loke pramadimiḥ sthāyyanumāne 'bhyāsapāṭavavatāṃ kāvye nāṭye ca taireva kāraṇatvādiparihāreṇa",
  "GK16mamkpb_u:409_1": "vibhāvanādivyāpāravcvādalaukikavibhāvādiśabdavyavahāyairrmamaivaite śatrorevaite",
  "GK16mamkpb_u:409_2": "taṭasthasyaivaite na mamaivaite na śatrorevaite na taṭasthasyaivaite,",
  "GK16mamkpb_u:410_0": "iti saṃbandhaviśeṣasvīkāraparihāraniyamānadhyavasāyāt sādhāraṇyena pratītairabhivyaktaḥ",
  "GK16mamkpb_u:410_1": "sāmājikānāṃ vāsanātmatayā sthitaḥ sthāyī ratyādiko niyatapramātṛgatatvena sthito",
  "GK16mamkpb_u:410_2": "'pi sādhāraṇopāyabalāt tatkālavigalitaparimitapramātṛbhāvavaśonmiṣitavedyāntarasaṃparkaśūnyāparimitabhāvena",
  "GK16mamkpb_u:410_3": "pramātrā sakalasahṛdayasaṃvādabhājā sādhāraṇyena svākāra ivābhinno 'pi gocarīkṛtaśvarvyamāṇataikaprāṇo",
  "GK16mamkpb_u:410_4": "vibhāvādijīvitāvadhiḥ pānakarasanyāyena carvyamāṇaḥ pura iva parisphuran hṛdayamiva",
  "GK16mamkpb_u:410_5": "praviśan sarvāṅgīṇamivāliṅgan anyat sarvamiva tirodadhat brahnāsvādamivānubāvayan",
  "GK16mamkpb_u:410_6": "alaukikacamatkārakārī śṛṅgārādiko rasaḥ /",
  "GK16mamkpb_u:411": "sa ca na kāryaḥ /",
  "GK16mamkpb_u:412": "vibhāvādivināśe 'pi tasya saṃbhavaprasaṅgāt /",
  "GK16mamkpb_u:413": "nāpi jñāpyaḥ siddhasya tasyāsaṃbhavāt /",
  "GK16mamkpb_u:414": "api tu vibhāvādibhirvyajjitaśvarvaṇīyaḥ /",
  "GK16mamkpb_u:415": "kārakajñāpakābhyāmanyat kva dṛṣṭamiti cet,",
  "GK16mamkpb_u:416": "na kvaciddṛṣṭamityalaukikasiddherbhūṣaṇametanna dūṣaṇam /",
  "GK16mamkpb_u:417": "carvaṇāniṣpacyā tasya niṣpattirupacariteti kāryo 'pyucyatām /",
  "GK16mamkpb_u:418_0": "laukikapratyakṣādipramāṇatāṭasthyāvabodhaśālimitayogijñānavedyāntarasaṃsparśarahitasvātmamātraparyavasitaparimitetarayogisaṃbedanavilakṣaṇalokottarasvasaṃvedanagocara",
  "GK16mamkpb_u:418_1": "iti pratye 'pyabhidhīyatām /",
  "GK16mamkpb_u:419": "tadgrāhakaṃ ca na nirvikalpakaṃ vibhāvādiparāmarśapradhānatvāt /",
  "GK16mamkpb_u:420": "nāpi savikalpakaṃ carvyamāṇasyālaukikānandamayasya svasaṃvedanasiddhatvāt /",
  "GK16mamkpb_u:421": "ubhayābhāvasvarūpasya co bhayātmakatvamapi pūrvavallokottaratāmeva gamayati na tu virodhamiti śrīmadācāryābhinavaguptapādāḥ //",
  "GK16mamkpb_u:422": "vyāghrādayo vibhāvā bhayānakasyeva vīrādbhutaraudrāṇām aśrupātādayo 'nubhāvāḥ śṛṅgārasyeva karuṇabhayānakayoḥ,",
  "GK16mamkpb_u:423": "cintādayo vyabhicāriṇaḥ śṛṅgārasyeva vīrakaruṇabhayānakānāmiti pṛthaganaikāntikatvāt sūtre militā nirdiṣṭāḥ /",
  "GK16mamkpb_u:424": "viyadalimalināmbugarbhameghaṃ madhukarakokilakūjitairdiśāṃ śrīḥ /",
  "GK16mamkpb_u:425": "dharaṇirabhinavāṅkurāṅkaṭaṅkā praṇatipare dayite prasīda mugdhe //27//",
  "GK16mamkpb_u:426": "ityādau parimṛditamṛṇālīmlānamaṅgaṃ pravṛttiḥ kathamapi parivāraprārthanābhiḥ kriyāsu /",
  "GK16mamkpb_u:427": "kalayati ca himāṃśorniṣkalaṅkasya lakṣmī- mabhinavakaridantacchedakāntaḥ kapolaḥ //28//",
  "GK16mamkpb_u:428": "dūrādutsukamāgate vivalitaṃ saṃbhāṣiṇi sphāritaṃ saṃśliṣyatyaruṇaṃ gṛhītavasane kiṃcāñjitabhrūlatam /",
  "GK16mamkpb_u:429": "māninyāśvaraṇānativyatikare bāṣpāmbupūrṇekṣaṇaṃ cakṣurjātamaho prapañcacaturaṃ jātāgasi preyasi //29//",
  "GK16mamkpb_u:430": "ityādau ca yadyapi vibhāvānāmanubhāvānāmautsukyavrīḍāharṣakopāsūyāprasādānāṃ ca vyabhicāriṇāṃ kevalānāmatra sthitiḥ,",
  "GK16mamkpb_u:431": "tathāpyeteṣāmasādhāraṇatvamityanyatamadvayākṣepakatve sati nānaikantikatvamiti //",
  "GK16mamkpb_u:432": "tadviśeṣānāha-- (sū- 44)",
  "GK16mamkpb_u:433": "śṛṅgārahāsyakaruṇaraudravīrabhayānakāḥ /",
  "GK16mamkpb_u:434": "bībhatsādbhutasaṃjñau cetyaṣṭau nāṭye rasāḥ smṛtāḥ // 29 //",
  "GK16mamkpb_u:435": "tatra śṛhgārasya dvau bhedau /",
  "GK16mamkpb_u:436": "saṃbhogo vipralambhaśva /",
  "GK16mamkpb_u:437": "tatrādyaḥ parasparāvalokanāliṅganādharapānaparicumbanādyanantatvādaparicchedya eka eva gaṇyate /",
  "GK16mamkpb_u:438": "yathā śūnyaṃ vāsagṛhaṃ vilokya śayanādutthāya kiṃcicchanai- rnidrāvyājamupāgatasya suciraṃ nirvarṇya patyurmuṃkham /",
  "GK16mamkpb_u:439": "visrabdhaṃ paricumbya jātapulakāmālokya gaṇḍasthalīṃ lajjānamramukhī priyeṇa hasatā bālā ciraṃ cumbitā // 30 //",
  "GK16mamkpb_u:440": "tathā tvaṃ mugdhākṣi vinaiva kañculikayā dhatse manohāriṇīṃ lakṣmīmityabhidhāyini priyatame tadvīṭikāsaṃspṛśi /",
  "GK16mamkpb_u:441": "śayyopāntaniviṣṭasasmitasakhīnetrotsavānandito niryātaḥ śanakairalīkavacanopanyāsamālījanaḥ // 31 //",
  "GK16mamkpb_u:442": "aparastu, abhilāṣaviraherṣyāpravāsaśāpahetuka iti pañcavidhaḥ /",
  "GK16mamkpb_u:443": "krameṇodāharaṇam-- premārdrāḥ praṇayaspṛśaḥ paricayādudgāḍharāgodayā- stāstā mugdhadṛśo nisargamadhurāśveṣṭā bhaveyurmayi /",
  "GK16mamkpb_u:444": "yāsvantaḥkaraṇasya vāhyakaraṇavyāpārarodhī kṣaṇā- dāśsāparikalpitāsvapi bhavatyānandasāndro layaḥ // 32 //",
  "GK16mamkpb_u:445": "anyatra vrajatīti kā khalu kathā nāpyasya tādṛk suhad yo māṃ necchati nāgataśva hahahā ko 'yaṃ vidheḥ prakramaḥ /",
  "GK16mamkpb_u:446": "ityalpetarakalpanākavalitasvāntā niśāntāntare bālā vṛttavivartanavyatikarā nāpnoti nidrāṃ niśi // 33 //",
  "GK16mamkpb_u:447": "eṣā virahotkaṇṭhitā /",
  "GK16mamkpb_u:448": "sā putyuḥ prathamāparādhasamaye sakhyopadeśaṃ vinā no jānāti savibhramāṅgavalanāvakroktisaṃsūcanam /",
  "GK16mamkpb_u:449": "svacchairacchakapolamūlagalitaiḥ paryastanetrotpalā bālā kevalameva roditi luṭhallolālakairaśrubhiḥ // 34 //",
  "GK16mamkpb_u:450": "prasthānaṃ valayaiḥ kṛtaṃ priyasakhairasrairajasraṃ gataṃ dhṛtyā na kṣaṇamāsitaṃ vyavasitaṃ cittena gantuṃ puraḥ /",
  "GK16mamkpb_u:451": "yātuṃ niśvitacetasi priyatame sarve samaṃ prasthitā gantavye sati jīvita priyasuhṛtsārthaḥ kimu tyajyate // 35 //",
  "GK16mamkpb_u:452": "tvāmālikhya praṇayakupitāṃ dhāturāgaiḥ śilāyā- mātmānaṃ te caraṇapatitaṃ yāvadicchāmi kartum /",
  "GK16mamkpb_u:453": "asraistāvanmuhurupacitairdṛṣṭirālupyate me krūrastasminnapi na sahate saṃgamaṃ nau kṛtāntaḥ // 36 //",
  "GK16mamkpb_u:454": "hāsyādīnāṃ krameṇodārahaṇam-- ākuñvya pāṇimaśuciṃ mama mūrdhni veśyā mantrāmbhasāṃ pratipadaṃ pṛṣataiḥ pavitre /",
  "GK16mamkpb_u:455": "tārasvanaṃ prathitathūtkamadātprahāraṃ hāhā hato 'hamiti roditi viṣṇuśarmā // 37 //",
  "GK16mamkpb_u:456": "hā mātastvaritāsi kutra kimidaṃ hā devatāḥ kvāśiṣaḥ dhik prāṇān patito 'śanirhutavahaste 'ṅgeṣu dagdhe dṛśau /",
  "GK16mamkpb_u:457": "itthaṃ ghargharamadhyaruddhakaruṇāḥ paurāṅganānāṃ gira- śvitrasthānapi rodayanti śatadhā kurvanti bhittīrapi // 38 //",
  "GK16mamkpb_u:458": "kṛtamanumataṃ dṛṣṭaṃ vā yairidaṃ gurupātakaṃ manujapaśubhirnirmaryādairbhavadbhirudāyudhaiḥ /",
  "GK16mamkpb_u:459": "narakaripuṇā sārdhaṃ teṣāṃ sabhīmakirīṭinā- mayamahamasṛṅmedomāṃsaiḥ karomi diśāṃ balim // 39 //",
  "GK16mamkpb_u:460": "kṣudrāḥ saṃtrāsamete vijahata harayaḥ kṣuṇṇaśakrebhakumbhā yuṣmaddeheṣu lajjāṃ dadhati paramamī sāyakā niṣpatantaḥ //",
  "GK16mamkpb_u:461": "saumitre tiṣṭha pātraṃ tvamasi na hi ruṣāṃ nanvahaṃ meghanādaḥ kiṃcidbhrūbhahgalīlāniyamitajaladhiṃ rāmamanveṣayāmi // 4.0 //",
  "GK16mamkpb_u:462": "grīvābhaṅgābhirāmaṃ muhuranupatati syandane baddhadṛṣṭiḥ paśvārdhena praviṣṭaḥ śarapatanabhayādbhūyasā pūrvakāyam /",
  "GK16mamkpb_u:463": "dabhaiṃrardhāvalīḍhaiḥ śramavivṛtamukhabhraṃśimiḥ kīrṇavartmā paśyodagraplutatvādviyati bahutaraṃ stokamurvyā prayāti // 4.1 //",
  "GK16mamkpb_u:464": "utkṛtyotkṛtya kṛttiṃ prathamamatha pṛthūtsedhabhūyāṃsi māṃsā- nyaṃsasphikpṛṣṭhapiṇḍyādyavayavasulabhānyugrapūtīni jagdhvā /",
  "GK16mamkpb_u:465": "ārttaḥ paryastanetraḥ prakaṭitadaśanaḥ pretaraṅkaḥ karaṅkā- dahkasthādasthisaṃsthaṃ sthapuṭagatamapi kravyamavyagramatti // 4.2 //",
  "GK16mamkpb_u:466": "citraṃ mahāneṣa batāvatāraḥ kva kāntireṣābhinavaiva bhaṅgiḥ /",
  "GK16mamkpb_u:467": "lokottaraṃ dhairyamaho prabāvaḥ kāpyākṛtirnūtana eṣa sargaḥ // 4.3 //",
  "GK16mamkpb_u:468": "eṣāṃ sthāyibhāvānāha-- (sū- 33)",
  "GK16mamkpb_u:469": "ratirhāsaśva sokaśva krodhotsāhau bhayaṃ tathā /",
  "GK16mamkpb_u:470": "jugupsā vismayaśveti sthāyibhāvāḥ prakīrtitāḥ //30//",
  "GK16mamkpb_u:471": "spaṣṭam /",
  "GK16mamkpb_u:472": "vyabhicāriṇo brūte-- (sū- 46)",
  "GK16mamkpb_u:473": "nirvedaglāniśaṅkākhyāstathāsūyāmadaśramāḥ /",
  "GK16mamkpb_u:474": "ālasyaṃ caiva dainya ca cintā mohaḥ smṛtirdhṛtiḥ //31//",
  "GK16mamkpb_u:475": "vrīḍā capalatā harṣa āvego jaḍatā tathā /",
  "GK16mamkpb_u:476": "garvo viṣāda autsukyaṃ nidrāpasmāra eva ca //32//",
  "GK16mamkpb_u:477": "suptaṃ prabodho 'marṣaśvāpyavahitthamathogratā /",
  "GK16mamkpb_u:478": "matirvyādhistathonmādastathā maraṇameva ca //33//",
  "GK16mamkpb_u:479": "trāsaśvaiva vitarkaśva vijñeyā vyabhicāriṇaḥ /",
  "GK16mamkpb_u:480": "yastriṃśadamī bhāvāḥ samākhyātāstu nāmataḥ //34//",
  "GK16mamkpb_u:481": "nirvedasyāmaṅgalaprāyasya prathamamanupādeyatve 'pyupādānaṃ vyamicāritve 'pi sthāyitābhi dhānārtham /",
  "GK16mamkpb_u:482": "tena (sū- 47)",
  "GK16mamkpb_u:483": "nirvedasthāyibhaṅāvo 'sti śānto 'pi navamo rasaḥ /",
  "GK16mamkpb_u:484": "yathā ahau vā hāre vā kusumaśayane vā dṛṣadi vā maṇau vā loṣṭe vā balavati ripau vā sudṛdi vā /",
  "GK16mamkpb_u:485": "tṛṇe vā straiṇe vā mama samadṛśo yānti divasāḥ kvacitpuṇyāraṇye śiva śiva śiveti pralapataḥ // 4.4 //",
  "GK16mamkpb_u:486": "(sū- 48)",
  "GK16mamkpb_u:487": "ratirdevādiviṣayā vyabhicārī tathāñjitaḥ //35//",
  "GK16mamkpb_u:488": "bhāvaḥ proktaḥ",
  "GK16mamkpb_u:489": "ādiśabdānmunigurunṛpaputrādiviṣayā /",
  "GK16mamkpb_u:490": "kāntāviṣayā tu vyaktā śṛṅgāraḥ /",
  "GK16mamkpb_u:491": "udāharaṇam kaṇṭhakoṇaviniviṣṭamīśa te kālakūṭamapi me mahāmṛtam /",
  "GK16mamkpb_u:492": "apyupāttamamṛtaṃ bhavadvapurbhedavṛtti yadi me na rocate // 4.5 //",
  "GK16mamkpb_u:493": "haratyaghaṃ saṃprati hetureṣyataḥ śubhasya pūrvācaritaiḥ kṛtaṃ śubhaiḥ /",
  "GK16mamkpb_u:494": "śarīrabhājāṃ bhavadīyadarśanaṃ vyanakti kālatritaye 'pi yogyatām // 4.6 //",
  "GK16mamkpb_u:495": "evamanyadapyudāhāryam /",
  "GK16mamkpb_u:496": "añjitavyabhicārī yathā jāne kopaparāhbhukhī priyatamā svapne 'dya dṛṣṭā mayā mā māṃ saṃspṛsa pāṇineti rudatī gantuṃ pravṛttā puraḥ /",
  "GK16mamkpb_u:497": "no yāvatparirabhya cāṭuśatakairāśvāsayāmi priyāṃ bhrātastāvadahaṃ śaṭhena vidhinā nidrādaridrīkṛtaḥ // 4.7 //",
  "GK16mamkpb_u:498": "atra vidhiṃ pratyasūyā /",
  "GK16mamkpb_u:499": "(sū- 49)",
  "GK16mamkpb_u:500": "tadābhāsā anaucityapravartitāḥ /",
  "GK16mamkpb_u:501": "tadābhāsā rasābhāsā bhāvābhāsāśva /",
  "GK16mamkpb_u:502": "tatra rasābhāso yathā stumaḥ kaṃ vāmākṣi kṣaṇamapi vinā yaṃ na ramase vilebhe kaḥ prāṇān raṇamakhamukhe yaṃ mṛgayase /",
  "GK16mamkpb_u:503": "sulagne ko jātaḥ śaśimukhi yamālihgasi balāt tapaḥśrīḥ kasyaiṣā madananagari dhyāyasi tu yam // 4.8 /",
  "GK16mamkpb_u:504": "atrānekakāmukaviṣayamabhilāṣaṃ tasyāḥ stuma ityādyanugataṃ bahuvyāpāropādānaṃ vyanakti /",
  "GK16mamkpb_u:505": "bhāvābhāso yathā rākāsudhākaramukhī taralāyatākṣī sā smerayauvanataraṅgivibhramāṅgī /",
  "GK16mamkpb_u:506": "tat kiṃ karomi vidadhe kathamatra maitrīṃ tatsvīkṛtivyatikare ka ivābhyupāyaḥ // 4.9 //",
  "GK16mamkpb_u:507": "atra cintā, anaucityapravartitā /",
  "GK16mamkpb_u:508": "evamanye 'pyudāhāryāḥ //",
  "GK16mamkpb_u:509": "(sū- 50)",
  "GK16mamkpb_u:510": "bhāvasya śāntirudayaḥ saṃdhiḥ śabalatā tathā //36//",
  "GK16mamkpb_u:511": "krameṇodāharaṇam tasyāḥ sāndravilepanastanataṭapra śleṣamudrāṅkitaṃ kiṃ vakṣaśvaraṇānativyatikaravyājena gopāyyate /",
  "GK16mamkpb_u:512": "ityukte kva tadityudīrya sahasā tat saṃpramārṣṭuṃ mayā sāśliṣṭā rabhasena tatsukhavaśāttanvyā ca tadvismṛtam // 50 //",
  "GK16mamkpb_u:513": "atra kopasya /",
  "GK16mamkpb_u:514": "ekasmiñ śayane vipakṣaramaṇīnāmagrahe mugdhayā sadyo mānaparigrahaglapitayā cāṭūni kurvannapi /",
  "GK16mamkpb_u:515": "āvegādavadhīritaḥ priyatamastūṣṇīṃ sthitastatkṣaṇaṃ mābhūtsupta ivetyamandavalitagrīvaṃ punarvīkṣitaḥ // 51 //",
  "GK16mamkpb_u:516": "atrautsukyasya /",
  "GK16mamkpb_u:517": "utsiktasya tapaḥparākramanidherabyāgamādekataḥ satsaṃgapriyatā ca vīrarabhasotphālaśva māṃ karṣataḥ /",
  "GK16mamkpb_u:518": "vaidaihīparirambha eṣa ca muhuśvaitanyamāmīlayan ānandī haricandanenduśiśirasnigdho ruṇaddhyanyataḥ // 52 //",
  "GK16mamkpb_u:519": "atrāvegaharṣayoḥ /",
  "GK16mamkpb_u:520": "kvākāryaṃ śaśalakṣmaṇaḥ kva ca kulaṃ bhūyo 'pi dṛśyeta sā doṣāṇāṃ praśamāya naḥśrutamaho kope 'pi kāntaṃ mukham /",
  "GK16mamkpb_u:521": "kiṃ vakṣyantyapakalmaṣāḥ kṛtadhiyaḥ svapne 'pi sā durlabhā cetaḥ svāsthayamupaihi kaḥ khalu yuvā dhanyo 'dharaṃ dhāsyati // 53 //",
  "GK16mamkpb_u:522": "atra vitakāraitsukyamatismaraṇaśahkādainyadhṛticintānāṃ śabalatā /",
  "GK16mamkpb_u:523": "bhāvasthitistūktā udāhṛtā ca //",
  "GK16mamkpb_u:524": "(sū- 51)",
  "GK16mamkpb_u:525": "mukhye rase 'pi te 'ṅgitvaṃ prāpnuvanti kadācana /",
  "GK16mamkpb_u:526": "te bhāvaśāntyādayaḥ /",
  "GK16mamkpb_u:527": "aṅgitvaṃ rājānugatavivāhapravṛttabhṛtyavat //",
  "GK16mamkpb_u:528": "(sū- 52)",
  "GK16mamkpb_u:529": "anusvānābhasaṃlakṣyakramavyaṅgyasthitistu yaḥ //37//",
  "GK16mamkpb_u:530": "śabdārthobhayaśaktyutthastridhā sa kathito dhvaniḥ /",
  "GK16mamkpb_u:531": "śabdaśaktimūlānuraṇanarūpavyaṅgyaḥṣa arthaśaktimūlānuraṇanarūpavyaṅgayaḥ ubhayaśaktimūlānuraṇanarūpavyaṅgyaśveti trividhaḥ //",
  "GK16mamkpb_u:532": "tatra",
  "GK16mamkpb_u:533": "alaṃkāro 'tha vastveva śabdādyatrāvabhāsate //38//",
  "GK16mamkpb_u:534": "(sū- 53)",
  "GK16mamkpb_u:535": "pradhānatvena sa jñeyaḥ śabdaśaktyudbha vo dvidhā /",
  "GK16mamkpb_u:536": "vastveveti,",
  "GK16mamkpb_u:537": "analaṃkāraṃ vastumātram /",
  "GK16mamkpb_u:538": "ādyo yathā ullāsya kālakaravālamahāmbuvāhaṃ devena yena jaraṭhorjitagarjitena /",
  "GK16mamkpb_u:539": "nirvāpitaḥ sakala eva raṇe ripūṇāṃ dhārājalaistrijagati jvalitaḥ pratāpaḥ // 54 //",
  "GK16mamkpb_u:540": "atra vākyasyāsaṃbaddhārthābidhāyakatvaṃ mā prasāṅkṣīditi prākaraṇikāprākaraṇikayorupamānopameyabhāvaḥ kalpanīya ityatropamālaṃkāro vyaṅgyaḥ /",
  "GK16mamkpb_u:541": "tiramarucirapratāpo vidhuraniśākṛdvibho madhuralīlaḥ /",
  "GK16mamkpb_u:542": "matimānatacvavṛttiḥ pratipadapakṣāgraṇīrvibhāti bhavān // 55 //",
  "GK16mamkpb_u:543": "atraikaikasya padasya dvipadatve virodhābhāsaḥ /",
  "GK16mamkpb_u:544": "amitaḥ samitaḥ prāptairutkarṣairharṣada prabho /",
  "GK16mamkpb_u:545": "ahitaḥ sahitaḥ sādhuyaśobhirasatāmasi // 56 //",
  "GK16mamkpb_u:546": "atrāpi virodhābhāsaḥ /",
  "GK16mamkpb_u:547": "nirupādānasaṃbhāramabhittāveva tanvate /",
  "GK16mamkpb_u:548": "jagaccitraṃ namastasmai kalāślāghyāya śūline // 57 //",
  "GK16mamkpb_u:549": "atra vyatirekaḥ /",
  "GK16mamkpb_u:550": "alaṃkāryasyāpi brāhnaṇaśraṇaṇanyāyenālaṃkāratā /",
  "GK16mamkpb_u:551": "vastumātraṃ yathā paṃthia ṇa ettha sattharamatthi maṇaṃ pattharatthale gāme /",
  "GK16mamkpb_u:552": "uṇṇaapaoharaṃ pekhkhiūṇa jai vasasi tā vasasu // 58 //",
  "GK16mamkpb_u:553": "atra yadyupabhogakṣamo 'si tadā,",
  "GK16mamkpb_u:554": "āssveti vyajyate /",
  "GK16mamkpb_u:555": "śaniraśaniśva tamuccairnihanti kupyasi narendra yasmai tvam /",
  "GK16mamkpb_u:556": "yatra prasīdasi punaḥ sa bhātyudāro 'nudāraśva // 59 //",
  "GK16mamkpb_u:557": "tra aviruddhāvapi tvadanuvartanārthamekaṃ kāryaṃ kuruta iti dhvanyate /",
  "GK16mamkpb_u:558": "(sū- 54)",
  "GK16mamkpb_u:559": "arthaśaktyudbhavo 'pyartho vyañjakaḥ saṃbhavī svataḥ //39//",
  "GK16mamkpb_u:560": "prauḍhoktimātrātsiddho vā kavestenombhitasya vā /",
  "GK16mamkpb_u:561": "vastu vālaṃkṛtirveti ṣaḍbhedo 'sau vyanakti yat //40//",
  "GK16mamkpb_u:562": "vastvalaṃkāramatha vā tenāyaṃ dvādaśātmakaḥ /",
  "GK16mamkpb_u:563": "svataḥsaṃbhavī na kevalaṃ bhaṇitimātraniṣpanno yāvabdahirapyaucityena saṃbhāvyamānaḥ /",
  "GK16mamkpb_u:564": "kavinā pratibhāṇamātreṇa bahirasannapi nirmitaḥ kavinibaddhena vaktreti vā dvividho 'para iti trividhaḥ /",
  "GK16mamkpb_u:565": "vastu vālaṃkāro vāsāviti ṣoḍhā vyañjakaḥ /",
  "GK16mamkpb_u:566": "tasya vastu vālaṃkāro vā byaṅgya iti dvādaśabhaṅedor /",
  "GK16mamkpb_u:567": "āthaśaktyudbhavo dhvaniḥ /",
  "GK16mamkpb_u:568": "krameṇodāharaṇam-- alasaśiropaṇi dhuttāṇaṃ aggimo putti dhaṇasamiddhimao /",
  "GK16mamkpb_u:569": "ia bhaṇieṇa ṇaaṅgī papphullaviloaṇā jāā // 60 //",
  "GK16mamkpb_u:570": "atra mamaivopabhogya iti vastunā vastu vyajyate /",
  "GK16mamkpb_u:571": "dhanyāsi yā kathayasi priyasaṃgame 'ri visrabdhacāṭukaśatāni ratāntareṣu /",
  "GK16mamkpb_u:572": "nīvīṃ prati praṇihite tu kare priyeṇa sakhyaḥ śapāmi yadi kiṃcidapi smarāmi // 61 //",
  "GK16mamkpb_u:573": "atra tvamadhanyā,",
  "GK16mamkpb_u:574": "ahaṃ tu dhanyeti vyatirekālaṃkāraḥ /",
  "GK16mamkpb_u:575": "darpāndhagandhagajakumbhakapāṭakūṭasaṃkrāntinighnaghanaśoṇitaśoṇaśociḥ /",
  "GK16mamkpb_u:576": "vīrairvyaloki yudhi kopakaṣāyakāntiḥ kālīkaṭākṣa iva yasya kare kṛpāṇaḥ // 62 //",
  "GK16mamkpb_u:577": "atropamālaṃkāreṇa sakalaripubalakṣayaḥ kṣaṇāt kariṣyate, iti vastu /",
  "GK16mamkpb_u:578": "gāḍhakāntadaśanakṣatavyathāsaṃkaṭādarivadhūjanasya yaḥ /",
  "GK16mamkpb_u:579": "oṣṭhavidrumadalānyamocayannirdaśan yudhi ruṣā nijādharam // 63 //",
  "GK16mamkpb_u:580": "atra virodhālaṃkāreṇādharanirdaśanasamakālameva śatravo vyāpāditā iti tulyayogitā mama kṣatyāpyanyasya kṣatirnivartatāmiti tadbuddhirutprekṣyate,",
  "GK16mamkpb_u:581": "ityutprekṣā ca /",
  "GK16mamkpb_u:582": "eṣūdāharaṇeṣu svataṛsaṃbhavī vyañjakaḥ /",
  "GK16mamkpb_u:583": "kailāsasya prathamaśikhare veṇusaṃmūrchanābhiḥ śrutvā kīrtiṃ vibudharamaṇīgīyamānāṃ yadīyām /",
  "GK16mamkpb_u:584": "srastāpāṅgāḥ sarasabisinīkāṇḍasaṃjātaśaṅkā diṅmātaṅgāḥ śravaṇapuline hastamāvartayanti // 64 //",
  "GK16mamkpb_u:585": "atra vastunā yeṣāmapyarthādhigamo nāsti teṣāmapyevamādibuddhijananena camatkāraṃ karoti tvatkīrtiriti vastu dhvanyate /",
  "GK16mamkpb_u:586": "kesesu balāmoḍia teṇa a samarammi jaasirī gahiā /",
  "GK16mamkpb_u:587": "jaha kandarāhiṃ vihurā tassa daḍhaṃ kaṃṭhaammi saṃṭhaviā // 65 //",
  "GK16mamkpb_u:588": "atra keśagrahaṇāvalokanoddīpitamadanā iva kandarāstadvidhurān kaṇṭhe gṛhṇanti,",
  "GK16mamkpb_u:589": "ityutprekṣā /",
  "GK16mamkpb_u:590": "ekatra saṃgrāme vijayadarśanāttasyārayaḥ palāyya guhāsu tiṣṭhantīti kāvyaheturalaṃkāraḥ /",
  "GK16mamkpb_u:591": "na parāyya gatāstadvairiṇo 'pi tu tataḥ parābhavaṃ saṃbhāvya tān kandarā na tyajantītyapahnutiśva /",
  "GK16mamkpb_u:592": "gāḍhāliṅgaṇarahasujjuammi daie lahuṃ samosarai /",
  "GK16mamkpb_u:593": "māṇaṃsiṇīṇa māṇo pīlaṇabhīa vva hiaāhiṃ // 66 //",
  "GK16mamkpb_u:594": "atrotprekṣayā pratyāliṅganādi tatra vijṛmbhate, iti vastu /",
  "GK16mamkpb_u:595": "jā ṭheraṃ va hasantā kaivaaṇaṃburuhabaddhaviṇivesā /",
  "GK16mamkpb_u:596": "dāvei bhuaṇamaṃḍalamaṇṇaṃ via jaai sā vāṇī // 67 //",
  "GK16mamkpb_u:597": "atrotprekṣayā camatkāraikakāraṇaṃ navaṃ navaṃ jagat ajaḍāsanasthā nirmimīte,",
  "GK16mamkpb_u:598": "iti vyatirekaḥ /",
  "GK16mamkpb_u:599": "eṣu kavprauḍhoktimātraniṣpanno vyañjakaḥ /",
  "GK16mamkpb_u:600": "je laṃkāgirimehalāsu khaliā saṃbhogakhiṇṇoraī-- phārupphullaphaṇāvalīkavalaṇe pattā dariddattaṇam /",
  "GK16mamkpb_u:601": "te eṅṇiṃ malaānilā virahiṇīṇīsāsasaṃpakkiṇo jādā jhatti sisuttaṇe vi bahalā tāruṇṇapuṇṇā via // 68 //",
  "GK16mamkpb_u:602": "atra niḥśvāsaiḥ prāptaiśvaryā vāyavaḥ kiṃ kiṃ na kurvantīti vastunā vastu vyajyate /",
  "GK16mamkpb_u:603": "sahi viraiūṇa māṇassa majjha dhīrattaṇeṇa āsāsam /",
  "GK16mamkpb_u:604": "piadaṃsaṇavihalaṃkhalakhaṇammi sahasatti teṇa osariam // 69 //",
  "GK16mamkpb_u:605": "atra vastunākṛte 'pi prārthane prasanneti vibhāvanā priyadarśanasya saubhāgyabalaṃ dhairyeṇa soḍhuṃ na śakyate,",
  "GK16mamkpb_u:606": "ityutprekṣā vā /",
  "GK16mamkpb_u:607": "ollollakaraaraakhkhaehi tuha loaṇesu maha diṇṇam /",
  "GK16mamkpb_u:608": "rattaṃsuaṃ paāo koveṇa puṇo ime ṇa akkamiā // 70 //",
  "GK16mamkpb_u:609": "atra kimiti locane kupite vahasi, iti,",
  "GK16mamkpb_u:611": "uttarālaṃkāreṇa na kevalamārdranakhakṣatāni gopāyasi yāvatteṣāmahaṃ prasādapātraṃ jāteti vastu /",
  "GK16mamkpb_u:612": "mahilāsahassabharie tuha hiae suhaa sā amāantī /",
  "GK16mamkpb_u:613": "aṇudiṇamaṇaṇṇakammā aṅgaṃ taṇuaṃ vi taṇuei // 71 //",
  "GK16mamkpb_u:614": "atra hetvalaṃkāreṇa “tanostanūkaraṇe 'pi tava hṛdaye na vartate';",
  "GK16mamkpb_u:615": "iti viśeṣoktiḥ /",
  "GK16mamkpb_u:616": "eṣu kavinibaddhavaktṛprauḍhoktimātraniṣpannaśarīro vyañjakaḥ /",
  "GK16mamkpb_u:617": "evaṃ dvādaśa bhedāḥ //",
  "GK16mamkpb_u:618": "(sū- 55)",
  "GK16mamkpb_u:619": "śabdārtho bhayabhūrekaḥ",
  "GK16mamkpb_u:620": "yathā atandracandrābharaṇā samuddīpitamanmathā /",
  "GK16mamkpb_u:621": "tārakātaralā śyāmā sānandaṃ na karoti kam // 72 //",
  "GK16mamkpb_u:622": "atropamā vyaṅgyā //",
  "GK16mamkpb_u:623": "(sū- 56)",
  "GK16mamkpb_u:624": "bhedā aṣṭādaśāsya tat //41//",
  "GK16mamkpb_u:625": "asyeti dhvaneḥ //",
  "GK16mamkpb_u:626": "nanu rasādīnāṃ bahubhedatvena kathamaṣṭādaśetyata āha /",
  "GK16mamkpb_u:627": "(sū- 57)",
  "GK16mamkpb_u:628": "rasādīnāmanantatvādbheda eko hi gaṇyate /",
  "GK16mamkpb_u:629": "anantatvāditi /",
  "GK16mamkpb_u:630": "tathāhi-nava rasāḥ /",
  "GK16mamkpb_u:631": "tatra śṛhgārasya dvau bhedau /",
  "GK16mamkpb_u:632": "saṃbhogo vipralambhaśva /",
  "GK16mamkpb_u:633": "saṃbhogasyāpi parasparāvalokanāliṅganaparicumbanādikusumoccayajalakelisūryāṃstamayacandrodayaṣaḍṛtuvarṇanādayo bahavo bhedāḥ /",
  "GK16mamkpb_u:634": "vipralambhasyābhilāṣādaya uktāḥ /",
  "GK16mamkpb_u:635": "tayorapi vibhāvānubhāvavyabhicārivaicitryam /",
  "GK16mamkpb_u:636": "tatrāpi nāyakayoruttamamadhyamādhamaprakṛtitvam /",
  "GK16mamkpb_u:637": "tatrāpi deśakālāvasthādibhedā ityekasyaiva rasasyānantyam /",
  "GK16mamkpb_u:638": "kā gaṇanā tvanyeṣām /",
  "GK16mamkpb_u:639": "asaṃlakṣyakramatvaṃ tu sāmānyamāśritya rasādidhvanibheda eka eva gaṇyate //",
  "GK16mamkpb_u:640": "(sū- 58)",
  "GK16mamkpb_u:641": "vākye dvacutthaḥ",
  "GK16mamkpb_u:642": "dvayuttha iti śabdārthobhayaśaktimūlaḥ //",
  "GK16mamkpb_u:643": "(sū- 59)",
  "GK16mamkpb_u:644": "pade 'pyanye",
  "GK16mamkpb_u:645": "apiśabdādvākye 'pi /",
  "GK16mamkpb_u:646": "ekāvayavasthitena bhūṣaṇena kāminīva padadyotyena vyaṅgyena vākyavyaṅgyāpi bhāratī bhāsate /",
  "GK16mamkpb_u:647": "tatra padaprakāśyatve krameṇodāharaṇāni-- yasya mitrāṇi mitrāṇi śatravaḥ śatravastathā /",
  "GK16mamkpb_u:648": "anukampyo 'nukampyaśva sa jātaḥ sa ca jīvati // 73 //",
  "GK16mamkpb_u:649": "(1) atra dvitīyamitrādiśabdā āśvastatvaniyantraṇīyatvasnehapātratvādisaṃkramitavācyāḥ /",
  "GK16mamkpb_u:650": "khalavavahārā dīsanti dāruṇā jahavi tahavi dhīrāṇam /",
  "GK16mamkpb_u:651": "hiaavaassavahumaā ṇa hu vavasāā vimujjhanti // 74 //",
  "GK16mamkpb_u:652": "(2) atra vimuhyantīti /",
  "GK16mamkpb_u:653": "lāvaṇyaṃ tadasau kāntistudrūpaṃ sa vacaḥkramaḥ /",
  "GK16mamkpb_u:654": "tadā sudhāspadamabhūdadhunā tu jvaro mahān // 75 //",
  "GK16mamkpb_u:655": "atra tadādipadairanubhavaikagaucarā arthāḥ prakāśyante /",
  "GK16mamkpb_u:656": "yathā vā mugdhe mugdhatayaiva netumakhilaḥ kālaḥ kimārabhyate mānaṃ dhatsva dhṛtiṃ badhāna ṛjutāṃ dūre kuru preyasi /",
  "GK16mamkpb_u:657": "sakhyaivaṃ śaṃsa hṛdi sthito hi nanu me prāṇeśvaraḥ śroṣyati // 76 //",
  "GK16mamkpb_u:658": "(3) atra bhītānaneti /",
  "GK16mamkpb_u:659": "etena hi nīcaiḥśaṃsanavidhānasya yuktatā gamyate /",
  "GK16mamkpb_u:660": "bhāvādīnāṃ padaprakāśyatve 'dhikaṃ na vaicitryamiti na tadudāhriyate /",
  "GK16mamkpb_u:661": "rudhiravisaraprasādhitakaravālakarālarucirabhujaparighaḥ /",
  "GK16mamkpb_u:662": "jhaṭiti bhrukuṭiviṭaṅkitalalāṭapaṭṭo vibhāsi nṛpa bhīma // 77 //",
  "GK16mamkpb_u:663": "(4) atra bhīṣaṇīyasya bhīmasena upamānam /",
  "GK16mamkpb_u:664": "bhūktimuktikṛdekāntasamādeśanatatparaḥ /",
  "GK16mamkpb_u:665": "kasya nānandanisyandaṃ vidadhāti sadāgamaḥ // 78 //",
  "GK16mamkpb_u:666": "(5) kācit saṃketadāyinamevaṃ mukhyayā vṛcyā śaṃsati /",
  "GK16mamkpb_u:667": "sāyaṃ snānamupāsitaṃ mahayajenāṅgaṃ samālepitaṃ yāto 'stācalamaulimambaramaṇirvisrabdhamatrāgatiḥ /",
  "GK16mamkpb_u:668": "āśvaryaṃ tava saukumāryamabhitaḥ klāntāsi yenādhunā netradvandvamamīlanavyatikaraṃ śakroti te nāsitum // 79 //",
  "GK16mamkpb_u:669": "(6) atra vastunā kṛtapuruṣaparicayā klāntāsīti vastu,",
  "GK16mamkpb_u:670": "adhunāpadadyotyaṃ vyajyate /",
  "GK16mamkpb_u:671": "tadaprāptimahāduḥkhavilīnāśeṣapātakā /",
  "GK16mamkpb_u:672": "taccintāvipulāhlādakṣīṇapuṇyacayā tathā // 80 //",
  "GK16mamkpb_u:673": "cintayantī jagatsūtiṃ parabrahnasvarupiṇam /",
  "GK16mamkpb_u:674": "nirucchvāsatayā muktiṃ gatānyā gopakanyakā // 81 //",
  "GK16mamkpb_u:675": "(7) atra janmasahasrairupabhoktavyāni duṣkṛtasukṛtaphalāni viyogaduḥkhacintanāhlādābhyāmanubhūtānītyuktam /",
  "GK16mamkpb_u:676": "evaṃ cāśeṣacayapadadyotye,",
  "GK16mamkpb_u:677": "atiśayoktī /",
  "GK16mamkpb_u:678": "kṣaṇadāsāvakṣaṇadā vanamavanaṃ vyasanamavyasanam /",
  "GK16mamkpb_u:679": "bata vīra tava dviṣatāṃ parāhnukhe tvayi paraṅbhukhaṃ sarvam // 82 //",
  "GK16mamkpb_u:680": "(8) atra śabdaśaktimūlavirodhāṅgenārthāntaranyāsena “vidhirapi tvāmanuvartate';",
  "GK16mamkpb_u:681": "iti sarvapadadyotyaṃ vastu /",
  "GK16mamkpb_u:682": "tuha vallahassa gosammi āsi aharo milāṇakamaladalo /",
  "GK16mamkpb_u:683": "ia ṇavavahuā soūṇa kuṇai vaaṇaṃ mahisaṃmuham // 83 //",
  "GK16mamkpb_u:684": "(9) atra rūpakeṇa tvayāsya muhurmuhuḥ paricumbanaṃ tathā kṛtam yena mlānatvamiti milāṇādipadadyotyaṃ kāvyaliṅgam /",
  "GK16mamkpb_u:685": "epu svataḥsaṃbhavī vyañjakaḥ /",
  "GK16mamkpb_u:686": "rāīsu caṃdadhavalāsu laliamapphāliūṇa jo cāvam /",
  "GK16mamkpb_u:687": "ekacchattaṃ via kuṇai bhuaṇarajjaṃ vijaṃbhaṃto // 84 //",
  "GK16mamkpb_u:688": "(10) atra vastunā yeṣāṃ kāmināmasau rājā smarastebhyo na kaśvidapi tadādeśaparāṅbhukha iti jāgradbhirupabhogaparaireva tairniśātivāhyate,",
  "GK16mamkpb_u:689": "iti bhuaṇarajjapadadyotyaṃ vastu prakāśyate /",
  "GK16mamkpb_u:690": "niśitaśaradhiyārpayatyanaṅgo dṛśi sudṛśaḥ svabalaṃ vayasyarāle /",
  "GK16mamkpb_u:691": "diśi nipatati yatra sā ca tatra vyatikarametya samunmiṣantyavasthāḥ // 85 //",
  "GK16mamkpb_u:692": "(11) atravastunā yugapadavasthāḥ parasparaviruddhā api prabhavantīti vyatikarapadadyotyo virodhaḥ /",
  "GK16mamkpb_u:693": "vārijjaṃto vi puṇo saṃdāvakadatthieṇa hiaeṇa /",
  "GK16mamkpb_u:694": "thaṇaharavaassaeṇa visuddhajāī ṇa calai se hāro // 86 //",
  "GK16mamkpb_u:695": "(12) atra viśuddhajātitvalakṣaṇahetvalaṃkāreṇa hāro 'navarataṃ ampamāna evāste,",
  "GK16mamkpb_u:696": "iti ṇa calaipadadyotyaṃ vastu /",
  "GK16mamkpb_u:697": "so muddhasāmalaṃgo dhammillo kalialaliaṇiadeho /",
  "GK16mamkpb_u:698": "tīe khaṃdhāhi balaṃ gahia saro suraasaṃgare jaai // 87 //",
  "GK16mamkpb_u:699": "(13) atra rūpakeṇa muddurmuhurākarṣaṇena tathā keśapāśaḥ skandhayoḥ prāptaḥ,",
  "GK16mamkpb_u:700": "yathā rativiratāvapyanivṛttābhilāṣaḥ kāmuko 'bhūditi khaṃdhapadadyotyā vibhāvanā /",
  "GK16mamkpb_u:701": "eṣu kaviprauḍhoktimamātraniṣpannaśarīraḥ /",
  "GK16mamkpb_u:702": "ṇavapuṇṇimāmiaṃkassa suhaa ko ttaṃ si bhaṇasu maha saccam /",
  "GK16mamkpb_u:703": "kā sohaggasamagga paosaraaṇi vva tuha ajja // 88 //",
  "GK16mamkpb_u:704": "(14) atra vastunā mayīvānyasyāmapi prathamamanuktastvaṃ na tata iti ṇavetyādipaosetyādipadadyotyaṃ vastu vyajyate /",
  "GK16mamkpb_u:705": "sahiṃ ṇavaṇihuvamasamapammi aṃkavālīsahīe ṇibiḍāe /",
  "GK16mamkpb_u:706": "hāro ṇivārio via uccheranto tado kahaṃ ramiam // 89 //",
  "GK16mamkpb_u:707": "(15) atra vastunā hāracchedānantaramanyadeva ratamavaśyamabhūt tatkathaya kīdṛgiti vyatirekaḥ kahaṃpadagamyaḥ /",
  "GK16mamkpb_u:708": "pravisaṃtī gharavāraṃ vivaliavaaṇā viloiūṇa paham /",
  "GK16mamkpb_u:709": "khaṃdhe ghettūṇa ghaḍaṃ hā hā ṇaṭhṭhotti ruasi sahi kiṃ ti // 90 //",
  "GK16mamkpb_u:710": "atra hetvalaṃkāreṇa saṃketaniketanaṃ gacchantaṃ dṛṣṭvā yadi tatra gantumicchasi tadā,",
  "GK16mamkpb_u:711": "aparaṃ ghaṭaṃ gṛhītvā gaccheti vastu kiṃtipadadyotyam /",
  "GK16mamkpb_u:712": "yathā vā vihalaṃkhalaṃ tumaṃ sahi daṭṭhūṇa kuḍheṇa taralataradiṭṭhim /",
  "GK16mamkpb_u:713": "vārapphaṃsamiseṇa a appā guruotti pāḍia vihiṇṇo // 91 //",
  "GK16mamkpb_u:714_0": "(16) atra nadīkūle latāgahane kṛtasaṃketamaprāptaṃ gṛhapraveśāvasare pasvādāgataṃ",
  "GK16mamkpb_u:714_1": "dṛṣṭvā punarnadīgamanāya dvāropaghātavyājena buddhipūrvaṃ vyākulatayā tvayā ghaṭaḥ",
  "GK16mamkpb_u:714_2": "sphoṭita iti mayā cintitam tatkimiti nāśvasiṣi tatsamīhitasiddhaye vraja,",
  "GK16mamkpb_u:715": "ahaṃ te śvaśrūnikaṭe sarvaṃ samarthayiṣye,",
  "GK16mamkpb_u:716": "iti dvārasparśanavyājenetyapahnutyā vastu /",
  "GK16mamkpb_u:717": "joṅṇāi mahuraseṇa a vivaṇṇatāruṇṇautsuamaṇā sā /",
  "GK16mamkpb_u:718": "buḍḍhā vi ṇavoḍhavvia paravahuā ahaha harai tuha hiaam // 92 //",
  "GK16mamkpb_u:719": "(17) atra kāvyaliṅgena vṛddhāṃ paravadhūṃ tvamasmānujjhitvābhitaṣasīti tvadīyamācaritaṃ vaktuṃ na śakyamityākṣepaḥ paravahūpadaprakāśyaḥ /",
  "GK16mamkpb_u:720": "eṣu kavinibaddhavaktṛprauḍhoktimātraniṣpannaśarīraḥ /",
  "GK16mamkpb_u:721": "vākyaprakāśye tu pūrvamudāhṛtam śabdārthobhayaśaktyudbhavastu padaprakāśyo na bhavatīti pañcatriṃśadbhedāḥ /",
  "GK16mamkpb_u:722": "(sū- 60)",
  "GK16mamkpb_u:723": "prabandhe 'pyarthaśaktibhūḥ //42//",
  "GK16mamkpb_u:724": "yathā gṛdragomāyusaṃvādādau /",
  "GK16mamkpb_u:725": "alaṃ sthitvā śmasāne 'smin gṛdhragomāyusaṃkule /",
  "GK16mamkpb_u:726": "kaṅkālabahale ghore sarvaprāṇibhayaṃkare // 93 //",
  "GK16mamkpb_u:727": "na ceha jīvitaḥ kaśvit kāladharmamupāgataḥ /",
  "GK16mamkpb_u:728": "priyo vā yadi vā dveṣyaḥ prāṇināṃ gatirīdṛśī // 94 //",
  "GK16mamkpb_u:729": "iti divā prabhavato gṛdhrasya puruṣavisarjanaparamidaṃ vacanam /",
  "GK16mamkpb_u:730": "ādityo 'yaṃ sthito mūḍhāḥ snehaṃ kuruta sāṃpratam /",
  "GK16mamkpb_u:731": "bahuvighno muhūrto 'yaṃ jīvedapi kadācana // 95 //",
  "GK16mamkpb_u:732": "amuṃ kanakavarṇābhaṃ bālamaprāptayauvanam /",
  "GK16mamkpb_u:733": "gṛdhravākyātkartha mūḍhāstyajadhvamaviśaṅkitāḥ // 96 //",
  "GK16mamkpb_u:734": "iti niśi vijṛmbhamāṇasya gomāyorjanavyāvartananiṣṭhaṃ ca vacanamiti prabandha eva prathate /",
  "GK16mamkpb_u:735": "anye tvekādaśa bhedā grandhavistarabhayānnodāhṛtāḥ svayaṃ tu lakṣaṇato 'nusartavyāḥ /",
  "GK16mamkpb_u:736": "apiśabdātpadavākyayoḥ //",
  "GK16mamkpb_u:737": "(sū- 61)",
  "GK16mamkpb_u:738": "padaikadeśaracanāvarṇeṣvapi rasādayaḥ //",
  "GK16mamkpb_u:739": "tatra prakṛtyā yathā raikelihiaṇiasaṇakarakisalaaruddhaṇaaṇajualassa /",
  "GK16mamkpb_u:740": "ruddassa taiaṇaaṇaṃ pavvaīparicuṃbiaṃ jaai // 97 //",
  "GK16mamkpb_u:741": "atha jayatīti na tu śobhate, ityādi /",
  "GK16mamkpb_u:742": "samāne 'pi hi sthaganavyāpāre lokottareṇaiva vyāpāreṇāsya pidhānamiti tadevotkṛṣṭam /",
  "GK16mamkpb_u:743": "yathā vā preyān so 'yamapākṛtaḥ saśapathaṃ pādānataḥ kāntayā dvitrāṇyeva padāni vāsabhavanādyāvanna yātyunmanāḥ /",
  "GK16mamkpb_u:744": "tāvatpratyuta pāṇisaṃpuṭagalannīvīnibandhaṃ dhṛto dhāvitveva kṛtapraṇāmakamaho premṇo vicitrā gatiḥ // 98 //",
  "GK16mamkpb_u:745": "atra padānīti na tu dvārāṇīti /",
  "GK16mamkpb_u:746": "tiṅsuporyathā pathi pathi śukacañcūcārupābhāṅkurāṇāṃ diśi diśi pavamāno vīrudhāṃ lāsakaśva /",
  "GK16mamkpb_u:747": "nari nari kirati drāk sāyakān puṣpadhanbā puri puri vinivṛttā māninīmānacarcā // 99 //",
  "GK16mamkpb_u:748": "atra kiratīti kiraṇasya sādhyamānatvam nivṛtteti nivartanasya siddhatvaṃ tiṅā supā ca tatrāpi ktapratyayenātītatvaṃ dyotyate /",
  "GK16mamkpb_u:749": "yathā vā likhannāste bhūmiṃ bahiravanataḥ prāṇadayitaḥ nirāhārāḥ sakhyaḥ satataruditocchūnanayanāḥ /",
  "GK16mamkpb_u:750": "parityaktaṃ sarvaṃ hasitapaṭhitaṃ pañjaraśukaiḥ tavāvasthā ceyaṃ visṛja kaṭhine mānamadhunā // 100 //",
  "GK16mamkpb_u:751": "atra likhanniti na tu likhatīti tathā,",
  "GK16mamkpb_u:752": "āste,",
  "GK16mamkpb_u:753": "iti na tu,",
  "GK16mamkpb_u:754": "āsita iti,",
  "GK16mamkpb_u:755": "api tu prasādaparyantamāste, iti,",
  "GK16mamkpb_u:757": "bhūmimiti na tu bhūmāviti na hi buddhipūrvakamaparaṃ kiṃcillikhatīti tiṅsubvibhaktīnāṃ vyaṅgyam /",
  "GK16mamkpb_u:758": "saṃbandhasya yathā gāmāruhammi gāme vasāmi ṇaaraṭhṭhiiṃ ṇa jāṇāmi /",
  "GK16mamkpb_u:759": "ṇāariāṇaṃ paiṇo haremi jā homi sā homi // 101 //",
  "GK16mamkpb_u:760": "atra nāgarikāṇāmiti ṣaṣṭhyāḥ /",
  "GK16mamkpb_u:761": "“ramaṇīyaḥ kṣatriyakumāra āsīt';",
  "GK16mamkpb_u:762": "iti kālasya /",
  "GK16mamkpb_u:763": "eṣā hi bhagnamaheśvarakārmukaṃ dāśarathiṃ prati kupitasya bhārgavasyoktiḥ /",
  "GK16mamkpb_u:764": "vacanasya yathā tāṇaṃ guṇaggahaṇāṇaṃ tāṇukkaṃṭhāṇaṃ tassa pemmassa /",
  "GK16mamkpb_u:765": "tāṇaṃ bhaṇiāṇaṃ suṃdara erisiaṃ jāamavasāṇam // 102 //",
  "GK16mamkpb_u:766": "atra guṇagrahaṇādīnāṃ bahutvam premṇaśvaikatvaṃ dyotyate. /",
  "GK16mamkpb_u:767": "puruṣavyatyayasya yathā re re cañcalalocanāñcitaruce cetaḥ pramucya sthira- premāṇaṃ mahimānameṇanayamānālokya kiṃ nṛtyasi /",
  "GK16mamkpb_u:768": "kiṃ manye vihariṣyase bata hatāṃ muñcāntarāśāmimām eṣā kaṇṭhataṭe kṛtā khalu śilā saṃsāravārāṃnidhau // 103 //",
  "GK16mamkpb_u:769": "atra prahāsaḥ /",
  "GK16mamkpb_u:770": "pūrvanipātasya yathā yeṣāṃ dorbalameva durbalatayā te saṃmatāstairapi prāyaḥ kevalanītirītiśaraṇaiḥ kāryaṃ kimurvīśvaraiḥ /",
  "GK16mamkpb_u:771": "ye kṣyāśakra punaḥ parākramanayasvīkārakāntakramā- ste syurnaiva bhavādṛśāstrijagati dvitrāḥ pavitrāḥ param // 104 //",
  "GK16mamkpb_u:772": "atra parākramasya prādhānyamavagamyate /",
  "GK16mamkpb_u:773": "vibhaktiviśeṣasya yathā pradhanādhvani dhīradhanurdhvanibhṛti vidhuraraiyodhi tava divasam /",
  "GK16mamkpb_u:774": "divasena tu narapa bhavānayuddha vidhisiddhasādhuvādapadam // 105 //",
  "GK16mamkpb_u:775": "atra divasenetyapavargatṛtīyā phalaprāptiṃ dyotayati /",
  "GK16mamkpb_u:776": "bhūyo bhūyaḥ savidhanagarīrathyayā paryaṭantaṃ dṛṣṭvā dṛṣṭvā bhavanavalabhītuṅgavātāyanasthā /",
  "GK16mamkpb_u:777": "sākṣātkāmaṃ navamiva ratirmālatī mādhavaṃ yat gāḍhotkaṇṭhālulitalulitairaṅgakaistāmyatīti // 106 //",
  "GK16mamkpb_u:778": "atrānukampāvṛtteḥ karūpataddhitasya /",
  "GK16mamkpb_u:779": "paricchedātītaḥ sakalavacanānāmaviṣayaḥ punarjanmanyasminnanubhavapathaṃ yo na gatavān /",
  "GK16mamkpb_u:780": "nivekapradhvaṃsādupacitamahāmohagahano vikāraḥ ko 'pyantarjaḍayati ca tāpaṃ ca kurute // 107 //",
  "GK16mamkpb_u:781": "atra praśabdasyosargasya /",
  "GK16mamkpb_u:782": "kṛtaṃ ca garvābhimukhaṃ manastvayā kimanyadevaṃ nihatāśva no dviṣaḥ /",
  "GK16mamkpb_u:783": "tamāṃsi tiṣṭhanti hi tāvadaṃśumān na yāvadāyātyudayādrimaulitām // 108 //",
  "GK16mamkpb_u:784": "atra tulyayogitādyotakasya “ca';",
  "GK16mamkpb_u:785": "iti nipātasya /",
  "GK16mamkpb_u:786": "rāmo 'sau bhuvaneṣu vikramaguṇaiḥ prāptaḥ prasiddhiṃ parā- masmadbhāgyaviparyayādyadi paraṃ devo na jānāti tam /",
  "GK16mamkpb_u:787": "bandīvaiṣa yaśāṃsi gāyati sarudyasyaikabāṇāhati- śreṇībhūtaviśālatālavivarodgīrṇaiḥ svaraiḥ saptabhiḥ // 109 //",
  "GK16mamkpb_u:788": "atrāsāviti bhuvaneṣviti guṇairiti sarvanāmaprātipadikavacanānāṃ na tvaditi na maditi, api,",
  "GK16mamkpb_u:790": "asmadityasya sarvākṣepiṇaḥ,",
  "GK16mamkpb_u:791": "bhāgyaviparyayādityanyathāsaṃpattimukhena na tvabhāvamukhenābhidhānasya /",
  "GK16mamkpb_u:792": "taruṇimani kalayati kalāmanumadanadhanurbhruvoḥ paṭhatyagre /",
  "GK16mamkpb_u:793": "adhivasati sakalalalanāmaulimiyaṃ cakitahariṇacalanayanā // 110 //",
  "GK16mamkpb_u:794": "atra, imanijavyayībhāvakarmabhūtādhārāṇāṃ svarūpasya taruṇatve,",
  "GK16mamkpb_u:795": "iti dhanuṣaḥ samīpe,",
  "GK16mamkpb_u:796": "iti maulau basatīti tvādibhistulye,",
  "GK16mamkpb_u:797": "eṣāṃ vācakatve,",
  "GK16mamkpb_u:798": "asti kaśvit svarūpasya viśeṣī yaśvamatkārakārī sa eva vyañjakatvaṃ prāpnoti /",
  "GK16mamkpb_u:799": "evamanyeṣāmapi boddhavyam /",
  "GK16mamkpb_u:800": "varṇaracanānāṃ vyañjakatvaṃ guṇasvarūpanirūpaṇe udāhariṣyate /",
  "GK16mamkpb_u:801": "apiśabdāt prabandheṣu vājakādiṣu /",
  "GK16mamkpb_u:802": "evaṃ rasādīnāṃ pūrvagaṇitabhedābhyāṃ saha ṣaḍbhedāḥ /",
  "GK16mamkpb_u:803": "(sū- 62)",
  "GK16mamkpb_u:804": "bhedāstadekapañcāśat",
  "GK16mamkpb_u:805": "vyākhyātāḥ //",
  "GK16mamkpb_u:806": "(sū- 63)",
  "GK16mamkpb_u:807": "teṣāṃ cānyonyayojane //43//",
  "GK16mamkpb_u:808": "saṃkareṇa trirūpeṇa saṃsṛṣṭhyā caikarūpayā /",
  "GK16mamkpb_u:809_0": "na kevalaṃ śuddhā evaikapañcāśadbhedā bhavanti yāvatteṣāṃ svaprabhedairekapañcāśatā",
  "GK16mamkpb_u:809_1": "saṃśayāspadatvenānugrāhyānugrāhakatayaikavyañjakānupraveśena ceti trividhena saṃkareṇa",
  "GK16mamkpb_u:809_2": "parasparanirapekṣarūpayaikaprakārayā saṃsṛṣṭyā ceti caturbhirguṇane /",
  "GK16mamkpb_u:810": "(sū- 64)",
  "GK16mamkpb_u:811": "vedakhābdhiviyaccandrāḥ",
  "GK16mamkpb_u:812": "(10404) śuddhabedaiḥ saha (sū- 65)",
  "GK16mamkpb_u:813": "śareṣuyugakhendavaḥ (10455) //44//",
  "GK16mamkpb_u:814": "tatra diṅbhātramudāhriyate /",
  "GK16mamkpb_u:815": "khaṇapāhuṇiā deara jāāe suhaa kiṃpi de bhaṇiā /",
  "GK16mamkpb_u:816": "ruai paḍoharavalahīgharammi aṇuṇijjau varāī // 111 //",
  "GK16mamkpb_u:817": "atrānunayaḥ kimupabhogalakṣaṇe 'rthāntare saṃkramitaḥ kimanuraṇananyāyenopabhege,",
  "GK16mamkpb_u:818": "eva vyaṅgaye vyañjakaḥ,",
  "GK16mamkpb_u:819": "iti saṃdehaḥ /",
  "GK16mamkpb_u:820": "snigdhaśyāmalakāntiliptaviyato velladbalākā ghanāḥ vātāḥ śīkariṇaḥ payodasuhṛdāmānandakekāḥ kalāḥ /",
  "GK16mamkpb_u:821": "kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati ha hā hā devi dhīrā bhava // 112 //",
  "GK16mamkpb_u:822": "atra lipteti payodasuhṛdāmiti ca,",
  "GK16mamkpb_u:823": "atyantatiraskṛtavācyayoḥ saṃsṛṣṭiḥ /",
  "GK16mamkpb_u:824": "tābhyāṃ saha rāmo 'smītyarthāntarasaṃkramitavācyasyānugrāhyānugrāhakabhāvena rāmapadalakṣaṇaikavyañjakānupraveśena cārthāntarasaṃkramitavācyarasadhvanyoḥ saṃkaraḥ /",
  "GK16mamkpb_u:825": "evamanyadapyudāhāryam //",
  "GK16mamkpb_u:826": "iti kāvyaprakāśe dhvaninirṇayo nāma caturtha ullāsaḥ //4 // //",
  "GK16mamkpb_u:828": "// atha pañcama ullāsaḥ //",
  "GK16mamkpb_u:829": "evaṃ dhvanau nirṇīte guṇībhūtavyaṅgyaprabhedānāha /",
  "GK16mamkpb_u:830": "(sū- 66)",
  "GK16mamkpb_u:831": "agūḍhamaparasyāṅgaṃ vācyasiddha yaṅgamasphuṭam /",
  "GK16mamkpb_u:832": "saṃdigdhatulyaprādhānye kākvākṣiptaṃmasundaram //45//",
  "GK16mamkpb_u:833": "vyaṅgyamevaṃ guṇībhūtavyaṅgyasyāṣṭau bhidāḥ smṛtāḥ /",
  "GK16mamkpb_u:834": "kāminīkucakalaśavat gūḍhaṃ camatkaroti,",
  "GK16mamkpb_u:835": "agūḍhaṃ tu sphuṭatayā vācyāyamānamiti guṇībhūtameva /",
  "GK16mamkpb_u:836": "agūḍhaṃ yathā yasyāsuhṛtkṛtatiraskṛtiretya tapta- sūcīvyadhavyatikareṇa yunakti karṇau /",
  "GK16mamkpb_u:837": "kāñcīguṇagrathanabājanameṣa so 'smi jīvanna saṃprati bhavāmi kimāvahāmi // 113 //",
  "GK16mamkpb_u:838": "atra jīvannityarthāntarasaṃkramitavācyasya /",
  "GK16mamkpb_u:839": "unnidrakokanadareṇupiśaṅgitāṅgā gāyānti mañju madhupā gṛhadīrdhikāsu /",
  "GK16mamkpb_u:840": "etaccakāsti ca ravernavabandhujīvapuṣpacchadābhamudayācalacumbi bimbam // 114 //",
  "GK16mamkpb_u:841": "atra cumbanasyātyantatiraskṛtavācyasya /",
  "GK16mamkpb_u:842": "atrāsīt phaṇipāśabandhanavidhiḥ śaktyā bhavaddevare gāḍhaṃ vakṣasi tīḍite hanumatā droṇādriratrāhṛtaḥ /",
  "GK16mamkpb_u:843": "divyairindrajidatra lakṣmaṇaśarairlokāntaraṃ prāpitaḥ kenāpyatra mṛgākṣi rākṣasapateḥ kṛttā ca kaṇṭhāṭavī // 115 //",
  "GK16mamkpb_u:844": "(1) atra kenāpyatretyarthaśaktimūlānuraṇanarūpasya /",
  "GK16mamkpb_u:845": "“tasyāpyatra';",
  "GK16mamkpb_u:846": "iti yuktaḥ pāṭhaḥ /",
  "GK16mamkpb_u:847": "aparasya rasādervācyasya vā (vākyārthībhūtasya)",
  "GK16mamkpb_u:848": "aṅgaṃ rasādi,",
  "GK16mamkpb_u:849": "anuraṇanarūpaṃ vā /",
  "GK16mamkpb_u:850": "yathā ayaṃ sa raśanotkarṣī pīnastanavimardanaḥ /",
  "GK16mamkpb_u:851": "nābhyūrujaghanaruparśī nīvīnisraṃsanaḥ karaḥ // 116 //",
  "GK16mamkpb_u:852": "atra śṛhgāraḥ karuṇasya /",
  "GK16mamkpb_u:853": "kailāsālayabhālalocanarucā nirvartitālaktaka- vyaktiḥ pādanakhadyutirgiribhuvaḥ sā vaḥ sadā trāyatām /",
  "GK16mamkpb_u:854": "spardhābandhasamṛddhayeva sudṛḍhaṃ rūḍhā yayā netrayoḥ kāntiḥ kokanadānukārasarasā sadyaḥ samutsāryate // 117 //",
  "GK16mamkpb_u:855": "atra bhāvasya rasaḥ /",
  "GK16mamkpb_u:856": "atyuccāḥ paritaḥ sphuranti girayaḥ sphārāstathāmbhodhaya- stānetānapi bibhratī kimapi na klāntāsi tubhyaṃ namaḥ /",
  "GK16mamkpb_u:857": "āśvaryeṇa muhurmuhuḥ stutimiti prastaumi yāvadbhuva- stāvadbibhradimāṃ smṛtastava bhujo vācastato mudritāḥ // 118 //",
  "GK16mamkpb_u:858": "atra bhūviṣayo ratyākhyo bhāvo rājaviṣayasya ratibhāvasya /",
  "GK16mamkpb_u:859": "bandīkṛtya nṛpa dviṣāṃ mṛgadṛśastāḥ paśyatāṃ preyasāṃ śliṣyanti praṇamanti lānti paritaścumbanti tesainikāḥ /",
  "GK16mamkpb_u:860": "asmākaṃ sukṛtairdṛśornipatito 'syaucityavārāṃnidhe vidhvastā vipado 'khilāstaditi taiḥ pratyarthibhiḥ stūyase // 119 //",
  "GK16mamkpb_u:861": "atra bhāvasya rasābhāsabhāvābhāsau prathamārdhadvitīyārdhadyotyau /",
  "GK16mamkpb_u:862": "aviralakakavālakampanairbhrukuṭītarjanagarjanairmuhuḥ /",
  "GK16mamkpb_u:863": "dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt // 120 //",
  "GK16mamkpb_u:864": "atra bhāvasya bāvapraśamaḥ /",
  "GK16mamkpb_u:865": "sākaṃ kuraṅgakadṛśā madhupānalīlāṃ kartuṃ suhṛdbhirapi vairiṇi te pravṛtte anyābhidhāyi tava nāma vibho gṛhītaṃ kenāpi tatra viṣamāmakarodavasthām // 121 //",
  "GK16mamkpb_u:866": "atra trāsodayaḥ /",
  "GK16mamkpb_u:867": "asoḍhā tatkālollasadasahabhāvasya tapasaḥ kathānāṃ viśrambeṣvatha ca rasikaḥ śailaduhituḥ /",
  "GK16mamkpb_u:868": "pramodaṃ vo diśyāt kapaṭabaṭuveṣāpanayane tvarāśaithilyābhyāṃ yugapadabhiyuktaḥ smaraharaḥ // 122 //",
  "GK16mamkpb_u:869": "atrāvegadhairyayoḥ saṃdhiḥ //",
  "GK16mamkpb_u:870": "paśyetkaśviccala capala re kā tvarāhaṃ kumārī hastālambaṃ vitara ha ha hā vyutkramaḥ kvāsi yāsi /",
  "GK16mamkpb_u:871": "itthaṃ pṛthvīparivṛḍha bhavadviṣo 'raṇyavṛtteḥ kanyā kaṃcit phalakisalayānyādadānābhidhatte // 123 //",
  "GK16mamkpb_u:872": "atra śaṅkāsūyādhṛtismṛtiśramadainyavibodhautsukyānāṃ śabalatā /",
  "GK16mamkpb_u:873": "ete ca rasavadādyalaṃkārāḥ /",
  "GK16mamkpb_u:874": "yadyapi bhāvodayabhāvasaṃdhibāvaśabalatvāni nālaṃkāratayā,",
  "GK16mamkpb_u:875": "uktāni tathāpi kaśvit brūyādityevamuktam /",
  "GK16mamkpb_u:876": "yadyapi sa nāsti kaśvidviṣayaḥ,",
  "GK16mamkpb_u:877": "yatra dhvaniguṇībhūtavyaṅgyayoḥ svaprabhedādibhiḥ saha saṃkaraḥ saṃsṛṣṭirvā nāsti tathāpi pradhānyena vyapadeśā bhavantīti kvacitkenacidvacavahāraḥ /",
  "GK16mamkpb_u:878": "janasthāne bhrāntaṃ kanakamṛgatṛṣṇāndhitadhiyā vaco vaidehīti pratipadamudaśru pralapitam /",
  "GK16mamkpb_u:879": "kṛtālaṃkābharturvadanaparipāṭīṣu ghaṭanā mayāptaṃ rāmatvaṃ kuśalavasutā na tvadhigatā // 124 //",
  "GK16mamkpb_u:880": "atra śabdaśaktimūlānuraṇanarūpo rāmeṇa sahopamānopameyabhāvo vācyāṅgatāṃ nītaḥ /",
  "GK16mamkpb_u:881": "āgatya saṃprati viyogavisaṃṣṭhulāṅgīmambhojinīṃ vsacidapi kṣapitatriyāmaḥ /",
  "GK16mamkpb_u:882": "etāṃ prasādayati pasya śanaiḥ prabhāte tanvaṅgi pādapatanena sahasraraśmiḥ // 125 //",
  "GK16mamkpb_u:883": "(2) atra nāyakavṛttānto 'rthaśaktimūlo vasturūpo nirapekṣaravikamalinīvṛttāntādhyāropeṇaiva sthitaḥ //",
  "GK16mamkpb_u:884": "vācyasiddhyaṅgaṃ yathā bhramimaratimalasahṛdayatāṃ pralayaṃ mūrchāṃ tamaḥ śarīrasādam /",
  "GK16mamkpb_u:885": "maraṇaṃ ca jaladabhujagajaṃ prasahya kurute viṣaṃ viyoginīnām // 126 //",
  "GK16mamkpb_u:886": "atra hālāhalaṃ vyaṅgyaṃ bhujagarūpasya vācyasya siddhikṛt /",
  "GK16mamkpb_u:887": "yathā vā gacchāmyacyuta darśanena bhavataḥ kiṃ tṛptirutpadyate kiṃ tvevaṃ vijanasthayorhatajanaḥ saṃbhāvayatyanyathā /",
  "GK16mamkpb_u:888": "ityāmantraṇabhahgisūcitavṛthāvasthānakhedālasām āśliṣyan pulakotkarāñcitatanurgopīṃ hariḥ pātu vaḥ // 127 //",
  "GK16mamkpb_u:889": "(3) atrācyutādipadavyaṅgyamāmantraṇetyādivācyasya /",
  "GK16mamkpb_u:890": "etaccaikatra,",
  "GK16mamkpb_u:891": "ekavaktṛgatatvena,",
  "GK16mamkpb_u:892": "aparatra bhinnavaktṛgatatvenetyanayorbhedaḥ /",
  "GK16mamkpb_u:893": "asphuṭaṃ yathā adṛṣṭe darsanotkaṇṭhā dṛṣṭe vicchedabhīrutā /",
  "GK16mamkpb_u:894": "nādṛṣṭena na dṛṣṭena bhavatā labhyate sukham // 128 //",
  "GK16mamkpb_u:895": "(4) atrādṛṣṭo yatā na bhavasi viyogabhayaṃ ca yathā notpadyate tathā kuryā iti kliṣṭam /",
  "GK16mamkpb_u:896": "saṃdigdhaprādhānyaṃ yathā harastu kiṃcitparivṛttadhairyaśvandrodayārambha ivāmburāśiḥ /",
  "GK16mamkpb_u:897": "umāmukhe bimbaphalādharoṣṭhe vyāpārayāmāsa vilocanāni // 129 //",
  "GK16mamkpb_u:898": "(5) atra paricumbitumaicchaditi kiṃ pratīyamānam kiṃ vā vilocanavyāpāraṇaṃ vācyaṃ pradhānamiti saṃdehaḥ /",
  "GK16mamkpb_u:899": "tulyaprādhānyaṃ yathā brāhnaṇātikramatyāgo bhavatāmeva bhūtaye /",
  "GK16mamkpb_u:900": "jāmadagnyastathā mitram anyathā durmanāyate // 130 //",
  "GK16mamkpb_u:901": "(6) atra jāmadagnyaḥ sarveṣāṃ kṣatriyāṇāmiva rakṣasāṃ kṣaṇāt kṣayaṃ kariṣyatīni vyaṅgyasya vācyasya ca samaṃ prādhānyam /",
  "GK16mamkpb_u:902": "kākvākṣiptaṃ yathā mathnāmi kauravaśataṃ samare na kopāta duḥśāsanasya rudhiraṃ na pibāmyurastaḥ //",
  "GK16mamkpb_u:903": "saṃcūrṇayāmi gadayā na suyodhanorū saṃdhiṃ karotu bhavatāṃ nṛpatiḥ paṇena // 131 //",
  "GK16mamkpb_u:904": "(7) atra mathnāmyevetyādi vyaṅgyaṃ vācyaniṣedhasahabhāvena sthitam /",
  "GK16mamkpb_u:905": "asundaraṃ yathā vāṇīrakuḍaṃguḍḍīṇasauṇikolāhalaṃ suṇaṃtīe /",
  "GK16mamkpb_u:906": "gharakammavāvaḍāe bahue sīanti aṃgāiṃ // 132 //",
  "GK16mamkpb_u:907": "(8) atra dattasaṃketaḥ kaśvillatāgahanaṃ praviṣṭa iti vyaṅgyāt sīdantyahgānīti vācyaṃ sacamatkāram //",
  "GK16mamkpb_u:908": "(sū- 67)",
  "GK16mamkpb_u:909": "eṣāṃ bhedā yathāyogaṃ veditavyāśva pūrvavat //46//",
  "GK16mamkpb_u:910": "yathāyogamiti “vyajyante vastumātreṇa yadālaṃkṛtayastadā /",
  "GK16mamkpb_u:911": "dhruvaṃ dhvanyaṅgatā tāsāṃ kāvyavṛttestadāśrayāt” iti dhvanikāroktadiśā vastumātreṇa yatrālaṃkāro vyajyate na tatra guṇībhūtavyaṅgyatvam /",
  "GK16mamkpb_u:912": "(sū- 68)",
  "GK16mamkpb_u:913": "sālaṃkārairdhvanestaiśva yogaḥ saṃsṛṣṭisaṃkaraiḥ /",
  "GK16mamkpb_u:914": "sālaṃkārairiti tairevālaṃkāraiḥ,",
  "GK16mamkpb_u:915": "alaṃkārayuktaiśva taiḥ /",
  "GK16mamkpb_u:916": "taduktaṃ dhvanikṛtā “sa guṇībhūtavyaṅgayaiḥ sālaṃkāraiḥ saha prabhedaiḥ svaiḥ /",
  "GK16mamkpb_u:917": "saṃkarasaṃsṛṣṭibhyāṃ punarapyuddyotate bahudhā” //",
  "GK16mamkpb_u:918": "iti /",
  "GK16mamkpb_u:919": "(sū- 69)",
  "GK16mamkpb_u:920": "anyonyayogādevaṃ syādbhedasaṃkhyātibhūyasī //47//",
  "GK16mamkpb_u:921": "evam anena prakāreṇa,",
  "GK16mamkpb_u:922": "avāntarabhedagaṇane 'tiprabhūtatarā gaṇanā /",
  "GK16mamkpb_u:923": "tathāhi--śṛṅgārasyaiva bhedaprabhedasaṇanāyāmānantyam /",
  "GK16mamkpb_u:924": "kā gaṇanā tu sarvaiṣām /",
  "GK16mamkpb_u:925": "saṃkalanena punarasya dhvanestrayo bhedāḥ /",
  "GK16mamkpb_u:926": "vyahgyasya trirūpatvāt /",
  "GK16mamkpb_u:927": "tathāhi--kiṃcidvācyatāṃ sahate kiṃcicvanyathā /",
  "GK16mamkpb_u:928": "tatra vācyatāsahamavicitraṃ vicitraṃ ceti /",
  "GK16mamkpb_u:929": "avicitraṃ vastumātram vicitraṃ tvalaṃkārarupam /",
  "GK16mamkpb_u:930": "yadyapi prādānyena tadalaṃkāryam tathāpi brāhnaṇaśramaṇanyāyena tathocyate /",
  "GK16mamkpb_u:931": "rasādilakṣaṇastvarthaḥ svapne 'pi na vācyaḥ /",
  "GK16mamkpb_u:932": "sa hi rasādiśabdena śṛṅgārādiśabdena vābhidhīyeta /",
  "GK16mamkpb_u:933": "na cābhidhīyate /",
  "GK16mamkpb_u:934": "tatprayoge 'pi vibāvādyāprayoge tasyāpratipattestadaprayoge 'pi vibhāvādiprayoge tasya pratipatteśvetyanvayavyatirekābhyāṃ vibhāvādyabhidhānadvāreṇaiva pratīyate,",
  "GK16mamkpb_u:935": "iti niśvīyate tenāsau vyahgya eva /",
  "GK16mamkpb_u:936": "mukhyārthabādhādyabhāvānna punarlakṣaṇīyaḥ /",
  "GK16mamkpb_u:937": "arthāntarasaṃkramitātyantatiraskṛtavācyayorvastumātrarūpaṃ vyaṅgyaṃ vinā lakṣaṇaiva na bhavatīti prāk pratipāditam /",
  "GK16mamkpb_u:938": "śabdaśaktimūle tu,",
  "GK16mamkpb_u:939": "abhidhāyā niyantraṇenanānabhidheyasyārthāntarasya tena sahopamāderalaṃkārasya ca nirvivādaṃ vyaṅgyatvam /",
  "GK16mamkpb_u:940": "arthaśaktimūle 'pi veśeṣe saṃketaḥ kartuṃ na yujyate,",
  "GK16mamkpb_u:941": "iti sāmānyarūpāṇāṃ padārthānāmākāṅkṣāsaṃnidhiyogyatāvaśātparasparasaṃsargo yatrāpadārtho 'pi viśeṣarūpo vākyārthastatrābhihitānvayavāde kā vārtā vyaṅgyasyābhidheyatāyām /",
  "GK16mamkpb_u:942": "ye 'pyāhuḥ “śabdabṛddhābhidheyāṃśva pratyakṣeṇātra paśyati /",
  "GK16mamkpb_u:943": "śrotuśva pratipannatvamanumānena ceṣṭayā //1//",
  "GK16mamkpb_u:944": "anyathānupapacyā tu bodhecchaktiṃ duyātmikām /",
  "GK16mamkpb_u:945": "arthāpacyāvabodheta saṃbandhaṃ tripramāṇakam //2//",
  "GK16mamkpb_u:946": "iti pratipāditadiśā “devadatta gāmānaya';",
  "GK16mamkpb_u:947": "ityādyuttamavṛddhavākyaprayogāddeśāddeśāntaraṃ sāsnādimantamarthaṃ madhyamavṛddhe nayati sati';",
  "GK16mamkpb_u:948": "anenāsmādvākyādevaṃvidho 'rthaḥ pratipannaḥ';",
  "GK16mamkpb_u:949": "iti tacceṣṭayānumāya tayorakhaṇḍavākyavākyārthayorarthāpacyā vācyavācakabhāvalakṣaṇaṃ saṃbandhamavadhārya bālastatra vyutpadyate /",
  "GK16mamkpb_u:950": "parataḥ “caitra gāmānaya devadatta,",
  "GK16mamkpb_u:951": "aśvamānaya devadatta gāṃ naya';",
  "GK16mamkpb_u:952": "ityādivākyaprayoge tasya tasya śabdasya taṃ tamarthamavadhārayatīti,",
  "GK16mamkpb_u:953": "anvayavyatirekābhyāṃ pravṛttinivṛttikāri vākyameva prayogayogyamiti vākyasthitānāmeva padānāpanvitaiḥ padārtheranvitānāmeva saṃketo gṛhyate,",
  "GK16mamkpb_u:954": "iti viśiṣṭā eva padārthā vākyārthaḥ /",
  "GK16mamkpb_u:955": "na tu padārthānāṃ vaiśiṣṭyam /",
  "GK16mamkpb_u:956": "yadyapi vākyāntaraprayujyamānānyapi pratyabhijñāpratyayena tānyenaitāni padāni niśvīyante,",
  "GK16mamkpb_u:957": "iti padārthāntaramātreṇānvitaḥ padārthaḥ saṃketagocaraḥ,",
  "GK16mamkpb_u:958": "tathāpi sāmānyāvacchādito viśeṣarūpa evāsau pratipadyate vyatiṣaktānāṃ padārthānāṃ tathābhūtatvādityanvitābhidhānavādinaḥ /",
  "GK16mamkpb_u:959": "teṣāmapi mate sāmānyaviśeṣarūpaḥ padārthaḥ saṃketaviṣaya ityativiśeṣabhūto vākyārthāntargato 'saṃketitatvādavācya eva yatra padārthaḥ pratipadyate tatra dūre,",
  "GK16mamkpb_u:960": "arthāntarabhūtasya niḥśeṣacyutetyādau vidhyādeśvarcā /",
  "GK16mamkpb_u:961": "ananvito 'rtho 'bhihitānvaye padārthāntaramātreṇānvitastvanvitābhidhāne,",
  "GK16mamkpb_u:962": "anvitaviśeṣastvavācya eva ityubhayanaye 'pyapadārtha eva vākyārthaḥ /",
  "GK16mamkpb_u:963": "yadapyucyate “naimittikānusāreṇa nimittāni kalpyante'; iti /",
  "GK16mamkpb_u:964": "tatra nimittatvaṃ kārakatvaṃ jñāpakatvaṃ vā śabdasya prakāśakatvānna kārakatvam /",
  "GK16mamkpb_u:965": "jñāpakatvaṃ tu-ajñātasya katham jñātatvaṃ ca saṃketenaiva sa cānvitamātre /",
  "GK16mamkpb_u:966": "evaṃ ca nimittasya niyatanimittatvaṃ yāvanna niśvitam tāvannaimittikasya pratītireva katham iti “naimittikānusāreṇa nimittāni kalpyante';",
  "GK16mamkpb_u:967": "ityavicāritābhidhānam /",
  "GK16mamkpb_u:968": "ye tvabhidadhati “so 'yamiṣoriva dīrghadīrghataro vyāpāraḥ';",
  "GK16mamkpb_u:969": "iti “yatparaḥ śabdaḥ sa śabdārthaḥ';",
  "GK16mamkpb_u:970": "iti ca vidhirevātra vācya iti /",
  "GK16mamkpb_u:971": "te 'pyatātparyajñāstātparyavācoyukterdevānāṃpriyāḥ /",
  "GK16mamkpb_u:972": "tathāhi “bhūtabhavyasamuccāraṇe bhūtaṃ bhavyāyopadiśyate';",
  "GK16mamkpb_u:973": "iti kārakapadārthāḥ kriyāpadārthenānvīyamānāḥ pradhānakriyānirvartakasvakriyābhisaṃbandhāt sādhyāyamānatāṃ prāpnuvanti /",
  "GK16mamkpb_u:974": "tataśvādagdhadahananyāyena yāvadaprāptaṃ tāvadaprāptaṃ tāvadvidhīyate /",
  "GK16mamkpb_u:975": "yathā-ṛtvikpracaraṇe pramāṇāntarāt siddhe “lohitoṣṇīṣā ṛtvijaḥ pracaranti” ityatra lohitoṣṇīṣatvamātraṃ vidheyam /",
  "GK16mamkpb_u:976": "havanasyānyataḥ siddheḥ “dadhnā juhoti” ityādau dadhyādeḥ karaṇatvamātraṃ vidheyam //",
  "GK16mamkpb_u:977": "kvacidubhayavidhiḥ /",
  "GK16mamkpb_u:978": "kvacittrividhirapi /",
  "GK16mamkpb_u:979": "yathā-“raktaṃ paṭaṃ vayaḥ'; ityādau,",
  "GK16mamkpb_u:980": "ekavidhirdvividhistrividhirvā tataśva “yadeva vidheyaṃ tatraiva tātparyam';",
  "GK16mamkpb_u:981": "ityupāttasyaiva śabdasyārthe tātparyaṃ na tu pratītamātre /",
  "GK16mamkpb_u:982": "evaṃ hi “pūrvo dhāvati';",
  "GK16mamkpb_u:983": "ityādāvaparādyarthe 'pi kvacittātparyaṃsyāt /",
  "GK16mamkpb_u:984": "yattu “viṣaṃ bhakṣaya mā cāsya gṛhe bhuṅkthāḥ';",
  "GK16mamkpb_u:985": "ityatra “etadgṛhe na bhoktavyam';",
  "GK16mamkpb_u:986": "ityatra tātparyamiti sa eva vākyārtha iti,",
  "GK16mamkpb_u:987": "ucyate tatra cakāra ekavākyatāsūcanārthaḥ,",
  "GK16mamkpb_u:988": "na cākhyātavākyayordvayoraṅgāṅgibhāva iti viṣabhakṣaṇavākyasya suhṛdvākyatvenāṅgatā salpa nīyeti “viṣabhakṣaṇādapi duṣṭametadgṛhe bhojanamiti sarvathā māsya gṛhe bhuṅkthāḥ'; iti,",
  "GK16mamkpb_u:989": "upāttaśabdārthe,",
  "GK16mamkpb_u:990": "eva tātparyam /",
  "GK16mamkpb_u:991": "yadi caśabdaśruteranantaraṃ yāvānartho labhyate tāvati śabdasyābhidhaiva vyāpāraḥ,",
  "GK16mamkpb_u:992": "tataḥ kathaṃ “brāhnaṇa putraste jātaḥ,",
  "GK16mamkpb_u:993": "brāhnaṇa kanyā te garbhiṇī';",
  "GK16mamkpb_u:994": "ityādau harṣaśokādīnāmapi na vācyatvam kasmācca lakṣaṇā lakṣaṇīye 'pyarthe dīrghadīrghatarābhidhāvyāpāreṇaiva pratītisiddheḥ /",
  "GK16mamkpb_u:995": "kimitica śrutiliṅgavākyaprakaraṇasthānasamākhyānāṃ pūrvapūrvabalīyastvam ityanvitābhidhānavāde 'pi vidherapi siddhaṃ vyaṅgcatvam /",
  "GK16mamkpb_u:996": "kiṃ ca “kuru rucim';",
  "GK16mamkpb_u:997": "iti padayorvaiparītye kāvyāntarvartini kathaṃ duṣṭatvam /",
  "GK16mamkpb_u:998": "na hnatrāsabhyo 'rthaḥ padārthāntarairanvitaḥ,",
  "GK16mamkpb_u:999": "ityanabhidheya eveti,",
  "GK16mamkpb_u:1000": "evamādi,",
  "GK16mamkpb_u:1001": "aparityājyaṃ syāt /",
  "GK16mamkpb_u:1002": "yadi ca vācyavācakatvavyatirekeṇa vyaṅgyavyañjakabhāvo nābhyupeyate tadāsādhutvādīnāṃ nityadoṣatvaṃ saṣṭatvādīnāmanityadoṣatvamiti vibhāgakaraṇamanupapannaṃ syāt /",
  "GK16mamkpb_u:1003": "na cānupapannam sarvasyaiva vibhaktatayā pratibhāsāt /",
  "GK16mamkpb_u:1004": "vācyavācakabhāvavyatirekeṇa vyaṅgyavyañjakatāśrayaṇe tu vyaṅgyasya bahuvidhatvāt kvacideva kasyacidevaucityenopapadyata eva vibhāgavyavasthā /",
  "GK16mamkpb_u:1005": "“dvayaṃ gataṃ saṃprati śocanīyatāṃ samāgamaprārthanayā kapālinaḥ /",
  "GK16mamkpb_u:1006": "'; ityādau pinākyādipadavailakṣaṇyena kimiti kapālyādipadānāṃ kāvyānuguṇatvam /",
  "GK16mamkpb_u:1007": "api ca vācyo 'rthaḥ sarvāna pratipattṭṭan prati,",
  "GK16mamkpb_u:1008": "ekarūpa eveti niyato 'sau /",
  "GK16mamkpb_u:1009": "na hi “gato 'stamarkaḥ'ityādau vācyo 'rthaḥ kvacidanyathā bhavati /",
  "GK16mamkpb_u:1010": "pratīyamānastu tattatprakaraṇavaktṛpratipattrādiviśeṣasahāyatayā nānātvaṃ bhajate /",
  "GK16mamkpb_u:1011": "tathā ca “gato 'stamarkaḥ';",
  "GK16mamkpb_u:1012": "ityataḥ sapatnaṃ pratyavaskandanāvasara iti,",
  "GK16mamkpb_u:1013": "abhisaraṇamupakramyatāmiti prāptaprāyaste preyāniti karmakaraṇānnivartāmahe,",
  "GK16mamkpb_u:1014_0": "iti sāṃdhyo vidhirupakramyatāmiti dūraṃ mā gā iti surabhayo gṛhaṃ praveśyantāmiti",
  "GK16mamkpb_u:1014_1": "saṃtāpo 'dunā na bhavatīti vikreyavastūni saṃhriyantāmiti nāgato 'dyāpi preyānityādiranavadhirvyaṅgye 'rthaḥ,",
  "GK16mamkpb_u:1015": "tatra tatra pratibhāti /",
  "GK16mamkpb_u:1016": "vācyavyaṅgyayoḥ niḥśeṣetyādau niṣedhavidhyātmanā,",
  "GK16mamkpb_u:1017": "“mātsaryamutsārya vicārya kāryamāryāḥ samaryādamudāharantu /",
  "GK16mamkpb_u:1018": "sevyā nitambāḥ kimu bhūdharāṇāmuta smarasmeravilāsinīnām // 133” //",
  "GK16mamkpb_u:1019": "ityādau saṃśayaśāntaśaṅgāryantaragataniśvayarūpeṇa,",
  "GK16mamkpb_u:1020": "“kathamavanipa darpo yanniśātāsidhārā- dalanagalitamūdhnā vidviṣāṃ svīkṛtā śrīḥ /",
  "GK16mamkpb_u:1021": "nanu tava nihatārerapyasau kiṃ na nītā tridivamapagatāṅgairvallabhā kīrtirebhiḥ // 134” //",
  "GK16mamkpb_u:1022": "ityādau nindāstutivapuṣā svarūpasya,",
  "GK16mamkpb_u:1023": "pūrvapaśvādbhāvena pratīteḥ kālasya śabdāśrayatvena śabdatadekadeśatadarthavarṇasaṃghaṭanāśayatvena ca,",
  "GK16mamkpb_u:1024_0": "āśrayasya śabdānuśāsanajñānena prakaraṇādisahāyapratibhānairmalyasahitena tena cāvagama",
  "GK16mamkpb_u:1024_1": "iti nimittasya boddhṛmātravidagdhavyapadeśayoḥ pratītimātracamatkṛtyośva karaṇāt",
  "GK16mamkpb_u:1024_2": "kāryasya gato 'stamarka ityādau pradarśitanayena saṃkhyāyāḥ,",
  "GK16mamkpb_u:1025": "“kassa va ṇa hoi roso daṭṭhūṇa piāi savvaṇaṃ aharaṃ /",
  "GK16mamkpb_u:1026": "sabhamarapaḍamagghāiṇi vāriavāme sahasu eṇhiṃ // 135” //",
  "GK16mamkpb_u:1027": "ityādau sakhītatkāntādigatatvena viṣayasya ca bhede 'pi yadyekatvam tat kvacidapi nīlapītādau bhedo na syāt /",
  "GK16mamkpb_u:1028": "uktaṃ hi “ayameva hi bhedo bhedaheturvā yadviruddhadharmādhyāsaḥ kāraṇabhedaśva” iti /",
  "GK16mamkpb_u:1029": "vācakānāmarthāpekṣā vyañjakānāṃ tu na tadapekṣatvamiti na vācakatvameva vyañjakatvam /",
  "GK16mamkpb_u:1030": "kiṃ ca vāṇīrakuḍaṃgvityādau pratīyamānamarthamabhivyajya vācyaṃ svarūpe,",
  "GK16mamkpb_u:1031": "eva yatra viśrāmyati tatra guṇībhūtavyaṅgye 'tātparyabhūto 'pyarthaḥ svaśabdānabhidheyaḥ pratītipathamavataran kasya vyāpārasya viṣayatāmavalambatāmiti /",
  "GK16mamkpb_u:1032": "nanu “rāmo 'smi sarvaṃ sahe';",
  "GK16mamkpb_u:1033": "iti “rāmeṇa priyajīvitena tu kṛtaṃ premṇaḥ priye nocitam';",
  "GK16mamkpb_u:1034": "iti “rāmo 'sau bhuvaneṣu vikramaguṇaiḥ prāptaḥ prasiddhiṃ parām';",
  "GK16mamkpb_u:1035": "ityādau lakṣaṇīyo 'pyartho nānātvaṃ bhajate viśeṣavyapadeśahetuśva bhavati tadavagamaśva śabdārthāyattaḥ prakaraṇādisavyapekṣaśveti ko 'yaṃ nūtanaḥ pratīyamāno nāma /",
  "GK16mamkpb_u:1036": "ucyate--lakṣaṇīyasyārthasya nānātve 'pi,",
  "GK16mamkpb_u:1037": "anekārthaśabdābhidheyavanniyatatvameva /",
  "GK16mamkpb_u:1038": "na khalu mukhyenārthenāniyatasaṃbandho lakṣayituṃ śakyate /",
  "GK16mamkpb_u:1039": "pratīyamānastu prakaraṇādiviśeṣavaśena niyatasaṃbandhaḥ,",
  "GK16mamkpb_u:1040": "aniyatasaṃbandhaḥ saṃbaddhasaṃbandhasva dyotyate /",
  "GK16mamkpb_u:1041": "na ca “attā ettha ṇimañjai ettha ahaṃ diahae paloehi /",
  "GK16mamkpb_u:1042": "mā pahia rattiandhaa sejjāe maha ṇimajjahisi // 136” //",
  "GK16mamkpb_u:1043": "ityādau vivakṣitānyaparavācye dhvanau mukhyārthabādhaḥ /",
  "GK16mamkpb_u:1044": "tatkathamatra lakṣaṇā /",
  "GK16mamkpb_u:1045": "lakṣaṇāyāmapi vyañjanamavaśyamāśrayitavyamiti pratipāditam /",
  "GK16mamkpb_u:1046": "yathā ca samayasavyapekṣā,",
  "GK16mamkpb_u:1047": "abhidhā tathā mukhyārthabādhāditrayasamayaviśeṣasavyapekṣā lakṣaṇā,",
  "GK16mamkpb_u:1048": "ata evābhidhāpucchabhūtā setyāhuḥ /",
  "GK16mamkpb_u:1049": "na ca lakṣaṇātmakameva dhvananam tadanugamena tasya darśanāt /",
  "GK16mamkpb_u:1050": "na ca tadanugatameva,",
  "GK16mamkpb_u:1051": "abhidhāvalambanenāpi tasya bhāvāt /",
  "GK16mamkpb_u:1052": "na cobhayānusāryeva,",
  "GK16mamkpb_u:1053": "avācakavarṇānusāreṇāpi tasya dṛṣṭeḥ,",
  "GK16mamkpb_u:1054": "na ca śabdānusāryeva,",
  "GK16mamkpb_u:1055": "aśabdātmakanetratribhāgāvalokanādigatatvenāpi tasya prasiddheriti,",
  "GK16mamkpb_u:1056": "abhidhātātparyalakṣaṇātmakavyāpāratrayātivartī dhvananādiparyāyo vyāpāro 'napahnavanīya eva /",
  "GK16mamkpb_u:1057": "tatra “attā, ettha” ityādau niyatasaṃbandhaḥ “kassa va ṇa hoi roso” ityādau,",
  "GK16mamkpb_u:1058": "aniyatasaṃbandhaḥ /",
  "GK16mamkpb_u:1059": "“viparīarae lacchī bamhaṃ daṭṭhūṇa ṇāhikamalaṭhṭhaṃ /",
  "GK16mamkpb_u:1060": "hariṇo dāhiṇaṇaaṇaṃ rasāulā jhatti ḍhakkei // 137” //",
  "GK16mamkpb_u:1061": "ityādau saṃbaddhasaṃbandhaḥ /",
  "GK16mamkpb_u:1062": "atra hi haripadena dakṣiṇanayanasya sūryātmakatā vyajyate tannimīlanena sūryāstamayaḥ,",
  "GK16mamkpb_u:1063": "tena pajhasya saṃkocaḥ,",
  "GK16mamkpb_u:1064": "tato brahnaṇaḥ sthagaman tatra sati gopyāṅgasyādarśanena,",
  "GK16mamkpb_u:1065": "aniryantraṇaṃ nidhuvanavilasitamiti /",
  "GK16mamkpb_u:1066": "“akhaṇḍabuddhinirgrāhyo vākyārtha eva vācyaḥ,",
  "GK16mamkpb_u:1067": "vākyameva ca vācakam';",
  "GK16mamkpb_u:1068": "iti ye 'pyāhuḥ,",
  "GK16mamkpb_u:1069": "tairapyavidyāpadapatitaiḥ padapadārthakalpanā kartavyaiveti tatpakṣe 'pyavaśyamuktodāharaṇādau vidhyādirvyaṅgya eva /",
  "GK16mamkpb_u:1070": "nanu vācyādasaṃbaddhaṃ tāvanna pratīyate yataḥ kutaśvit yasya kasyacidarthasya pratīteḥ prasaṅgāt /",
  "GK16mamkpb_u:1071": "evaṃ ca saṃbandhāt vyaṅgyavyañjakabhāvo 'pratibandhe 'vaśyaṃ na bhavatīti vyāptatvena niyatadharminiṣṭhatvena ca trirūpāllihgālliṅgijñānamanumānaṃ yat tadrūpaḥ paryavasyati /",
  "GK16mamkpb_u:1072": "tathāhi-- “bhama dhammia vīsaddho so suṇao ajja mārio teṇa /",
  "GK16mamkpb_u:1073": "golāṇaikacchakuḍaṃgavāsiṇā dariasīheṇa // 138” //",
  "GK16mamkpb_u:1074": "atra gṛhe śvanivṛtyā bhramaṇaṃ vihitaṃ godāvarītīre siṃhopalabdherabhramaṇamanumāpayati /",
  "GK16mamkpb_u:1075": "yat yat bhīrubhramaṇaṃ tattadbhayakāraṇanivṛcyupalabdhipūrvakaṃ godāvarītīre ca siṃhopalabdhiriti vyāpakaviruddhopalabdhiḥ /",
  "GK16mamkpb_u:1076": "atrocyate--bhīrurapi guroḥ prabhorvā nideśena priyānurāgeṇa,",
  "GK16mamkpb_u:1077_0": "anyena caivaṃbhūtena hetunā satyapi bhayakāraṇe bhramatītyanaikāntiko hetuḥ śuno",
  "GK16mamkpb_u:1077_1": "bibhyadapi vīratvena siṃhānna bibhetīti viruddho 'pi godāvarītīre siṃhasadbhāvaḥ",
  "GK16mamkpb_u:1077_2": "pratyakṣādanumānādvā na niśvitaḥ,",
  "GK16mamkpb_u:1078": "api tu vacanāt na cavacanasya prāmāṇyamasti,",
  "GK16mamkpb_u:1079": "arthenāpratibandhādityasiddhaśva tatkathamevaṃvidhāddhetoḥ sādhyasiddhiḥ /",
  "GK16mamkpb_u:1080": "tathā niḥśeṣacyutetyādau gamakatayā yāni candanacyavanādīnyupāttāni tāni kāraṇāntarato 'pi bhavanti,",
  "GK16mamkpb_u:1081": "ataśvātraiva snānakāryatvenoktānīti nopabhoge,",
  "GK16mamkpb_u:1082": "eva pratibaddhānītyanaikāntikāni /",
  "GK16mamkpb_u:1083": "vyaktivādinā cādhamapadasahāyānāmeṣāṃ vyañjakatvamuktam /",
  "GK16mamkpb_u:1084": "na cātrādhamatvaṃ pramāṇapratipannamiti kathamanumānam /",
  "GK16mamkpb_u:1085": "evaṃvidhādarthādevaṃvidho 'rtha upapacyanapekṣatve 'pi prakāśate,",
  "GK16mamkpb_u:1086": "iti vyaktivādinaḥ punastat adūṣaṇam //",
  "GK16mamkpb_u:1087": "iti kāvyaprakāśe dhavaniguṇībhūtavyaṅgyasaṃkīrṇabhedanirṇayo nāma pañcama ullāsaḥ //5//",
  "GK16mamkpb_u:1089": "// atha ṣaṣṭha ullāsaḥ //",
  "GK16mamkpb_u:1090": "(sū- 70)",
  "GK16mamkpb_u:1091": "śabdārthacitraṃ yatpūrvaṃ kāvyadvayamudāhṛtam /",
  "GK16mamkpb_u:1092": "guṇaprādhānyatastatra sthitiśvitrārthaśabdayoḥ //48//",
  "GK16mamkpb_u:1093": "na tu śabdacitre 'rthasyācitratvam arthacitre vā śabdasya /",
  "GK16mamkpb_u:1094": "tathā coktam “rūpakādiralaṃkārastasyānyairbahudhoditaḥ /",
  "GK16mamkpb_u:1095": "na kāntamapi nirbhūṣaṃ vibhāti vanitānanam //",
  "GK16mamkpb_u:1096": "rūpakādimalaṃkāraṃ bāhyamācakṣate pare /",
  "GK16mamkpb_u:1097": "supāṃ tiṅāṃ ca vyutpattiṃ vācāṃ vāñchantyalaṃkṛtim //",
  "GK16mamkpb_u:1098": "tadetadāhuḥ sauśabdyaṃ nārthanyutpattirīdṛśī /",
  "GK16mamkpb_u:1099": "śabdābhidheyālaṃkārabhedādiṣṭaṃ dvayaṃ tu naḥ” //",
  "GK16mamkpb_u:1100": "iti //",
  "GK16mamkpb_u:1101": "śabdacitraṃ yathā prathamamaruṇacchāyastāvattataḥ kanakaprabha- stadanu virahottāmyattanvīkapolataladyutiḥ /",
  "GK16mamkpb_u:1102": "udayati tato dhvāntadhvaṃsakṣamaḥ kṣaṇadāmukhe sarasabisinīkandacchedacchavirmṛgalāñchanaḥ // 139 //",
  "GK16mamkpb_u:1103": "arthacitraṃ yathā te dṛṣṭimātrapatitā api kasya nātra kṣobhāya pakṣmaladṛśāmalakāḥ khalāśva /",
  "GK16mamkpb_u:1104": "nīyāḥ sadaiva savilāsamalīkalagnā ye kālatāṃ kuṭilatāmiva na tyajanti // 140 //",
  "GK16mamkpb_u:1105": "yadyapi sarvatra kāvye 'ntataḥ,",
  "GK16mamkpb_u:1106": "vibhāvādirūpatayaiva paryavasānam tathāpi sphuṭasya rasasyānupalambhādavyaṅgyametatkāvyadvayamuktam /",
  "GK16mamkpb_u:1107": "atra ca śabdārthālaṃkārabhedādbahavo bhedāḥ,",
  "GK16mamkpb_u:1108": "te cālaṃkāranirṇaye nirṇeṣyante //",
  "GK16mamkpb_u:1109": "iti kāvyaprakāśe śabdārthacitranirūpaṇaṃ nāma ṣaṣṭha ullāsaḥ //6 //",
  "GK16mamkpb_u:1111": "// atha saptama ullāsaḥ //",
  "GK16mamkpb_u:1112": "kāvyasvarūpaṃ nirūpya doṣāṇāṃ sāmānyalakṣaṇamāha (sū- 71)",
  "GK16mamkpb_u:1113": "muśyārthahatirdeṣo rasaśva mukhyastadāśrayādvācyaḥ /",
  "GK16mamkpb_u:1114": "ubhayopayoginaḥ syuḥ śabdādyāstena teṣvapi saḥ //49//",
  "GK16mamkpb_u:1115": "hatīrapakarṣaḥ /",
  "GK16mamkpb_u:1116": "śabdādyāḥ, ityādyagrahaṇādvarṇaracane /",
  "GK16mamkpb_u:1117": "viśeṣalakṣaṇamāha (sū- 72)",
  "GK16mamkpb_u:1118": "duṣṭaṃ padaṃ śrutikaṭu cyutasaṃskṛtyapra yuktamasamartham /",
  "GK16mamkpb_u:1119": "nihatārthamanucitārthaṃ nirarthakamavācakaṃ tridhāślīlam //50//",
  "GK16mamkpb_u:1120": "saṃdigdhamapratītaṃ grāmyaṃ noyārthamatha bhavet kliṣṭam /",
  "GK16mamkpb_u:1121": "avimṛṣṭavidheyāṃśaṃ virudvamatikṛtsamāsagatameva //51//",
  "GK16mamkpb_u:1122": "(1) “śrutikaṭu'; paruṣavarṇarūpaṃ duṣṭaṃ yathā anaṅgamaṅgalagṛhāpāṅgabhaṅgitaraṅgitaiḥ /",
  "GK16mamkpb_u:1123": "āliṅgitaḥ sa tanvaṅgyā kārtārthyaṃ labhate kadā // 141 //",
  "GK16mamkpb_u:1124": "atra kārtārthyamiti //",
  "GK16mamkpb_u:1125": "(2) “cyutasaṃskṛti';",
  "GK16mamkpb_u:1126": "vyākaraṇalakṣaṇahīnaṃ yathā etanmandavipakvatindukaphalaśyāmodarāpāṇḍara- prāntaṃ hanta pulindasundarakarasparśakṣamaṃ lakṣyate /",
  "GK16mamkpb_u:1127": "tat pallīpatiputri kuñjarakulaṃ kumbhābhayābhyarthanā- dīnaṃ tvāmanunāthate kucayugaṃ patrāvṛtaṃ mā kṛthāḥ // 142 //",
  "GK16mamkpb_u:1128": "atrānunāthate, iti /",
  "GK16mamkpb_u:1129": "“sarpiṣo nāthate';",
  "GK16mamkpb_u:1130": "ityādāvivāśiṣyeva nāthaterātmanepadaṃ vihitam “āśiṣi nāthaḥ” iti /",
  "GK16mamkpb_u:1131": "atra tu yācanamarthaḥ /",
  "GK16mamkpb_u:1132": "tasmāt “anunāthati stanayugam';",
  "GK16mamkpb_u:1133": "iti paṭhanīyam /",
  "GK16mamkpb_u:1134": "(3) “aprayuktaṃ'; tathā,",
  "GK16mamkpb_u:1135": "āmnātamapi kavibhirnādṛtam /",
  "GK16mamkpb_u:1136": "yathā yathāyaṃ dāruṇācāraḥ sarvadaiva vibhāvyate /",
  "GK16mamkpb_u:1137": "tathā manye daivato 'sya piśāco rākṣaso 'tha vā // 143 //",
  "GK16mamkpb_u:1138": "atra daivataśabdo “daivatāni puṃsi vā';",
  "GK16mamkpb_u:1139": "iti puṃsyāmnāto 'pi na kenacitprayujyate /",
  "GK16mamkpb_u:1140": "(4) “asamarthaṃ';",
  "GK16mamkpb_u:1141": "yattadarthaṃ paṭhyate na ca tatrāsya śaktiḥ /",
  "GK16mamkpb_u:1142": "yathā tīrthāntareṣu snānena samupārjitasatkṛtiḥ /",
  "GK16mamkpb_u:1143": "sunasrotasvinīmeṣa hanti saṃprati sādaram // 144 //",
  "GK16mamkpb_u:1144": "atra hantīti gamanārtham //",
  "GK16mamkpb_u:1145": "(5) “nihatārthaṃ';",
  "GK16mamkpb_u:1146": "yadubhayārthamaprasiddhe 'rthe prayuktam /",
  "GK16mamkpb_u:1147": "yathā yāvakarasārdrapādaprahāraśoṇitakacena dayitena /",
  "GK16mamkpb_u:1148": "mugdhā sādhvasataralā vilokya paricumbitā sahasā // 145 //",
  "GK16mamkpb_u:1149": "atra śoṇitaśabdasya rudhiralakṣaṇenārthenoñjvalīkṛtatvarūpo 'rtho vyavadhīyate /",
  "GK16mamkpb_u:1150": "(6) “anucitārthaṃ';",
  "GK16mamkpb_u:1151": "yathā tapasvibhiryā sucireṇa labyate prayatnataḥ sattribhiriṣyate ca yā /",
  "GK16mamkpb_u:1152": "prayānti tāmāśu gatiṃ yaśasvino raṇāsvamedhe paśutāmupāgatāḥ // 146 //",
  "GK16mamkpb_u:1153": "atra paśupadaṃ kātaratāmabhivyanaktītyanucitārtham //",
  "GK16mamkpb_u:1154": "(7) “nirarthakaṃ';",
  "GK16mamkpb_u:1155": "pādapuraṇamātraprayojanaṃ cādipadam /",
  "GK16mamkpb_u:1156": "yathā utphullakamalakesaraparāgagauradyute mama hi gauri /",
  "GK16mamkpb_u:1157": "abhivāñchitaṃ prasiddhyatu bhagavati yuṣmatprasādena // 147 //",
  "GK16mamkpb_u:1158": "atra hiśabdaḥ //",
  "GK16mamkpb_u:1159": "(8) “avācakaṃ'; yathā avandhayakopasya vihanturāpadāṃ bhavanti vaśyāḥ svayameva dehinaḥ /",
  "GK16mamkpb_u:1160": "amarṣaśūnyena janasya jantunā na jātahārdena na vidviṣādaraḥ // 148 //",
  "GK16mamkpb_u:1161": "atra jantupadamadātaryarthe vivakṣitam tatra ca nābhidhāyakam /",
  "GK16mamkpb_u:1162": "yathā vā hādhik sā kila tāmasī śaśimukhī dṛṣṭā mayā yatra sā tadvicchedarujāndhakāritamidaṃ dagdhaṃ dinaṃ kalpitam /",
  "GK16mamkpb_u:1163": "kiṃ kurmaḥ kuśale sadaiva vidhuro dhātā na cettatkathaṃ tādṛgyāmavatīmayo bhavati me no jīvaloko 'dhunā // 149 //",
  "GK16mamkpb_u:1164": "atra dinamiti prakāśamayamityarthe 'vācakam /",
  "GK16mamkpb_u:1165": "yaccopasargasaṃsargādarthāntaragatam /",
  "GK16mamkpb_u:1166": "yathā jaṅgākāṇḍorunālo nakhakiraṇalasatkesarālīkarālaḥ pratyagrālaktakābhāprasarakisalayo mañjumañjīrabhṛṅgaḥ /",
  "GK16mamkpb_u:1167": "bharturnṛttānukāre jayati nijatanusvacchalāvaṇyavāpī- saṃbhūtāmbhojaśobhāṃ vidadhadabhinavo daṇḍapādo bhavānyāḥ // 150 //",
  "GK16mamkpb_u:1168": "atra dadhadityarthe vidadhaditi //",
  "GK16mamkpb_u:1169": "(9) “aślīlam'; tridheti vrīḍājugupsāmaṅgalavyañjakatvāt /",
  "GK16mamkpb_u:1170": "yathā sādhanaṃ sumahadyasya yannānyasya vilokyate /",
  "GK16mamkpb_u:1171": "tasya dhīśālinaḥ ko 'nyaḥ sahetārālitāṃ bhruvam // 151 //",
  "GK16mamkpb_u:1172": "(1) līlātāmarasāhato 'nyavanitāniḥśahkadaṣṭādharaḥ kaśvitkesaradūṣitekṣaṇa iva vyāmīlya netre sthitaḥ /",
  "GK16mamkpb_u:1173": "mugdhā kuḍmalitānanena dadatī vāyuṃ sthitā tatra sā bhrāntyā dhūrtatayātha vā natimṛte tenāniśaṃ cumbitā // 152 //",
  "GK16mamkpb_u:1174": "(2) mṛdupavanavibhinno matpriyāyā nināśāt ghanarucirakalāpo niḥsapatno 'dya jātaḥ /",
  "GK16mamkpb_u:1175": "rativigalitabandhe keśapāśe sukeśyāḥ sati kusumasanāthe kaṃ haredeṣa barhī // 153 //",
  "GK16mamkpb_u:1176": "(3) eṣu sādhanavāyuvināśaśabdāḥ,",
  "GK16mamkpb_u:1177": "vrīḍādivyañjakāḥ //",
  "GK16mamkpb_u:1178": "(10) “saṃdigdhaṃ';",
  "GK16mamkpb_u:1179": "yathā āliṅgitastatrabhavān saṃparāye jayaśriyā /",
  "GK16mamkpb_u:1180": "āśīḥparaṃparāṃ vandyāṃ karṇe kṛtvā kṛpāṃ kuru // 154 //",
  "GK16mamkpb_u:1181": "atra vandyāṃ kiṃ haṭhahṛtamahilāyām kiṃ vā namasyāmiti saṃdehaḥ //",
  "GK16mamkpb_u:1182": "(11) “apratītaṃ'; yatkevale śāstre prasiddham /",
  "GK16mamkpb_u:1183": "yathā samyagjñānamāhājyotirdalitāśayatājuṣaḥ /",
  "GK16mamkpb_u:1184": "vidhīyamānamapyetanna bhavetkarma bandhanam // 155 //",
  "GK16mamkpb_u:1185": "atrāśayaśabdo vāsanāparyāyo yogaśāstrādāveva prayuktaḥ //",
  "GK16mamkpb_u:1186": "(12) “grāmyaṃ'; yatkevale loke sthitam /",
  "GK16mamkpb_u:1187": "yathā rākāvibhāvarīkāntasaṃkrāntadyuti te mukham /",
  "GK16mamkpb_u:1188": "tapanīyaśilāśobhā kaṭiśva harate manaḥ // 156 //",
  "GK16mamkpb_u:1189": "atra kaṭiriti //",
  "GK16mamkpb_u:1190": "(13) “neyārthaṃ'; “nirūḍhā lakṣaṇāḥ kāśvit sāmarthyādabhidhānavat /",
  "GK16mamkpb_u:1191": "kriyante sāṃprataṃ kāśvit kāśvinnaiva tvaśaktitaḥ” //",
  "GK16mamkpb_u:1192": "iti yanniṣiddhaṃ lākṣaṇikam /",
  "GK16mamkpb_u:1193": "yathā śaratkālasamullāsipūrṇimāśarvarīpriyam /",
  "GK16mamkpb_u:1194": "karoti te mukhaṃ tanvi capeṭāpātanātithim // 157 //",
  "GK16mamkpb_u:1195": "atra capeṭāpātanena nirjitatvaṃ lakṣyate //",
  "GK16mamkpb_u:1196": "atha samāsagatameva duṣṭamiti saṃbandhaḥ,",
  "GK16mamkpb_u:1197": "anyat kevalaṃ samāsagataṃ ca //",
  "GK16mamkpb_u:1198": "(14) “kliṣṭaṃ'; yataḥ,",
  "GK16mamkpb_u:1199": "arthapratipattirvyavahitā /",
  "GK16mamkpb_u:1200": "yathā atrilocanasaṃbhūtajyotirudgamabhāsibhiḥ /",
  "GK16mamkpb_u:1201": "sadṛśaṃ śobhate 'tyarthaṃ bhūpāla tava ceṣṭitam // 158 //",
  "GK16mamkpb_u:1202": "atrātrilocanasaṃbhūtasya candrasya jyotirudghamena bhāsibhiḥ kumudairityarthaḥ //",
  "GK16mamkpb_u:1203": "(15) “avimṛṣṭavidheyāṃśaṃ';",
  "GK16mamkpb_u:1204": "avimṛṣṭaḥ prādhānyenānirdiṣṭo vidheyāṃśo yatra tat /",
  "GK16mamkpb_u:1205": "yathā mūrdhnamudvṛttakṛttakṛttāviralagalagaladraktasaṃsaktadhārā- dhauteśāṅghriprasādopanatajayajagajjātamithyāmahimnām /",
  "GK16mamkpb_u:1206": "kailāsaullāsanecchāvyatikarapiśunotsarpidarpoddhurāṇāṃ doṣṇāṃ caiṣāṃ kimatat phalamiha nagarīrakṣaṇe yat prayāsaḥ // 159 //",
  "GK16mamkpb_u:1207": "atra mithyāmahimatvaṃ nānuvādyam api tu vidheyam /",
  "GK16mamkpb_u:1208": "yathā vā srastāṃ nitambādavaropayantī punaḥ punaḥ kesaradāmakāñcīm /",
  "GK16mamkpb_u:1209": "nyāsīkṛtāṃ sthānavidā smareṇa dvitīyamaurvīmiva kārmukasya // 160 //",
  "GK16mamkpb_u:1210": "atra dvitīyatvamātramutprekṣyam /",
  "GK16mamkpb_u:1211": "maurvīṃ dvitīyāmiti yuktaḥ pāṭhaḥ /",
  "GK16mamkpb_u:1212": "yathā vā vapurvirūpākṣaṇalakṣyajanmatā digambaratvena niveditaṃ vasu /",
  "GK16mamkpb_u:1213": "vareṣu yadbālamṛgākṣi mṛgyate tadasti kiṃ vyastamapi trilocane // 161 //",
  "GK16mamkpb_u:1214": "atra “alakṣitā janiḥ'; iti vācyam /",
  "GK16mamkpb_u:1215": "yathā vā ānandasindhuraticāpalaśālicittasaṃdānanaikasadanaṃ kṣaṇamapyamuktā /",
  "GK16mamkpb_u:1216": "yā sarvadaiva bhavatā tadudantacintā tāntiṃ tanoti tava saṃprati dhigdhigasmān // 162 //",
  "GK16mamkpb_u:1217": "atra “na muktā';",
  "GK16mamkpb_u:1218": "iti niṣedho vidheyaḥ /",
  "GK16mamkpb_u:1219": "yathā navajaladharaḥ saṃnaddho 'yaṃ na dṛptaniśācaraḥ suradhanuridaṃ dūrākṛṣṭaṃ na tasya śarāsanam /",
  "GK16mamkpb_u:1220": "ayamapi paṭurdhārāsāro na bāṇaparaṃparā kanakanikaṣasnigdhā vidyut priyā na mamorvaśī // 163 //",
  "GK16mamkpb_u:1221": "ityatra /",
  "GK16mamkpb_u:1222": "na tvamuktatānuvādenānyadatra kiṃcidvihitam /",
  "GK16mamkpb_u:1223": "yathā jugopātmānamatrasto bheje dharmamanāturaḥ /",
  "GK16mamkpb_u:1224": "agṛdhnurādade so 'rthānasaktaḥ sukhamanvabhūt // 164 //",
  "GK16mamkpb_u:1225": "ityatra, atrastatvādyanuvādenātmano gopanādi //",
  "GK16mamkpb_u:1226": "(16) “viruddhamatikṛt';",
  "GK16mamkpb_u:1227": "yathā sudhākarakarākāraviśāradaviceṣṭitaḥ /",
  "GK16mamkpb_u:1228": "akāryamitrameko 'sau tasya kiṃ varṇayāmahe // 165 //",
  "GK16mamkpb_u:1229": "atra “kārṃya vinā mitram';",
  "GK16mamkpb_u:1230": "iti vivakṣitam “akārye mitram iti';",
  "GK16mamkpb_u:1231": "tu pratītiḥ /",
  "GK16mamkpb_u:1232": "yathā vā cirakālapariprāptalocanānandadāyinaḥ /",
  "GK16mamkpb_u:1233": "kāntā kāntasya sahasā vidadhāti galagraham // 166 //",
  "GK16mamkpb_u:1234": "atra “kaṇṭhagraham'; iti vācyam /",
  "GK16mamkpb_u:1235": "yathā vā na trastaṃ yadi nāma bhūtakaruṇāsaṃtānaśāntātmanaḥ tena vyārujatā dhanurbhagavato devādbhavānīpateḥ /",
  "GK16mamkpb_u:1236": "tatputrastu madāndhatārakavadhādviśvasya dattotsavaḥ skandaḥ skanda iva priyo 'hamatha vā śiṣyaḥ kathaṃ vismṛtaḥ // 167 //",
  "GK16mamkpb_u:1237": "atra bhavānīpatiśabdo bhavānyāḥ patyantare pratītiṃ karoti yathā vā gorapi yadvāhanatāṃ prāptavataḥ so 'pi girisutāsiṃhaḥ /",
  "GK16mamkpb_u:1238": "savidhe nirahaṃkāraḥ pāyādvaḥ so 'mbikāramaṇaḥ // 168 //",
  "GK16mamkpb_u:1239": "atrāmbikāramaṇa iti viruddhāṃ dhiyamutpādayati //",
  "GK16mamkpb_u:1240": "“śrutikaṭu'; samāsagataṃ yathā sā dūre ca sudhāsāndrataraṅgitavilocanā /",
  "GK16mamkpb_u:1241": "barhinirhrādanārhe 'yaṃ kālaśva samupāgataḥ // 169 //",
  "GK16mamkpb_u:1242": "evamanyadapi jñeyam //",
  "GK16mamkpb_u:1243": "(sū- 47)",
  "GK16mamkpb_u:1244": "apāsya cyutasaṃskāramasamarthaṃ nirarthakam /",
  "GK16mamkpb_u:1245": "vākye 'pi doṣā santyete padasyāṃśe 'pi kecana //52//",
  "GK16mamkpb_u:1246": "kecana na punaḥ sarve /",
  "GK16mamkpb_u:1247": "krameṇodāharaṇam so 'dhyaiṣṭa vedāṃstridaśānayaṣṭa pitṭṭanatārpsītsamamaṃsta bandhūn /",
  "GK16mamkpb_u:1248": "vyajeṣṭa ṣaḍvargamaraṃsta nītau samūlaghātaṃ nyavadhīdarīṃśva // 170 //",
  "GK16mamkpb_u:1249": "sa rātu vo duśvyavano bhāvukānāṃ paraṃparām /",
  "GK16mamkpb_u:1250": "aneḍamūkatādyaiśva dyatu doṣairasaṃmatān // 171 //",
  "GK16mamkpb_u:1251": "atra duśvyavana indraḥ,",
  "GK16mamkpb_u:1252": "aneḍamūko mūkabadhiraḥ //",
  "GK16mamkpb_u:1253": "sāyakasahāyabāhormakaradhvajaniyamitakṣamādhipateḥ /",
  "GK16mamkpb_u:1254": "abjarucibhāsvaraste bhātitarāmavanipa ślokaḥ // 172 //",
  "GK16mamkpb_u:1255": "atra sāyakādayaḥ śabdāḥ khaḍgābdhibhūcandrayaśaḥparyāyāḥ śarādyarthatayā prasiddhāḥ //",
  "GK16mamkpb_u:1256": "kuvindastvaṃ tāvatpaṭayasi guṇagrāmamabhito yaśo gāyantyete diśi diśi ca nagnāstava vibho /",
  "GK16mamkpb_u:1257": "śarajjyotsnāgaurasphuṭavikaṭasarvāṅgasubhagā tathāpi tvatkīrtirbhramati vigatācchādanamiha // 173 //",
  "GK16mamkpb_u:1258": "atra kuvindādiśabdo 'rthāntaraṃ pratipādayannupaślokyamānasya tiraskāraṃ vyanaktītyunucitārthaḥ /",
  "GK16mamkpb_u:1259": "prābhrabhrāḍviṣṇudhāmāpya viṣamāśvaḥ karotyayam /",
  "GK16mamkpb_u:1260": "nidrāṃ sahasraparṇānāṃ palāyanaparāyaṇām // 174 //",
  "GK16mamkpb_u:1261": "atra prābhrabhrāḍviṣṇudhāmaviṣamāśvanidrāparṇaśabdāḥ prakṛṣṭajaladagaganasaptāśvasaṃkocadalānāmavācakāḥ //",
  "GK16mamkpb_u:1262": "bhūpaterupasarpantī kampanā vāmalocanā /",
  "GK16mamkpb_u:1263": "tattatpraharaṇotsāhavatī mohanamādadhau // 175 //",
  "GK16mamkpb_u:1264": "atropasarpaṇapraharaṇamohanaśabdā vrīḍādāyitvādaślīlāḥ /",
  "GK16mamkpb_u:1265": "te 'nyairvāntaṃ samaśnanti parotsargaṃ ca bhuñcate /",
  "GK16mamkpb_u:1266": "itarārthagrahe yeṣāṃ kavīnāṃ syātpravartanam // 176 //",
  "GK16mamkpb_u:1267": "atra vāntotsargapravartanaśabdā jugupsādāyinaḥ /",
  "GK16mamkpb_u:1268": "pitṛvasatimahaṃ vrajāmi tāṃ saha parivārajanena yatra me /",
  "GK16mamkpb_u:1269": "bhavati sapadi pāvakānvaye hṛdayamaśeṣitaśokaśalyakam // 177 //",
  "GK16mamkpb_u:1270": "atra pitṛgṛhamityādau vivakṣite śmaśānādipratītāvamaṅgalārthatvam //",
  "GK16mamkpb_u:1271": "surālayollāsaparaḥ prāptaparyāptakampanaḥ /",
  "GK16mamkpb_u:1272": "mārgaṇapravaṇo bhāsvadbhūtireṣa vilokyatām // 178 //",
  "GK16mamkpb_u:1273": "atra kiṃ surādiśabdā devasenāśaravibhūtyarthāḥ kiṃ madirādyarthāḥ,",
  "GK16mamkpb_u:1274": "iti saṃdehaḥ //",
  "GK16mamkpb_u:1275": "tasyādhimātropāyasya tīvrasaṃvegatājuṣaḥ /",
  "GK16mamkpb_u:1276": "dṛḍhabhūmiḥ priyaprāptau yatnaḥ sa phalitaḥ sakhe // 179 //",
  "GK16mamkpb_u:1277": "atrādhimātropāyādayaḥ śabdā yogaśāstramātraprayuktatvādapratītāḥ //",
  "GK16mamkpb_u:1278": "tāmbūlabhṛtagallo 'yaṃ bhallaṃ jalpati mānuṣaḥ /",
  "GK16mamkpb_u:1279": "karoti khādanaṃ pānaṃ sadaiva tu yathā tathā // 180 //",
  "GK16mamkpb_u:1280": "atra gallādayaḥ śabdāḥ grāmyāḥ //",
  "GK16mamkpb_u:1281": "vastravaidūryacaraṇaiḥ kṣatasacvarajaḥparā /",
  "GK16mamkpb_u:1282": "niṣkampā racitā netrayuddhaṃ vedaya sāṃpratam // 181 //",
  "GK16mamkpb_u:1283": "atrāmbāraratnapādaiḥ kṣatatamā,",
  "GK16mamkpb_u:1284": "acalā bhūḥ kṛtā netradvandvaṃ bodhayeti neyārthatā //",
  "GK16mamkpb_u:1285": "dhammillasya na kasya prekṣya nikāmaṃ kuraṅgaśāvākṣyāḥ /",
  "GK16mamkpb_u:1286": "rajyatyapūrvabandhavyutpattermānasaṃ śobhām // 182 //",
  "GK16mamkpb_u:1287": "atra dhammillasya śobhāṃ prekṣya kasya mānasaṃ na rajyatīti saṃbandhe kliṣṭatvam //",
  "GK16mamkpb_u:1288": "nyakkāro hyayameva me yadarayastatrāpyasau tāpasaḥ so 'pyatraiva nihanti rākṣasakulaṃ jīvatyahau rāvaṇaḥ /",
  "GK16mamkpb_u:1289": "dhigdhik śakrajitaṃ prabodhitavatā kiṃ kumbhakarṇena vā svargagrāmaṭikāviluṇṭhanavṛthocchūnaiḥ kimebhirbhujaiḥ // 183 //",
  "GK16mamkpb_u:1290": "atra “ayameva nyakkāraḥ'; iti vācyam /",
  "GK16mamkpb_u:1291": "ucchūnatvamātraṃ cānuvādyam,",
  "GK16mamkpb_u:1292": "na vṛthātvaviśeṣitam /",
  "GK16mamkpb_u:1293": "atra ca śabdaracanā viparītā kṛteti vākyasyaiva doṣo na vākyārthasya /",
  "GK16mamkpb_u:1294": "yathā vā apāṅgasaṃsargi taraṅgitaṃ dṛśorbhruvorarālāntavilāsi vellitam /",
  "GK16mamkpb_u:1295": "visāri romāñcanakañcukaṃ tanostanoti yo 'sau subhage tavāgataḥ // 184 //",
  "GK16mamkpb_u:1296": "atra yo 'sāviti padadvayamanuvādyamotrapratītikṛt /",
  "GK16mamkpb_u:1297": "tathāhi--prakrāntaprasiddhānubhūtārthaviṣyastacchabdo yacchabdopādānaṃ nāpekṣate /",
  "GK16mamkpb_u:1298": "krameṇodāharaṇam /",
  "GK16mamkpb_u:1299": "kātaryaṃ kevalā nītiḥ śauryaṃ śvāpadaceṣṭitam /",
  "GK16mamkpb_u:1300": "ataḥ siddhiṃ sametāmyāmubhābyāmanviyeṣa saḥ // 185 //",
  "GK16mamkpb_u:1301": "dvayaṃ gataṃ saṃprati śocanīyatāṃ samāgamaprārthanayā kapālinaḥ /",
  "GK16mamkpb_u:1302": "kalā ca sā kāntimatī kalāvatastvamasya lokasya ca netrakaumudī // 186 //",
  "GK16mamkpb_u:1303": "utkampinī bhayapariskhalitāṃśukāntā te locane pratidiśaṃ vidhure kṣipantī /",
  "GK16mamkpb_u:1304": "krūreṇa dāruṇatayā sahasaiva dagdhā dhūmāndhitena dahanena na vīkṣitāsi // 187 //",
  "GK16mamkpb_u:1305": "yacchabdastūttaravākyānugatatvenopāttaḥ sāmarthyātpūrvavākyānugatasya tacchabdasyopādānaṃ nāpekṣate /",
  "GK16mamkpb_u:1306": "yathā sādhu candramasi puṣkaraiḥ kṛtaṃ mīlitaṃ yadabhirāmatādhike /",
  "GK16mamkpb_u:1307": "udyatā jayini kāminīmukhe tena sāhasamanuṣṭhitaṃ punaḥ // 188 //",
  "GK16mamkpb_u:1308": "prāgupāttastu yacchabdastacchabdopādānaṃ vinā sākāṅkṣaḥ /",
  "GK16mamkpb_u:1309": "yathā atraiva śloke,",
  "GK16mamkpb_u:1310": "ādyapādayorvyatayāse /",
  "GK16mamkpb_u:1311": "dvayorupādāne tu nirākāṅkṣatvaṃ prasiddham /",
  "GK16mamkpb_u:1312": "anupādāne 'pi sāmarthyātkutraciddvayamapi gamyate /",
  "GK16mamkpb_u:1313": "yathā ye nāma kecidiha naḥ prathayantyavajñāṃ jānanti te kimapi tān prati naiṣa yatnaḥ /",
  "GK16mamkpb_u:1314": "utpatsyate 'sti mama ko 'pi samānadharmā kālo hyayaṃ niravadhirvipulā ca pṛthvī // 189 //",
  "GK16mamkpb_u:1315": "atra ya utpatsyate taṃ pratīti /",
  "GK16mamkpb_u:1316": "evaṃ ca tacchabdānupādāne 'tra sākāṅkṣatvam /",
  "GK16mamkpb_u:1317": "na cāsāviti tacchabdārthamāha /",
  "GK16mamkpb_u:1318": "asau maruccumbitacārukesaraḥ prasannatārādhipamaṇḍalāgraṇīḥ /",
  "GK16mamkpb_u:1319": "viyuktarāmāturadṛṣṭivīkṣito vasantakālo hanumānivāgataḥ // 190 //",
  "GK16mamkpb_u:1320": "atra hi na tacchabdārthapratītiḥ /",
  "GK16mamkpb_u:1321": "pratītau vā karakālakarāladoḥsahāyo yudhi yo 'sau vijayārjunaikamallaḥ /",
  "GK16mamkpb_u:1322": "yadi bhūpatinā sa tatra kārye viniyujyeta tataḥ kṛtaṃ kṛtaṃ syāt // 191 //",
  "GK16mamkpb_u:1323": "atra sa ityasyānarthakyaṃ syāt /",
  "GK16mamkpb_u:1324": "atha yo 'vikalpamidamarthamaṇḍalaṃ paśyatīśa nikhilaṃ bhavadvapuḥ /",
  "GK16mamkpb_u:1325": "ātmapakṣaripūrite jagatyasya nityasukhinaḥ kuto bhayam // 192 //",
  "GK16mamkpb_u:1326": "itīdaṃśabdavadadaḥśabdastacchabdārthamabhidhatte, iti, ucyate /",
  "GK16mamkpb_u:1327": "tarhyatreva vākyāntare,",
  "GK16mamkpb_u:1328": "upādānamarhati na tatraiva /",
  "GK16mamkpb_u:1329": "yacchabdasya hi nikaṭe sthitaḥ prasiddhiṃ parāmṛśati /",
  "GK16mamkpb_u:1330": "yathā yattadūrjitamatyugraṃ kṣātraṃ tejo 'sya bhūpateḥ /",
  "GK16mamkpb_u:1331": "dīvyatākṣaistadānena nūnaṃ tadapi hāritam // 193 //",
  "GK16mamkpb_u:1332": "ityatra tacchabdaḥ /",
  "GK16mamkpb_u:1333": "nanu katham kalyāṇānāṃ tvamasi mahasāṃ bhājanaṃ viśvamūrte dhuryāṃ lakṣmīmatha mayi bhṛśaṃ dhehi deva prasīda /",
  "GK16mamkpb_u:1334": "yadyatpāpaṃ pratijahi jagannātha namrasya tanme bhadraṃ bhadraṃ vitara bhagavan bhūyase maṅgalāya // 194 //",
  "GK16mamkpb_u:1335": "atra yadyadityuktvā tanme, ityuktam /",
  "GK16mamkpb_u:1336": "ucyate--yadyaditi yena kenacidrūpeṇa sthitaṃ sarvātmakaṃ vastvākṣiptam tathābhūtameva tacchabdena parāmṛśyate /",
  "GK16mamkpb_u:1337": "yathā vā kiṃ lobhena vilaṅghitaḥ sa bharato yenaitadevaṃ kṛtaṃ mātrā strīlaghutāṃ gatā kimatha vā mātaiva me madhyamā /",
  "GK16mamkpb_u:1338": "mithyaitanmama cintitaṃ dvitayamapyāryānujo 'sau gurur- mātā tātakalatramityanucitaṃ manye vidhātrā kṛtam // 195 //",
  "GK16mamkpb_u:1339": "atrāryasyeti tātasyeti ca vācyam na tvanayoḥ samāse guṇībhāvaḥ kāryaḥ /",
  "GK16mamkpb_u:1340": "evaṃ samāsāntare 'pyudāhāryam //",
  "GK16mamkpb_u:1341": "viruddhamatikṛdyathā śritakṣamā raktabhuvaḥ śivāliṅgitamūrtayaḥ /",
  "GK16mamkpb_u:1342": "vigrahakṣapaṇenādya śerate te gatāsukhāḥ // 196 //",
  "GK16mamkpb_u:1343": "atra kṣaṇādiguṇayuktāḥ sukhamāsate,",
  "GK16mamkpb_u:1344": "iti vivakṣite hatā iti viruddhā pratītiḥ //",
  "GK16mamkpb_u:1345": "padaikadeśe yathāsaṃbhavaṃ krameṇodāharaṇam alamaticapalatvātsvapnamāyopamatvāt pariṇativirasatvātsaṃgamenāṅganāyāḥ /",
  "GK16mamkpb_u:1346": "iti yadi śatakṛtvastacvamālocayāma- stadapi na hariṇākṣīṃ vismaratyantarātmā // 197 //",
  "GK16mamkpb_u:1347": "atra tvāditi /",
  "GK16mamkpb_u:1348": "yathā vā tadgaccha siddhyai kuru devakāryamartho 'yamarthāntaralabhya eva /",
  "GK16mamkpb_u:1349": "apekṣate pratyayamaṅgalabdhyai bījāṅkuraḥ prāgudayādivāmbhaḥ // 198 //",
  "GK16mamkpb_u:1350": "atra ddhyai bdhyai, iti kaṭu //",
  "GK16mamkpb_u:1351": "yaśvāpsarovibhramamaṇḍanānāṃ saṃpādayitrīṃ śikharairbibhārti /",
  "GK16mamkpb_u:1352": "balāhakacchedavibhaktarāgāmakālasaṃdhyāmiva dhātumattām // 199 //",
  "GK16mamkpb_u:1353": "atra mattāśabdaḥ kṣībārthe nihatārthaḥ //",
  "GK16mamkpb_u:1354": "ādāvañjanapujjaliptavapuṣāṃ śvāsānillollāsita- protsarpadvirahānalena ca tataḥ saṃtāpitānāṃ dṛśām /",
  "GK16mamkpb_u:1355": "saṃpratyeva niṣekamaśrupayasā devasya cetobhuvo bhallīnāmiva pānakarma kurute kāmaṃ kuraṅgekṣaṇā // 200 //",
  "GK16mamkpb_u:1356": "atra dṛśāmiti bahuvacanaṃ nirarthakam /",
  "GK16mamkpb_u:1357": "kuraṅgekṣaṇāyā ekasyā evopādānāt /",
  "GK16mamkpb_u:1358": "na cālasavalitairityādivat vyāpārabhedādbahutvam vyāpārāṇāmanupāttatvāt /",
  "GK16mamkpb_u:1359": "na ca vyāpāre 'tra dṛkśabdo vartate /",
  "GK16mamkpb_u:1360": "atraiva “kurute';",
  "GK16mamkpb_u:1361": "ityātmanepadamapyanarthakam /",
  "GK16mamkpb_u:1362": "pradhānakriyāphalasya kartrasaṃbandhe kartarabhiprāyakriyāphalābhāvāt //",
  "GK16mamkpb_u:1363": "cāpācāryastripuravijayī kārtikeyo vijeyaḥ śastravyastaḥ sadanamudadhirbhūriyaṃ hantakāraḥ /",
  "GK16mamkpb_u:1364": "astyevaitat kimu kṛtavatā reṇukākaṇṭhabādhāṃ baddhaspardhastava paraśunā lajjate candrahāsaḥ // 201 //",
  "GK16mamkpb_u:1365": "atra vijeya iti kṛtyapratyayaḥ ktapratyayārthe 'vācakaḥ //",
  "GK16mamkpb_u:1366": "atipelavamatiparimitavarṇaṃ laghutaramudāharati śaṭhaḥ /",
  "GK16mamkpb_u:1367": "paramārthataḥ sahṛdayaṃ vahati punaḥ kālakūṭaghaṭitamiva // 202 //",
  "GK16mamkpb_u:1368": "atra pelavaśabdaḥ //",
  "GK16mamkpb_u:1369": "yaḥ pūyate surasarinmukhatīrthasārthasnānena śāstrapariśīlanakīlanena /",
  "GK16mamkpb_u:1370": "saujanyamānyajanirūrjitamūrjitānāṃ so 'yaṃ dṛśoḥ patati kasyacideva puṃsaḥ // 203 //",
  "GK16mamkpb_u:1371": "atra pūyaśabdaḥ //",
  "GK16mamkpb_u:1372": "vinayapraṇayaikaketanaṃ satataṃ yo 'bhavadaṅga tādṛśaḥ /",
  "GK16mamkpb_u:1373": "kathamadya sa tadvadīkṣyatāṃ tadabhipretapadaṃ samāgataḥ // 204 //",
  "GK16mamkpb_u:1374": "atha pretaśabdaḥ //",
  "GK16mamkpb_u:1375": "kasmin karmaṇi sāmarthyamasya nottapatetarām /",
  "GK16mamkpb_u:1376": "ayaṃ sādhucarastasmādañjalirbadhyatāmiha // 205 //",
  "GK16mamkpb_u:1377": "atra kiṃ pūrvaṃ sādhuḥ,",
  "GK16mamkpb_u:1378": "uta sādhuṣu caratīti saṃdehaḥ //",
  "GK16mamkpb_u:1379": "kimucyate 'sya bhūpālamaulimālāmahāmaṇeḥ /",
  "GK16mamkpb_u:1380": "sudurlabhaṃ vacobāṇaistejo yasya vibhāvyate // 206 //",
  "GK16mamkpb_u:1381": "atra vacaḥśabdena gīḥśabdo lakṣyate /",
  "GK16mamkpb_u:1382": "atra khalu na kevalaṃ pūrvapadam,",
  "GK16mamkpb_u:1383": "yāvaduttarapadamapi paryāyaparivartanaṃ na kṣamate /",
  "GK16mamkpb_u:1384": "jaladhyādāvuttarapademeva vaḍavānalādau pūrvapadameva //",
  "GK16mamkpb_u:1385": "yadyapyasamarthasyaivāprayuktādayaḥ kecana bhedāḥ,",
  "GK16mamkpb_u:1386": "tathāpyanyairālaṃkārikairvibhāgena pradarśitā iti bhedapradarśanenodāhartavyā iti ca vibhajyoktāḥ //",
  "GK16mamkpb_u:1387": "(sū- 75)",
  "GK16mamkpb_u:1388": "pratikūlavaktuṃpahataluptāvesargaṃ visaṃdhi hatavṛttam /",
  "GK16mamkpb_u:1389": "nyūnādhikakathitapadaṃ patatprakarṣaṃ samāptapunarāttam //53//",
  "GK16mamkpb_u:1390": "ardhāntaraikavācakama bhavanmatayogamanabihitavācyam /",
  "GK16mamkpb_u:1391": "apadasthapadasamāsaṃ saṃkīrṇaṃ garbhitaṃ prasiddhihatam //54//",
  "GK16mamkpb_u:1392": "bhagnaprakramamakramamamataparārthaṃ ca vākyameva tathā /",
  "GK16mamkpb_u:1393": "(1) rasānuguṇatvaṃ varṇānāṃ vakṣyate tadviparītaṃ pratīkūlavarṇam /",
  "GK16mamkpb_u:1394": "yathā śṛṅgāre akuṇṭhotkaṇṭhayā pūrṇamākaṇṭhaṃ kalakaṇṭhi mām /",
  "GK16mamkpb_u:1395": "kambukaṇṭhyāḥ kṣaṇaṃ kaṇṭhe kuru kaṇṭhārtimuddhara // 207 //",
  "GK16mamkpb_u:1396": "raurde yathā deśaḥ so 'yamarātiśoṇitajalairyasmin hradāḥ pūritāḥ kṣatrrādeva tathāvidhaḥ paribhavastātasya keśagrahaḥ /",
  "GK16mamkpb_u:1397": "tānyevāhitahetighasmaragurūṇyastrāṇi bhāsvanti me yadrāmeṇa kṛtaṃ tadeva kurute droṇātmajaḥ krodhanaḥ // 208 //",
  "GK16mamkpb_u:1398": "atra hi vikaṭavarṇatvaṃ dīrghasamāsatvaṃ cocitam /",
  "GK16mamkpb_u:1399": "yathā prāgaprāptaniśumbhaśāṃbhavadhanurdvedhāvidhānirbhavat- krodhapreritabhīmabhārgavabhujastambhāpaviddhaḥ kṣaṇāt /",
  "GK16mamkpb_u:1400": "ujjvālaḥ paraśurbhavatvaśithilastvatkaṇṭhapīṭhātithi- ryenānena jagatsu khaṇḍaparaśurdevo haraḥ khyāpyate // 209 //",
  "GK16mamkpb_u:1401": "yatra tu na krodhastatra caturthapādābhidhāne tathaiva śabdaprayogaḥ //",
  "GK16mamkpb_u:1402": "(2) upahata utvaṃ prāpto (3)",
  "GK16mamkpb_u:1403": "lupto vā visargo yatra tat /",
  "GK16mamkpb_u:1404": "yathā dhīro vinīto nipuṇo varākāro nṛpo 'tra saḥ /",
  "GK16mamkpb_u:1405": "yasya bhṛtyā balotsiktā bhaktā buddhiprabhāvitāḥ // 210 //",
  "GK16mamkpb_u:1406": "(4) visaṃdhi saṃdhervairūpyam viśleṣo 'ślīlatvaṃ kaṣṭatvaṃ ca /",
  "GK16mamkpb_u:1407": "tatrādyaṃ yathā rājanvibhānti bhavataśvaritāni tāni indordyutiṃ dadhati yāni rasātale 'ntaḥ /",
  "GK16mamkpb_u:1408": "dhīyorbale atitate ucitānuvṛttī ātanvatī vijayasaṃpadametya bhātaḥ // 211 //",
  "GK16mamkpb_u:1409": "yathā vā tata udita udārahārahāridyutiruccairudayācalādivenduḥ //",
  "GK16mamkpb_u:1410": "nijavaṃśa udāttakāntakāntirbata muktāmaṇivaccakāstyanarghaḥ // 212 //",
  "GK16mamkpb_u:1411": "saṃhitāṃ na karomīte svecchayā sakṛdapi doṣaḥ pragṛhyādihetukatve tvasakṛt //",
  "GK16mamkpb_u:1412": "vegāduḍḍīya gagane calaṇḍāmaraceṣṭitaḥ /",
  "GK16mamkpb_u:1413": "ayamuttapate pattrī tato 'traiva ruciṅkuru // 213 //",
  "GK16mamkpb_u:1414": "atra saṃdhāvaślīlatā //",
  "GK16mamkpb_u:1415": "urvyasāvatra tarvālī marvante cārvavasthitiḥ /",
  "GK16mamkpb_u:1416": "nātrarju yujyate gantuṃ śiro namaya tanmanāk // 214 //",
  "GK16mamkpb_u:1417": "(4) hataṃ lakṣaṇānusaraṇe 'pyaśravyam aprāptagurubhāvāntaladhu rasānanuguṇaṃ ca vṛttaṃ yatra tat hatavṛttam /",
  "GK16mamkpb_u:1418": "krameṇodāharaṇam-- amṛtamamṛtaṃ kaḥ saṃdeho madhūnyapi nānyathā madhuramadhikaṃ cūtasyāpi prasannarasaṃ phalam /",
  "GK16mamkpb_u:1419": "sakṛdapi punarmadhyasthaḥ san rasāntarāvijjano vadatu yaduhānyatsvādu syātpriyādaśanacchadāt // 215 //",
  "GK16mamkpb_u:1420": "atra “yadihānyatsvādu syāt';",
  "GK16mamkpb_u:1421": "itya śravyam /",
  "GK16mamkpb_u:1422": "yathā vā jaṃ parihariuṃ tīrai maṇaaṃ pi ṇa sundarattaṇaguṇeṇa /",
  "GK16mamkpb_u:1423": "aha ṇavaraṃ jassa doso paḍipakkhehiṃ pi paḍivaṇṇo // 216 //",
  "GK16mamkpb_u:1424": "atra dvitīyatṛtīyagaṇau sakārabhakārau /",
  "GK16mamkpb_u:1425": "vikasidasahakāratārahāriparimalaguñjitapuñjitadvirephaḥ /",
  "GK16mamkpb_u:1426": "navakisalayacārucāmaraśrīrharati munerapi mānasaṃ vasantaḥ // 217 //",
  "GK16mamkpb_u:1427": "atra hāriśabdaḥ /",
  "GK16mamkpb_u:1428": "hāripramuditasaurabheti pāṭho yuktaḥ /",
  "GK16mamkpb_u:1429": "yathā vā anyāstā guṇaratnarohaṇabhuvo dhanyā mṛdanyaiva sā saṃbhārāḥ khalu te 'nya eva vidhinā yaireṣa sṛṣṭo yuvā /",
  "GK16mamkpb_u:1430": "śrīmatkāntijuṣāṃ dviṣāṃ karatalāt strīṇāṃ ca // 218 //",
  "GK16mamkpb_u:1431": "atra “vastrāṇyapi';",
  "GK16mamkpb_u:1432": "iti pāṭhe laghurapi gurutāṃ bhajate //",
  "GK16mamkpb_u:1433": "hā nṛpa hā budha hā kavibandho viprasahasrasamāśraya deva /",
  "GK16mamkpb_u:1434": "mugdhavidagdhasabhāntararatna kvāsi gataḥ kva vayaṃ ca tavaite // 219 //",
  "GK16mamkpb_u:1435": "hāsyarasavyañjakametadvṛttam (6)",
  "GK16mamkpb_u:1436": "nyūnapadaṃ yathā tathābhūtāṃ dṛṣṭvā nṛpasadasi pāñcālatanayāṃ vane vyādhaiḥ sārdhaṃ suciramuṣitaṃ valkaladharaiḥ /",
  "GK16mamkpb_u:1437": "virāṭasyāvāse sthitamanucitārambhanibhṛtaṃ guruḥ khedaṃ khinne mayi bhajati nādyāpi kuruṣu // 220 //",
  "GK16mamkpb_u:1438": "atrāsmābhiriti “khinne” ityasmātpūrvamitthamiti ca //",
  "GK16mamkpb_u:1439": "(7) adhikaṃ yathā sphaṭikākṛtinirmalaḥ prakāmaṃ pratisaṃkrāntaniśātaśāstratacvaḥ /",
  "GK16mamkpb_u:1440": "aviruddhasamanvitoktiyuktiḥ pratimallāstamayodayaḥ sa ko 'pi // 221 //",
  "GK16mamkpb_u:1441": "atra, ākutiśabdaḥ /",
  "GK16mamkpb_u:1442": "yathā vā idamanucitamakramaśva puṃsāṃ yadiha jarāsvapi mānmathā vikārāḥ /",
  "GK16mamkpb_u:1443": "yadapi ca na kṛtaṃ nitambinīnāṃ stanapatanāvadhi jīvitaṃ rataṃ vā // 222 //",
  "GK16mamkpb_u:1444": "atra kṛtamiti /",
  "GK16mamkpb_u:1445": "kṛtaṃ pratyuta prakramabhaṅgamāvahati /",
  "GK16mamkpb_u:1446": "tathā ca “yadapi ca na kuraṅgalocanānām';",
  "GK16mamkpb_u:1447": "iti pāṭhe nirākāṅkṣaiva pratītiḥ //",
  "GK16mamkpb_u:1448": "(8) kathitapadaṃ yathā adhikaratalatalpaṃ kalpitasvāpalīlā- parimilananimīlatpāṇḍimā gaṇḍapālī /",
  "GK16mamkpb_u:1449": "sutanu kathaya kasya vyañjayatyañjasaiva smaranarapatilīlāyauvarājyābhiṣekam // 223 //",
  "GK16mamkpb_u:1450": "atra līleti //",
  "GK16mamkpb_u:1451": "(9) patatprakarṣaṃ yathā kaḥ kaḥ kutra na ghurghurāyitaghurīghoro ghuretsūkaraḥ kaḥ kaḥ kaṃ kamalākaraṃ vikamalaṃ kartuṃ karī nodyataḥ /",
  "GK16mamkpb_u:1452": "ke ke kāni vanānyaraṇyamahiṣā nonmūlayeyuryataḥ siṃhīsnehavilāsabaddhavasatiḥ pañcānano vartate // 224 //",
  "GK16mamkpb_u:1453": "(10) samāptapunarāttaṃ yathā kreṅkāraḥ smarakārmukasya suratakrīḍāpikīnāṃ ravaḥ jhaṅkāro ratimañjarīmadhulihāṃ līlācakorīdhvaniḥ /",
  "GK16mamkpb_u:1454": "tanvyāḥ kañculikāpasāraṇabhujākṣepaskhalatkaṅkaṇa- kvāṇaḥ prema tanotu vo navavayolāsyāya veṇusvanaḥ // 225 //",
  "GK16mamkpb_u:1455": "(11) dvitīyārdhagataikavācakaśeṣaprathamārṃdha yathā masṛṇacaraṇapātaṃ gamyatāṃ bhūḥ sadarbhā viracaya sicayāntaṃ mūrdhni gharmaḥ kaṭhoraḥ /",
  "GK16mamkpb_u:1456": "taditi janakaputrī locanairaśrupūrṇaiḥ pathi pathikavadhūbhirvīkṣitā śikṣitā ca // 226 //",
  "GK16mamkpb_u:1457": "(12) abhavan mataḥ (iṣṭaḥ)",
  "GK16mamkpb_u:1458": "yogaḥ (saṃbandhaḥ) yatra tat /",
  "GK16mamkpb_u:1459": "yathā yeṣāṃ tāstridaśebhadānasaritaḥ pītāḥ pratāpoṣmabhir- līlāpānabhuvaśva nandanavanacchāyāsu yaiḥ kalpitāḥ /",
  "GK16mamkpb_u:1460": "yeṣāṃ huṃkṛtayaḥ kṛtāmarapatikṣobhāḥ kṣapācāriṇāṃ kiṃ taistvatparitoṣkāri vihitaṃ kiṃcitpravādocitam // 227 //",
  "GK16mamkpb_u:1461": "atra “guṇānāṃ ca parārthatvādasaṃbandhaḥ samatvātsyāt” ityuktanayena yacchabdanirdeśyānāmarthānāṃ parasparamasamanvayena yairityatra viśeṣasyāpratītiriti /",
  "GK16mamkpb_u:1462": "“kṣapācāribhiḥ';",
  "GK16mamkpb_u:1463": "iti pāṭhe yujyate samanvayaḥ /",
  "GK16mamkpb_u:1464": "yathā vā tvamevaṃsaundaryā sa ca ruciratāyāḥ paricitaḥ kalānāṃ sīmānaṃ paramiha yuvāmeva bhajathaḥ /",
  "GK16mamkpb_u:1465": "api dvandvaṃ diṣṭyā taditi subhage saṃvadati vām ataḥ śeṣaṃ yatsyājjitamiha tadānīṃ guṇitayā // 228 //",
  "GK16mamkpb_u:1466": "atra yadityatra taditi tadānīmityatra yadeti vacanaṃ nāsti /",
  "GK16mamkpb_u:1467": "“cetsyāt'; iti yuktaḥ pāṭhaḥ /",
  "GK16mamkpb_u:1468": "yathā vā saṃgrāmāṅgaṇamāgatena bhavatā cāpe samāropite devākarṇaya yena yena sahasā yadyatsamāsāditam /",
  "GK16mamkpb_u:1469": "kodaṇḍena śarāḥ śarairariśirastenāpi bhūmaṇḍalaṃ tena tvaṃ bhavatā ca kīrtiratulā kīrtyā ca lokatrayam // 229 //",
  "GK16mamkpb_u:1470": "atrākarṇanakriyākarmatve kodaṇḍaṃ śarānityādi vākyārthasya karmatve kodaṇḍaḥ śarā iti prāptam /",
  "GK16mamkpb_u:1471": "na ca yacchabdārthastādviśeṣaṇaṃ vā kodaṇḍādi /",
  "GK16mamkpb_u:1472": "na ca kena kenetyādi praśnaḥ /",
  "GK16mamkpb_u:1473": "yathā vā “cāpācāryastripuravijayī-” // 230 //",
  "GK16mamkpb_u:1474": "ityādau bhārgavasya nindāyāṃ tātparyam /",
  "GK16mamkpb_u:1475": "kṛtavateti paraśau sā pratīyate /",
  "GK16mamkpb_u:1476": "“kṛtavataḥ'; iti tu pāṭhe matayogo bhavati /",
  "GK16mamkpb_u:1477": "yathā vā catvāro vayamṛtvijaḥ sa bhagavān karmopadeṣṭā hariḥ saṃgrāmādhvaradīkṣito narapatiḥ patnī gṛhītavratā /",
  "GK16mamkpb_u:1478": "kauravyāḥ paśavaḥ priyāparibhavakleśopaśāntiḥ phalaṃ rājayanyopanimantraṇāya rasati sphītaṃ hato dundubhiḥ // 231 //",
  "GK16mamkpb_u:1479": "atrādhvaraśabdaḥ samāse guṇībhūta iti na tadarthaḥ savaiḥ saṃyujyate /",
  "GK16mamkpb_u:1480": "yathā vā jaṅgākāṇḍorunālo nakhakiraṇalasatkesarālīkarālaḥ pratyagrālaktakābhāprasarakisalayo mañjumañjīrabhṛṅgaḥ /",
  "GK16mamkpb_u:1481": "bharturnṛttānukāre jayati nijatanusvacchalāvaṇyavāpī- saṃbhūtāmbhojaśobhāṃ vidadhadabhinavo daṇḍapādo bhavānyāḥ // 232 //",
  "GK16mamkpb_u:1482": "atra daṇḍapādagatā nijatanuḥ pratīyate bhavānyāḥ saṃbandhinī tu vivakṣitā //",
  "GK16mamkpb_u:1483": "(13) avaśyavaktavyamanuktaṃ yatra /",
  "GK16mamkpb_u:1484": "yathā aprākṛtasya caritātiśayaiśva dṛṣṭairatyadbhutairapahṛtasya tathāpi nāsthā /",
  "GK16mamkpb_u:1485": "ko 'pyeṣa vīraśiśukākṛtiraprameyasaundaryasārasamudāyamayaḥ padārthaḥ // 233 //",
  "GK16mamkpb_u:1486": "atra “apahṛto 'smi';",
  "GK16mamkpb_u:1487": "ityapahṛtatvasya vidhirvācyaḥ,",
  "GK16mamkpb_u:1488": "tathāpītyasya dvitīyavākyagatatvenaivopapatteḥ /",
  "GK16mamkpb_u:1489": "yatā vā eṣo 'hamadritanayāmukhapajhajanmā prāptaḥ surāsuramanorathadūrabatīṃ /",
  "GK16mamkpb_u:1490": "svapne 'niruddhaghaṭanādhigatābhirūpalakṣbhīphalāmasurarājasutāṃ vidhāya // 234 //",
  "GK16mamkpb_u:1491": "atra manorathānāmapi dūravartītyapyartho vācyaḥ /",
  "GK16mamkpb_u:1492": "yathā vā tvayi nibaddharateḥ priyavādinaḥ praṇayabhaṅgaparāṅbhukhacetasaḥ /",
  "GK16mamkpb_u:1493": "kamaparādhalavaṃ mama paśyasi tyajasi mānini dāsajanaṃ yataḥ // 235 //",
  "GK16mamkpb_u:1494": "atra “aparādhasya lavamapi'; iti vācyam //",
  "GK16mamkpb_u:1495": "(14) asthānasthapadaṃ yathā priyeṇa saṃgrathya vipakṣasaṃnidhānupāhitāṃ vakṣasi pīvarastane /",
  "GK16mamkpb_u:1496": "srajaṃ na kācidvijahau jalāvilāṃ vasanti hi premṇi guṇā na vastuṣu // 236 //",
  "GK16mamkpb_u:1497": "atra “kācinna vijahau'; iti vācyam /",
  "GK16mamkpb_u:1498": "yathā vā lagnaḥ kelikacagrahaślathajaṭālambena nidrāntare mudrāṅkaḥ śitikandharenduśakalenāntaḥ kapolasthalam /",
  "GK16mamkpb_u:1499": "pārvatyā nakhalakṣmaśahkitasakhīnarmasmitahrītayā pronmṛṣṭaḥ karapallavena kuṭilātāmracchaviḥ pātu vaḥ // 237 //",
  "GK16mamkpb_u:1500": "atra nakhalakṣmetyataḥ pūrvaṃ “kuṭilatāmra-” iti vācyam //",
  "GK16mamkpb_u:1501": "(15) asthānasthasamāsaṃ yathā adyāpi stanaśailadurgaviṣame sīmantinīnāṃ hṛdi sthātuṃ vāñchati māna eṣa dhigiti krodhādivālohitaḥ /",
  "GK16mamkpb_u:1502": "prodyaddūrataraprasāritakaraḥ karṣatyasau tatkṣaṇāt phullatkairavakośaniḥsaradaliśreṇīkṛpāṇaṃ śaśī // 238 //",
  "GK16mamkpb_u:1503": "atra kruddhasyoktau samāso na kṛtaḥ kaveruktau tu kṛtaḥ //",
  "GK16mamkpb_u:1504": "(16) saṃkīrṇam yatra vākyāntarasya padāni vākyāntaramanupraviśanti /",
  "GK16mamkpb_u:1505": "yathā kimiti na paśyasi kopaṃ pādagataṃ bahuguṇaṃ gṛhāṇemam /",
  "GK16mamkpb_u:1506": "nanu muñca hṛdayanāthaṃ kaṇṭhe manasastamorūpam // 239 //",
  "GK16mamkpb_u:1507": "atra pādagataṃ bahuguṇaṃ hṛdayanāthaṃ kimiti na pasyasi,",
  "GK16mamkpb_u:1508": "imaṃ kaṇṭhe gṛhāṇa manasastamorūpaṃ kopaṃ muñceti /",
  "GK16mamkpb_u:1509": "ekavākyatāyāṃ tu kliṣṭamiti bhedaḥ //",
  "GK16mamkpb_u:1510": "(17) gārbhitam yatra vākyasya madhye vākyāntaramanupraviśati /",
  "GK16mamkpb_u:1511": "yathā parāpakāraniratairdurjanaiḥ saha saṃgatiḥ /",
  "GK16mamkpb_u:1512": "vadāmi bhavatastacvaṃ na vidheyā kadācana // 240 //",
  "GK16mamkpb_u:1513": "atra tṛtīyapādo vākyāntaramadhye praviṣṭaḥ /",
  "GK16mamkpb_u:1514": "yathā vā lagnaṃ rāgāvṛtāṅgyā sudṛḍhamiha yayaivāsiyaṣyārikaṇṭhe mātaṅgānāmapīhopari parapuruṣairyā ca dṛṣṭā patantī /",
  "GK16mamkpb_u:1515": "tatsakto 'yaṃ na kiṃcidgaṇayati viditaṃ te 'stu tenāsmi dattā bhṛtyebhyaḥ śrīniyogādgaditumiva gatetyambudhiṃ yasya kīrtiḥ // 241 //",
  "GK16mamkpb_u:1516": "atra “viditaṃ te 'stu';",
  "GK16mamkpb_u:1517": "iti etatkṛtam /",
  "GK16mamkpb_u:1518": "pratyuta lakṣmīstato 'pasaratīti viruddhamatikṛt //",
  "GK16mamkpb_u:1519": "(18) “mañjīrādiṣu raṇitaprāyaṃ pakṣiṣu ca kūjitaprabhṛti /",
  "GK16mamkpb_u:1520": "stanitabhaṇitādi surate meghādiṣu garjitapramukham” //",
  "GK16mamkpb_u:1521": "iti prasiddhimatikrāntam /",
  "GK16mamkpb_u:1522": "yathā mahāpralayamārutakṣubhitapuṣkarāvartaka- pracaṇḍaghanagarjitapratirutānukārī muhuḥ /",
  "GK16mamkpb_u:1523": "ravaḥśravaṇabhairavaḥ sthagitarodasīkandaraḥ kuto 'dya samarodadherayamabhūtapūrvaḥ puraḥ // 242 //",
  "GK16mamkpb_u:1524": "atra ravo maṇḍūkādiṣu prasiddho na tūktaviśeṣe siṃhanāde //",
  "GK16mamkpb_u:1525": "(19) bhagnaḥ prakramaḥ prastāvaḥ, yatra /",
  "GK16mamkpb_u:1526": "yathā nāthe niśāyā niyaterniyogādastaṃ gate hanta niśāpi yātā /",
  "GK16mamkpb_u:1527": "kulāṅganānāṃ hi daśānurūpaṃ nātaḥ paraṃ bhadrataraṃ samasti // 243 //",
  "GK16mamkpb_u:1528": "atra “gate'; iti prakrānte “yātā';",
  "GK16mamkpb_u:1529": "iti prakṛteḥ /",
  "GK16mamkpb_u:1530": "“gatā niśāpi';",
  "GK16mamkpb_u:1531": "iti tu yuktam /",
  "GK16mamkpb_u:1532": "nanu “naikaṃ padaṃ dviḥ prayojyaṃ prāyeṇa';",
  "GK16mamkpb_u:1533": "ityanyatra kathitapadaṃ duṣṭamiti cehaivoktam /",
  "GK16mamkpb_u:1534": "tatkathamekasya padasya dviḥprayogaḥ, /",
  "GK16mamkpb_u:1535": "ucyate /",
  "GK16mamkpb_u:1536": "uddeśyapratinirdeśyavyatirikto viṣaya ekapadaprayoganiṣedhasya tadvati viṣaye pratyuta tasyaiva padasya sarvanāmno vā prayogaṃ vinā doṣaḥ /",
  "GK16mamkpb_u:1537": "tathāhi--udeti savitā tāmrastāmra evāstameti ca /",
  "GK16mamkpb_u:1538": "saṃpattau ca vipattau ca mahatāmekarūpatā // 244 //",
  "GK16mamkpb_u:1539": "atra rakta evāstametīti yadi kriyeta tadā padāntarapratipāditaḥ sa evārtho 'rthāntaratayeva pratibhāsamānaḥ pratītiṃ sthagayati //",
  "GK16mamkpb_u:1540": "yathā vā yaśo 'dhigantuṃ sukhalipsayā vā manuṣyasaṃkhyāmativartituṃ vā /",
  "GK16mamkpb_u:1541": "nirutsukānāmabhiyogabhājāṃ samutsukevāṅkamupaiti siddhiḥ // 245 //",
  "GK16mamkpb_u:1542": "atra pratyayasya /",
  "GK16mamkpb_u:1543": "“sukhamīhituṃ vā';",
  "GK16mamkpb_u:1544": "iti yuktaḥ pāṭhaḥ /",
  "GK16mamkpb_u:1545": "te himālayamāmantrya punaḥ prekṣya ca śūlinam /",
  "GK16mamkpb_u:1546": "siddhaṃ cāsmai nivedyārthaṃ tadvisṛṣṭāḥ khamudyayuḥ // 246 //",
  "GK16mamkpb_u:1547": "atra sarvanāmnaḥ /",
  "GK16mamkpb_u:1548": "“anena visṛṣṭāḥ';",
  "GK16mamkpb_u:1549": "iti tu vācyam /",
  "GK16mamkpb_u:1550": "mahībhṛtaḥ putravato 'pi dṛṣṭistasminnapabatye na jagāma tṛptim /",
  "GK16mamkpb_u:1551": "anantapuṣpasya madhorhi cūte dvirephamālā saviśeṣasaṅgā // 247 //",
  "GK16mamkpb_u:1552": "atra paryāyasya /",
  "GK16mamkpb_u:1553": "“mahībhṛto 'patyavato 'pi'; iti yuktam /",
  "GK16mamkpb_u:1554": "“atra satyapi putre kanyārūpe 'pyapatye sneho 'bhūt';",
  "GK16mamkpb_u:1555": "iti kecitsamarthayante /",
  "GK16mamkpb_u:1556": "vipado 'bhibhavantyavikramaṃ rahayatyāpadupetamāyatiḥ /",
  "GK16mamkpb_u:1557": "niyatā laghutā nirāyateragarīyānna padaṃ nṛpaśriyaḥ // 248 //",
  "GK16mamkpb_u:1558": "atropasargasya paryayasya ca /",
  "GK16mamkpb_u:1559": "“tadabhibhavaḥ kurute nirāyatim /",
  "GK16mamkpb_u:1560": "laghutāṃ bhajate nirāyatirlaghutāvānna padaṃ nṛpaśriyaḥ //",
  "GK16mamkpb_u:1561": "'; iti yuktam /",
  "GK16mamkpb_u:1562": "kācitkīrṇā rajobhirdivamanuvidadhau mandavaktrendulakṣmī- raśrīkāḥ kāśvidantardiśa iva dadhire dāhamudbhrāntasacvāḥ /",
  "GK16mamkpb_u:1563": "bhremurvātyā ivānyāḥ pratipadamaparā bhūmivatkampamānāḥ prasthāne pārthivānāmaśivamiti puro bhāvi nāryaḥ śaśaṃsaḥ // 249 //",
  "GK16mamkpb_u:1564": "atra vacanasya /",
  "GK16mamkpb_u:1565": "“kāśvitkīrṇā rajobhirdivamanuvidadhurmandavaktrenaduśobhā niḥśrīkāḥ';",
  "GK16mamkpb_u:1566": "iti “kampamānāḥ';",
  "GK16mamkpb_u:1567": "ityatra “kampamāpuḥ';",
  "GK16mamkpb_u:1568": "iti ca paṭhanīyam /",
  "GK16mamkpb_u:1569": "gāhantāṃ mahiṣā nipānasalilaṃ śṛṅgairmuhustāḍitaṃ chāyābaddhakadambakaṃ mṛgakulaṃ romanthamabhyasyatām /",
  "GK16mamkpb_u:1570": "viśrabdhaiḥ kriyatāṃ varāhapatibhirmustākṣatiḥ palvale vikṣāntiṃ labhatāmidaṃ ca śithilajhyābandhamasmaddhanuḥ // 250 //",
  "GK16mamkpb_u:1571": "atra kārakasya /",
  "GK16mamkpb_u:1572": "” viśrabdhā racayantu sūkaravarā mustākṣatim';",
  "GK16mamkpb_u:1573": "ityaduṣṭam /",
  "GK16mamkpb_u:1574": "akalitatapastejovīryaprathimni yaśonidhā- vavitathamadādhmāte roṣānmunāvabhigacchati /",
  "GK16mamkpb_u:1575": "aminavadhanurvidyādarpakṣamāya ca karmaṇe sphurati rabhasātpāṇiḥ pādopasaṃgrahaṇāya ca // 251 //",
  "GK16mamkpb_u:1576": "atra kramasya /",
  "GK16mamkpb_u:1577": "pādopasaṃgrahaṇāyeti pūrvaṃ vācyam /",
  "GK16mamkpb_u:1578": "evamanyadapyanusartavyam //",
  "GK16mamkpb_u:1579": "(20) avidyamānaḥ kramo yatra /",
  "GK16mamkpb_u:1580": "yathā dvayaṃ gataṃ saṃprati śocanīyatāṃ samāgamaprārthanayā kapālinaḥ /",
  "GK16mamkpb_u:1581": "kalā ca sā kāntimatī kalāvataḥ tavmasya lokasya ca netrakaumudū // 252 //",
  "GK16mamkpb_u:1582": "atra tvaṃśabdānantaraṃ cakāro yuktaḥ /",
  "GK16mamkpb_u:1583": "yathā vā śaktirnistriśajeyaṃ tava bhujayugale nātha doṣākaraśrī- rvaktre pārśve tathaiṣā prativasati mahākuṭṭanī khahgayaṣṭiḥ /",
  "GK16mamkpb_u:1584": "ājñeyaṃ sarvagā te vilasati ca puraḥ kiṃ mayā vṛddhayā te procyevetthaṃ prakopācchaśikarasitayā yasya kīrtyā prayātam // 253 //",
  "GK16mamkpb_u:1585": "atra “itthaṃ procyeva';",
  "GK16mamkpb_u:1586": "iti nyāyyam /",
  "GK16mamkpb_u:1587": "tathā “lagnaṃ rāgāvṛtāhgyā- //",
  "GK16mamkpb_u:1588": "'; 253 (ka) //",
  "GK16mamkpb_u:1589": "ityādau “iti śrīniyogāt'; iti vācyam //",
  "GK16mamkpb_u:1590": "(21) amataḥ prakṛtaviruddhaḥ parārtho yatra /",
  "GK16mamkpb_u:1591": "yathā rāmamanmathaśareṇa tāḍitā duḥsahena hṛdaye niśācarī /",
  "GK16mamkpb_u:1592": "gandhavadrudhiracandanokṣitā jīviteśavasatiṃ jagāma sā // 254 //",
  "GK16mamkpb_u:1593": "atra prakṛte rase valiruddhasya śṛṅgārasya vyajjako 'paro 'rthaḥ /",
  "GK16mamkpb_u:1594": "arthadoṣānāha (sū- 76)",
  "GK16mamkpb_u:1595": "artho 'puṣṭaḥ kaṣṭo vyāhatapunaruktaduṣkramagrāmyāḥ //55//",
  "GK16mamkpb_u:1596": "saṃdigdho nirhetuḥ prasiddhividyāviruddhaśva /",
  "GK16mamkpb_u:1597": "anavīkṛtaḥ saniyamāniyamaviśeṣāviśeṣaparivṛttāḥ //56//",
  "GK16mamkpb_u:1598": "sākāhkṣo 'padayuktaḥ sahacarabhinnaḥ prakāśitavirudvaḥ /",
  "GK16mamkpb_u:1599": "vidhyanuvādāyuktastyaktapunaḥ svīkṛto 'ślīlaḥ //57//",
  "GK16mamkpb_u:1600": "duṣṭa iti saṃbadhyate /",
  "GK16mamkpb_u:1601": "krameṇodāharaṇam-- (1)",
  "GK16mamkpb_u:1602": "ativitatagaganasaraṇiprasaraṇaparimuktavikṣamānandaḥ /",
  "GK16mamkpb_u:1603": "marudullāsitasaurabhakamalākarahāsakṛdravirjayati // 255 //",
  "GK16mamkpb_u:1604": "atrātivitatatvādayo 'nupādāne 'pi pratipādyamānamarthaṃ na bādhanta ityapuṣṭāḥ,",
  "GK16mamkpb_u:1605": "na tvasaṃgatāḥ punaruktā vā //",
  "GK16mamkpb_u:1606": "(2) sadā madhye yāsāmiyamamṛtanisyandasurasā sarasvatyuddāmā vahati bahumārgā parimalam /",
  "GK16mamkpb_u:1607": "prasādaṃ tā etā ghanaparicitāḥ kena mahatāṃ mahākāvyavyomni sphuritamadhurā yāntu rucayaḥ // 256 //",
  "GK16mamkpb_u:1608": "atra yāsāṃ kavirucīnāṃ madhye sukumāravicitramadhyamātmakatrimārgā bhāratī camatkāraṃ vahati tāḥ,",
  "GK16mamkpb_u:1609": "gambhīrakāvyaparicitāḥ kathamitarakāvyavat prasannā bhavantu /",
  "GK16mamkpb_u:1610": "yāsāmādityaprabhāṇāṃ madhye tripathagā vahatitāḥ,",
  "GK16mamkpb_u:1611": "meghaparicitāḥ kathaṃ prasannā bhavantīti saṃkṣepārthaḥ //",
  "GK16mamkpb_u:1612": "(3) jagati jayinaste te bhāvā navendukalādayaḥ prakṛtimadhurāḥ santyevānye mano madayanti ye /",
  "GK16mamkpb_u:1613": "mama tu yadiyaṃ yātā loke vilocanacandrikā nayanaviṣayaṃ janmanyekaḥ sa eva mahotsavaḥ // 257 //",
  "GK16mamkpb_u:1614": "atrendukalādayo yaṃ prati paspaśaprāyāḥ sa eva candrikātvamutkarṣārthamāropayatīti vyāhatatvam //",
  "GK16mamkpb_u:1615": "(4) kṛtamanumatamityādi // 258 //",
  "GK16mamkpb_u:1616": "atrārjunārjuneti bhavadbhiriti cokte sabhīmakirīṭināmiti kirīṭipadārthaḥ punaruktaḥ /",
  "GK16mamkpb_u:1617": "yathā vā astrajvālāvalīḍhapratibalajaladherantaraurvāyamāṇe senānāthe sthite 'sminmama pitari gurau sarvadhanvīśvarāṇām /",
  "GK16mamkpb_u:1618": "karṇālaṃ kaṃbhrameṇa vraja kṛpa samaraṃ muñca hārdikya śaṅkāṃ tāte cāpadvitīye vahati raṇadhuraṃ ko bhayasyāvakāśaḥ // 259 //",
  "GK16mamkpb_u:1619": "atra caturthapādavākyārthaḥ punaruktaḥ //",
  "GK16mamkpb_u:1620": "(5) bhūpālaratna nirdainyapradānaprathitotsava /",
  "GK16mamkpb_u:1621": "viśrāṇaya turaṅgaṃ me mātaṅgaṃ vā madālasam // 260 //",
  "GK16mamkpb_u:1622": "atra mātahgasya prāṅnirdeśo yuktaḥ /",
  "GK16mamkpb_u:1623": "(6) svapiti yāvadayaṃ nikaṭe janaḥ svapimi tāvadahaṃ kimapaiti te /",
  "GK16mamkpb_u:1624": "tadayi sāṃpratamāhara kūrparaṃ tvaritamūrumudañcaya kuñcitam // 261 //",
  "GK16mamkpb_u:1625": "eṣo 'vidagdhaḥ //",
  "GK16mamkpb_u:1626": "(7) mātsaryamutsāryetyādi // 262 //",
  "GK16mamkpb_u:1627": "atra prakaraṇādyabhāve saṃdehaḥ śāntaśṛṅgāryanyatarābhidhāne tu niśvayaḥ //",
  "GK16mamkpb_u:1628": "(8) gṛhītaṃ yenāsīḥ paribhavabhayānnocitamapi prabhāvādyasyābhūnna khalu tava kaśvinna viṣayaḥ /",
  "GK16mamkpb_u:1629": "parityaktaṃ tena tvamasi sutaśokānna tu bhayā- dvimokṣye śastra tvāmahamapi yataḥ svasti bhavate // 263 //",
  "GK16mamkpb_u:1630": "atra śastramocane heturnopāttaḥ //",
  "GK16mamkpb_u:1631": "(9) idaṃ te kenoktaṃ kathaya kamalātaṅkavadane yadetasmin hemnaḥ kaṭakamiti dhatse khalu dhiyam /",
  "GK16mamkpb_u:1632": "idaṃ tadduḥsādhākramaṇaparamāstraṃ smṛtibhuvā tava prītyā cakraṃ karakamalamūle vinihitam // 264 //",
  "GK16mamkpb_u:1633": "atra kāmasya cakra loke 'prasiddham /",
  "GK16mamkpb_u:1634": "yathā vā (9 a) upaparisaraṃ godāvaryāḥ parityajatādhvagāḥ saraṇimaparo mārgastāvadbhavādbhirihekṣyatām /",
  "GK16mamkpb_u:1635": "iha hi vihito raktāśokaḥ kayāpi hatāśayā caraṇanalinanyāsodañcannavāṅkurakañcukaḥ // 265 //",
  "GK16mamkpb_u:1636": "atra pādāghātenāśokasya puṣpodghamaḥ kaviṣu prasiddho na punaraṅkurodgamaḥ /",
  "GK16mamkpb_u:1637": "(susitavasanālaṃkārāyāṃ kadāyana kaumudī- mahasi sudṛśi svairaṃ yāntyāṃ gato 'stamabhūdvidhuḥ /",
  "GK16mamkpb_u:1638": "tadanu bhavataḥ kīrtiḥ kenāpyagīyata yena sā priyagṛhamagānmuktāśaṅkā kva nāsi śubhapradaḥ // 266 //",
  "GK16mamkpb_u:1639": "atrāmūrtāpi kīrtiḥ jyotsnāvatprakāśarūpā kathiteti lokaviruddhamapi kaviprasiddherna dupṭam //)//",
  "GK16mamkpb_u:1640": "(10) sadā snātvā niśīthinyāṃ sakalaṃ vāsaraṃ budhaḥ /",
  "GK16mamkpb_u:1641": "nānāvidhāni śāstrāṇi vyācaṣṭe ca śṛṇoti ca // 267 //",
  "GK16mamkpb_u:1642": "grahoparāgādikaṃ vinā rātrau snānaṃ dharmaśāstreṇa viruddham /",
  "GK16mamkpb_u:1643": "(10 a) ananyasadṛśaṃ yasya balaṃ bāhvoḥ samīkṣyate /",
  "GK16mamkpb_u:1644": "ṣāḍguṇyānusṛtistasya satyaṃ sā niṣprayojanā // 268 //",
  "GK16mamkpb_u:1645": "etat arthaśāstreṇa /",
  "GK16mamkpb_u:1646": "(10 ā) vidhāya dūre keyūramanaṅgāṅgaṇamahganā /",
  "GK16mamkpb_u:1647": "babhāra kāntena kṛtāṃ karajollekhamālikām // 269 //",
  "GK16mamkpb_u:1648": "atra keyūrapade nakhakṣataṃ na vihitamiti,",
  "GK16mamkpb_u:1649": "etatkāmaśāstreṇa /",
  "GK16mamkpb_u:1650": "(10 i) aṣṭāṅgayogapariśīlanakīlanena duḥsādhasiddhisavidhaṃ vidadhadvidūre /",
  "GK16mamkpb_u:1651": "āsādayannabhimatāmadhunā vivekakhyātiṃ samādhidhanamaulimaṇirvimuktaḥ // 270 //",
  "GK16mamkpb_u:1652": "atra vivekakhyātistataḥ saṃprajñātasamādhiḥ paśvādasaṃprajñātastato muktirna tu vivekakhyātau etat yogaśāstreṇa /",
  "GK16mamkpb_u:1653": "evaṃ vidyāntarairapi viruddhamudāhāryam //",
  "GK16mamkpb_u:1654": "(11) prāptāḥ śriyaḥ sakalakāmadughāstataḥ kiṃ dattaṃ padaṃ śirasi vidviṣatāṃ tataḥ kim /",
  "GK16mamkpb_u:1655": "saṃtarpitāḥ praṇayino vibhavaistataḥ kiṃ kalpaṃ sthitaṃ tanubhṛtāṃ tanubhistataḥ kim // 271 //",
  "GK16mamkpb_u:1656": "atra tataḥ kimiti na navīkṛtam /",
  "GK16mamkpb_u:1657": "(tattu yathā yadi dahatyanalo 'tra kimadbhutaṃ yadi ca gauravamadriṣu kiṃ tataḥ /",
  "GK16mamkpb_u:1658": "lavaṇamambu sadaiva mahodadheḥ prakṛtireva satāmaviṣāditā // 272 //)//",
  "GK16mamkpb_u:1659": "(12) yatrānullikhitārthameva nikhilaṃ nirmāṇametadvidhe- rutkarṣapratiyogikalpanamapi nyakkārakoṭiḥ parā /",
  "GK16mamkpb_u:1660": "yātāḥ prāṇabhṛtāṃ manorathagatīrullahghya yatsaṃpada- stasyābhāsamaṇīkṛtāśmasu maṇeraśmatvamevocitam // 273 //",
  "GK16mamkpb_u:1661": "atra “chāyāmātramaṇīkṛtāśmasu maṇestasyāśmataivocitā';",
  "GK16mamkpb_u:1662": "iti saniyamatvaṃ vācyam //",
  "GK16mamkpb_u:1663": "(13) vaktrāmbhojaṃ sarasvatya dhivasati sadā śoṇa evādharaste bāhuḥ kākutsthavīryasmṛtikaraṇapaṭurdakṣiṇaste samudraḥ /",
  "GK16mamkpb_u:1664": "vāhinyaḥ pārśvametāḥ kṣaṇamapi bhavato naiva muñcantyabhīkṣṇaṃ svacche 'ntarmānase 'smin kathamavanipate te 'mbupānābhilāṣaḥ // 274 //",
  "GK16mamkpb_u:1665": "atra “śoṇa eva';",
  "GK16mamkpb_u:1666": "iti niyamo na vācyaḥ //",
  "GK16mamkpb_u:1667": "(14) śyāmāṃ śyāmalimānamānayata bhoḥ sāndrairmaṣīkūrcakair- mantraṃ tantramatha prayujya harata śvetotpalānāṃ śriyam /",
  "GK16mamkpb_u:1668": "candraṃ cūrṇayata śraṇācca kaṇaśaḥ kṛtvā śilāpaṭṭake yena draṣṭumahaṃ kṣame daśa diśastadvakrmudrāṅkitāḥ // 275 //",
  "GK16mamkpb_u:1669": "atra “jyautsnīm';",
  "GK16mamkpb_u:1670": "iti śyāmāviśeṣo vācyaḥ //",
  "GK16mamkpb_u:1671": "(15) klalolavellitadṛṣatparuṣaprahārai ratnānyamūni makarālaya māvamaṃsthāḥ /",
  "GK16mamkpb_u:1672": "kiṃ kaustubhena vihito bhavato na nāma yācñāprasāritakaraḥ puruṣottamo 'pi // 276 //",
  "GK16mamkpb_u:1673": "atra “ekena kiṃ na vihito bhavataḥ sa nāma';",
  "GK16mamkpb_u:1674": "iti sāmānyaṃ vācyam /",
  "GK16mamkpb_u:1675": "(16) arthitve prakaṭīkṛte 'pi na phalaprāptiḥ prabhoḥ pratyuta druhyan dāśarathirviruddhacarito yuktastayā kanyayā /",
  "GK16mamkpb_u:1676": "utkarphaṃ ca parasya mānayaśasorvisraṃsanaṃ cātmanaḥ strīratnaṃ ca jagatpatirdaśamukho devaḥ kathaṃ mṛṣyate // 277 //",
  "GK16mamkpb_u:1677": "atra strīratnam “upekṣitum';",
  "GK16mamkpb_u:1678": "ityākāṅkṣati /",
  "GK16mamkpb_u:1679": "nahi parasyetyanena saṃbandho yogyaḥ //",
  "GK16mamkpb_u:1680": "(17) ājñā śakraśikhāmaṇipraṇayinī śāsrāṇi cakṣurnavaṃ bhaktirbhūtapatau pinākini padaṃ laṅketi divyā purī /",
  "GK16mamkpb_u:1681": "utpattirdruhiṇānvaye ca tadaho nedṛgvaro labhyate syāccedeṣa na rāvaṇaḥ kva nu punaḥ sarvatra sarve guṇāḥ // 278 //",
  "GK16mamkpb_u:1682": "atra “syāccedeṣa na rāvaṇaḥ'; ityatra,",
  "GK16mamkpb_u:1683": "eva samāpyam /",
  "GK16mamkpb_u:1684": "(18) śrutena buddhirvyasanena mūrkhatā madena nārī salilena nimnagā /",
  "GK16mamkpb_u:1685": "niśā śaśāṅkena dhṛtiḥ samādhinā nayena cālaṃkriyate narendratā // 279 //",
  "GK16mamkpb_u:1686": "atra śrutādibhirutkṛṣṭaiḥ sahacaritairvyasanamūrkhatayornikṛṣṭayorbhinnatvam /",
  "GK16mamkpb_u:1687": "(19) lagnaṃ rāgāvṛtāṅgyā- // 280 //",
  "GK16mamkpb_u:1688": "ityatra viditaṃ te 'stvityanena śrīstasmādapasaratīti viruddhaṃ prakāśyate //",
  "GK16mamkpb_u:1689": "(20) prayatnaparibodhitaḥ stutibhiradya śeṣe niśā- makeśavamapāṇḍavaṃ bhubanamadya niḥsomakam /",
  "GK16mamkpb_u:1690": "iyaṃ parisamāpyate raṇakathādya do 'śālinā- mapaitu ripukānanātigururadya bhāro bhuvaḥ // 281 //",
  "GK16mamkpb_u:1691": "atra “śayitaḥ prayatnena bodhyase';",
  "GK16mamkpb_u:1692": "iti vidheyam /",
  "GK16mamkpb_u:1693": "yathā vā vātāhāratayā jagadviṣadharairāśvāsya niḥśeṣitaṃ tegrastāḥ punarabhratoyakaṇikātīvravratairbarhibhiḥ /",
  "GK16mamkpb_u:1694": "te 'pi krūracamūrucarmavasanairnītāḥ kṣayaṃ lubdhakai- rdambhasya sphuritaṃ vidannapi jano jālmo guṇānīhate // 282 //",
  "GK16mamkpb_u:1695": "atra vātāhārāditrayaṃ vyutkrame vācyam /",
  "GK16mamkpb_u:1696": "(21) are rāmāhastābharaṇa bhasalaśreṇiśaraṇa smārakrīḍāvrīḍāśamana virahiprāṇadamana /",
  "GK16mamkpb_u:1697": "sarohaṃsottaṃsa pracaladala nīlotpala sakhe sakhedo 'haṃ mohaṃ ślathaya kathaya kvenduvadanā // 283 //",
  "GK16mamkpb_u:1698": "atra “virahiprāṇadamana';",
  "GK16mamkpb_u:1699": "iti nānuvādyam //",
  "GK16mamkpb_u:1700": "(22) lagnaṃ rāgāvṛtāṅgyetyādi // 284 //",
  "GK16mamkpb_u:1701": "atra “viditaṃ te 'stu';",
  "GK16mamkpb_u:1702": "ityupasaṃhṛto 'pi tenetyādinā punarupāttaḥ //",
  "GK16mamkpb_u:1703": "(23) hantumeva pravṛttasya stabdhasya vivaraiṣiṇaḥ /",
  "GK16mamkpb_u:1704": "yathāsya jāyate pāto na tatā punarunnatiḥ // 285 //",
  "GK16mamkpb_u:1705": "atra puṃvyajjanasyāpi pratītiḥ /",
  "GK16mamkpb_u:1706": "yatraiko doṣaḥ pradarśitastatra doṣāntarāṇyapi santi tathāpi teṣāṃ tatrāprakṛtatvātprakāśanaṃ na kṛtam //",
  "GK16mamkpb_u:1707": "(sū- 77)",
  "GK16mamkpb_u:1708": "karṇāvataṃsādipade karṇādidhvaninirmitiḥ /",
  "GK16mamkpb_u:1709": "saṃnidhānādibodhārtham",
  "GK16mamkpb_u:1710": "avataṃsādīni karṇādyābharaṇānyevocyante tatra karṇādiśabdāḥ karṇādisthitipratipattaye /",
  "GK16mamkpb_u:1711": "yathā asyāḥ karṇāvataṃsena jitaṃ sarvaṃ vibhūṣaṇam /",
  "GK16mamkpb_u:1712": "tathaiva śobhate 'tyarthamasyāḥ śravaṇakuṇḍalam // 286 //",
  "GK16mamkpb_u:1713": "apūrvamadhurāmodapramoditadiśastataḥ /",
  "GK16mamkpb_u:1714": "āyayurbhṛṅgamukharāḥ śiraḥśekharaśālinaḥ // 287 //",
  "GK16mamkpb_u:1715": "atra karṇaśravaṇaśiraḥśabdāḥ saṃnidhānapratītyarthāḥ //",
  "GK16mamkpb_u:1716": "vidīrṇābhimukhārātikarāle saṃgarāntare /",
  "GK16mamkpb_u:1717": "dhanurjyākiṇacihvena doṣṇā visphuritaṃ tava // 288 //",
  "GK16mamkpb_u:1718": "atra dhanuḥśabda ārūḍhatvāvagataye /",
  "GK16mamkpb_u:1719": "anyatra tu jyābandhaniṣpandabhujena yasya viniśvasadvattkaparaṃpareṇa /",
  "GK16mamkpb_u:1720": "kārāgṛhe nirjitavāsavena laṅkeśvareṇoṣitamā prasādāt // 289 //",
  "GK16mamkpb_u:1721": "ityatra kevalo jyāśabdaḥ /",
  "GK16mamkpb_u:1722": "prāṇeśvarapariṣvaṅgavibhramapratipattibhiḥ /",
  "GK16mamkpb_u:1723": "muktāhāreṇa lasatā hasatīva stanadvayam // 290 //",
  "GK16mamkpb_u:1724": "atra muktānāmanyaratnāmiśritatvabodhanāya muktāśabdaḥ /",
  "GK16mamkpb_u:1725": "saundaryasaṃpat tāruṇyaṃ yasyāste te ca vibhramāḥ /",
  "GK16mamkpb_u:1726": "ṣaṭpadān puṣpamāleva kān nākarṣati sā sakhe // 291 //",
  "GK16mamkpb_u:1727": "atrotkṛṣṭapuṣpaviṣaye puṣpaśabdaḥ /",
  "GK16mamkpb_u:1728": "nirupapado hi mālāśabdaḥ puṣpasrajamevābhidhatte //",
  "GK16mamkpb_u:1729": "(sū- 78)",
  "GK16mamkpb_u:1730": "sthiteṣvetatsamarthanam //58//",
  "GK16mamkpb_u:1731": "na khalu karṇāvataṃsādivajjaghanakāñcītyādi kriyate /",
  "GK16mamkpb_u:1732": "jagāda madhurāṃ vācaṃ viśadākṣaraśālinīm // 292 //",
  "GK16mamkpb_u:1733": "ityādau kriyāviśeṣaṇatve 'pi vivakṣitārthapratītisiddhau “gatārthasyāpi viśeṣyasya viśeṣaṇadānārṃtha kvacitprayogaḥ kāryaḥ” iti na yuktam /",
  "GK16mamkpb_u:1734": "yuktatve vā caraṇatraparitrāṇarahitābhyāmapi drutam /",
  "GK16mamkpb_u:1735": "pādābhyāṃ dūramadhvānaṃ brajanneṣa na khidyate // 293 //",
  "GK16mamkpb_u:1736": "ityudāhāryam //",
  "GK16mamkpb_u:1737": "(sū- 79)",
  "GK16mamkpb_u:1738": "khyāte 'rthe nirhetoraduṣṭatā",
  "GK16mamkpb_u:1739": "yathā candraṃ gatā pajhaguṇānna bhuhkte pajhāśritā cāndramasīmabhikhyām /",
  "GK16mamkpb_u:1740": "umāmukhaṃ tu pratipadya lolā dvisaṃśrayāṃ prītimavāpa lakṣmīḥ // 294 //",
  "GK16mamkpb_u:1741": "atra rātrau pajhasya saṃkocaḥ,",
  "GK16mamkpb_u:1742": "divā candaramasaśva niṣprabhatvaṃ lokaprasiddhamiti “na bhuṅkte';",
  "GK16mamkpb_u:1743": "iti hetuṃ nāpekṣate //",
  "GK16mamkpb_u:1744": "(sū- 80)",
  "GK16mamkpb_u:1745": "(a)nukaraṇe tu sarveṣām /",
  "GK16mamkpb_u:1746": "sarveṣāṃ śrutikaṭuprabhṛtīnāṃ doṣāṇām /",
  "GK16mamkpb_u:1747": "yathā mṛgacakṣuṣamadrākṣamityādi kathayatyayam /",
  "GK16mamkpb_u:1748": "paśyaiṣa ca gavityāha sutrāmāṇaṃ yajeti ca // 295 //",
  "GK16mamkpb_u:1749": "(sū- 81)",
  "GK16mamkpb_u:1750": "vaktrādyaucityavaśāddoṣo 'pi guṇaḥ kvacitkvacinnobhau //59//",
  "GK16mamkpb_u:1751": "vaktṛpratipādyavyaṅgyavācyaprakaraṇādīnāṃ mahimnā doṣo 'pi kvacidguṇaḥ kvacinna doṣo na guṇaḥ /",
  "GK16mamkpb_u:1752": "tatra vaiyākaraṇādau vaktari pratipādye ca raudrādau ca rase vyaṅgye kaṣṭatvaṃ guṇaḥ /",
  "GK16mamkpb_u:1753": "krameṇodāharaṇam-- dīdhīṅvevīṅsamaḥ kaśvidguṇavṛddhyorabhājanam /",
  "GK16mamkpb_u:1754": "kvippratyayanibhaḥ kaśvidyatra saṃnihite na te // 296 //",
  "GK16mamkpb_u:1755": "yadā tvāmahamadrākṣaṃ padavidyāviśāradam /",
  "GK16mamkpb_u:1756": "upādhyāyaṃ tadāsmārṣaṃ samasprākṣaṃ ca saṃmadam // 297 //",
  "GK16mamkpb_u:1757": "antraprotabṛhatkapālanalakakrūrakvaṇatkaṅkaṇa- prāyaprehkhitabhūribhūṣaṇaravairāghoṣayantyambaram /",
  "GK16mamkpb_u:1758": "pītaccharditaraktakardamaghanaprāgmāraghorollasa- dvyālolastanabhārabhairavavapurdarpoddhataṃ dhāvati // 298 //",
  "GK16mamkpb_u:1759": "vācyavaśādyathā mātaṅgāḥ kimu valgitaiḥ kimaphalairāḍambarairjambukāḥ sāraṅgā mahiṣā madaṃ vrajatha kiṃ śūnyeṣu śūrā na ke /",
  "GK16mamkpb_u:1760": "kopāṭopasamudbhaṭotkaṭasaṭākoṭeribhāreḥ puraḥ sindhudhvānini huṅkṛte sphurati yat tadgarjitaṃ garjitam // 299 //",
  "GK16mamkpb_u:1761": "atra siṃhe vācye paruṣāḥ śabdāḥ //",
  "GK16mamkpb_u:1762": "prakaraṇavaśādyathā raktāśoka kṛśodahī kva nu gatā tyaktvānuraktaṃ janaṃ no dṛṣṭeti mudhaiva cālayasi kiṃ vātāvadhūtaṃ śiraḥ /",
  "GK16mamkpb_u:1763": "utkaṇṭhāghaṭamānaṣaṭpadaghaṭāsaṃghaṭṭadaṣṭacchada- statpādāhatimantareṇa bhavataḥ puṣpodghamo 'yaṃ kutaḥ // 300 //",
  "GK16mamkpb_u:1764": "atra śirodhūnanena kupitasya vacasi //",
  "GK16mamkpb_u:1765": "kvacinnīrase na guṇo na doṣaḥ /",
  "GK16mamkpb_u:1766": "yathā śīrṇagrāṇāṅgripāṇīn vraṇibhirapaghanairghargharāvyaktaghoṣān dīrghāghrātānaghaughaiḥ punarapi ghaṭayatyeka ullāghayan yaḥ /",
  "GK16mamkpb_u:1767": "gharmāṃśostasya vo 'ntardviguṇaghanaghṛṇānighnanirvighnavṛtter- dattārghāḥ siddhasaṃgharvidadhatu ghṛṇayaḥ śīghramaṃhovighātam // 301 //",
  "GK16mamkpb_u:1768": "aprayuktanihatārthau śleṣādāvaduṣṭau /",
  "GK16mamkpb_u:1769": "yathā yena dhvastamanobhavena balijitkāyaḥ purā strīkṛto yaśvodvṛttabhujaṅgahāravalayogaṅgāṃ ca yo 'dhārayat /",
  "GK16mamkpb_u:1770": "yasyāhuḥ śaśimacchirohara iti stutyaṃ ca nāmāmārāḥ pāyātsa svayamandhakakṣayakarastvāṃ sarvadomādhavaḥ // 302 //",
  "GK16mamkpb_u:1771": "atra mādhavapakṣe śaśimadandhakakṣayaśabdāvaprayuktanihatārthau /",
  "GK16mamkpb_u:1772": "aślīlaṃ kvacidguṇaḥ /",
  "GK16mamkpb_u:1773": "yathā suratārambhagoṣṭyām “vdyarthaiḥ padaiḥ piśunayecca rahasyavastu” iti kāmaśāstrasthitau karihastena saṃbādhe saṃbādhe praviśyāntarviloḍite /",
  "GK16mamkpb_u:1774": "upasarpan dhvajaḥ puṃsaḥ sādhanāntarvirājate // 303 //",
  "GK16mamkpb_u:1775": "śamakathāsu uttānocchūnamaṇḍūkapāṭitodarasaṃnibhe /",
  "GK16mamkpb_u:1776": "kledini strīvraṇe saktirakṛmeḥ kasya jāyate // 304 //",
  "GK16mamkpb_u:1777": "nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena /",
  "GK16mamkpb_u:1778": "raktaprasādhitabhuvaḥ kṣatavigrahāśva svasthā bhavantu kururājasutāḥ sabhṛtyāḥ // 305 //",
  "GK16mamkpb_u:1779": "atra bhāvyamaṅgalasūcakam //",
  "GK16mamkpb_u:1780": "saṃdigdhamapi vācyamahimnā kvacinniyatārthapratītikṛcvena vyājastutiparyavasāyitve guṇaḥ /",
  "GK16mamkpb_u:1781": "yathā pṛthukārtasvarapātraṃ bhūṣitaniḥśeṣaparijanaṃ deva /",
  "GK16mamkpb_u:1782": "vilasatkareṇugahanaṃ saṃprati samamāvayoḥ sadanam // 306 //",
  "GK16mamkpb_u:1783": "pratipādyapratipādakayorjñatve satyapratītaṃ guṇaḥ /",
  "GK16mamkpb_u:1784": "yathā ātmārāmā vihitaratayo nirvikalpe samādhau jñānodrekādvighaṭitatamogranthayaḥ sacvaniṣṭhāḥ /",
  "GK16mamkpb_u:1785": "yaṃ vīkṣante kamapi tamasāṃ jyotiṣāṃ vā parastā- ttaṃ mohāndhaḥ kathamayamamuṃ vetti devaṃ purāṇam // 307 //",
  "GK16mamkpb_u:1786": "svayaṃ vā parāmarśe /",
  "GK16mamkpb_u:1787": "yathā ṣaḍadhikadaśanāḍīcakramadhyasthitātmā hṛdi vinihitarūpaḥ siddhidastadvidāṃ yaḥ /",
  "GK16mamkpb_u:1788": "avicalitamanobhiḥ sādhakairmṛgyamāṇaḥ sa jayati pariṇaddhaḥ śaktibhiḥ śaktināthaḥ // 308 //",
  "GK16mamkpb_u:1789": "adhamaprakṛtyuktiṣu grāmyo guṇaḥ /",
  "GK16mamkpb_u:1790": "yathā phullukkaraṃ kalamakūraṇihaṃ vahanti je sindhuvāraviḍavā maha vallahā de /",
  "GK16mamkpb_u:1791": "je gālidassa mahisīdahiṇo saricchā de kiṃ ca muddhaviaillapasūṇapuñjā // 309 //",
  "GK16mamkpb_u:1792": "atra kalamabhaktamahiṣīdadhiśabdā gramyā api vidūṣakoktau //",
  "GK16mamkpb_u:1793": "nyūnapadaṃ kvacidguṇaḥ /",
  "GK16mamkpb_u:1794": "yathā gāḍhāliṅganavāmanīkṛtakucaprodbhūtaromodgamā sāndrasneharasātirekavigalacchrīmannitambāmbarā /",
  "GK16mamkpb_u:1795": "mā mā mānada māti māmalamiti kṣāmākṣarollāpinī suptā kiṃ nu mṛtā nu kiṃ manasi me līnā vilīnā nu kim // 310 //",
  "GK16mamkpb_u:1796": "kvacinna guṇo na doṣaḥ /",
  "GK16mamkpb_u:1797": "yathā tiṣṭhetkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ /",
  "GK16mamkpb_u:1798": "tāṃ hartuṃ vibudhadviṣo 'pi na ca me śaktāḥ purovartinīṃ sā cātyantamagocaraṃ nayanayoryāteti ko 'yaṃ vidhiḥ // 311 //",
  "GK16mamkpb_u:1799": "atra pihitetyato 'nantaraṃ “naitadyataḥ';",
  "GK16mamkpb_u:1800": "ityetairnyūnaiḥ padairviṃśeṣabuddherakaraṇānna guṇaḥ /",
  "GK16mamkpb_u:1801": "uttarā pratipattiḥ pūrvāṃ pratipattiṃ bādhate,",
  "GK16mamkpb_u:1802": "iti na doṣaḥ /",
  "GK16mamkpb_u:1803": "adhikapadaṃ kvacidguṇaḥ /",
  "GK16mamkpb_u:1804": "yathā yadvañcanāhitamatirbahu cāṭugarbhaṃ kāryonmukhaḥ khalajanaḥ kṛtakaṃ bravīti /",
  "GK16mamkpb_u:1805": "tatsādhavo na na vidanti vidanti kiṃtu kartuṃ vṛthā praṇayamasya na pārayanti // 312 //",
  "GK16mamkpb_u:1806": "atra “vidanti';",
  "GK16mamkpb_u:1807": "iti dvitīyamanyayogavyavacchedaparam /",
  "GK16mamkpb_u:1808": "yathā vā vada vada jitaḥ sa śatrurna hato jalpaṃśva tava tavāsmīti /",
  "GK16mamkpb_u:1809": "citraṃ citramarodīddhā heti paraṃ mṛte putre // 313 //",
  "GK16mamkpb_u:1810": "ityevamādau harṣabhayādiyukte vaktari //",
  "GK16mamkpb_u:1811": "kathitapadaṃ kvacidguṇaḥ,",
  "GK16mamkpb_u:1812": "lāṭānuprāse,",
  "GK16mamkpb_u:1813": "arthāntarasaṃkramitavācye vihitasyānuvādyatve ca /",
  "GK16mamkpb_u:1814": "krameṇodāharaṇam-- sitakarakararuciravibhā vibhākarākāra dharaṇidhara kīrtiḥ /",
  "GK16mamkpb_u:1815": "pauruṣakamalā kamalā sāpi tavaivāsti nānyasya // 314 //",
  "GK16mamkpb_u:1816": "tālā jāaṃti guṇā jālā de sahiaehiṃ dheppanti /",
  "GK16mamkpb_u:1817": "raikiraṇāṇuggahiāiṃ honti kamalāiṃ kamalāiṃ // 315 //",
  "GK16mamkpb_u:1818": "jitendriyatvaṃ vinayasya kāraṇaṃ guṇaprakarṣo vinayādavāpyate /",
  "GK16mamkpb_u:1819": "guṇaprakarṣeṇa jano 'nurajyate janānurāgaprabhavā hi saṃpadaḥ // 316 //",
  "GK16mamkpb_u:1820": "patatprakarṣamapi kvacidguṇaḥ /",
  "GK16mamkpb_u:1821": "yathā, udāhṛte prāgaprāptetyādau // 317 //",
  "GK16mamkpb_u:1822": "samāptapunarāttaṃ kvacinna guṇo na doṣaḥ /",
  "GK16mamkpb_u:1823": "yatra na viśeṣaṇamātradānārthaṃ punargrahaṇam api tu vākyāntarameva kriyate /",
  "GK16mamkpb_u:1824": "yathā, atraiva prāgaprāptetyādau // 318 //",
  "GK16mamkpb_u:1825": "apadasthasamāsaṃ kvacidguṇaḥ yathā,",
  "GK16mamkpb_u:1826": "udāhṛte raktāśeketyādau // 319 //",
  "GK16mamkpb_u:1827": "garbhitaṃ tathaiva /",
  "GK16mamkpb_u:1828": "yathā humi avahatthiareho ṇiraṃkuso aha vivearahio vi /",
  "GK16mamkpb_u:1829": "siviṇe vi tumammi puṇo pattihi bhattiṃ ṇa pasumarāmi // 320 //",
  "GK16mamkpb_u:1830": "atra pratīhīti madhye dṛḍhapratyayotpādanāya /",
  "GK16mamkpb_u:1831": "evamanyadapi lakṣyāllakṣyam //",
  "GK16mamkpb_u:1832": "(sū- 82)",
  "GK16mamkpb_u:1833": "vyabhicārirasasthāyibāvānāṃ śabdavācyatā /",
  "GK16mamkpb_u:1834": "kaṣṭakalpanayā vyattkiranubāvavibhāvayoḥ //60//",
  "GK16mamkpb_u:1835": "pratikūlavibhāvādigraho dīptiḥ punaḥ punaḥ /",
  "GK16mamkpb_u:1836": "akāṇḍe prathanacchedau aṅgasyāpyativistṛtiḥ //61//",
  "GK16mamkpb_u:1837": "aṅgino 'nanusaṃdhānaṃ prakṛtīnāṃ viparyayaḥ /",
  "GK16mamkpb_u:1838": "anahgasyābhidhānaṃ ca rase doṣāḥ syurīdṛśāḥ //62//",
  "GK16mamkpb_u:1839": "(1) svaśabdopādānaṃ vyabhicāriṇo yathā savrīḍā dayitānane sakaruṇā mātaṅgacarmāmbare satrāsā bhūjage savismayarasā candre 'mṛtasyandini /",
  "GK16mamkpb_u:1840": "serṣyā jahnusutāvalokanavidhau dīnā kapālodare pārvatyā navasaṃgamapraṇayinī dṛṣṭiḥ śivāyāstu vaḥ // 321 //",
  "GK16mamkpb_u:1841": "atra vrījādīnām /",
  "GK16mamkpb_u:1842": "“vyānamrā dayitānane mukulitā mātaṅgacarmāmbare sotkampā bhujage nimeṣarahitā candre 'mṛtasyandini /",
  "GK16mamkpb_u:1843": "mīladbhrūḥ surasindhudarśanavidhau mlānā kapālodare';",
  "GK16mamkpb_u:1844": "ityādi tu yuktam //",
  "GK16mamkpb_u:1845": "(2) rasasya svaśapdena vā vācyatvam /",
  "GK16mamkpb_u:1846": "krameṇodāharaṇam-- tāmanahgajayamaṅgalaśriyaṃ kiṃciduccabhūjamūlalokitām /",
  "GK16mamkpb_u:1847": "netrayoḥ kṛtavato 'sya gocare ko 'pyajāyata raso nirantaraḥ // 322 //",
  "GK16mamkpb_u:1848": "ālokya komalakapolatalābhiṣiktavyaktānurāgasubhagāmabhirāmamūrtim /",
  "GK16mamkpb_u:1849": "paśyaiṣa bālyamatiṣtya vivartamānaḥ śṛhgārasīmani taraṅgitamātanoti // 323 //",
  "GK16mamkpb_u:1850": "(3) sthāyino yathā saṃprahāre praharaṇaiḥ prahārāṇā parasaparam ṭhaṇatkāraiḥ śrutikatairutsāhastasta ko 'pyabhūt // 324 //",
  "GK16mamkpb_u:1851": "atrotmāhasya //",
  "GK16mamkpb_u:1852": "(4) karpūradhūlidhavaladyutipūradhautadiṅnaṇḍale śiśirarociṣi tasya yūnaḥ /",
  "GK16mamkpb_u:1853": "līlāśiroṃ'gukaniveśaviśeṣakḷptivyaktasasastanonnatirabhūnnayānapo sā // 325 //",
  "GK16mamkpb_u:1854": "atroddīpanālambanarūpāḥ sṛṅgāyogyā vibhāvā anubhāvaparalapasācayinaḥ sthitā iti paṣṭakalpanā //",
  "GK16mamkpb_u:1855": "(5) pariharati ratiṃ matiṃ lunīte skhalati bhṛśaṃ parivartate ca bhūyaḥ /",
  "GK16mamkpb_u:1856": "iti bata viṣamā daśāsya dehaṃ paribhavati prasabhaṃ kimatra kurmaḥ // 326 //",
  "GK16mamkpb_u:1857": "atra ratiparihārādīnāmanubhāvānāṃ karuṇādāvapi saṃbhavātkāminīrūpo vibhāvo yatnataḥ pratipādyaḥ //",
  "GK16mamkpb_u:1858": "(6) prasāde vartasva prakaṭaya mudaṃ saṃtyaja ruṣaṃ priye śuṣyantyaṅgānyamṛtamiva te siñcati vacaḥ /",
  "GK16mamkpb_u:1859": "nidhānaṃ saukhyānāṃ kṣaṇamabhimukhaṃ sthāpaya mukhaṃ na mugdhe pratyetuṃ prabhavati gataḥ kālahariṇaḥ // 327 //",
  "GK16mamkpb_u:1860": "atra śṛṅgāre pratikūlasya śāntasyānityatāprakāśanarūpo vibhāvastatprakāśito nirvedaśva vyabhicārī, upāttaḥ //",
  "GK16mamkpb_u:1861": "ṇihuaramaṇammi loaṇapahammi paḍie guruaṇamajjhammi /",
  "GK16mamkpb_u:1862": "saalaparihārahiaā vaṇagamaṇaṃ evva mahai vahū // 328 //",
  "GK16mamkpb_u:1863": "atra sakalaparihāravanagamane śāntānubhāvau /",
  "GK16mamkpb_u:1864": "indhanādyānayanavyājenopabhogārthaṃ vanagamanaṃ cet na doṣaḥ //",
  "GK16mamkpb_u:1865": "(7) dīptiḥ punaḥpunaryathā kumārasaṃbhave rativilāpe //",
  "GK16mamkpb_u:1866": "(8) akāṇḍe prathanaṃ yathā veṇīsaṃhāre dvitīye 'ṅke 'nekavīrakṣaye pravṛtte bhānumatyā saha duyārdhenasya śṛṅgāravarṇanam //",
  "GK16mamkpb_u:1867": "(9) akāṇḍe chedo yathā vīracarite dvitīye 'ṅke rāghavabhārgavayordhārādhirūḍhaṃ vīrarase “kaṅkaṇamojanāya gacchāmi';",
  "GK16mamkpb_u:1868": "iti rāghavasyoktau //",
  "GK16mamkpb_u:1869": "(10) aṅgasyāpradhānasyātivistareṇa varṇanam /",
  "GK16mamkpb_u:1870": "yathā hayagrīvavadhe hayagrīvasya //",
  "GK16mamkpb_u:1871": "(11) aṅgino 'nanusaṃdhānam /",
  "GK16mamkpb_u:1872": "yathā ratnāvalyāṃ caturthe 'ṅke bābhravyāgamane sāgarikāyā vismṛtiḥ //",
  "GK16mamkpb_u:1873": "(12) prakṛtayo divyā adivyā divyādivyāśva vīraraudraśṛṅgāraśāntarasapradhānā dhīrodāttadhīroddhatadhīralalitadhīrapraśāntāḥ,",
  "GK16mamkpb_u:1874": "uttamādhamamadhmamāśva /",
  "GK16mamkpb_u:1875": "tatra ratihāsaśokādbhutāni,",
  "GK16mamkpb_u:1876": "adivyāttamaprakṛtivat divyeṣvapi /",
  "GK16mamkpb_u:1877": "kiṃ tu ratiḥ saṃbhogaśṛṅgārarūpāṃ,",
  "GK16mamkpb_u:1878": "uttamadevatāviṣayā na varṇanīyā /",
  "GK16mamkpb_u:1879": "tadvarṇanaṃ hi pitroḥ saṃbhogavarṇanamivātyantamanucitam /",
  "GK16mamkpb_u:1880": "krodhaṃ prabho saṃhara saṃhareti yāvadgiraḥ khe marutāṃ caranti /",
  "GK16mamkpb_u:1881": "tāvatsa vahnirbhavanetrajanmā bhasmāvaśeṣaṃ madanaṃ cakāra // 329 //",
  "GK16mamkpb_u:1882": "ityuktavat bhrukuṭhyādivikāravarjitaḥ krodhaḥ sadyaḥphaladaḥ svargapātālagaganasamudrollaṅghanādyutsāhaśva divyeṣveva /",
  "GK16mamkpb_u:1883": "adivyeṣu tu yāvadavadānaṃ prasiddhamucitaṃ vā tāvadevopanibanddhavyam /",
  "GK16mamkpb_u:1884": "adhikaṃ nibadhyamānamasatyapratibhāsena “nāyakavadvartitavyaṃ na pratināyakavat';",
  "GK16mamkpb_u:1885": "ityupadeśe na paryavasyet /",
  "GK16mamkpb_u:1886": "divyādivyeṣu,",
  "GK16mamkpb_u:1887": "ubhayathāpi /",
  "GK16mamkpb_u:1888": "evamuktasyaucityasya divyādīnāmiva dīrodāttādīnāmapyanyathāvarṇanaṃ viparyayaḥ /",
  "GK16mamkpb_u:1889": "tatrabhavan bhagavannityuttamena na,",
  "GK16mamkpb_u:1890": "adhamena muniprabhṛtau na rājādau bhaṭṭāraketi nottameti nottamena rājādau prakṛtiviparyayāpattervācyam /",
  "GK16mamkpb_u:1891": "evaṃ deśakālavayojātyādīnāṃ veṣavyavahārādikamucitamevopanibanddhavyam //",
  "GK16mamkpb_u:1892": "(13) anahgasya rasānupakārakasya varṇanam /",
  "GK16mamkpb_u:1893": "yathā karpūramañjaryāṃ nāyikayā svātmanā ca kṛtaṃ vasantavarṇanamanādṛtya bandivarṇitasya rājñā praśaṃsanam //",
  "GK16mamkpb_u:1894": "“īdṛśāḥ” iti /",
  "GK16mamkpb_u:1895": "nāyikāpādaprahārādinā nāyakakopādivarṇanam /",
  "GK16mamkpb_u:1896": "uktaṃ hi dhvanikṛtā “anaucityādṛte nānyad rasabhaṅgasya kāraṇam /",
  "GK16mamkpb_u:1897": "aucityopanibandhastu rasasyopaniṣatparā” //",
  "GK16mamkpb_u:1898": "iti //",
  "GK16mamkpb_u:1899": "idānīṃ kvacidadoṣā apyete,",
  "GK16mamkpb_u:1900": "ityucyante /",
  "GK16mamkpb_u:1901": "(sū- 83)",
  "GK16mamkpb_u:1902": "na doṣaḥ svapadenoktāvapi saṃcāriṇaḥ kvacit /",
  "GK16mamkpb_u:1903": "yathā autsukyena kṛtatvarā sahabhuvā vyāvartamānā hriyā taistairbandhuvadhūjanasya vacanairnītābhimukhyaṃ punaḥ /",
  "GK16mamkpb_u:1904": "dṛṣṭvāgre varamāttasādhvasarasā gaurī nave saṃgame saṃrohatpulakā hareṇa hasatā śliṣṭā śivāyāstu vaḥ // 330 //",
  "GK16mamkpb_u:1905": "atrautsukyaśabda iva tadanubhāvo na tathāpratītikṛt /",
  "GK16mamkpb_u:1906": "ata eva “dūrādutsukam';",
  "GK16mamkpb_u:1907": "ityādau vrīḍāpremādyanubhāvānāṃ vivalitatvādīnāmivapotsukatvānubhāvasya sahasāprasaraṇādirūpasya tathā- pratipattikāritvābhāvādutsukamiti kṛtam //",
  "GK16mamkpb_u:1908": "(sū- 84)",
  "GK16mamkpb_u:1909": "saṃcāryādorviruddhasya bādhyasyoktirguṇāvahā //63//",
  "GK16mamkpb_u:1910": "bādhyatvenoktirna paramadoṣaḥ,",
  "GK16mamkpb_u:1911": "yāvat prakṛtarasaparipoṣakṛt /",
  "GK16mamkpb_u:1912": "yathā “kvākāryaṃ śaśalakṣmaṇaḥ kva ca kulam'; ityādau // 331 //",
  "GK16mamkpb_u:1913": "atra vitarkādiṣu,",
  "GK16mamkpb_u:1914": "udgateṣvapi cintāyāmeva viśrāntiriti prakṛtarasaparipoṣaḥ //",
  "GK16mamkpb_u:1915": "pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /",
  "GK16mamkpb_u:1916": "āvedayati nitāntaṃ kṣetriyarogaṃ sakhi hṛdantaḥ // 332 //",
  "GK16mamkpb_u:1917": "ityādau sādhāraṇatvaṃ pāṇḍutādīnāmiti na viruddham //",
  "GK16mamkpb_u:1918": "satyaṃ manoramā rāmāḥ satyaṃ ramyā vibhūtayaḥ /",
  "GK16mamkpb_u:1919": "kiṃ tu mattāṅganāpāṅgabhaṅgalolaṃ hi jīvitam // 333 //",
  "GK16mamkpb_u:1920": "ityatrādyamardhaṃ bādhyatvenaivoktam /",
  "GK16mamkpb_u:1921": "jīvitādapi,",
  "GK16mamkpb_u:1922": "adhikamapāṅgabhaṅgasyāsthiratvamiti prasiddhabhahguropamānatayopāttaṃ śāntameva puṣṇāti na punaḥ śṛṅgārasyātra pratītistadaṅgāpratipatteḥ /",
  "GK16mamkpb_u:1923": "na tu vineyonmukhīkaraṇamatra parihāraḥ śāntaśṛṅgārayornairantaryasyābhāvāt /",
  "GK16mamkpb_u:1924": "nāpi kāvyaśobhākaraṇam rasāntarādanuprāsamātrādvā tathābhāvāt //",
  "GK16mamkpb_u:1925": "(sū- 85)",
  "GK16mamkpb_u:1926": "āśrayaikye viruddho yaḥ sa kāryo bhinnasaṃśrayaḥ /",
  "GK16mamkpb_u:1927": "rasāntareṇāntarito nairantaryeṇa yo rasaḥ //64//",
  "GK16mamkpb_u:1928": "vīrabhayānakayorekāśrayatvena virodha iti pratipakṣagatatvena bhayānako niveśayitavyaḥ /",
  "GK16mamkpb_u:1929": "śāntaśṛṅgārayostu nairantaryeṇa virodha iti rasāntaramantare kāryam yathā nāgānande śāntasya jīmūtavāhanasya “aho gītam aho vāditram';",
  "GK16mamkpb_u:1930": "ityadbhutamantarniveśya malayavatīṃ pratiśṛhgāro nibaddhaḥ /",
  "GK16mamkpb_u:1931": "na paraṃ prabandhe yāvadekasminnapi vākye rasāntaravyavadhinā virodho nivartate /",
  "GK16mamkpb_u:1932": "yathā bhūreṇudigdhān navapārijātamālārajovāsitabāhumadhyāḥ /",
  "GK16mamkpb_u:1933": "gāḍhaṃ śivābhiḥ parirabhyamāṇān surāṅganāśliṣṭabhujāntarālāḥ // 334 //",
  "GK16mamkpb_u:1934": "saśoṇitaiḥ kravyabhujāṃ sphuradbhiḥ pakṣaiḥ khagānāmupavījyamānān /",
  "GK16mamkpb_u:1935": "saṃvījitāśvandanavārisekaiḥ sugandhibhiḥ kalpalatādukūlaiḥ // 334 (a) //",
  "GK16mamkpb_u:1936": "vimānaparyaṅkatale niṣaṇṇāḥ kutūhalāviṣṭatayā tadānīm /",
  "GK16mamkpb_u:1937": "nirdiśyamānān lalanhgulībhirvīrāḥ svadehān patitānapaśyan // 335 //",
  "GK16mamkpb_u:1938": "atra bībhatsaśṛṅgārayorantarvīraraso niveśitaḥ /",
  "GK16mamkpb_u:1939": "(sū- 86)",
  "GK16mamkpb_u:1940": "smaryamāṇo viruddho 'pi sāmyenātha vivakṣitaḥ /",
  "GK16mamkpb_u:1941": "aṅginyaṅgatvamāptau yau tau na duṣṭau parasparam //65//",
  "GK16mamkpb_u:1942": "ayaṃ sa raśanotkarṣī pīnastanavimardanaḥ /",
  "GK16mamkpb_u:1943": "nābhyūrujadhanasparśī nīvīvisraṃsanaḥ karaḥ // 336 //",
  "GK16mamkpb_u:1944": "etat bhūriśravasaḥ samarabhuvi patitaṃ hastamālokya tadvadhūrabhidadhau /",
  "GK16mamkpb_u:1945": "atra pūrvāvasthāsmaraṇaṃ ṣṛṅgārāṅgamapi karuṇaṃ paripoṣayati //",
  "GK16mamkpb_u:1946": "dantakṣatāni karajaiśva vipāṭitāni prodbhinnasāndrapulake bhavataḥ śarīre /",
  "GK16mamkpb_u:1947": "dattāni raktamanasā mṛgarājavadhvā jātaspṛhairmunibhirapyavalokitāni // 337 //",
  "GK16mamkpb_u:1948": "atra kāmukasya dantakṣatādīni yathā camatkārakārīṇi tathā jinasya /",
  "GK16mamkpb_u:1949": "yathā vā paraḥ śṛṅgārī tadavalokanātsaspṛhastadvat etaddṛśo munaya iti sāmyavivakṣā //",
  "GK16mamkpb_u:1950": "krāmantyaḥ kṣatakomalāṅguligaladraktaiḥ sadarbhāḥ sthalīḥ pādaiḥ pātitayāvakairiva galadbāṣpāmbudhautānanā /",
  "GK16mamkpb_u:1951": "bhītā bhartṛkarāvalambitakarāstvacchatrunāryo 'dhunā dāvāgriṃ parito bhramanti punarapyudyadvivāhā iva // 338 //",
  "GK16mamkpb_u:1952": "atra cāṭuke rājaviṣayā ratiḥ pratīyate /",
  "GK16mamkpb_u:1953": "tatra karuṇa iva śaṅgāro 'pyaṅgamiti tayorna virodhaḥ /",
  "GK16mamkpb_u:1954": "yathā ehi gaccha patottiṣṭa vada maunaṃ samācara /",
  "GK16mamkpb_u:1955": "evamāśāgrahagrastaiḥ krīḍanti dhanino 'rthibhiḥ // 339 //",
  "GK16mamkpb_u:1956": "ityatra, ehīti krīḍhanti gaccheti krīḍantīti krīḍanāpekṣayorāgamanagamanayorna virodhaḥ /",
  "GK16mamkpb_u:1957": "kṣipto hastāvalagraḥ prasabhamabhihato 'pyādadānoṃ'śukāntaṃ gṛhṇan keśeṣvapāstaśvaraṇanipatito nekṣitaḥ saṃbhrameṇa /",
  "GK16mamkpb_u:1958": "āliṅgan yo 'vadhūtastripurayuvatibhiḥ sāśrunetrotpalābhiḥ kāmīvārdrāparādhaḥ sa dahatu duritaṃ śāṃbhavo vaḥ śarāgniḥ // 340 //",
  "GK16mamkpb_u:1959": "ityatra tripuraripuprabhāvātiśayasya karuṇo 'ṅgam tasya tu śṛṅgāraḥ,",
  "GK16mamkpb_u:1960": "tathāpi na karuṇe viśrāntiriti tasyāṅgataiva /",
  "GK16mamkpb_u:1961": "athavā prāk yathā kāmuka ācarati sma tathā śarāgniriti śṛṅgārapoṣitena karuṇena mukhya evārtha upodbalyate /",
  "GK16mamkpb_u:1962": "uktaṃ hi “guṇaḥ kṛtātmasaṃskāraḥ pradhānaṃ pratipadyate /",
  "GK16mamkpb_u:1963": "pradhānasyopakāre hi tathā bhūyasi vartate'; //",
  "GK16mamkpb_u:1964": "iti //",
  "GK16mamkpb_u:1965": "prāk pratipāditasya rasasya rasāntareṇa na virodhaḥ,",
  "GK16mamkpb_u:1966": "nāpyaṅgāṅgibhāvo bhavati,",
  "GK16mamkpb_u:1967": "iti rasaśabdenātra sthāyibhāva upalakṣyate //",
  "GK16mamkpb_u:1968": "iti kāvyaprakāśe doṣadarśano nāma saptama ullāsaḥ //7//",
  "GK16mamkpb_u:1970": "// atha aṣṭama ullāsaḥ //",
  "GK16mamkpb_u:1971": "evaṃ doṣānuktvā guṇālaṃkāravivekamāha (sū- 87)",
  "GK16mamkpb_u:1972": "ye rasasyāṅgino dharmāḥ śauryādaya ivātmanaḥ /",
  "GK16mamkpb_u:1973": "utkarṣahetavaste syuracalasthitayo guṇāḥ //66//",
  "GK16mamkpb_u:1974": "ātmana eva hi yathā śauryādayo nākārasya tathā rasasyaiva mādhuryādayo guṇā na varṇānām /",
  "GK16mamkpb_u:1975": "kvacitu śauryādisamucitasyākāramahacvāderdarśanāt “ākāra evāsya śūraḥ';",
  "GK16mamkpb_u:1976": "ityādervyavahārādanyatrāśūre 'pi vitatākṛtitvamātreṇa “śūraḥ';",
  "GK16mamkpb_u:1977": "iti kvāpi śūre 'pi mūrtilāghavamātreṇa “aśūraḥ'; iti,",
  "GK16mamkpb_u:1978_0": "aviśrāntapratītayo yathā vyavaharanti tadvanmadhurādivyañjakasukumārādivarṇānāṃ madhurādivyavahārapravṛtteramadhurādirasāṅgānāṃ",
  "GK16mamkpb_u:1978_1": "varṇānāṃ saukumāryādimātreṇa mādhuryādi madhurādirasopakaraṇānāṃ teṣāmasaukumāryāderamādhuryādi",
  "GK16mamkpb_u:1978_2": "rasaparyantaviśrāntapratītivandhyā vyavaharanti,",
  "GK16mamkpb_u:1979": "ata eva mādhuryādayo rasadharmāḥ samucitairvarṇairvyajyante na tu varṇamātrāśrayāḥ /",
  "GK16mamkpb_u:1980": "yathaiṣāṃ vyañjakatvam tathodāhariṣyate //",
  "GK16mamkpb_u:1981": "(sū- 88)",
  "GK16mamkpb_u:1982": "upakurvanti taṃ santaṃ ye 'ṅgadvāreṇa jātucit /",
  "GK16mamkpb_u:1983": "hārādivadalaṃkārāste 'nuprāsopamādayaḥ //67//",
  "GK16mamkpb_u:1984": "ye vācakavācyalakṣaṇāṅgātiśayamukhena mukhyaṃ rasaṃ saṃbhavinamupakurvanti te kaṇṭhādyaṅgānāmutkarṣādhānadvāreṇa śarīriṇo 'pi,",
  "GK16mamkpb_u:1985": "upakārakā hārādaya ivālaṃkārāḥ /",
  "GK16mamkpb_u:1986": "yatra tu nāsti rasastatroktivaicitryamātraparyavasāyinaḥ /",
  "GK16mamkpb_u:1987": "kvacittu santamapi nopakurvanti /",
  "GK16mamkpb_u:1988": "yathākramamudāharaṇāni-- apasāraya ghanasāraṃ kuru hāraṃ dūra eva kiṃ kamalaiḥ /",
  "GK16mamkpb_u:1989": "alamalamāli mṛṇālaiḥ iti vadati divāniśaṃ bālā // 341 //",
  "GK16mamkpb_u:1990": "ityādau vācakamukhena manorāgastīvraṃ viṣamiva visarpatyavirataṃ pramāthī nirdhūmaṃ jvalati vidhutaḥ pāvaka iva /",
  "GK16mamkpb_u:1991": "hinasti pratyaṅgaṃ jvara iva garīyānita ito na māṃ trātuṃ tātaḥ prabhavati na cāmbā na bhavatī // 342 //",
  "GK16mamkpb_u:1992": "ityādau vācyamukhenālaṃkārau rasamupakurutaḥ //",
  "GK16mamkpb_u:1993": "citte vihaṭṭadi ṇa ṭuṭṭadi sā guṇesuṃ sejjāsu loṭṭadi visaṭṭadi dimmuhesuṃ /",
  "GK16mamkpb_u:1994": "bolammi vaṭṭadi pavaṭṭadi kavvabandhe jhāṇeṇa ṭuṭṭadi ciraṃ taruṇī taraṭṭī // 343 //",
  "GK16mamkpb_u:1995": "ityādau vācakameva /",
  "GK16mamkpb_u:1996": "mitre kvāpi gate saroruhavane baddhānane tāmyati krandatsu bhramareṣu vīkṣya dayitāsannaṃ puraḥ sārasam /",
  "GK16mamkpb_u:1997": "cakrāhvena viyoginā bisalatā nāsvāditā nojjhitā kaṇṭhe kevalamargaleva nihitā jīvasya nirgacchataḥ // 344 //",
  "GK16mamkpb_u:1998": "ityādau vācyameva na tu rasam /",
  "GK16mamkpb_u:1999": "atra bisalatā na jīvaṃ roddhuṃ kṣameti prakṛtānanuguṇopamā //",
  "GK16mamkpb_u:2000": "eṣa eva ca guṇālaṃkārapravibhāgaḥ /",
  "GK16mamkpb_u:2001": "evaṃ ca “samavāyavṛcyā śauryādayaḥ saṃyogavacyātu hārādaya ityastu guṇālaṃkārāṇāṃ bhedaḥ,",
  "GK16mamkpb_u:2002": "ojaḥprabhṛtīnāmanuprāsopamādīnāṃ cobhayeṣāmapi samabāyavṛcyā sthitiriti gaḍḍalikāpravāheṇaivaiṣāṃ bhedaḥ” ityabhidhānamasat //",
  "GK16mamkpb_u:2003": "yadapyuktam “kāvyaśobhāyāḥ kartāro dharmā guṇāstadatiśayahetavastvalaṃkārāḥ” iti tadapi na yuktam /",
  "GK16mamkpb_u:2004": "yataḥ kiṃ samastairguṇaiḥ kāvyavyavahāraḥ,",
  "GK16mamkpb_u:2005": "uta katipayaiḥ /",
  "GK16mamkpb_u:2006": "yadi samastaiḥ,",
  "GK16mamkpb_u:2007": "tatkathamasamastaguṇā gauḍī pāñcālī ca rītiḥ kāvyasyātmā /",
  "GK16mamkpb_u:2008": "ata katipayaiḥ,",
  "GK16mamkpb_u:2009": "tataḥ adrāvatra prajvalatyagniruccaiḥ prājyaḥ prodyannullasatyeṣa dhūmaḥ // 345 //",
  "GK16mamkpb_u:2010": "ityādāvojaḥprabhṛtiṣu guṇeṣu satsu kāvyavyavahāraprāptiḥ /",
  "GK16mamkpb_u:2011": "svargaprāptiranenaiva dehena varavarṇinī /",
  "GK16mamkpb_u:2012": "asyā radacchadaraso nyakkarotitarāṃ sudhām // 346 //",
  "GK16mamkpb_u:2013": "ityādau viśeṣoktivyatirekau guṇanirapekṣau kāvyavyavahārasya pravartakau //",
  "GK16mamkpb_u:2014": "idānīṃ guṇānāṃ bhedamāha (sū- 89)",
  "GK16mamkpb_u:2015": "mādhuryaujaḥprasādākhyāstrayaste na punardaśa /",
  "GK16mamkpb_u:2016": "eṣāṃ krameṇa lakṣaṇamāha (sū- 90)",
  "GK16mamkpb_u:2017": "āhlādakatvaṃ mādhuryaṃ śṛṅgāre drutikāraṇam //68//",
  "GK16mamkpb_u:2018": "śṛṅgāre arthāt saṃbhoge /",
  "GK16mamkpb_u:2019": "drutirgalitatvamiva /",
  "GK16mamkpb_u:2020": "śravyatvaṃ punarojaḥprasādayorapi //",
  "GK16mamkpb_u:2021": "(sū- 91)",
  "GK16mamkpb_u:2022": "karuṇe vipralambhe tacchānte cātiśayānvitam /",
  "GK16mamkpb_u:2023": "atyantadrutihetutvāt //",
  "GK16mamkpb_u:2024": "(sū- 92)",
  "GK16mamkpb_u:2025": "dīptyātmavistṛterheturoja vīrarasasthiti //69//",
  "GK16mamkpb_u:2026": "cittasya vistārarūpadīptatvajanakamojaḥ //",
  "GK16mamkpb_u:2027": "(sū- 93)",
  "GK16mamkpb_u:2028": "bībhatsaraudrarasayostasyādhikyaṃ krameṇa ca /",
  "GK16mamkpb_u:2029": "vīrādbībhatse tato raudre sātiśayamojaḥ //",
  "GK16mamkpb_u:2030": "(sū- 94)",
  "GK16mamkpb_u:2031": "śuṣkendhanāgnivat svacchajalavatsahasaiva yaḥ //70//",
  "GK16mamkpb_u:2032": "(sū- 95)",
  "GK16mamkpb_u:2033": "vyāpnotyanyat prasādo 'sau sarvatra vihitasthitiḥ /",
  "GK16mamkpb_u:2034": "anyaditi /",
  "GK16mamkpb_u:2035": "vyāpyamiha cittam /",
  "GK16mamkpb_u:2036": "sarvatreti /",
  "GK16mamkpb_u:2037": "sarveṣu raseṣu sarvāsu racanāsu ca //",
  "GK16mamkpb_u:2038": "guṇavṛttyā punasteṣāṃ vṛttiḥ śabdārthayormatā //71//",
  "GK16mamkpb_u:2039": "guṇavṛcyā, upacāreṇa /",
  "GK16mamkpb_u:2040": "teṣāṃ guṇānām /",
  "GK16mamkpb_u:2041": "ākāre śauryasyeva //",
  "GK16mamkpb_u:2042": "kutastraya eva na daśa ityāha (sū- 96)",
  "GK16mamkpb_u:2043": "kecidantarbhavantyeṣu doṣatyāgātpare śritāḥ /",
  "GK16mamkpb_u:2044": "anye bhajanti doṣatvaṃ kutracit na tato daśa //72//",
  "GK16mamkpb_u:2045": "bahūnāmapi padānāmekapadavadbhāsanātmā yaḥ śleṣaḥ,",
  "GK16mamkpb_u:2046": "yaśvārohāvarohakramarūpaḥ samādhiḥ,",
  "GK16mamkpb_u:2047": "yā ca vikaṭatvalakṣaṇā,",
  "GK16mamkpb_u:2048": "udāratā yaśvaujomiśritaśaithilyātmā prasādaḥ,",
  "GK16mamkpb_u:2049": "teṣāmojasyantarbhāvaḥ /",
  "GK16mamkpb_u:2050": "pṛthakpadatvarūpaṃ mādhuryaṃ bhaṅgyā sākṣādupāttam /",
  "GK16mamkpb_u:2051": "prasādenārthavyaktirgṛhītā /",
  "GK16mamkpb_u:2052": "mārgābhedarūpā samatākvaciddoṣaḥ /",
  "GK16mamkpb_u:2053": "tathāhi “mātaṅgāḥ kimu valgitaiḥ';",
  "GK16mamkpb_u:2054": "ityādau siṃhābhidhāne masṛṇamārgatyāgau guṇaḥ /",
  "GK16mamkpb_u:2055": "kaṣṭatvagrāmyatvayorduṣṭatābhidhānāttannirākaraṇenāpāruṣyarūpaṃ saukumāryam aujjvalyarūpā kāntiśva svīkṛtā /",
  "GK16mamkpb_u:2056": "evaṃ na daśa śabdaguṇāḥ //",
  "GK16mamkpb_u:2057": "“padārthe vākyaracanaṃ vākyārthe ca padābhidhā /",
  "GK16mamkpb_u:2058": "prauḍhirvyāsasamāsau ca sābhiprāyatvamasya ca //",
  "GK16mamkpb_u:2059": "'; iti yā prauḍhiḥ oja ityuktaṃ tat vaicitryamātram na guṇaḥ /",
  "GK16mamkpb_u:2060": "tadabhāve 'pi kāvyavyavahārapravṛtteḥ /",
  "GK16mamkpb_u:2061": "apuṣṭārthatvādhikapadatvānavīkṛtatvāmaṅgalarūpāślīlagrāmyāṇāṃ nirākaraṇena ca sābhiprāyatvarūpamojaḥ,",
  "GK16mamkpb_u:2062": "arthavaimalyātmā prasādaḥ,",
  "GK16mamkpb_u:2063": "uktivaicitryarūpaṃ mādhuryam apāruṣyarupaṃ saukumāryam agrāmyatvarupā,",
  "GK16mamkpb_u:2064": "udāratā ca svīkṛtāni /",
  "GK16mamkpb_u:2065": "abhidhāsyamānasvabhāvoktyalaṃkāreṇa rasadhvaniguṇībhūtavyahgyābhyāṃ ca vastusvabhāvasphuṭatvarūpā,",
  "GK16mamkpb_u:2066": "arthavyaktiḥ,",
  "GK16mamkpb_u:2067": "dīptarasatvarupā kāntiśva svīkṛtā /",
  "GK16mamkpb_u:2068": "kramakauṭilyānulbaṇatvopapattiyogarūpaghaṭanātmā śleṣo 'pi vicitratvamātram /",
  "GK16mamkpb_u:2069": "avaiṣamyasvarūpā samatā doṣābhāvamātraṃ na punarguṇaḥ /",
  "GK16mamkpb_u:2070": "kaḥ khalvanunmatto 'nyasya prasyāve 'nyadabhidadhyāt /",
  "GK16mamkpb_u:2071": "arthasyāyoneranyacchāyāyonervā yadi na bhavati darśanaṃ tatkathaṃ kāvyam ityarthadṛṣṭirūpaḥ samādhirapi na guṇaḥ //",
  "GK16mamkpb_u:2072": "(sū- 97)",
  "GK16mamkpb_u:2073": "tena nārthaguṇā vācyāḥ vācyāḥ vaktavyāḥ //",
  "GK16mamkpb_u:2074": "(sū- 98)",
  "GK16mamkpb_u:2075": "proktāḥ śabdaguṇāśva ye /",
  "GK16mamkpb_u:2076": "varṇāḥ samāso racanā teṣāṃ vyañjakatāmitāḥ //73//",
  "GK16mamkpb_u:2077": "ke kasya ityāha (sū- 99)",
  "GK16mamkpb_u:2078": "mūrdhni vargāntyagāḥ sparśā aṭavargā raṇau laghū /",
  "GK16mamkpb_u:2079": "avṛttirmadhyavṛttirvā mādhurye ghaṭanā tathā //74//",
  "GK16mamkpb_u:2080": "ṭaṭhaḍaḍhavarjitāḥ kādayo māntāḥ śirasi nijavargāntyayuktāḥ,",
  "GK16mamkpb_u:2081": "tathā rephaṇakārau hrasvāntaritāviti varṇāḥ samāsābhāvo madhyamaḥ samāso veti samāsaḥ,",
  "GK16mamkpb_u:2082": "tathā mādhuryavatī padāntarayogena racanā mādhuryasya vyañjikā /",
  "GK16mamkpb_u:2083": "udāharaṇam anaṅgaraṅgapratimaṃ tadaṅgaṃ bhaṅgībhiraṅgīkṛtamānatāṅgyāḥ /",
  "GK16mamkpb_u:2084": "kurvanti yūnāṃ sahasā yathaitāḥ svāntāni śāntāparacintanāni // 347 //",
  "GK16mamkpb_u:2085": "(sū- 100)",
  "GK16mamkpb_u:2086": "yoga ādyatṛtīyābyāmantyayo reṇa tulyayoḥ /",
  "GK16mamkpb_u:2087": "ṭādiḥ śaṣau vṛttidairdhyaṃ gumpha uddhata ojasi //75//",
  "GK16mamkpb_u:2088": "vargaprathamatṛtīyābhyāmantyayoḥ,",
  "GK16mamkpb_u:2089": "dvitīyacaturthayoḥ,",
  "GK16mamkpb_u:2090": "repheṇa,",
  "GK16mamkpb_u:2091": "adha upari,",
  "GK16mamkpb_u:2092": "ubhayatra vā yasya kasyacit tulyayoḥ,",
  "GK16mamkpb_u:2093": "tena tasyaiva saṃbandhaḥ ṭavargo 'rthāt ṇakāravarjaḥ śakāraṣakārau dīrghasamāsaḥ,",
  "GK16mamkpb_u:2094": "vikaṭā saṃghaṭanā, ojasaḥ /",
  "GK16mamkpb_u:2095": "udāharaṇam--mūrdhnāmudvṛttakṛttetyādi // 348 //",
  "GK16mamkpb_u:2096": "(sū- 101)",
  "GK16mamkpb_u:2097": "śrutimātreṇa śabdāttu yenārthapratyayo bhavet /",
  "GK16mamkpb_u:2098": "sādhāraṇaḥ samagrāṇāṃ sa prasādo guṇo mataḥ //76//",
  "GK16mamkpb_u:2099": "samagrāṇāṃ rasānāṃ saṃghaṭanānāṃ ca /",
  "GK16mamkpb_u:2100": "udāharaṇam parimlānaṃ pīnastanajaghanasaṃgādubhayata- stanormadhyasyāntaḥ parimilanamaprāpya haritam /",
  "GK16mamkpb_u:2101": "idaṃ vyastanyāsaṃ śrlathabhujalatākṣepavalanaiḥ kṛśāhgyāḥ saṃtāpaṃ vadati bisinīpatraśayanam // 349 //",
  "GK16mamkpb_u:2102": "yadyapi guṇaparatantrāḥ saṃghaṭanādayastathāpi (sū- 102)",
  "GK16mamkpb_u:2103": "vaktṛvācyaprabandhānāmaucityena kvacitkvacit /",
  "GK16mamkpb_u:2104": "racanāvṛttivarṇānāmanyathātvamapīṣyate //77//",
  "GK16mamkpb_u:2105": "kvacidvācyaprabandhānapekṣayā vaktraucityādeva racanādayaḥ /",
  "GK16mamkpb_u:2106": "yathā mantāyastārṇavāmbhaḥplutakuharacalanmandaradhvānadhīraḥ koṇāghāteṣu garjatpralayaghanaghaṭānyonyasaṃghaṭṭacaṇḍaḥ /",
  "GK16mamkpb_u:2107": "kṛṣṇākrodhāgraḍūtaḥ kurukulanidhanotpātanirghātavātaḥ kenāsmatsiṃhanādapratirasitasakho dundubhistāḍito 'sau // 350 //",
  "GK16mamkpb_u:2108": "atra hi na vācyaṃ krodhādibyañjakam /",
  "GK16mamkpb_u:2109": "abhineyārthaṃ ca kāvyamiti tatpratikūlā uddhatā racanādayaḥ /",
  "GK16mamkpb_u:2110": "vaktā cātra bhīmasenaḥ //",
  "GK16mamkpb_u:2111": "kvacidvaktṛprabandhānapekṣayā vācyaucityādeva rajanādayaḥ /",
  "GK16mamkpb_u:2112": "yathā prauḍhacchedānurūpocchalanarayabhavatsaiṃhikeyopaghāta- trāsākṛṣṭāśvatiryagvalitaravirathenāruṇenekṣyamāṇam /",
  "GK16mamkpb_u:2113": "kurvat kākutsthavīryastutimiva marutāṃ kandharārandhrabhājāṃ bhāṃkārairbhīmametannipatati viyataḥ kumbhakarṇottamāhgam // 351 //",
  "GK16mamkpb_u:2114": "kvacidvaktṛvācyānapekṣāḥ prabandhocitā eva te /",
  "GK16mamkpb_u:2115": "tathāhi--ākhyāyikāyāṃ śṛṅgāre 'pi na masṛṇavarṇādayaḥ kathāyāṃ raudre 'pi nātyantamuddhatāḥ,",
  "GK16mamkpb_u:2116": "nāṭakādau raudre 'pi na dīrghasamāsādayaḥ /",
  "GK16mamkpb_u:2117": "evamanyadapyaucityamanusartavyam //",
  "GK16mamkpb_u:2118": "iti kāvyaprakāśe guṇālaṃkārabhedaniyataguṇanirṇayo nāma aṣṭama ullāsaḥ //8 // //",
  "GK16mamkpb_u:2120": "// atha navama ullāsaḥ //",
  "GK16mamkpb_u:2121": "guṇavivecane kṛte 'laṃkārāḥ prāptāvasarāḥ,",
  "GK16mamkpb_u:2122": "iti saṃprati śabdālaṃkārānāha (sū- 103)",
  "GK16mamkpb_u:2123": "yaduktamanyathā vākyamanyathānyena yojyate /",
  "GK16mamkpb_u:2124": "śleṣeṇa kākvā vā jñeyā sā vakroktistathā dvidhā //78//",
  "GK16mamkpb_u:2125": "tatheti śleṣavakroktiḥ kākuvakroktiśva /",
  "GK16mamkpb_u:2126": "tatra padabhaṅgaśleṣeṇa yathā nārīṇāmanukūlamācarasi cejjānāsi kaśvetano vāmānāṃ priyamādadhāti hitakṛnnaivābalānāṃ bhavān /",
  "GK16mamkpb_u:2127": "yuktaṃ kiṃ hitakartanaṃ nanu balābhāvaprasiddhātmanaḥ sāmarthyaṃ bhavataḥ purandaramatacchedaṃ vidhātuṃ kutaḥ // 352 //",
  "GK16mamkpb_u:2128": "abhaṅgaśleṣeṇa yathā aho kenedṛśī buddhirvāruṇā tava nirmitā /",
  "GK16mamkpb_u:2129": "triguṇā śrūyate buddhirna tu dārumayī kvacit // 353 //",
  "GK16mamkpb_u:2130": "kākvā yathā gurujanaparatantratayā dūrataraṃ deśamudyato gantum /",
  "GK16mamkpb_u:2131": "alikulakokilalalite naiṣyati sakhi surabhisamaye 'sau // 354 //",
  "GK16mamkpb_u:2132": "(sū- 104)",
  "GK16mamkpb_u:2133": "varṇasāmyamanuprāsaḥ",
  "GK16mamkpb_u:2134": "svaravaisādṛśye 'pi vyañjanasadṛśatvaṃ varṇasāmyam /",
  "GK16mamkpb_u:2135": "rasādyanugataḥ prakṛṣṭo nyāso 'nuprāsaḥ /",
  "GK16mamkpb_u:2136": "(sū- 105)",
  "GK16mamkpb_u:2137": "chekavṛttigato dvidhā /",
  "GK16mamkpb_u:2138": "chekāḥ, vidagdhāḥ /",
  "GK16mamkpb_u:2139": "vṛttirniyatavarṇagato rasaviṣayo vyāpāraḥ /",
  "GK16mamkpb_u:2140": "gata iti chekānuprāso vṛcyanuprāsaśva /",
  "GK16mamkpb_u:2141": "kiṃ tayoḥ svarūpam, ityāha--",
  "GK16mamkpb_u:2142": "(sū- 106)",
  "GK16mamkpb_u:2143": "so 'nekasya sakṛtpūrvaḥ",
  "GK16mamkpb_u:2144": "anekasya, arthāta vyañjanasya sakṛdekavāraṃ sādṛśyaṃ chekānuprāsaḥ /",
  "GK16mamkpb_u:2145": "udāharaṇam tato 'ruṇaparispandamandīkṛtavapuḥ śaśī /",
  "GK16mamkpb_u:2146": "dadhre kāmaparikṣāmakāminīgaṇḍapāṇḍutām // 355 //",
  "GK16mamkpb_u:2147": "(sū- 107)",
  "GK16mamkpb_u:2148": "ekasyāpyasakṛtparaḥ //79//",
  "GK16mamkpb_u:2149": "ekasya, apiśabdādanekasya vyajjanasya dvirbahukṛtvo vā sādṛśyaṃ vṛcyanuprāsaḥ /",
  "GK16mamkpb_u:2150": "tatra (sū- 108)",
  "GK16mamkpb_u:2151": "mādhuryavyañjakairvarṇairupanāgarikocyate /",
  "GK16mamkpb_u:2152": "(sū- 109)",
  "GK16mamkpb_u:2153": "ojaḥprakāśakaistaistu paruṣā",
  "GK16mamkpb_u:2154": "ubhayatrāpi prāgudāhṛtam /",
  "GK16mamkpb_u:2155": "(sū- 110)",
  "GK16mamkpb_u:2156": "komalā paraiḥ //80//",
  "GK16mamkpb_u:2157": "paraiḥ śeṣaiḥ /",
  "GK16mamkpb_u:2158": "tāmeva kecit grāmyeti vadanti /",
  "GK16mamkpb_u:2159": "udāharaṇam apasāraya ghanasāraṃ kuru hāraṃ dūra eva kiṃ kamalaiḥ /",
  "GK16mamkpb_u:2160": "alamalamāli mṛṇālairiti vadati divāniśaṃ bālā // 356 //",
  "GK16mamkpb_u:2161": "(sū- 111)",
  "GK16mamkpb_u:2162": "keṣāṃcidetā vaidarbhīpramukhā rītayo matāḥ /",
  "GK16mamkpb_u:2163": "etāstisro vṛttayaḥ,",
  "GK16mamkpb_u:2164": "vāmanādīnāṃ mate vaidarbhīgauḍīpāñcālyākhyā rītayo matāḥ //",
  "GK16mamkpb_u:2165": "(sū- 112)",
  "GK16mamkpb_u:2166": "śābdastu lāṭānuprāso bhede tātparyamātrataḥ //81//",
  "GK16mamkpb_u:2167": "śabdagato 'nuprāsaḥ śabdārthayorabhede 'pyanvayamātrabhedāt lāṭajanavallabhatvācca lāṭānuprāsaḥ /",
  "GK16mamkpb_u:2168": "eṣa padānuprāsa ityanye //",
  "GK16mamkpb_u:2169": "(sū- 113)",
  "GK16mamkpb_u:2170": "padānāṃ saḥ",
  "GK16mamkpb_u:2171": "sa iti lāṭānuprāsaḥ /",
  "GK16mamkpb_u:2172": "udāharaṇam yasya na savidhe dayitā davadahanastuhinadīdhitistasya /",
  "GK16mamkpb_u:2173": "yasya ca savidhe dayitā davadahanastuhinadīdhitistasya // 357 //",
  "GK16mamkpb_u:2174": "(sū- 114)",
  "GK16mamkpb_u:2175": "padasyāpi",
  "GK16mamkpb_u:2176": "apiśabdena sa iti samuccīyate /",
  "GK16mamkpb_u:2177": "udāharaṇam vadanaṃ varavarṇinyāstasyāḥ satyaṃ sudhākaraḥ /",
  "GK16mamkpb_u:2178": "sudhākaraḥ kva nu punaḥ kalaṅkavikalo bhavet // 358 //",
  "GK16mamkpb_u:2179": "(sū- 115)",
  "GK16mamkpb_u:2180": "vṛttāvanyatra tatra vā /",
  "GK16mamkpb_u:2181": "nāmnaḥ sa vṛcyavṛcyośca",
  "GK16mamkpb_u:2182": "ekasmin samāse bhinne vā samāse samāsāsamāsayorvā nāmnaḥ prātipadikasya na tu padasya sārūpyam /",
  "GK16mamkpb_u:2183": "udāharaṇam sitakarakararucitavibhā vibhākarākāra dharaṇidhara kīrtiḥ /",
  "GK16mamkpb_u:2184": "pauruṣakamalā kamalā sāpi tavaivāsti nānyasya // 359 //",
  "GK16mamkpb_u:2185": "(sū- 116)",
  "GK16mamkpb_u:2186": "tadevaṃ pañcadhā mataḥ //82//",
  "GK16mamkpb_u:2187": "(sū- 117)",
  "GK16mamkpb_u:2188": "arthe satyarthabhinnānāṃ varṇānāṃ sā punaḥśrutiḥ /",
  "GK16mamkpb_u:2189": "yamakam",
  "GK16mamkpb_u:2190": "samarasamaraso 'yamityādāvekeṣāmarthavacve,",
  "GK16mamkpb_u:2191": "anyeṣāmanarthakatve bhinnārthānāmiti na yujyate vaktum iti,",
  "GK16mamkpb_u:2192": "arthe satītyuktam /",
  "GK16mamkpb_u:2193": "seti sarorasa ityādivailakṣaṇyena tenaiva krameṇa sthitā /",
  "GK16mamkpb_u:2194": "(sū- 118)",
  "GK16mamkpb_u:2195": "pādatadbhāgavṛtti tadyātyanekatām //83//",
  "GK16mamkpb_u:2196": "prathamo dvitīyādau dvitīyastṛtīyādau tṛtīyaśvaturthe prathamastriṣvapīti sapta /",
  "GK16mamkpb_u:2197": "prathamo dvitīye tṛtīyaśvaturthe prathamaśvaturthe dvitīyastṛtīye, iti dve /",
  "GK16mamkpb_u:2198": "tadevaṃ pādajaṃ navabhedam /",
  "GK16mamkpb_u:2199": "ardhāvṛttiḥ ślokāvṛttiśveti dve /",
  "GK16mamkpb_u:2200": "dvidhā vibhakte pāde prathamādipādādibhāgaḥ pūrvavat dvitīyādipādādibhāgeṣu,",
  "GK16mamkpb_u:2201": "antabhāgo 'ntabhāgeṣviti viṃśatirbedāḥ ślokāntare hi nāsau bhāgāvṛttiḥ /",
  "GK16mamkpb_u:2202": "trikhaṇḍe triṃśat catuḥkhaṇḍe catvāriṃśat /",
  "GK16mamkpb_u:2203": "prathamapādādigatāntyārdhādibhāgo dvitīyapādādigate,",
  "GK16mamkpb_u:2204": "ādyārdhādibhāge yamyate,",
  "GK16mamkpb_u:2205": "ityādyanvarthatānusaraṇenānekabhedam antādikam ādyantikam tatsamuccayaḥ,",
  "GK16mamkpb_u:2206": "madhyāṃdikam ādipadhyam antamadhyam madhyāntikaṃ teṣāṃ samuccayaḥ /",
  "GK16mamkpb_u:2207": "tathā tasminneva pāde,",
  "GK16mamkpb_u:2208": "ādyādibhāgānāṃ madhyādibhāgeṣu,",
  "GK16mamkpb_u:2209": "aniyate ca sthāne,",
  "GK16mamkpb_u:2210": "āvṛttiriti prabhūtatamabhedam /",
  "GK16mamkpb_u:2211": "tadetatkāvyāntargaḍubhūtam iti nāsya bhedalakṣaṇaṃ kṛtam /",
  "GK16mamkpb_u:2212": "diṅbātramudāhriyate sannārībharaṇomāyamārādhya vidhuśekharam /",
  "GK16mamkpb_u:2213": "sannārībharaṇo 'māyastatastvaṃ pṛthivīṃ jaya // 360 //",
  "GK16mamkpb_u:2214": "vināyameno nayatāsukhādinā vinā yamenonayatā sukhādinā /",
  "GK16mamkpb_u:2215": "mahājano 'dīyata mānasādaraṃ mahājanodī yatamānasādaram // 361 //",
  "GK16mamkpb_u:2216": "sa tvārambharato 'vaśyamabalaṃ vitatāravam /",
  "GK16mamkpb_u:2217": "sarvadā raṇamānaiṣīdavānalasamasthitaḥ // 362 //",
  "GK16mamkpb_u:2218": "sacvārambharato 'vaśyamavalambitatāravam /",
  "GK16mamkpb_u:2219": "sarvadāraṇamānaiṣī davānalasamasthitaḥ // 363 //",
  "GK16mamkpb_u:2220": "anantamahimavyāptaviśvāṃ vedhā na veda yām /",
  "GK16mamkpb_u:2221": "yā ca māteva bhajate praṇate mānave dayām // 364 //",
  "GK16mamkpb_u:2222": "yadānato 'yadānato nayātyayaṃ na yātyayam /",
  "GK16mamkpb_u:2223": "śivehitāṃ śive hitāṃ smarāmitāṃ smarāmi tām // 365 //",
  "GK16mamkpb_u:2224": "sarasvati prasādaṃ me sthitiṃ cittasarasvati /",
  "GK16mamkpb_u:2225": "sara svati kuru kṣetrakurukṣetrasarasvati // 366 //",
  "GK16mamkpb_u:2226": "sasāra sākaṃ darpeṇa kaṃdarpeṇa sasārasā /",
  "GK16mamkpb_u:2227": "śarannavānā vibhrāṇā nābibhrāṇā śarannavā // 367 //",
  "GK16mamkpb_u:2228": "madhuparājiparājitamāninījanamanaḥsumanaḥsurabhi śriyam /",
  "GK16mamkpb_u:2229": "abhṛta vāritavārijaviplavaṃ sphuṭitatāmratatāmravaṇaṃ jagat // 368 //",
  "GK16mamkpb_u:2230": "evaṃ vaicitryasahasraiḥ sthitamanyadunneyam //",
  "GK16mamkpb_u:2231": "(sū- 119)",
  "GK16mamkpb_u:2232": "vācyabhedena bhinnā yat yugapadbhāṣaṇaspṛśaḥ /",
  "GK16mamkpb_u:2233": "śliṣyanti śabdāḥ śleṣo 'sāvakṣarādibhiraṣṭadhā //84//",
  "GK16mamkpb_u:2234": "“arthabhedena śabdabhedaḥ';",
  "GK16mamkpb_u:2235": "iti darśane “kāvyamārge svaro na gaṇyate';",
  "GK16mamkpb_u:2236": "iti ca naye vācyabhedena bhinnā api śabdā yat yugapaduccāraṇena śliṣyanti bhinnaṃ svarūpamapahnuvate sa śleṣaḥ /",
  "GK16mamkpb_u:2237": "sa ca varṇapadaliṅgabhāṣāprakṛtipratyayavibhaktivacanānāṃ bhedādaṣṭadhā /",
  "GK16mamkpb_u:2238": "krameṇodāharaṇam-- alaṃkāraḥ śaṅkākaranarakapālaṃ parijano viśīrṇāṅgo bhṛṅgī vasu ca vṛṣa eko bahuvayāḥ /",
  "GK16mamkpb_u:2239": "avastheyaṃ sthāṇorapi bhavati sarvāmaraguro- rvidhau vakre mūrdhni sthitavati vayaṃ ke punaramī // 369 //",
  "GK16mamkpb_u:2240": "pṛthukārtasvarapātraṃ bhūṣitaniḥ śeṣaparijanaṃ deva /",
  "GK16mamkpb_u:2241": "vilasatkareṇugahanaṃ saṃprati samamāvayoḥ sadanam // 370 //",
  "GK16mamkpb_u:2242": "bhaktiprahvavilokanapraṇayinī nīlotpalaspardhinī dhyānālambanatāṃ samādhiniratairnītehitaprāptaye /",
  "GK16mamkpb_u:2243": "lāvaṇyasya mahānidhī rasikatāṃ lakṣmīdṛśostanvatī yuṣmākaṃ kurutāṃ bhavārtiśamanaṃ netre tanurvā hareḥ // 371 //",
  "GK16mamkpb_u:2244": "eṣa vacanaśleṣo 'pi /",
  "GK16mamkpb_u:2245": "mahadesurasaṃdhamme tamavasamāsaṃgamāgamāharaṇe /",
  "GK16mamkpb_u:2246": "harabahusaraṇaṃ taṃ cittamohamavasaraume sahamā // 372 //",
  "GK16mamkpb_u:2247": "ayaṃ sarvāṇi śāstrāṇi hṛdi jñeṣu ca vakṣyati /",
  "GK16mamkpb_u:2248": "sāmarthyakṛdamitrāṇāṃ mitrāṇāṃ ca nṛpātmajaḥ // 373 //",
  "GK16mamkpb_u:2249": "rajaniramaṇamauleḥ pādapajhāvalokakṣaṇasamayaparāptāpūrvasaṃpatsahasram /",
  "GK16mamkpb_u:2250": "pramathanivahamadhye jātucicvatprasādādahamucitaruciḥ syānnanditā sā tathā me // 374 //",
  "GK16mamkpb_u:2251": "sarvasvaṃ hara sarvasya tvaṃ bhavacchedatatparaḥ /",
  "GK16mamkpb_u:2252": "nayopakārasāṃmukhyamāyāsi tanuvartanam // 375 //",
  "GK16mamkpb_u:2253": "(sū- 120)",
  "GK16mamkpb_u:2254": "bhedābhāvātprakṛtyāderbhedo 'pi navamo bhavet /",
  "GK16mamkpb_u:2255": "navamo 'pītyapirbhinnakramaḥ /",
  "GK16mamkpb_u:2256": "udāharaṇam-- yo 'sakṛtparagotrāṇāṃ pakṣacchedakṣaṇakṣamaḥ /",
  "GK16mamkpb_u:2257": "śatakoṭidatāṃ bibhradvibudhendraḥ sa rājate // 376 //",
  "GK16mamkpb_u:2258": "atra prakaraṇādiniyamābhāvāt dvāvapyarthau vācyau //",
  "GK16mamkpb_u:2259_0": "nanu svaritādiguṇabhedāt bhinnaprayatnoccāryāṇāṃ tadabhāvādabhinnaprayatnoccāryāṇāṃ",
  "GK16mamkpb_u:2259_1": "ca śabdānāṃ bandhe 'laṃkārāntarapratibhotpattihetuḥ śabdaśleṣo 'rthaśleṣaśveti dvividho",
  "GK16mamkpb_u:2259_2": "'pyarthālaṃkāramadhye parigaṇito 'nyairiti kathamayaṃ śabdālaṃkāraḥ /",
  "GK16mamkpb_u:2260": "ucyate--iha doṣaguṇālaṃkārāṇāṃ śabdārthagatatvena yo vibhāgaḥ saḥ,",
  "GK16mamkpb_u:2261": "anvayavyatirekābhyāmeva vyavatiṣṭhate /",
  "GK16mamkpb_u:2262": "tathāhi--kaṣṭatvādigāḍhatvādyanuprāsādayaḥ,",
  "GK16mamkpb_u:2263": "vyarthatvādiprauḍhyādyupamādayastadbhāvatadabhāvānuvidhāy itvādeva śabdārthagatatvena vyavasthāpyante /",
  "GK16mamkpb_u:2264": "svayaṃ ca pallavātāmrabhāsvatkaravirījitā /",
  "GK16mamkpb_u:2265": "ityabhaṅgaḥ prabhātasaṃdhyevāsvāpaphalalubdhehitapradā // 377 //",
  "GK16mamkpb_u:2266": "iti sabhaṅgaḥ iti dvāvapi śabdaikasamāśrayāviti dvayorapi śabdaśleṣatvamupapannam na tvādyasyārthaśleṣatvam /",
  "GK16mamkpb_u:2267": "arthaśleṣasya tu sa viṣayaḥ,",
  "GK16mamkpb_u:2268": "yatra śabdaparivartane 'pi na śleṣatvakhaṇḍanā /",
  "GK16mamkpb_u:2269": "yathā stokenonnatimāyāti stokenāyātyadhogatim /",
  "GK16mamkpb_u:2270": "aho susadṛśī vṛttistulākoṭeḥ khalasya ca // 378 //",
  "GK16mamkpb_u:2271": "na cāyamupamāpratibhotpattihetuḥ śleṣaḥ,",
  "GK16mamkpb_u:2272": "api tu śleṣapratibhotpattiheturupamā /",
  "GK16mamkpb_u:2273": "tathāhi--yathā “kamalamiva mukhaṃ manojñametatkacatitarām';",
  "GK16mamkpb_u:2274": "ityādau guṇasāmye kriyāsāmye,",
  "GK16mamkpb_u:2275": "ubhayasāmye vā, upamā /",
  "GK16mamkpb_u:2276": "tathā “sakalakalaṃ purametañjātaṃ saṃprati sudhāśubimbamiva';",
  "GK16mamkpb_u:2277": "ityādau śabdamātrasāmye 'pi sāyuktaiva /",
  "GK16mamkpb_u:2278": "tathā hyuktaṃ rudraṭena “sphuṭamarthālaṃkārāvetāvutāvupamāsamuccayau kiṃ tu /",
  "GK16mamkpb_u:2279": "āśritya śabdamātraṃ sāmānyamihāpi saṃbhavataḥ” //",
  "GK16mamkpb_u:2280": "iti /",
  "GK16mamkpb_u:2281": "na ca “kamalamiva mukham';",
  "GK16mamkpb_u:2282": "ityādiḥ sādhāraṇadharmaprayogaśūnya upamāviṣaya iti vaktuṃ yuktam pūrṇopamāyā nirviṣayatvāpatteḥ //",
  "GK16mamkpb_u:2283": "deva tvameva pātālamāśānāṃ tvaṃ nibandhanam /",
  "GK16mamkpb_u:2284": "tvaṃ cāmaramarudbhūmireko lokatrayātmakaḥ // 379 //",
  "GK16mamkpb_u:2285": "ityādiḥ śleṣasya copamādyalaṃkāravivikto 'sti viṣaya iti /",
  "GK16mamkpb_u:2286": "dvayoryoge,",
  "GK16mamkpb_u:2287": "saṃkara eva /",
  "GK16mamkpb_u:2288": "upapattiparyālocane tu,",
  "GK16mamkpb_u:2289": "upamāyā evāyaṃ yukto viṣayaḥ /",
  "GK16mamkpb_u:2290": "anyathā viṣayāpahāra eva pūrṇopamāyāḥ syāt /",
  "GK16mamkpb_u:2291": "na ca “abindusundarī nityaṃ galallāvaṇyabindukā';",
  "GK16mamkpb_u:2292": "ityādau virodhapratibhotpattihetuḥ śleṣaḥ,",
  "GK16mamkpb_u:2293": "api tu śleṣapratibhotpattiheturvirodhaḥ /",
  "GK16mamkpb_u:2294": "na hyatrārthadvayapratipādakaḥ śabdaśleṣaḥ,",
  "GK16mamkpb_u:2295": "dvitīyārthasya pratibhātamātrasya prarohābhāvāt /",
  "GK16mamkpb_u:2296": "na ca virodhābāsa iva virodhaḥ śleṣābhāsaḥ śleṣaḥ /",
  "GK16mamkpb_u:2297": "tadevamādiṣu vākyeṣu śleṣapratibhotpattiheturalaṃkārāntarameva /",
  "GK16mamkpb_u:2298": "tathā ca sadvaṃśamuktāmaṇiḥ // 380 //",
  "GK16mamkpb_u:2299": "nālpaḥ kaviriva svalpaśloko deva mahān bhavān // 381 //",
  "GK16mamkpb_u:2300": "anurāgavatī saṃdhyā divasastatpuraḥsaraḥ /",
  "GK16mamkpb_u:2301": "aho daivagatiśvitrā tathāpi na samāgamaḥ // 382 //",
  "GK16mamkpb_u:2302": "ādāya cāpamacalaṃ kṛtvāhīnaṃ guṇaṃ viṣamadṛṣṭiḥ /",
  "GK16mamkpb_u:2303": "yaśvitramacyutaśaro lakṣyamabāṅkṣīnnamastasmai // 383 //",
  "GK16mamkpb_u:2304": "ityādauvilaṣṭaparamparinarūpakaśleṣavyatirekasamāsoktivirodhatvamucitam na tu śleṣatvam //",
  "GK16mamkpb_u:2305": "śabda śleṣa iti cocyate,",
  "GK16mamkpb_u:2306": "arthālaṃkāramadhye ca lakṣyate,",
  "GK16mamkpb_u:2307": "iti ko 'yaṃ nayaḥ /",
  "GK16mamkpb_u:2308": "kiṃ ca vaicitryamalaṃkāra iti ya eva kavipratibhāsaṃrambhagocarastatraiva vicitratā,",
  "GK16mamkpb_u:2309": "iti saivālaṃkārabhūmiḥ /",
  "GK16mamkpb_u:2310": "arthamusvaprekṣitvameteṣāṃ śabdānāmiti cet anuprāsādīnāmapi tathaiveti te 'pyarthālaṃkārāḥ kiṃ necyante /",
  "GK16mamkpb_u:2311": "rasādivyajjakasvarūpavācyaviśeṣasavyapekṣatve 'pi hyanuprāsādīnāmalaṃkāratā /",
  "GK16mamkpb_u:2312": "śabdaguṇadoṣāṇāmapyarthāpekṣayaiva guṇadoṣatā /",
  "GK16mamkpb_u:2313": "arthaguṇadoṣālaṃkārāṇāṃ śabdāpekṣayaiva vyavasthitiriti te 'pi śabdagatatvenocyantām /",
  "GK16mamkpb_u:2314": "“vidhau vakre mūrdhni';",
  "GK16mamkpb_u:2315": "ityādau ca varṇādiśleṣe,",
  "GK16mamkpb_u:2316": "ekaprayatnoccāryatve 'rthaśleṣatvaṃ śabdabhede 'pi prasajyatāmityevamādi svayaṃ vicāryam //",
  "GK16mamkpb_u:2317": "(sū- 121)",
  "GK16mamkpb_u:2318": "taccitraṃ yatra varṇānāṃ khaḍhgādyākṛtihetutā //85//",
  "GK16mamkpb_u:2319": "saṃniveśaviśeṣeṇa yatra nyastā varṇāḥ khaḍgamurajapajhādyākāramullāsayanti taccitraṃ kāvyam /",
  "GK16mamkpb_u:2320": "kaṣṭaṃ kāvyametaditi diṅbhātraṃ pradarśyaṃte /",
  "GK16mamkpb_u:2321": "udāharaṇam-- mārāriśakrarāmebhamukhairāsāraraṃhasā /",
  "GK16mamkpb_u:2322": "sārārabdhastavā nityaṃ tadārtiharaṇakṣaṇā // 384 //",
  "GK16mamkpb_u:2323": "mātā natānāṃ saṃghaṭṭaḥ śriyāṃ bādhitasaṃbhramā /",
  "GK16mamkpb_u:2324": "mānyātha sīmā rāmāṇāṃ śaṃ me diśyādumādimā // 385 //",
  "GK16mamkpb_u:2325": "(khaḍgabandhaḥ)",
  "GK16mamkpb_u:2326": "saralā bahulārambhataralālibalāravā /",
  "GK16mamkpb_u:2327": "vāralābahulāmandakaralābahulāmalā // 386 //",
  "GK16mamkpb_u:2328": "(murajabandhaḥ)",
  "GK16mamkpb_u:2329": "bhāsate pratibhāsāra rasābhātāhatāvibhā /",
  "GK16mamkpb_u:2330": "bhāvitātmā śubhā vāde devābhā bata te sabhā // 387 //",
  "GK16mamkpb_u:2331": "(pajhabandhaḥ)",
  "GK16mamkpb_u:2332": "rasāsāra rasā sārasāyatākṣa kṣatāyasā /",
  "GK16mamkpb_u:2333": "sātāvāta tavātāsā rakṣatastvastvataṃkṣara // 388 //",
  "GK16mamkpb_u:2334": "(sarvatobhadram)",
  "GK16mamkpb_u:2335": "saṃbhavino 'pyante prabhedāḥ śaktimātraprakāśakā na tu kāvyarūpatāṃ dadhatīti na pradarśyante //",
  "GK16mamkpb_u:2336": "(sū- 122)",
  "GK16mamkpb_u:2337": "punaruktavadābhāso vibhinnākāraśabdagā /",
  "GK16mamkpb_u:2338": "ekārthateva",
  "GK16mamkpb_u:2339": "bhinnarūpasārthakānarthakaśbdaniṣṭhamekārthatvena mukhe bhāsanaṃ punaruktavadābhāsaḥ /",
  "GK16mamkpb_u:2340": "sa ca (sū- 123)",
  "GK16mamkpb_u:2341": "śabdasya",
  "GK16mamkpb_u:2342": "sabhahgābhaṅgarūpakevalaśabdaniṣṭhaḥ /",
  "GK16mamkpb_u:2343": "udāharaṇam-- arivadhadehaśarīraḥ sahasā rathisūtaturagapādātaḥ /",
  "GK16mamkpb_u:2344": "bhāti sadānatyāgaḥ sthiratāyāmavanitalatilakaḥ // 389 //",
  "GK16mamkpb_u:2345": "cakāsatyaṅganārāmāḥ kautukānandahetavaḥ /",
  "GK16mamkpb_u:2346": "tasya rājñaḥ sumanaso vibudhāḥ pārśvavartinaḥ // 390 //",
  "GK16mamkpb_u:2347": "(sū- 124)",
  "GK16mamkpb_u:2348": "tathā śabdārthayorayam //86//",
  "GK16mamkpb_u:2349": "udāharaṇam-- tanuvapurajaghanyo 'sau karikuñjararudhiraraktakharanakharaḥ /",
  "GK16mamkpb_u:2350": "tejodhāma mahaḥpṛthumanasāmindro harirjiṣṇuḥ // 391 //",
  "GK16mamkpb_u:2351": "atraiksamin pade parivartiṃte nālaṃkāra iti śabdāśrayaḥ,",
  "GK16mamkpb_u:2352": "aparasmistu parivartite 'pi sa na hīyate,",
  "GK16mamkpb_u:2353": "ityarthaniṣṭha ityubhayālaṃkāro 'yam //",
  "GK16mamkpb_u:2354": "iti kāvyaprakāśe śabdālaṃkāranirṇayo nāma navama ullāsaḥ //",
  "GK16mamkpb_u:2356": "// atha daśama ullāsaḥ //",
  "GK16mamkpb_u:2357": "arthālaṃkārānāha-- (sū- 125)",
  "GK16mamkpb_u:2358": "sādharmyamupamā bhede",
  "GK16mamkpb_u:2359": "upamānopameyayoreva na tu kāryakāraṇādikayoḥ sādharmyaṃ bhavatīti tayoreva samānena dharmeṇa saṃbandha upamā /",
  "GK16mamkpb_u:2360": "bhedagrahaṇamananvayavyavacchedāya //",
  "GK16mamkpb_u:2361": "(sū- 126)",
  "GK16mamkpb_u:2362": "pūrṇā luptā ca upamānopameyasādhāraṇadharmopamāpratipādakānumupādāne pūrṇā,",
  "GK16mamkpb_u:2363": "ekasya dvayostrayāṇāṃ vā lope luptā /",
  "GK16mamkpb_u:2364": "(sū- 127)",
  "GK16mamkpb_u:2365": "agrimā pūrṇā /",
  "GK16mamkpb_u:2366": "śrautyārthī ca bhavedvākye samāse taddhite tathā //87//",
  "GK16mamkpb_u:2367": "yathevavādiśabdā yatparāstasyaivopamānatāpratītiriti yadyapyumānaviśeṣaṇānyete tathāpi śabdaśaktimahimnā śrutyaiva ṣaṣṭhīvat saṃbandaṃ pratipādayantīti tatsadbhāve śrautī, upamā /",
  "GK16mamkpb_u:2368": "tathaiva “tatra tasyeva” ityanenevārthe vihitasya vaterupādāne //",
  "GK16mamkpb_u:2369": "“tena tulyaṃ mukham';",
  "GK16mamkpb_u:2370": "ityādāvupameye,",
  "GK16mamkpb_u:2371": "eva “tattulyamasya';",
  "GK16mamkpb_u:2372": "ityādau copamāne,",
  "GK16mamkpb_u:2373": "eva “idaṃ ca tacca tulyam';",
  "GK16mamkpb_u:2374": "ityubhayatrāpi tulyādiśabdānāṃ viśrāntiriti sāmyaparyālocanayā tulyatāpratītiriti sādharmyasyārthatvāttulyādiśabdopādāne,",
  "GK16mamkpb_u:2375": "ārthī tadvat “tena tulyaṃ kriyā cedvatiḥ';",
  "GK16mamkpb_u:2376": "ityanena vihitasya vateḥ sthitau /",
  "GK16mamkpb_u:2377": "“ivena nityasamāso vibhaktyalopaḥ pūrvapadaprakṛtisvaratvaṃ ca” iti nityasamāse,",
  "GK16mamkpb_u:2378": "ivaśabdayoge samāsagā /",
  "GK16mamkpb_u:2379": "krameṇodāharaṇam-- svapne 'pi samareṣu tvāṃ vijayaśrīrna muñcati /",
  "GK16mamkpb_u:2380": "prabhāvaprabhavaṃ kāntaṃ svādhīnapatikā yathā // 392 //",
  "GK16mamkpb_u:2381": "cakitahariṇalolalocanāyāḥ krudhi taruṇāruṇatārahārikānti /",
  "GK16mamkpb_u:2382": "sarasijamidamānanaṃ ca tasyāḥ samamiti cetasi saṃmadaṃ vidhatte // 393 //",
  "GK16mamkpb_u:2383": "atyāyatairniyamakāribhirūddhatānāṃ divyaiḥ prabhābhiranapāyamayairupāyaiḥ /",
  "GK16mamkpb_u:2384": "śaurirbhujairiva caturbhiradaḥ sadā yo lakṣmīvilāsabhavanairbhuvanaṃ babhāra // 394 //",
  "GK16mamkpb_u:2385": "avitathamanorathapathaprathaneṣu praguṇagarimagītaśrīḥ /",
  "GK16mamkpb_u:2386": "suratarusadṛśaḥ sa bhavānabhilaṣaṇīyaḥ kṣitīśvara na kasya // 395 //",
  "GK16mamkpb_u:2387": "gāmbhīryagarimā tasya satyaṃ gaṅgābhujaṅgavat /",
  "GK16mamkpb_u:2388": "durālokaḥ sa samare nidāghāmvararatnavat // 396 //",
  "GK16mamkpb_u:2389": "svādhīnapatikā kāntaṃ bhajamānā yathāṃ lokottaracamatkārabhūḥ,",
  "GK16mamkpb_u:2390": "tathā jayaśrīstvadāsevanenetyādinā pratīyamānena vinā yadyapi noktervaicitryam,",
  "GK16mamkpb_u:2391": "vaicitryaṃ cālaṃkāraḥ,",
  "GK16mamkpb_u:2392": "tathāpi na dhvaniguṇībhūtavyaṅgyavyavahāraḥ /",
  "GK16mamkpb_u:2393": "na khalu vyaṅgyasaṃsparśaparāmarśādatra cārutāpratītiḥ,",
  "GK16mamkpb_u:2394": "api tu vācyavaicitryapratibhāsādeva /",
  "GK16mamkpb_u:2395": "rasādistu vyaṅgyo 'rtho 'laṃkārāntaraṃ ca sarvatrāvyabhicārītyagaṇayitvaiva tadalaṃkārā udāhṛtāḥ /",
  "GK16mamkpb_u:2396": "tadrahitatvena tu,",
  "GK16mamkpb_u:2397": "udāhriyamāṇā virasatāmāvahantīti pūrvāparaviruddhābhidhānamiti na codanīyam //",
  "GK16mamkpb_u:2398": "(sū- 128)",
  "GK16mamkpb_u:2399": "tadvat dharmasya lope syāt na śrautī taddhite punaḥ /",
  "GK16mamkpb_u:2400": "dharmaḥ sādhāraṇaḥ /",
  "GK16mamkpb_u:2401": "taddhite kalpabādau tvārthyeva /",
  "GK16mamkpb_u:2402": "tena pañca /",
  "GK16mamkpb_u:2403": "udāharaṇam-- dhanyasyānanyasāmānyasaujanyotkarṣaśālinaḥ karaṇīyaṃ vacaśvetaḥ satyaṃ tasyāmṛtaṃ yathā // 397 //",
  "GK16mamkpb_u:2404": "ākṛṣṭakaravālo 'sau saṃparāye paribhraman /",
  "GK16mamkpb_u:2405": "pratyarthisenayā dṛṣṭaḥ kṛtāntena samaḥ prabhuḥ // 398 //",
  "GK16mamkpb_u:2406": "karavālaivācārastasya vāgamṛtopamā /",
  "GK16mamkpb_u:2407": "viṣakalpaṃ mano vetsi yadi jīvasi tatsakhe // 399 //",
  "GK16mamkpb_u:2408": "(sū- 129)",
  "GK16mamkpb_u:2409": "upamānānupādāne vākyagātha samāsagā //88//",
  "GK16mamkpb_u:2410": "saalakaraṇaparavīsāmasiriviaraṇaṃ ṇa sarasakavvassa /",
  "GK16mamkpb_u:2411": "dīsai aha va ṇisammai sarisaṃ aṃsaṃsametteṇa // 400 //",
  "GK16mamkpb_u:2412": "kavvassetyatra kavvasamamiti sarisamityatra ca ṇūṇamiti pāṭhe,",
  "GK16mamkpb_u:2413": "eṣaiva samāsagā //",
  "GK16mamkpb_u:2414": "(sū- 130)",
  "GK16mamkpb_u:2415": "vāderlope samāse sā karmādhārakyaci kyaṅi /",
  "GK16mamkpb_u:2416": "karmakartrorṇamuli",
  "GK16mamkpb_u:2417": "vāśabdaḥ, upamādyotaka iti vāderupamāpratipādakasya lope ṣaṭ samāsena sarmaṇo 'dhikaraṇāccotpannena kyacā kartuḥ kyaṅā karmakartrorupapadayorṇamulā ca bhavet //",
  "GK16mamkpb_u:2418": "udāharaṇam-- tataḥ sumudanāthena kāminīgaṇḍapāṇḍunā /",
  "GK16mamkpb_u:2419": "netrānandena candreṇa māhendrī digalaṃkṛtā // 401 //",
  "GK16mamkpb_u:2420": "tathā asitabhujagabhīṣaṇāsipatro ruharuhikāhitacittatūrṇacāraḥ /",
  "GK16mamkpb_u:2421": "pulakitatanurutkapolakāntiḥ pratibhaṭavikramadarśane 'yamāsīt // 402 //",
  "GK16mamkpb_u:2422": "pairaṃ sutīyati janaṃ samarāntare 'sāvantaḥ purīyati vicitracaritracuñcuḥ /",
  "GK16mamkpb_u:2423": "nārīyate samārasīmni kṛpāṇapāṇerālokya tasya caritāni sapatnasenā // 403 //",
  "GK16mamkpb_u:2424": "mṛdhe nidāghagharmāṃśudarśaṃ paśyanti taṃ pare /",
  "GK16mamkpb_u:2425": "sa punaḥ pārthasaṃcāraṃ saṃcaratyavanīpatiḥ // 404 //",
  "GK16mamkpb_u:2426": "(sū- 131)",
  "GK16mamkpb_u:2427": "etaddvilope kvipsamāsagā //89//",
  "GK16mamkpb_u:2428": "etayordharmavādyoḥ /",
  "GK16mamkpb_u:2429": "udāharaṇam-- savitā vidhavati vidhurapi savitarati tathā dinanti yāminyaḥ /",
  "GK16mamkpb_u:2430": "yāminayanti dināni ca sukhaduḥkhavaśīkṛte manasi // 405 //",
  "GK16mamkpb_u:2431": "paripanthimanorājyaśatairapi durākramaḥ /",
  "GK16mamkpb_u:2432": "saṃparāyapravṛttau'sau rājate rājakuñjaraḥ // 406 //",
  "GK16mamkpb_u:2433": "(sū- 132)",
  "GK16mamkpb_u:2434": "dharmopamānayorlope vṛttau vākye ca dṛśyate /",
  "GK16mamkpb_u:2435": "ṭuṇṭuṇṇanto marihasi kaṇṭaakaliāiṃ keaivaṇāiṃ /",
  "GK16mamkpb_u:2436": "māhaikusumasaricchaṃ bhamara bhamanto ṇa pāvihisi // 407 //",
  "GK16mamkpb_u:2437": "kusumeṇa samamiti pāṭhe vākyagā /",
  "GK16mamkpb_u:2438": "(sū- 133)",
  "GK16mamkpb_u:2439": "kyaci vādyupameyāse",
  "GK16mamkpb_u:2440": "āse nirāse /",
  "GK16mamkpb_u:2441": "arātivikramālokavikasvaravilocanaḥ /",
  "GK16mamkpb_u:2442": "kṛpāṇodagradordaṇḍaḥ sa sahasrāyudhīyati // 408 //",
  "GK16mamkpb_u:2443": "atrātmā, upameyaḥ /",
  "GK16mamkpb_u:2444": "(sū- 134)",
  "GK16mamkpb_u:2445": "trilope ca samāsagā //90//",
  "GK16mamkpb_u:2446": "trayāṇāṃ vādidharmopamānānām /",
  "GK16mamkpb_u:2447": "udāharaṇam-- taruṇimani kṛtāvalokanā lalitavilāsavitīrṇavigrahā /",
  "GK16mamkpb_u:2448": "smaraśaravisarācitāntarā mṛganayanā harate munermanaḥ // 409 //",
  "GK16mamkpb_u:2449": "atra saptamyupamānetyādinā yadā samāsalopau bhavataḥ,",
  "GK16mamkpb_u:2450": "tadedamudāharaṇam //",
  "GK16mamkpb_u:2451": "krūrasyācārasyāyaḥśūlatayādhyavasāyāt ayaḥśūlenānvicchati “āyaḥśūlikaḥ';",
  "GK16mamkpb_u:2452": "ityatiśayoktirna tu krūrācāropameyataikṣṇyadharmavādīnāṃ lope trilopeyamupamā /",
  "GK16mamkpb_u:2453": "evamekonaviṃśatirluptāḥ pūrṇābhiḥ saha pañcaviṃśatiḥ //",
  "GK16mamkpb_u:2454": "anayeneva rājyaśrīrdainyeneva manasvitā /",
  "GK16mamkpb_u:2455": "mamlau sātha viṣādena pajhinīva himāmbhasā // 410 //",
  "GK16mamkpb_u:2456": "ityabhinne sādhāraṇe dharme,",
  "GK16mamkpb_u:2457": "jyotsneva nayanānandaḥ sureva madakāraṇam /",
  "GK16mamkpb_u:2458": "prabhuteva samākṛṣṭasarvalokā nitambinī // 411 //",
  "GK16mamkpb_u:2459": "iti bhenne ca tasmin ekasyaiva bahūpamānopādāne mālopamā /",
  "GK16mamkpb_u:2460": "yathottaramupameyasyopamānatve pūrvavadabhinnabhinnadharmatve,",
  "GK16mamkpb_u:2461": "anavaratakanakavitaraṇajalalavabhṛtakarataraṅgitārthitateḥ /",
  "GK16mamkpb_u:2462": "bhaṇitiriva matirmatiriva ceṣṭā ceṣṭeva kīrtirativimalā // 412 //",
  "GK16mamkpb_u:2463": "matiriva mūrtirmadhurā mūrtiriva sabhā prabhāvacitā /",
  "GK16mamkpb_u:2464": "tasya sabheva jayaśrīḥ śakyā jetuṃ nṛpasya na pareṣām // 413 //",
  "GK16mamkpb_u:2465": "ityādikā raśanopamā ca na lakṣitā,",
  "GK16mamkpb_u:2466": "evaṃvidhavaicitryasahasrasaṃbhavāt uktabhedānatikramācca //",
  "GK16mamkpb_u:2467": "(sū- 135)",
  "GK16mamkpb_u:2468": "upamānopabameyatve,",
  "GK16mamkpb_u:2469": "ekasyaivaikavākyage /",
  "GK16mamkpb_u:2470": "ananvayaḥ",
  "GK16mamkpb_u:2471": "upamānāntarasaṃbandhābhāvo 'nanvayaḥ /",
  "GK16mamkpb_u:2472": "udāharaṇam-- na kevalaṃ bhāti nitāntakāntirniṃtambinī saiva nitambinīva /",
  "GK16mamkpb_u:2473": "yāvadvilāsāyudhalāsyavāsāste tadvilāsā iva tadvilāsāḥ // 414 //",
  "GK16mamkpb_u:2474": "(sū- 136)",
  "GK16mamkpb_u:2475": "viparyāsa upameyopamā tayoḥ //91//",
  "GK16mamkpb_u:2476": "tayoḥ, upamānopameyayoḥ /",
  "GK16mamkpb_u:2477": "parivṛttiḥ,",
  "GK16mamkpb_u:2478": "arthāt vākyadvaye /",
  "GK16mamkpb_u:2479": "itaropamānavyavacchedaparā,",
  "GK16mamkpb_u:2480": "upameyenopamā, iti,",
  "GK16mamkpb_u:2482": "upameyopamā /",
  "GK16mamkpb_u:2483": "udāharaṇam-- kamaleva matirmatiriva kamalā tanuriva vibhā vibheva tanuḥ /",
  "GK16mamkpb_u:2484": "dharaṇīva dhṛcirdhṛtiriva dharaṇī satataṃ vibhāti bata yasya // 415 //",
  "GK16mamkpb_u:2485": "(sū- 137)",
  "GK16mamkpb_u:2486": "saṃbhāvanamathotprekṣā prakṛtasya samena yat /",
  "GK16mamkpb_u:2487": "samena, upamānena /",
  "GK16mamkpb_u:2488": "udārahaṇam-- unmeṣaṃ yo mama na sahate jātivairī niśāyām intorintīvaradaladṛśā tasya saundaryadarpaḥ /",
  "GK16mamkpb_u:2489": "nītaḥ śāntiṃ prasabhamanayā vaktrakāntyeti harṣā- llagrā manye lalitatanu te pādayoḥ pajhalakṣmīḥ // 416 //",
  "GK16mamkpb_u:2490": "limpatīva tamo 'ṅgāni varṣatīvāñjanaṃ nabhaḥ /",
  "GK16mamkpb_u:2491": "asatpuruṣaseveva daṣṭirviphalatāṃ gatā // 417 //",
  "GK16mamkpb_u:2492": "ityādau vyāpanādi lepanādirūpatayā saṃbhāvitam //",
  "GK16mamkpb_u:2493": "(sū- 138)",
  "GK16mamkpb_u:2494": "sasaṃdehastu bhedoktau tadanuktau ca saṃśayaḥ //92//",
  "GK16mamkpb_u:2495": "bhedīktau yathā ayaṃ mārtaṇḍaḥ kiṃ sa khalu turagaiḥ saptabhiritaḥ kṛśānuḥ kiṃ sarvāḥ prasarati diśo naiṣa niyatam /",
  "GK16mamkpb_u:2496": "kṛtāntaḥ kiṃ sākṣānmahiṣavahano 'sāviti ciraṃ samālokyājau tvāṃ vidadhati vikalpān pratibhaṭāḥ // 418 //",
  "GK16mamkpb_u:2497": "bhedhoktāvityanena na kevalamayaṃ niśvayagarbho yāvannisvayānto 'pi saṃdehaḥ svīkṛtaḥ /",
  "GK16mamkpb_u:2498": "yathā induḥ kiṃ kva kalaṅkaḥ sarasijametat kimambu kutra gatam /",
  "GK16mamkpb_u:2499": "lalitasavilāsavacanairmukhamiti hariṇākṣi niśvitaṃ parataḥ // 419 //",
  "GK16mamkpb_u:2500": "kiṃ tu niśvayagarbha iva nātra niśvayaḥ pratīyamāna iti,",
  "GK16mamkpb_u:2501": "upekṣito bhaṭṭodbhaṭena /",
  "GK16mamkpb_u:2502": "tadanuktau yathā asyāḥ sargavidhau prajāpatirabhūccandro nu kāntipradaḥ śṛṅgāraikarasaḥ svayaṃ nu madano māso nu puṣpākaraḥ /",
  "GK16mamkpb_u:2503": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ // 420 //",
  "GK16mamkpb_u:2504": "(sū- 139)",
  "GK16mamkpb_u:2505": "tadrūpakamabhedo ya upamānopameyayoḥ /",
  "GK16mamkpb_u:2506": "atisāmyāt anapahnutabhedayoḥ, abhedaḥ /",
  "GK16mamkpb_u:2507": "(sū- 140)",
  "GK16mamkpb_u:2508": "samastavastuviṣayaṃ śrautā āropitā yadā //93//",
  "GK16mamkpb_u:2509": "āropaviṣayā iva āropyamāṇāḥ,",
  "GK16mamkpb_u:2510": "yadā śabdopāttāḥ,",
  "GK16mamkpb_u:2511": "tadā samastāni vastūni viṣayo 'syeti samastavastuviṣayam /",
  "GK16mamkpb_u:2512": "āropitā iti bahuvacanamavivakṣitam /",
  "GK16mamkpb_u:2513": "yathā jyotsnābhasmacchuraṇadavalā bibhratī tārakāsthī- nyantardhānavyasanarasikā rātrikāpālikīyam /",
  "GK16mamkpb_u:2514": "dvīpāddvīpaṃ bhramati dadhatī candarmudrākapāle nyastaṃ siddhāñjanaparimalaṃ lāñchanasya cchalena // 421 //",
  "GK16mamkpb_u:2515": "atra pādatraye,",
  "GK16mamkpb_u:2516": "antardhānavyasanarasikatvamāropitadharma eveti rūpakaparigrahe sādhakamastīti tatsaṃkarāśaṅkā na kāryā //",
  "GK16mamkpb_u:2517": "(sū- 141)",
  "GK16mamkpb_u:2518": "śrautā ārthāśva te yasminnekadeśavivarti tat /",
  "GK16mamkpb_u:2519": "kecidāropyamāṇāḥ śabdopāttāḥ kocidarthasāmarthyādavaseyāḥ,",
  "GK16mamkpb_u:2520": "ityekadeśavivartanāt ekadeśavivarti /",
  "GK16mamkpb_u:2521": "yathā jassa raṇanteurae kare kuṇantassa maṇḍalaggalaam /",
  "GK16mamkpb_u:2522": "rasasaṃmuhī vi sahasā paraṃmuhī hoi riuseṇā // 422 //",
  "GK16mamkpb_u:2523": "atra raṇasyāntaḥpuratvamāropyamāṇaṃ śabdopātm maṇḍalāgralatāyāḥ nāyikātvam ripusenāyāśva pratināyikātvam arthasāmarthyādavasīyate, iti,",
  "GK16mamkpb_u:2525": "ekadeśe viśeṣeṇa vartanādekadeśavivarti /",
  "GK16mamkpb_u:2526": "(sū- 142)",
  "GK16mamkpb_u:2527": "sāṅgametat",
  "GK16mamkpb_u:2528": "uktadvibhedaṃ sāvayavam //",
  "GK16mamkpb_u:2529": "(sū- 143)",
  "GK16mamkpb_u:2530": "niraṅgaṃ tu śuddham",
  "GK16mamkpb_u:2531": "yathā kuraṅgīvāṅgāni stimitayati gītadhvaniṣu yat sakhīṃ kāntodantaṃ śrutamapi punaḥ praśrayati yat /",
  "GK16mamkpb_u:2532": "anidraṃ yaccāntaḥ svapiti tadaho vedmyabhinavāṃ pravṛtto 'syāḥ sektuṃ hṛdi manasijaḥ premalatikāma // 423 //",
  "GK16mamkpb_u:2533": "(sū- 144)",
  "GK16mamkpb_u:2534": "mālā tu pūrvavat //94//",
  "GK16mamkpb_u:2535": "mālopamāyāmivaikasmin bahava āropitāḥ /",
  "GK16mamkpb_u:2536": "yathā saundaryasya taraṅgiṇī taruṇimotkarṣasya harṣodgamaḥ kānteḥ kārmaṇakarma narmarahasāmullāsanāvāsabhūḥ /",
  "GK16mamkpb_u:2537": "vidyā vakragirāṃ vidheranavadhiprāvīṇyasākṣātkriyā bāṇāḥ pañcaśilīmukhasya lalanācūḍāmaṇiḥ sā priyā // 424 //",
  "GK16mamkpb_u:2538": "(sū- 145)",
  "GK16mamkpb_u:2539": "niyatāropaṇopāyaḥ syādāropaḥ parasya yaḥ /",
  "GK16mamkpb_u:2540": "tat paraṃparitaṃ śliṣṭe vācake bhedabhāji vā //95//",
  "GK16mamkpb_u:2541": "yathā vidvanmānasahaṃsa vairikamalāsaṃkocadīptadyute durgāmārgaṇanīlalohita samitkhīkāravaiśvānara /",
  "GK16mamkpb_u:2542": "satyaprītividhānadakṣa vijayaprāgbhāvabhīma prabho sāmrājyaṃ varavīra vatsaraśataṃ vairiñcamuccaiḥ kriyāḥ // 425 //",
  "GK16mamkpb_u:2543": "atra mānasameva mānasam kamalāyāḥ saṃkoca eva kamalānāmasaṃkocaḥ,",
  "GK16mamkpb_u:2544": "durgāṇāmamārgaṇameva durgāyāḥ mārgaṇam samitāṃ svīkāra eva samidhāṃ svīkāraḥ satye prītireva satyāmaprītiḥ,",
  "GK16mamkpb_u:2545": "vijayaḥ paraparābhava eva vijayo 'junaḥ,",
  "GK16mamkpb_u:2546": "evamāropaṇanimitto haṃsāderāropaḥ /",
  "GK16mamkpb_u:2547": "yadyapi śabdārthālaṃkāro 'yamityuktam vakṣyate ca tathāpi prasiddhyanurodhādatroktaḥ,",
  "GK16mamkpb_u:2548": "ekadeśavivarti hīdamanyairabhidhīyate /",
  "GK16mamkpb_u:2549": "bhedabhāji yathā ālānaṃ jayakuñjarasya dṛṣadāṃ seturvipadvāridheḥ pūrvādriḥ karavālacaṇḍhamahaso līlopadhānaṃ śriyaḥ /",
  "GK16mamkpb_u:2550": "saṃgrāmāmṛtasāgarapramathanakrīḍāvidau mandaro rājan rājati vīravairivanitāvaidhavyadasate bhujaḥ // 426 //",
  "GK16mamkpb_u:2551": "atra jayoderbhinnaśabdavācyasya kujjaratvādyārope bhujasya,",
  "GK16mamkpb_u:2552": "ālānatvādyāropo yujyate /",
  "GK16mamkpb_u:2553": "alaukikamahālokaprakāśitajagatrrayaḥ /",
  "GK16mamkpb_u:2554": "stūyate deva sadvaṃsamuktāratnaṃ na kairbhavān // 427 //",
  "GK16mamkpb_u:2555": "niravadhi ca nirāśrayaṃ ca yasya sthitamanivartitakautukaprapañcam /",
  "GK16mamkpb_u:2556": "prathama iha bhavān sa kūrmamūrtirjayati caturdaśalokavallikandaḥ // 428 //",
  "GK16mamkpb_u:2557": "iti ca, amālārūpakamapi paraṃparitaṃ draṣṭavyam //",
  "GK16mamkpb_u:2558": "kisalayakarairlatānāṃ karakamalaiḥ kāmināṃ mano jayati /",
  "GK16mamkpb_u:2559": "nalinīnāṃ kamalamusvaiḥ mukhendubhiryoṣitāṃ madanaḥ // 429 //",
  "GK16mamkpb_u:2560": "ityādi raśanārūpakaṃ na vaicitryavaditi na lakṣitam //",
  "GK16mamkpb_u:2561": "(sū- 146)",
  "GK16mamkpb_u:2562": "prakṛtaṃ yanniṣidhyānyat sādhyate sā tvapahnutiḥ /",
  "GK16mamkpb_u:2563": "upameyam asatyaṃ kṛtvopamānaṃ satyatayā yat sthāpyate sā tu, apahnutiḥ /",
  "GK16mamkpb_u:2564": "udāharaṇam-- avāptaḥ prāgalbhyaṃ pariṇatarucaḥ śailatanaye kalaṅko naivāyaṃ vilasati śaśāhkasya vapuṣi /",
  "GK16mamkpb_u:2565": "amuṣyeyaṃ manye vigaladamṛtasyantaśiśire ratiśrāntā śete rajaniramaṇī gāḍhamurasi // 430 //",
  "GK16mamkpb_u:2566": "itthaṃ vā bata sakhi kiyadetat paśya vairaṃ smarasya priyavirahakṛśe 'smin rāgiloke tathā hi /",
  "GK16mamkpb_u:2567": "upavanasahakārodbhāsibhṛṅgacchalena prativiśikhamanenoṭṭaṅkitaṃ kālakūṭam // 431 //",
  "GK16mamkpb_u:2568": "atra hi na sabhṛṅgāṇi sahakārāṇi,",
  "GK16mamkpb_u:2569": "api tu sakālakūṭāḥ śarā iti pratītiḥ /",
  "GK16mamkpb_u:2570": "evaṃ vā amuṣmiṃllāvaṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛṣujaghanabhāge nipatitaḥ /",
  "GK16mamkpb_u:2571": "yadaṅgāṅgārāṇāṃ pratamapiśunā nābhikuhare śikhā dhūmasyeyaṃ pariṇamati romāvalivapuḥ // 432 //",
  "GK16mamkpb_u:2572": "atra na romāvaliḥ,",
  "GK16mamkpb_u:2573": "dhūmaśikheyamiti pratipattiḥ /",
  "GK16mamkpb_u:2574": "evamiyaṃ bhaṅgyantarairapyūhyā //",
  "GK16mamkpb_u:2575": "(sū- 147)",
  "GK16mamkpb_u:2576": "śleṣaḥ sa vākye,",
  "GK16mamkpb_u:2577": "ekasmin yatrānekārthatā bhavet //96//",
  "GK16mamkpb_u:2578": "ekārthapratipādakānāmava śabdānāṃ yatrāneko 'rthaḥ sa śleṣaḥ /",
  "GK16mamkpb_u:2579": "udāharaṇam-- udayamayate diṅbhālinyaṃ nirākurutetarām nayati nidhanaṃ nidrāmudrāṃ pravartayati kriyāḥ /",
  "GK16mamkpb_u:2580": "racayatitarāṃ svairācārapravartanakartanam vata bata lasattejaḥpuñjo vibhāti vibhākaraḥ // 433 //",
  "GK16mamkpb_u:2581": "atrābhidhāyā aniyantraṇāt dvāvapyarkabhūpau vācyau //",
  "GK16mamkpb_u:2582": "(sū- 148)",
  "GK16mamkpb_u:2583": "paroktirbhedakaiḥ śliṣṭaiḥ samāsoktiḥ",
  "GK16mamkpb_u:2584": "prakṛtārthapratipādakavākyena śliṣṭaviśeṣaṇamāhātmayāt na tu viśeṣyasya sāmarthyādapi yat aprakṛtasyārthasyābhidhānam sā samāsena saṃkṣepeṇārthadvayakathanāt samāsoktiḥ /",
  "GK16mamkpb_u:2585": "udāharaṇam--lahiūṇa tujjha bāhuphphaṃsaṃ jīe sa ko vi ullāso /",
  "GK16mamkpb_u:2586": "jaalacchī tuha virahe ṇa hūjjalā dubbalā ṇaṃ sā // 434 //",
  "GK16mamkpb_u:2587": "atra jayalakṣmīśabdasya kevalaṃ kāntāvācakatvaṃ nāsti //",
  "GK16mamkpb_u:2588": "(sū- 149)",
  "GK16mamkpb_u:2589": "nidarśanā /",
  "GK16mamkpb_u:2590": "abhavanavastusaṃbanda upamāparikalpakaḥ //97//",
  "GK16mamkpb_u:2591": "nidarśanaṃ dṛṣṭāntakaraṇam /",
  "GK16mamkpb_u:2592": "udāharaṇam-- kvasūryaprabhavo vaṃśaḥ kva cālpaviṣayā matiḥ /",
  "GK16mamkpb_u:2593": "titīrṣurdustaraṃ mohāduḍupenāsmi sāgaram // 435 //",
  "GK16mamkpb_u:2594": "atra, uḍupena sāgarataraṇamiva manmatyā sūryavaṃśavarṇanamityupamāyāṃ paryavasyati /",
  "GK16mamkpb_u:2595": "yathā vā udayati vitatordhvaraśmirajjāvahimarucau himadhāmni yāti cāstam /",
  "GK16mamkpb_u:2596": "vahati girirayaṃ vilamvighaṇṭādvayaparivāritavāraṇendralīlām // 436 //",
  "GK16mamkpb_u:2597": "atra kathamanyasya līlāmanyo vahatīti tatsadṛśīmityupamāyāṃ paryavasānam /",
  "GK16mamkpb_u:2598": "dorbhyāṃ titīrṣati taraṅgavatībhujaṅgamādātumicchati kare hariṇāṅkavimbam /",
  "GK16mamkpb_u:2599": "meruṃ lilaṅghayiṣati dhruvameṣa deva yaste guṇān gaditumudyamamādadhāti // 437 //",
  "GK16mamkpb_u:2600": "ityādau mālārūpāpāyeṣā draṣṭavyā //",
  "GK16mamkpb_u:2601": "(sū- 150)",
  "GK16mamkpb_u:2602": "svasvahetvanvayasyoktiḥ kriyayaiva ca sāparā /",
  "GK16mamkpb_u:2603": "kriyayaiva svasvarūpasvakāraṇayoḥ saṃbandho yadavagamyate sā,",
  "GK16mamkpb_u:2604": "aparā nidarśanā /",
  "GK16mamkpb_u:2605": "yathā unnataṃ padamavāpya yo laghurhelayaiva sa patediti bruvan /",
  "GK16mamkpb_u:2606": "śailaśekharagato dṛṣatkaṇaśvārumārutadhutaḥ patatyadhaḥ // 438 //",
  "GK16mamkpb_u:2607": "atra pātakriyayā patanasya lāghave sati,",
  "GK16mamkpb_u:2608": "unnatapadaprāptirūpasya ca saṃbandhaḥ khyāpyate //",
  "GK16mamkpb_u:2609": "(sū- 151)",
  "GK16mamkpb_u:2610": "aprastutapraśaṃsā yā sā saiva prastutāśrayā //98//",
  "GK16mamkpb_u:2611": "aprākaraṇikasyābhidhānena prākaraṇikasyākṣepo 'prastutapraśaṃsā /",
  "GK16mamkpb_u:2612": "(sū- 152)",
  "GK16mamkpb_u:2613": "kārye nimitte sāmānye viśeṣe prastute sati /",
  "GK16mamkpb_u:2614": "tadanyasya vacastulye tulyasyeti ca pañcadhā //99//",
  "GK16mamkpb_u:2615": "tadanyasya kāraṇādeḥ /",
  "GK16mamkpb_u:2616": "krameṇodāharaṇam-- yātā kiṃ na milanti sundari punaśvintā tvayā matkṛte no kāryā nitarāṃ kṛśāsi kathayatyevaṃ sabāṣpe mayi /",
  "GK16mamkpb_u:2617": "lajjāmantharatārakeṇa nipatatpītāśruṇā cakṣuṣā dṛṣṭvā māṃ hasitena bhāvimaraṇotsāhastayā sūcitaḥ // 439 //",
  "GK16mamkpb_u:2618": "atra prasthānātkimiti nivṛtto 'sīti kārye pṛṣṭe kāraṇamabhihitam /",
  "GK16mamkpb_u:2619": "rājantarājasutā na pāṭhayati māṃ devyo 'pi tūṣṇīṃ sthitāḥ kubje bhojaya māṃ kumārasacivairnādyāpi kiṃ bhujyate /",
  "GK16mamkpb_u:2620": "ityaṃ nātha śukastāvāribhavane mukto 'dhvagaiḥ pañjarāt citrasthānavalokya śūnyavalabhāvekaikamābāṣate // 440 //",
  "GK16mamkpb_u:2621": "atra prasthānodyataṃ bhavantaṃ jñātvā sahasaiva tvadarayaḥ palāyya gatāḥ,",
  "GK16mamkpb_u:2622": "iti kāraṇe prastute kāryamuktam /",
  "GK16mamkpb_u:2623": "etattasya mukhātkiyat kamalinīpatre kaṇaṃ vāriṇo yanmuktāmaṇirityamaṃsta sa jaḍaḥ śṛṇvanyadasmādapi /",
  "GK16mamkpb_u:2624": "aṅgulyagralaghukriyāpravilayinyādīyamāne śanaiḥ kutroḍḍīya gato mametyanudinaṃ nidrāti nāntaḥśucā // 441 //",
  "GK16mamkpb_u:2625": "atrāsthāne jaḍānāṃ mamatvasaṃbhāvanā bhavatīti sāmānye prastute viśeṣaḥ kathitaḥ /",
  "GK16mamkpb_u:2626": "suhṛdvadhūbāṣpajalapramārjanaṃ karoti vairapratiyātanena yaḥ /",
  "GK16mamkpb_u:2627": "sa eva pūjyaḥ sa pumānsa nītimānsujīvitaṃ tasya sa bhājanaṃ śriyaḥ // 442 //",
  "GK16mamkpb_u:2628": "atra “kṛṣṇaṃ nihatya narakāsuravadhūnāṃ yadi duḥkhaṃ praśamayasi tat tvameva ślāghyaḥ';",
  "GK16mamkpb_u:2629": "iti viśeṣe prakṛte sāmānyamamihitam /",
  "GK16mamkpb_u:2630": "tulye prastute tulyābhidhāne trayaḥ prakārāḥ /",
  "GK16mamkpb_u:2631": "śleṣaḥ samāsoktiḥ sādṛśyamātraṃ vā tulyāt tulyasya hyākṣepe hetuḥ /",
  "GK16mamkpb_u:2632": "krameṇodāharaṇam-- puṃstvādapi pravicalet yadi yadyadho 'pi yāyāt yadi praṇayane namahānapi syāt /",
  "GK16mamkpb_u:2633": "abhyuddharettadapi viśvamitīdṛśīyaṃ kenāpi dik prakaṭitā puruṣottamena // 443 //",
  "GK16mamkpb_u:2634": "yenāsyabhyuditena candra gamitaḥ klāntiṃ ravau tatra te yujyeta pratikartumeva na punastasyaiva pādagrahaḥ /",
  "GK16mamkpb_u:2635": "kṣīṇenaitadanuṣṭhitaṃ yadi tataḥ kiṃ lajjase no manāg astvenaṃ jaḍadhāmatā tu bhavato yad vyāmni visphūrjase // 444 //",
  "GK16mamkpb_u:2636": "ādāya vāri paritaḥ saritāṃ mukhebhyaḥ kiṃ tāvadarjitamanena durarṇavena /",
  "GK16mamkpb_u:2637": "kṣārīkṛtaṃ ca vaḍavādahane hutaṃ ca pātālakukṣikuhare viniveśitaṃ ca // 445 //",
  "GK16mamkpb_u:2638": "iyaṃ ca kācit vācye pratīyamānārthānadhyāropeṇaiva bhavati /",
  "GK16mamkpb_u:2639": "yathā abdherambhaḥ sthagitabhuvanābogapātālakukṣeḥ potopāyā iha hi bahavo laṅghane 'pi kṣamante /",
  "GK16mamkpb_u:2640": "āho riktaḥ kathamapi bhavedeṣa daivāt tadānīṃ ko nāma syādavaṭakuharālokane 'pyasya kalpaḥ // 446 //",
  "GK16mamkpb_u:2641": "kvacidadhyāropeṇaiva /",
  "GK16mamkpb_u:2642": "yathā kastvaṃ bhoḥ kathayāmi daivahatakaṃ māṃ viddhi śākhoṭakaṃ vairāgyādiva vakṣi sādhu viditaṃ kasmādidaṃ kathyate /",
  "GK16mamkpb_u:2643": "vāmenātra vaṭastamadhvagajanaḥ sarvātmanā sevate na cchāyāpi paropakārakaraṇe mārgasthitasyāpi me // 447 //",
  "GK16mamkpb_u:2644": "kvacidaṃśeṣvadhyāropeṇa /",
  "GK16mamkpb_u:2645": "yathā so 'pūrvo rasanāviparyayavidhiḥ tat karṇayośvāpalaṃ dṛṣṭiḥ sā madavismṛtasvaparadik kiṃ bhūyakoktena vā /",
  "GK16mamkpb_u:2646": "sarvaṃ vismṛtavānasi bhramara he yadvāraṇo 'dyāpyasau antaḥśūnyakaro niṣevyata iti bhrātaḥ ka eṣa grahaḥ // 448 //",
  "GK16mamkpb_u:2647": "atra rasanāviparyāsaḥ śūnyakaratvaṃ ca bhramarasyāsevane na hetuḥ karṇacāpalaṃ tu hetuḥ,",
  "GK16mamkpb_u:2648": "madaḥ pratyuta sevane nimittam //",
  "GK16mamkpb_u:2649": "(sū- 153)",
  "GK16mamkpb_u:2650": "nigīryādhyavasānaṃ tu prakṛtasya pareṇa yat /",
  "GK16mamkpb_u:2651": "prastutasya yadanyatvaṃ yadyarthoktau ca kalpanam //100//",
  "GK16mamkpb_u:2652": "kāryakāraṇayoryaśva paurvāparyaviparyayaḥ /",
  "GK16mamkpb_u:2653": "vijñeyātiśayoktiḥ sā",
  "GK16mamkpb_u:2654": "upamānenāntarnigīrṇasyopameyasya yadadhyavasānaṃ saikā /",
  "GK16mamkpb_u:2655": "yathā kamalamanambhasi kamale ca kuvalaye tāni kanakalatikāyām /",
  "GK16mamkpb_u:2656": "sā ca sukumārasubhagetyutpātaparaṃparāṃ keyam // 449 //",
  "GK16mamkpb_u:2657": "atra mukhādi kamalādirūpatayādhyavasitam /",
  "GK16mamkpb_u:2658": "yacca tadevānyatvenādhyavasīyate sā, aparā /",
  "GK16mamkpb_u:2659": "yathā aṇṇaṃ laḍahattaṇaaṃ aṇṇā via kā vi vattaṇacchāā /",
  "GK16mamkpb_u:2660": "sāmā sāmaṇṇapaāvaiṇo reha ccia ṇa hoī // 450 //",
  "GK16mamkpb_u:2661": "“yadyarthasya';",
  "GK16mamkpb_u:2662": "yadiśabdena cecchabdena vā,",
  "GK16mamkpb_u:2663": "uktau yat kalpanam (arthāt asaṃbhavino 'rthasya) sā tṛtīyā /",
  "GK16mamkpb_u:2664": "yathā rākāyāmakalaṅkaṃ cedamṛtāṃśorbhavedvapuḥ /",
  "GK16mamkpb_u:2665": "tasyā mukhaṃ tadā sāmyaparābavamavāpnuyāt // 451 //",
  "GK16mamkpb_u:2666": "kāraṇasya śīghrakāritāṃ vaktuṃ kāryasya pūrvamuktau caturthī /",
  "GK16mamkpb_u:2667": "yathā hṛdayamadhiṣṭhitamādau mālatyāḥ kusumacāpabāṇena /",
  "GK16mamkpb_u:2668": "caramaṃ ramaṇīvallabha locanaviṣayaṃ tvayā bhajatā // 452 //",
  "GK16mamkpb_u:2669": "(sū- 154)",
  "GK16mamkpb_u:2670": "prativastūpamā tu sā //101//",
  "GK16mamkpb_u:2671": "sāmānyasya dvirekasya yatra vākyadvaye sthitiḥ /",
  "GK16mamkpb_u:2672": "sādhāraṇo dharmaḥ,",
  "GK16mamkpb_u:2673": "upameyavākye,",
  "GK16mamkpb_u:2674": "upamānavākye ca kathitapadasya duṣṭatayābhihitatvāt śabdabhedena yat upādīyate sā vastuno vākyārthasyopamānatvāt prativastūpamā /",
  "GK16mamkpb_u:2675": "yathā devībhāvaṃ gamitā parivārapadaṃ kathaṃ bhajatveṣā /",
  "GK16mamkpb_u:2676": "na khalu paribhogayogyaṃ daivatarūpāṅkitaṃ ratnam // 453 //",
  "GK16mamkpb_u:2677": "yadi dahatyanalo 'tra kimadbhutaṃ yadi ca gauravamadriṣu kiṃ tataḥ /",
  "GK16mamkpb_u:2678": "lavaṇamambu sadaiva mahodadheḥ prakṛtireva satāmaviṣāditā // 454 //",
  "GK16mamkpb_u:2679": "ityādikā mālāprativastūpamā draṣṭavyā /",
  "GK16mamkpb_u:2680": "evamanyatrāpyanusartavyam //",
  "GK16mamkpb_u:2681": "(sū- 155)",
  "GK16mamkpb_u:2682": "dṛṣṭāntaḥ punareteṣāṃ sarveṣāṃ pratibimbanam //102//",
  "GK16mamkpb_u:2683": "eteṣāṃ sādhāraṇadharmādīnāma dṛṣṭo 'ntaḥ niśvayo yatra sa dṛṣṭāntaḥ /",
  "GK16mamkpb_u:2684": "tvayi dṛṣṭa eva tasyā nirvāti mano manobhavajvalitam /",
  "GK16mamkpb_u:2685": "āloke hi himāṃsorvikasati kusumaṃ kumuddhatyāḥ // 455 //",
  "GK16mamkpb_u:2686": "eṣa sādharmyeṇa /",
  "GK16mamkpb_u:2687": "vaidharmyeṇa tu tavāhave sāhasakarmaśarmaṇaḥ karaṃ kṛpāṇāntikamāninīṣataḥ /",
  "GK16mamkpb_u:2688": "bhaṭāḥ pareṣāṃ viśarārutāmaguḥ,",
  "GK16mamkpb_u:2689": "dadhatyavāte sthiratāṃ hi pāṃsavaḥ // 456 //",
  "GK16mamkpb_u:2690": "(sū- 156)",
  "GK16mamkpb_u:2691": "sakṛdvṛttistu dharmasya prakṛtāprakṛtātmanām /",
  "GK16mamkpb_u:2692": "saiva kriyāsu bahvīṣu kārakasyeti dīpakam //103//",
  "GK16mamkpb_u:2693": "prākaraṇikāprākaraṇikānāma arthāt upamānopameyānām dharmaḥ kriyādiḥ,",
  "GK16mamkpb_u:2694": "ekavārameva yat upādīyate tat ekasthasyaiva samastavākyadīpanāt dīpakam /",
  "GK16mamkpb_u:2695": "yathā kivaṇāṇaṃ dhaṇaṃ ṇāāṇaṃ phaṇamaṇī keśarāiṃ sīhāṇaṃ /",
  "GK16mamkpb_u:2696": "kulabāliāṇaṃ tthaṇaā kutto cippanti amuāṇaṃ // 457 //",
  "GK16mamkpb_u:2697": "kārakasya ca bahvīṣu kriyāsu sakṛdvṛttirdīpakam /",
  "GK16mamkpb_u:2698": "yathā svidyati kūṇati vellati vicalati nimiṣati vilokayati tiryak /",
  "GK16mamkpb_u:2699": "antarnandati cumbitumicchati navapariṇayā vadhūḥ śayane // 458 //",
  "GK16mamkpb_u:2700": "(sū- 157)",
  "GK16mamkpb_u:2701": "mālādīpakamādyaṃ cedyathottaraguṇāvaham /",
  "GK16mamkpb_u:2702": "pūveṃṇa pūrveṇa vastunā,",
  "GK16mamkpb_u:2703": "uttaramuttaraṃ cedupakriyate tat mālādīpakam /",
  "GK16mamkpb_u:2704": "yathā saṃgrāmāṅgaṇamāgatena bhavatā cāpe samāropite devākarṇaya yena yena sahasā yadyatsamāsāditam /",
  "GK16mamkpb_u:2705": "kodaṇḍena śarāḥ śarairariśirastenāpi bhūmaṇḍalaṃ tena tvaṃ bhavatā ca kīrtiratulā kīrtyā ca lokatraḍalaṃ tena tvaṃ bhavatā ca kīrtiratulā kīrtyā ca lokatrayam // 459 //",
  "GK16mamkpb_u:2706": "(sū- 158)",
  "GK16mamkpb_u:2707": "niyatānāṃ sakṛddharmaḥ sā punastulyayogitā //104//",
  "GK16mamkpb_u:2708": "niyatānāṃ prākaraṇikānāmeva aprākaraṇikānāmeva vā /",
  "GK16mamkpb_u:2709": "krameṇodāharaṇam-- pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /",
  "GK16mamkpb_u:2710": "āvedayati nitāntaṃ kṣetriyarogaṃ sakhi hṛdantaḥ // 460 //",
  "GK16mamkpb_u:2711": "kumudakamalanīlanīrajālirlalitavilāsajuṣorddaśoḥ puraḥ kā /",
  "GK16mamkpb_u:2712": "amṛtamamṛtaraśmirambujanma pratihatamekapade tavānanasya // 461 //",
  "GK16mamkpb_u:2713": "(sū- 159)",
  "GK16mamkpb_u:2714": "upamānādyadanyasya vyatirekaḥ sa eva saḥ /",
  "GK16mamkpb_u:2715": "anyasyopameyasya vyatireka ādhikyam /",
  "GK16mamkpb_u:2716": "kṣīṇaḥ kṣīṇo 'pi śaśī bhūyo bhūyo 'bhivardhate satyam /",
  "GK16mamkpb_u:2717": "virama prasīda sundari yauvanamanivarti yātaṃ tu // 462 //",
  "GK16mamkpb_u:2718": "ityādānupamānasyopameyādādhikyamiti kenaciduktam tadayuktam atra yauvanagatāsthairyādhikyaṃ hi vivakṣitam /",
  "GK16mamkpb_u:2719": "(sū- 160)",
  "GK16mamkpb_u:2720": "hetvoruktāvanuktīnāṃ traye sāmye nivedite //105//",
  "GK16mamkpb_u:2721": "śabdārthābyāmathākṣipte śliṣṭe tadvattriraṣṭa tat /",
  "GK16mamkpb_u:2722": "vyatirekasya hetuḥ,",
  "GK16mamkpb_u:2723": "upameyagatamutkarṣanimittam upamānagatamapakarṣakāraṇam tayordvayoruktiḥ,",
  "GK16mamkpb_u:2724": "ekatarasya dvayorvā,",
  "GK16mamkpb_u:2725": "anuktirityanuktitrayam etadbhedacatuṣṭayamupamānopameyabhāve śabdena pratipādite,",
  "GK16mamkpb_u:2726": "ārthena ca krameṇoktāśvatvāra eva bhedāḥ,",
  "GK16mamkpb_u:2727": "ākṣipte caupamye tāvanta eva,",
  "GK16mamkpb_u:2728": "evaṃ dvādaśa /",
  "GK16mamkpb_u:2729": "ete śleṣe 'pi bhavantīti caturviṃśatirbhedāḥ /",
  "GK16mamkpb_u:2730": "krameṇodāharaṇam-- asimātrasahāyasya prabhūtāriparābhave /",
  "GK16mamkpb_u:2731": "anyatucchajanasyeva na smayo 'sya mahādhṛteḥ // 463 //",
  "GK16mamkpb_u:2732": "atraiva tuccheti mahādhṛterityanayoḥ paryāyeṇa yugapadvānupādāne 'nyat bhedatrayam /",
  "GK16mamkpb_u:2733": "evamanyeṣvapi draṣṭavyam /",
  "GK16mamkpb_u:2734": "atra, ivāśabdasya sadbhāvācchābdamaupamyam /",
  "GK16mamkpb_u:2735": "asimātrasahāyo 'pi prabhūtāriparābhave /",
  "GK16mamkpb_u:2736": "naivānyatucchajanavatsagarvo 'yaṃ mahādhṛtiḥ // 464 //",
  "GK16mamkpb_u:2737": "atra tulyārthe vatirityārthamaupamyam /",
  "GK16mamkpb_u:2738": "iyaṃ sunayanā dāsīkṛtatāmarasaśriyā /",
  "GK16mamkpb_u:2739": "ānanenākalaṅkena jayatīnduṃ kalaṅkinam // 465 //",
  "GK16mamkpb_u:2740": "atrevāditulyādipadaviraheṇa,",
  "GK16mamkpb_u:2741": "ākṣiptaivopamā /",
  "GK16mamkpb_u:2742": "jitendriyatayā samyagvidyāvṛddhaniṣeviṇaḥ /",
  "GK16mamkpb_u:2743": "atigāḍhaguṇasyāsya nābjavadbhaṅgurā guṇāḥ // 466 //",
  "GK16mamkpb_u:2744": "atrevārthe vatiḥ,",
  "GK16mamkpb_u:2745": "guṇaśabdaḥ śliṣṭaḥ śābdamaupamyam /",
  "GK16mamkpb_u:2746": "akhaṇḍamaṇḍalaḥ śrīmān paśyaiṣa pṛthivīpatiḥ /",
  "GK16mamkpb_u:2747": "na niśākaravajjātu kalāvaikalyamāgataḥ // 467 //",
  "GK16mamkpb_u:2748": "a6 tulyārthe vatiḥ kalāśabdaḥ śliṣṭaḥ /",
  "GK16mamkpb_u:2749": "mālāpratikastūpamāvat mālāvyatireko 'pi saṃbhavati /",
  "GK16mamkpb_u:2750": "tasyāpi bhedā evamūhyāḥ /",
  "GK16mamkpb_u:2751": "diṅbhātramudāhviyate /",
  "GK16mamkpb_u:2752": "yathā haravanna viṣamadṛṣṭirharivanna vibho vidhūtavitatavṛṣaḥ /",
  "GK16mamkpb_u:2753": "ravivanna cātiduḥsahakaratāpitabhūḥ kadācidasi // 468 //",
  "GK16mamkpb_u:2754": "atra tulyārthe vatiḥ viṣamādayaśva śabdāḥ śliṣṭāḥ /",
  "GK16mamkpb_u:2755": "nityoditapratāpena triyāmāmīlitaprabhaḥ /",
  "GK16mamkpb_u:2756": "bhāsvatānena bhūpena bhāsvāneṣa vinirjitaḥ // 469 //",
  "GK16mamkpb_u:2757": "atra hyākṣiptaivopamā bhāsvateti śliṣṭaḥ /",
  "GK16mamkpb_u:2758": "yathā vā svacchātmatāguṇasamullasitendubimbaṃ bimbaprabhādharamakṛtrimahṛdyagandham /",
  "GK16mamkpb_u:2759": "yūnāmatīva pibatāṃ rajanīṣu yatra tṛṣṇāṃ jahāra madhu nānanamaṅganānām // 470 //",
  "GK16mamkpb_u:2760": "atrevādīnāṃ tulyādīnāṃ ca padānāmabhāve 'pi śliṣṭaviśeṣaṇairākṣiptaivopamā pratīyate /",
  "GK16mamkpb_u:2761": "evaṃjātīyakāḥ śliṣṭoktiyogyasya padasya pṛthagupādāne 'nye 'pi bhedāḥ saṃbhavanti /",
  "GK16mamkpb_u:2762": "te 'pi, anayaiva diśā draṣṭavyāḥ //",
  "GK16mamkpb_u:2763": "(sū- 161)",
  "GK16mamkpb_u:2764": "niṣedho vaktumiṣṭasya yo viśeṣābhidhitsayā //106//",
  "GK16mamkpb_u:2765": "vakṣyamāṇoktaviṣayaḥ sa ākṣepo dvidhā mataḥ /",
  "GK16mamkpb_u:2766": "vivakṣitasya prākaraṇikatvādanupasarjanīkāryasya,",
  "GK16mamkpb_u:2767": "aśakyavaktavyatvamatiprasiddhatvaṃ vā viśeṣaṃ vaktuṃ niṣedho niṣedha iva yaḥ sa vakṣyamāṇaviṣaya uktaviṣayaśveti dvidhā, ākṣepaḥ /",
  "GK16mamkpb_u:2768": "krameṇodāharaṇam-- e ehi kiṃpi kīevi kaeṇa ṇikviva bhaṇāmi alamaha vā /",
  "GK16mamkpb_u:2769": "aviāriakajjārambhaāriṇī marau ṇa bhaṇissaṃ // 471 //",
  "GK16mamkpb_u:2770": "jyotsnā mauktikadāma candanarasaḥ śītāṃśukāntadravaḥ karpūraṃ kadalī mṛṇālavalayānyambhojinīpallavāḥ /",
  "GK16mamkpb_u:2771": "anyarmānasamāstvayā prabhavatā tasyāḥ sphuliṅgotkara- vyāpārāya bhavanti inta hanta kimanenoktena na brūmahe // 472 //",
  "GK16mamkpb_u:2772": "(sū- 162)",
  "GK16mamkpb_u:2773": "kriyāyāḥ pratiṣedhe 'pi phalavyaktirvibhāvanā //107//",
  "GK16mamkpb_u:2774": "heturūpakriyāyāḥ,",
  "GK16mamkpb_u:2775": "niṣedhe 'pi tatphalaprakāśanaṃ vibhāvanā /",
  "GK16mamkpb_u:2776": "yathā kusumitalatābhirahatāpyadhatta rujamalikulairadaṣṭāpi /",
  "GK16mamkpb_u:2777": "parivartate sma nalinīlaharībhiralolitāpyaghūrṇata sā // 473 //",
  "GK16mamkpb_u:2778": "(sū- 163)",
  "GK16mamkpb_u:2779": "viśeṣoktirakhaṇḍeṣu kāraṇeṣu phalāvacaḥ /",
  "GK16mamkpb_u:2780": "militeṣvapi kāraṇeṣu kāryasyākathanaṃ viśeṣoktiḥ /",
  "GK16mamkpb_u:2781": "anuktanimittā,",
  "GK16mamkpb_u:2782": "uktanimittā,",
  "GK16mamkpb_u:2783": "acintyanimittā ca /",
  "GK16mamkpb_u:2784": "krameṇodārahaṇam-- nidrānivṛttāvudite dyuratne sakhījane dvārapadaṃ parāpte /",
  "GK16mamkpb_u:2785": "ślathīkṛtāśleṣarase bhujaṅge cacāla nāliṅganato 'ṅganā sā // 474 //",
  "GK16mamkpb_u:2786": "karpūra iva dagdho 'pi śaktimān yo jane jane /",
  "GK16mamkpb_u:2787": "namo 'stvavāryavīryāya tasmai makaraketave // 475 //",
  "GK16mamkpb_u:2788": "sa ekastrīṇi jayati jaganti kusumāyudhaḥ /",
  "GK16mamkpb_u:2789": "haratāpi tanuṃ yasya śaṃbhunā na balaṃ hṛtam // 476 //",
  "GK16mamkpb_u:2790": "(sū- 164)",
  "GK16mamkpb_u:2791": "yathāsaṃkhyaṃ krameṇaiva kramikāṇāṃ samanvayaḥ //108//",
  "GK16mamkpb_u:2792": "yathā ekastridhā vasasi cetasi citramatra deva dviṣāṃ ca viduṣāṃ ca mṛgīdṛśāṃ ca /",
  "GK16mamkpb_u:2793": "tāpaṃ ca saṃmadarasaṃ ca ratiṃ ca puṣṇan śauryoṣmaṇā ca vinayena ca līlayā ca // 477 //",
  "GK16mamkpb_u:2794": "(sū- 165)",
  "GK16mamkpb_u:2795": "sāmānyaṃ vā viśeṣo vā tadanyena samarthyate /",
  "GK16mamkpb_u:2796": "yattu so 'rthāntaranyāsaḥ sādharmyeṇetareṇa vā //109//",
  "GK16mamkpb_u:2797": "sādharmyeṇa vaidharmyeṇa vā sāmānyaṃ viśeṣeṇa yat samarthyate viśeṣo vā sāmānyena so 'rthāntaranyāsaḥ /",
  "GK16mamkpb_u:2798": "krameṇodāhaṇam-- nijadoṣāvṛtamanasāmatisundarameva bhāti viparītam /",
  "GK16mamkpb_u:2799": "paśyati pittopahataḥ śaśiśubhraṃ śaṅkhamapi pītam // 478 //",
  "GK16mamkpb_u:2800": "susitavasanālaṃkārāyāṃ kadācana kaumudī- mahasi sudṛśi svairaṃ yāntyāṃ gato 'stamabhūdvidhuḥ /",
  "GK16mamkpb_u:2801": "tadanu bhavataḥ kīrtiḥ kenāpyagīyata yena sā priyagṛhamagānmuktāśaṅkā kva nāsi śubhapradaḥ // 479 //",
  "GK16mamkpb_u:2802": "guṇānāmeva daurātmyāt dhuri dhuryo niyujyate /",
  "GK16mamkpb_u:2803": "asaṃjātakiṇaskandhaḥ sukhaṃ svapiti gaurgaliḥ // 480 //",
  "GK16mamkpb_u:2804": "aho hi me bahvaparāddhamāyuṣā yadapriyaṃ vācyamidaṃ mayedṛśam /",
  "GK16mamkpb_u:2805": "ta eva dhanyāḥ suhṛdaḥ parābhavaṃ jagatyadṛṣṭvaiva hi ye kṣayaṃ gatāḥ // 481 //",
  "GK16mamkpb_u:2806": "(sū- 166)",
  "GK16mamkpb_u:2807": "virodhaḥ so 'virodhe 'pi viruddhatvena yadvacaḥ /",
  "GK16mamkpb_u:2808": "vastuvṛttenāvirodhe 'pi viruddhayoriva yadabhidhānaṃ sa virodhaḥ /",
  "GK16mamkpb_u:2809": "(sū- 167)",
  "GK16mamkpb_u:2810": "jātiśvaturbhirjātyādyairviruddhā syādguṇastribhiḥ //110//",
  "GK16mamkpb_u:2811": "kriyā dvābhyāmapi dravyaṃ dravyeṇaiveti te daśa /",
  "GK16mamkpb_u:2812": "krameṇodāharaṇam-- abhinavanalinīkisalayamṛṇālavalayādi davadahanarāśiḥ /",
  "GK16mamkpb_u:2813": "subhaga kuraṅgadṛśo 'syā vidhivaśatastvadviyogapavipāte // 482 //",
  "GK16mamkpb_u:2814": "girayo 'pyanunnatiyujo marudapyacalo 'bdhayo 'pyagambhīrāḥ /",
  "GK16mamkpb_u:2815": "viśvaṃbharāpyatilaghurnaranātha tavāntike niyatam // 483 //",
  "GK16mamkpb_u:2816": "yeṣāṃ kaṇṭhaparigrahapraṇayitāṃ saṃprāpya dhārādhara- stīkṣṇaḥ so 'pyanurajyate ca kamapi snehaṃ parāpnoti ca /",
  "GK16mamkpb_u:2817": "teṣāṃ saṃgarasahgasaktamanasāṃ rājñāṃ tvayā bhūpate pāṃsūnāṃ paṭalaiḥ praśādhanavidhirnirvartyate kautukam // 484 //",
  "GK16mamkpb_u:2818": "sṛjati ca jagadidamavati ca saṃharati ca helayaiva yo niyatam /",
  "GK16mamkpb_u:2819": "avasaravaśataḥ śapharo janārdanaḥ so 'pi citramidam // 485 //",
  "GK16mamkpb_u:2820": "satataṃ musalāsaktā bahutaragṛhakarmaghaṭanayā nṛpate /",
  "GK16mamkpb_u:2821": "dvijapatnīnāṃ paṭhināḥ sati bhavati karāḥ sarojasukumārāḥ // 486 //",
  "GK16mamkpb_u:2822": "peśalamapi khalavacanaṃ dahatitarāṃ mānasaṃ satacvavidām /",
  "GK16mamkpb_u:2823": "paruṣamaṣi sujanavākyaṃ malayajarasavat pramodayati // 487 //",
  "GK16mamkpb_u:2824": "krauñcādriruddāmadṛṣaddṛḍho 'sau yanmārgaṇānargalaśātapāte /",
  "GK16mamkpb_u:2825": "abhūnnavāmbhojadalābhijātaḥ sa bhārgavaḥ satyamapūrvasargaḥ // 488 //",
  "GK16mamkpb_u:2826": "paricchedātītaḥ sakalavacanānāmaviṣayaḥ punarjanmanyasminnanubhavapathaṃ yo na gatavāt /",
  "GK16mamkpb_u:2827": "vivekapradhvaṃsādupacitamahāmohagahano vikāraḥ ko 'pyantarjaḍhayati ca tāpaṃ ca kurute // 489 //",
  "GK16mamkpb_u:2828": "ayaṃ vārāmekī nilaya iti ratnākara iti śrito 'smābhistṛṣṇātaralitamanobhirjalanidhiḥ /",
  "GK16mamkpb_u:2829": "ka evaṃ jānīte nijakarapuṭīkoṭaragataṃ kṣaṇādenaṃ tāmyattimimakaramāpāsyati muniḥ // 490 //",
  "GK16mamkpb_u:2830": "samadamataṅgajamadajalanisyandataraṅgiṇīpariṣvaṅgāt /",
  "GK16mamkpb_u:2831": "kṣititilaka tvayi taṭajuṣi śaṃkaracūḍāpagāpi kālindī // 491 //",
  "GK16mamkpb_u:2832": "(sū- 168)",
  "GK16mamkpb_u:2833": "svabhāvoktistu ḍimbhādeḥ svakriyārūpavarṇanam //111//",
  "GK16mamkpb_u:2834": "svayostadekāśrayayoḥ /",
  "GK16mamkpb_u:2835": "rūpaṃ varṇaḥ saṃsthānaṃ ca /",
  "GK16mamkpb_u:2836": "udāharaṇam-- paśvādaṅghrī prasārya trikanativitataṃ drāghayitvāṅgamuccaiḥ āsajyābhugnakaṇṭho mukhamurasi saṭāṃ dhūlidhūmrāṃ vidhūya /",
  "GK16mamkpb_u:2837": "ghāsagrāsābhilāṣādanavaratacalatprothatuṇḍasturaṅgo mandaṃ śabdāyamāno vilakhati śayanādutthitaḥ kṣmāṃ khureṇa // 492 //",
  "GK16mamkpb_u:2838": "(sū- 169)",
  "GK16mamkpb_u:2839": "vyājastutirmukhe nindā stutirvā rūḍhiranyathā /",
  "GK16mamkpb_u:2840": "vyājarūpā vyājena vā stutiḥ /",
  "GK16mamkpb_u:2841": "krameṇodāharaṇam-- hitvā tvāmuparodhavanadhyamanasāṃ manye na mauliḥ paro lajjāvarjanamantareṇa na ramāmanyatra saṃdṛśyate /",
  "GK16mamkpb_u:2842": "yastyāgaṃ tanutetarāṃ mukhaśatairetyāśritāyāḥ śriyaḥ prāpya tyāgakṛtāvamānanamapi tvayyeva yasyāḥ sthitiḥ // 493 //",
  "GK16mamkpb_u:2843": "he helājitabaudhisacva vacasāṃ kiṃ vistaraistoyadhe nāsti tvatsadṛśaḥ paraḥ parahitādhāne gṛhītavrataḥ /",
  "GK16mamkpb_u:2844": "tṛṣyatpānthajanopakāraghaṭanāvaimukhyalabdhāyaśo- bhāraprodvahane karoṣi kṛpayā sāhāyakaṃ yanmaroḥ // 494 //",
  "GK16mamkpb_u:2845": "(sū- 170)",
  "GK16mamkpb_u:2846": "sā sahauktiḥ sahārthasya balādekaṃ dvivācakam //112//",
  "GK16mamkpb_u:2847": "ekārthābidhāyakamapi sahārthabalāt yat ubhayasyāpyavagamakaṃ sā sahoktiḥ /",
  "GK16mamkpb_u:2848": "yathā saha diahaṇisāhiṃ dīharā sāsadaṇḍā saha maṇivalayehiṃ bāppadhārā galanti /",
  "GK16mamkpb_u:2849": "tuha suhaa vioe tīa uvviggirīe saha a taṇuladāe dubbalā jīvidāsā // 495 //",
  "GK16mamkpb_u:2850": "śvāsadaṇḍādigataṃ dīrgatvādi śābdam divasaniśādigataṃ tu sahārthasāmarthyātpratipadyate //",
  "GK16mamkpb_u:2851": "(sū- 171)",
  "GK16mamkpb_u:2852": "vinoktiḥ sā vinānyena yatrānyaḥ sanna netaraḥ /",
  "GK16mamkpb_u:2853": "kvacidaśobhanaḥ kvacicchobhanaḥ /",
  "GK16mamkpb_u:2854": "krameṇodāharaṇam-- arucirniśayā vinā śaśī śaśinā sāpi vinā mahattamaḥ /",
  "GK16mamkpb_u:2855": "ubhayena vinā manobhavasphuritaṃ naiva cakāsti kāminoḥ // 496 //",
  "GK16mamkpb_u:2856": "mṛgalocanayā vinā vicitravyavahārapratibhāprabhāpragalbhaḥ /",
  "GK16mamkpb_u:2857": "amṛtadyutisundarāśayo 'yaṃ suhṛdā tena vinā narendrasūnuḥ // 497 //",
  "GK16mamkpb_u:2858": "(sū- 172)",
  "GK16mamkpb_u:2859": "parivṛttirvinimayo yo 'rthānāṃ syātsamāsamaiḥ //113//",
  "GK16mamkpb_u:2860": "parivṛttiralaṃkāraḥ /",
  "GK16mamkpb_u:2861": "udāharaṇam-- latānāmetāsāmuditakusumānāṃ marudayaṃ mataṃ lāsyaṃ datvā śrayati bhṛśamāmodamasamam /",
  "GK16mamkpb_u:2862": "latāstvadhvanyānāmahaha dṛśamādāya sahasā dadatyādhivyādhibhramiruditamohavyatikaram // 498 //",
  "GK16mamkpb_u:2863": "atra prathame 'rdhe samena samasya dvitīye,",
  "GK16mamkpb_u:2864": "uttamena nyūnasya /",
  "GK16mamkpb_u:2865": "nānāvidhapraharaṇairnṛpa saṃprahāre svīkṛtya dāruṇaninādavataḥ prahārān /",
  "GK16mamkpb_u:2866": "dṛpātārivīravisareṇa vasuṃdhareyaṃ nirvipralambhaparirambhavidhirvitīrṇā // 499 //",
  "GK16mamkpb_u:2867": "atra nyūnenottamasya //",
  "GK16mamkpb_u:2868": "(sū- 173)",
  "GK16mamkpb_u:2869": "pratyakṣā iva yadbhāvāḥ kriyante bhūtabhāvinaḥ /",
  "GK16mamkpb_u:2870": "tadbhāvikam",
  "GK16mamkpb_u:2871": "bhūtāśva bhāvinaśveti dvandvaḥ /",
  "GK16mamkpb_u:2872": "bhāvaḥ kaverabhiprāyo 'trāstīti bhāvikam /",
  "GK16mamkpb_u:2873": "udāharaṇam-- āsīdañjanamatreti paśyāmi tava locane /",
  "GK16mamkpb_u:2874": "bhāvibhūṣaṇasaṃbhārāṃ sākṣātkurve tavākṛtim // 500 //",
  "GK16mamkpb_u:2875": "ādye bhūtasya dvitīye bhāvino darśanam //",
  "GK16mamkpb_u:2876": "(sū- 174)",
  "GK16mamkpb_u:2877": "kāvyaliṅgaṃ hetorvākyapadārthatā //114//",
  "GK16mamkpb_u:2878": "vākyārthatā yathā vapuḥprādurbhāvādanumitamidaṃ janmani purā purāre na prāyaḥ kvacidapi bhavantaṃ praṇatavān /",
  "GK16mamkpb_u:2879": "naman muktaḥ saṃpratyahamatanuragre 'pyanatibhāk maheśa kṣantavyaṃ tadidamaparādhadvayamapi // 501 //",
  "GK16mamkpb_u:2880": "anekapadārthatā yathā praṇayisakhīsalīlaparihāsarasādhigatai- rlalitaśirīṣapuṣpahananairapi tāmyati yat /",
  "GK16mamkpb_u:2881": "vapuṣi vadhāya tatra tava śastramupakṣipataḥ patatu śirasyakāṇḍayamadaṇḍa ivaiṣa bhujaḥ // 502 //",
  "GK16mamkpb_u:2882": "ekapadārthatā yathā bhasmoddhūlana bhadramastu bhavate rudrākṣamāle śubhaṃ hā sopānaparaṃparāṃ girisutākāntālayālaṃkṛtim /",
  "GK16mamkpb_u:2883": "adyārādhanatoṣitena vibhunā yuṣmatsaparyāsukhā- lokocchedini mokṣanāmani mahāmohe nidhīyāmahe // 503 //",
  "GK16mamkpb_u:2884": "eṣu, aparādhadvaye pūrvāparajanmanoranamanam bhujapāte śastropakṣepaḥ,",
  "GK16mamkpb_u:2885": "mahāmohe sukhāvalokoccheditvaṃ ca yathākramamuktarūpo hetuḥ //",
  "GK16mamkpb_u:2886": "(sū- 175)",
  "GK16mamkpb_u:2887": "paryāyoktaṃ vinā vācyavācakatvena yadvacaḥ /",
  "GK16mamkpb_u:2888": "vācyavācakabhāvavyatiriktenāvagamanavyāpāreṇa yat pratipādanaṃ tat paryāyeṇa,",
  "GK16mamkpb_u:2889": "bhaṅgyantareṇa kathanāt paryāyoktam /",
  "GK16mamkpb_u:2890": "udāharaṇam-- yaṃ prekṣya cirarūḍhāpi nivāsaprītirujjhitā /",
  "GK16mamkpb_u:2891": "madenairāvaṇamukhe mānena hṛdaye hareḥ // 504 //",
  "GK16mamkpb_u:2892": "atra, airāvaṇaśakrau madamānamuktau jātāviti vyaṅgyamapi śabdenocyate tena yadevocyate tadeva vyaṅgyam /",
  "GK16mamkpb_u:2893": "yathā tu vyaṅgyaṃ na tathocyate /",
  "GK16mamkpb_u:2894": "yathā gavi śukle calati dṛṣṭe “gauḥ śuklaśvalati';",
  "GK16mamkpb_u:2895": "iti vikalpaḥ /",
  "GK16mamkpb_u:2896": "yadeva dṛṣṭaṃ tadeva vikalpayati na tu yathā dṛṣṭaṃ tathā /",
  "GK16mamkpb_u:2897": "yato 'bhinnāsaṃsṛṣṭatvenadṛṣṭam /",
  "GK16mamkpb_u:2898": "bhedasaṃsargābhyāṃ vikalpayati //",
  "GK16mamkpb_u:2899": "(sū- 176)",
  "GK16mamkpb_u:2900": "udāttaṃ vastunaḥ saṃpat",
  "GK16mamkpb_u:2901": "saṃpat samṛddhiyogaḥ /",
  "GK16mamkpb_u:2902": "yathā muktāḥ kelivisūtrahāragalitāḥ saṃmārjanībhirhṛtāḥ prātaḥ prāṅgaṇasīmni mantharacaladbālāṅgrilākṣāruṇāḥ /",
  "GK16mamkpb_u:2903": "dūrāddāḍimabījaśaṅkitadhiyaḥ karṣanti kelīśukāḥ yadvidvadbhavaneṣu bhojanṛpatestat tyāgalīlāyitam // 505 //",
  "GK16mamkpb_u:2904": "(sū- 177)",
  "GK16mamkpb_u:2905": "mahatāṃ copalakṣaṇam //115//",
  "GK16mamkpb_u:2906": "upalakṣaṇamaṅgabhāvaḥ,",
  "GK16mamkpb_u:2907": "arthādupalakṣaṇīye 'rthe /",
  "GK16mamkpb_u:2908": "udāharaṇam-- tadidamaraṇyaṃ yasmin daśarathavacanānupālanavyasanī /",
  "GK16mamkpb_u:2909": "nivasan bāhusahāyaśvakāra rakṣaḥkṣayaṃ rāmaḥ // 506 //",
  "GK16mamkpb_u:2910": "na cātra vīro rasaḥ,",
  "GK16mamkpb_u:2911": "tasyehāṅgatvāt //",
  "GK16mamkpb_u:2912": "(sū- 178)",
  "GK16mamkpb_u:2913": "tatsiddhihetāvekasmin yatrānyattatkaraṃ bhavet /",
  "GK16mamkpb_u:2914": "samuccayo 'sau",
  "GK16mamkpb_u:2915": "tasya prastutasya kāryasya,",
  "GK16mamkpb_u:2916": "ekasmin sādhake sthite sādhakāntarāṇi yatra saṃbhavanti sa samuccayaḥ /",
  "GK16mamkpb_u:2917": "udāharaṇam-- durvārāḥ smahamārgaṇāḥ priyatamo dūre mano 'tyutsukaṃ gāḍhaṃ preṇa navaṃ vayo 'tikaṭhināḥ prāṇāḥ kulaṃ nirmalam /",
  "GK16mamkpb_u:2918": "strītvaṃ dhairyavirodhi manmathasuhṛt kālaḥ kṛtānto 'kṣamo no sakhyaśvaturāḥ kathaṃ nu virahaḥ soḍhavya itthaṃ śaṭhaḥ // 507 //",
  "GK16mamkpb_u:2919": "atra virahāsahatvaṃ smaramārgaṇā eva kurvanti tadupari priyatamadūrasthityādi, upāttam /",
  "GK16mamkpb_u:2920": "eṣa eva samuccayaḥ sadyoge 'sadyoge sadasadyoge ca paryavasyatīti na pṛthaklakṣyate /",
  "GK16mamkpb_u:2921": "tathāhi-- kulamamalinaṃ bhadrā mūrtirmatiḥ śrutiśālinī bhujabalamalaṃ sphītā lakṣmīḥ prabhutvamakhaṇḍitam /",
  "GK16mamkpb_u:2922": "prakṛtisubhagā hyete bhāvā amībhirayaṃ jano vrajati sutarāṃ darpaṃ rājan ta eva tavāṅkuśāḥ // 508 //",
  "GK16mamkpb_u:2923": "atra satāṃ yogaḥ /",
  "GK16mamkpb_u:2924": "uktodāharaṇe tvasatāṃ yogaḥ /",
  "GK16mamkpb_u:2925": "śaśī divasadhūsaro galatayauvanā kāminī saro vigatavārijaṃ mukhamanakṣaraṃ svākṛteḥ /",
  "GK16mamkpb_u:2926": "prabhurdhanaparāyaṇaḥ satatadurgataḥ sajjano nṛpāṅgaṇagataḥ khalo manasi sapta śalyāni me // 509 //",
  "GK16mamkpb_u:2927": "atra śaśini dhūsare śalye śalyāntarāṇīti śobhanāśobhanayogaḥ /",
  "GK16mamkpb_u:2928": "(sū- 179)",
  "GK16mamkpb_u:2929": "sa tvanyo yugapad yā guṇakriyāḥ //116//",
  "GK16mamkpb_u:2930": "guṇau ca kriye ca guṇakriye ca guṇakriyāḥ /",
  "GK16mamkpb_u:2931": "krameṇodāharaṇam-- vidalitasagalārikulaṃ tava balamidamabhavadāśu vimalaṃ ca /",
  "GK16mamkpb_u:2932": "prakhalamukhāni narādhipa malināni ca tāni jātāni // 510 //",
  "GK16mamkpb_u:2933": "ayamekapade tayā viyogaḥ priyayā copanataḥ suduḥsaho me /",
  "GK16mamkpb_u:2934": "navavāridharodayādahobhirbhavitavyaṃ ca nirātapatvaramyaiḥ // 511 //",
  "GK16mamkpb_u:2935": "kaluṣaṃ ca tavāhiteṣvakasmātsitapaṅkeruhasodaraśri cakṣuḥ /",
  "GK16mamkpb_u:2936": "patitaṃ ca mahīpatīndra teṣāṃ vapuṣi prasphuṭamāpadāṃ kaṭākṣaiḥ // 512 //",
  "GK16mamkpb_u:2937": "“dhunoti cāsiṃ tanute ca kīrtim';",
  "GK16mamkpb_u:2938": "ityādeḥ “kṛpāṇapāṇiśva bhavān raṇakṣitau sasādhuvādāśva surāḥ surālaye';",
  "GK16mamkpb_u:2939": "ityādeśva darśanāt “vyadhikaraṇe';",
  "GK16mamkpb_u:2940": "iti “ekasmin deśe';",
  "GK16mamkpb_u:2941": "iti ca na vācyam //",
  "GK16mamkpb_u:2942": "(sū- 180)",
  "GK16mamkpb_u:2943": "ekaṃ krameṇānekasmin paryāyaḥ",
  "GK16mamkpb_u:2944": "ekaṃ vastu krameṇānekasmin bhavati kriyate vā sa paryāyaḥ /",
  "GK16mamkpb_u:2945": "krameṇodāharaṇam-- nanvāśrayasthitiriyaṃ tava kālakūṭa kenottarottaraviśiṣṭapadopadiṣṭā /",
  "GK16mamkpb_u:2946": "prāgarṇavasya hṛdaye vṛṣalakṣmaṇo 'tha kaṇṭhe 'dhunā vasasi vāci punaḥ khalānām // 513 //",
  "GK16mamkpb_u:2947": "bimboṣṭha eva rāgaste tanvi pūrvamadṛśyata /",
  "GK16mamkpb_u:2948": "adhunā hadaye 'pyeṣa mṛgaśāvākṣi lakṣyate // 514 //",
  "GK16mamkpb_u:2949": "rāgasya vastuto bhede 'pyekatayā dhyavasitatvādekatvamaviruddham /",
  "GK16mamkpb_u:2950": "taṃ tāṇa sirisahoararaaṇāharaṇammi hiaamekkarasaṃ /",
  "GK16mamkpb_u:2951": "bimbāhare piāṇaṃ ṇivesiaṃ kusumabāṇeṇa // 515 //",
  "GK16mamkpb_u:2952": "(sū- 181)",
  "GK16mamkpb_u:2953": "anyastato 'nyathā /",
  "GK16mamkpb_u:2954": "anekamekasmin krameṇa bhavati kriyate vā so 'nyaḥ /",
  "GK16mamkpb_u:2955": "krameṇodāharaṇam-- madhurimaruciraṃ vacaḥ khalānāmamṛtamaho prathamaṃ pṛthu vyanakti /",
  "GK16mamkpb_u:2956": "atha kathayati mohahetumantargatamiva hālahalaṃ viṣaṃ tadeva // 516 //",
  "GK16mamkpb_u:2957": "tadgehaṃ natabhitti mandiramidaṃ labdhāvakāśaṃ divaḥ sā dhenurjaratī nadanti kariṇāmetā ghanābhā ghaṭāḥ /",
  "GK16mamkpb_u:2958": "sa kṣudro mukaladhvaniḥ kalamidaṃ saṃgītakaṃ yoṣitām āśvaryaṃ divasairdvijo 'miyatīṃ bhūmiṃ samāropitaḥ // 517 //",
  "GK16mamkpb_u:2959": "atra, ekasyaiva hānopādānayoravivakṣitatvāt na parivṛttiḥ //",
  "GK16mamkpb_u:2960": "(sū- 182)",
  "GK16mamkpb_u:2961": "anumānaṃ taduktaṃ yat sādhyasādhanayorvacaḥ //117//",
  "GK16mamkpb_u:2962": "pakṣadharmānvayavyatirekitvena trirūpo hetuḥ sādhanam /",
  "GK16mamkpb_u:2963": "dharmiṇi, ayogavyavacchedo vyāpakasya sādhyatvam /",
  "GK16mamkpb_u:2964": "yathā yatraitā laharīcalācaladṛśo vyāpārayanti bhruvaṃ yat tatraiva patanti saṃtatamamī marmaspṛśo mārgaṇāḥ /",
  "GK16mamkpb_u:2965": "taccakrīkṛtacāpamañcitaśarapreṅkhatkaraḥ krodhano dhāvatyagrata eva śāsanadharaḥ satyaṃ sadāsāṃ smaraḥ // 518 //",
  "GK16mamkpb_u:2966": "sādhyasādhanayoḥ paurvāparyavikalpe na kiṃcidvaicitryamiti na tathā darśitam //",
  "GK16mamkpb_u:2967": "(sū- 183)",
  "GK16mamkpb_u:2968": "viśeṣaṇairyatsākūtairuktiḥ parikarastu saḥ /",
  "GK16mamkpb_u:2969": "arthādviśeṣyasya /",
  "GK16mamkpb_u:2970": "udāharaṇam-- mahaujaso mānadhanā dhanārcitā dhanurbhṛtaḥ saṃyati labdhakīrtayaḥ /",
  "GK16mamkpb_u:2971": "na saṃhatāstasya na bhedavṛttayaḥ priyāṇi vāñchantyasubhiḥ samīhitum // 519 //",
  "GK16mamkpb_u:2972": "yadyapyapuṣṭārthasya doṣatābhidhānāttannirākaraṇena puṣṭārthasvīkāraḥ kṛtaḥ,",
  "GK16mamkpb_u:2973": "tathāpyekaniṣṭhatvena bahūnāṃ viśeṣaṇānāmevamupanyāse vaicitryamityalaṃkāramadhye gaṇitaḥ //",
  "GK16mamkpb_u:2974": "(sū- 184)",
  "GK16mamkpb_u:2975": "vyājauktiśchajhanodbhinnavasturūpanigūhanam //118//",
  "GK16mamkpb_u:2976": "nigūḍhamapi vastuno rūpaṃ kathamapi prabhinnaṃ kenāpi vyapadeśena yadapahnūyate sā vyājoktiḥ /",
  "GK16mamkpb_u:2977": "na caiṣāpahnutiḥ prakṛtāprakṛtobhayaniṣṭhasya sāmyasyehāsaṃbhavāt /",
  "GK16mamkpb_u:2978": "udāharaṇam-- śailendrapratipādyamānagirijāhastopagūḍhollasad-- romāñcādivisaṃṣṭhulākhilavidhivyāsaṅgabhaṅgākulaḥ /",
  "GK16mamkpb_u:2979": "hā śaityaṃ tuhinācalasya karayorityūcivān sasmitaṃ śailāntaḥpuramātṛmaṇḍalagaṇairdṛṣṭo 'vatādvaḥ śivaḥ // 520 //",
  "GK16mamkpb_u:2980": "atra pulakavepathū sācikarūpatayā prasṛtau śaityakāraṇatayā prakāśitatvādapalapitasvarūpau vyājoktiṃ prayojayataḥ //",
  "GK16mamkpb_u:2981": "(sū- 185)",
  "GK16mamkpb_u:2982": "kiṃcit pṛṣṭamapṛṣṭaṃ vā kathitaṃ yat prakalpate /",
  "GK16mamkpb_u:2983": "tādṛganyavyapohāya parisaṃkhyā tu sā smṛtā //119//",
  "GK16mamkpb_u:2984": "pramāṇāntarāvagatamapi vastu śabdena pratipāditaṃ prayojanāntarābhāvāt sadṛśavastvantaravyavacchedāya yat paryavasyati sā bhavetparisaṃkhyā /",
  "GK16mamkpb_u:2985": "atra ca kathanaṃ praśnapūrvakaṃ tadanyathā va paridṛṣṭam /",
  "GK16mamkpb_u:2986": "tathā, ubhayatra vyapohyamānasya pratīyamānatā vācyatvaṃ ceti catvāro bhedāḥ /",
  "GK16mamkpb_u:2987": "krameṇodāharaṇam-- kimāsevya puṃsāṃ savidhamanavadyaṃ dyusaritaḥ kimekānte dhyeyaṃ caraṇayugalaṃ kaustubhabhṛtaḥ /",
  "GK16mamkpb_u:2988": "kimārādhyaṃ puṇyaṃ kimabilaṣaṇīyaṃ ca karuṇā yadāsaktyā ceto niravadhivimuktyai prabhavati // 521 //",
  "GK16mamkpb_u:2989": "kiṃ bhūṣaṇaṃ sudṛḍhamatra yaśo na ratnaṃ kiṃ kāryamāryacaritaṃ sukṛtaṃ na doṣaḥ /",
  "GK16mamkpb_u:2990": "kiṃ cakṣurapratihataṃ dhiṣaṇā na netraṃ jānāti kastvadaparaḥ sadasadvivekam // 522 //",
  "GK16mamkpb_u:2991": "kauṭilyaṃ kacanicaye karacaraṇādharadaleṣu rāgaste /",
  "GK16mamkpb_u:2992": "kāṭhinyaṃ kucayugale taralatvaṃ nayanayorvasati // 523 //",
  "GK16mamkpb_u:2993": "bhaktirbhave na vibhave vyasanaṃ śāstre na yuvatikāmāstre /",
  "GK16mamkpb_u:2994": "cintā yaśasi na vapuṣi prāyaḥ paridṛśyate mahatām // 524 //",
  "GK16mamkpb_u:2995": "(sū- 186)",
  "GK16mamkpb_u:2996": "yathottaraṃ cet pūrvasya pūrvasyārthasya hetutā /",
  "GK16mamkpb_u:2997": "tadā kāraṇamālā syāt",
  "GK16mamkpb_u:2998": "uttaramuttaraṃ prati yathottaram /",
  "GK16mamkpb_u:2999": "udāharaṇam-- jitendriyatvaṃ vinayasya kāraṇaṃ guṇaprakarṣo vinayādavāpyate /",
  "GK16mamkpb_u:3000": "guṇaprakarṣeṇa jano 'nurajyate janānurāgaprabhavā hi saṃpadaḥ // 525 //",
  "GK16mamkpb_u:3001": "“hetumatā saha hetorabhidhānamabhedato hetuḥ” /",
  "GK16mamkpb_u:3002": "iti hetvalaṃkāro na lakṣitaḥ /",
  "GK16mamkpb_u:3003": "āyurghṛtamityādirūpo hyeṣa na bhūṣaṇatāṃ kadācidarhati vaicitryābhāvāt /",
  "GK16mamkpb_u:3004": "aviralakamalavikāsaḥ sakalālimadaśva kokilānandaḥ /",
  "GK16mamkpb_u:3005": "ramyo 'yameti saṃprati lokotkaṇṭhākaraḥ kālaḥ // 526 //",
  "GK16mamkpb_u:3006": "ityatra kāvyarūpatāṃ komalānuprāsamahimnaiva samāmnāsiṣurna punarhetvalaṃkārakalpanayeti pūrvoktakāvyaliṅgameva hetuḥ //",
  "GK16mamkpb_u:3007": "(sū- 187)",
  "GK16mamkpb_u:3008": "kriyayā tu parasparam //120//",
  "GK16mamkpb_u:3009": "vastunorjanane 'nyoyanyam",
  "GK16mamkpb_u:3010": "arthayorekakriyāmukhena parasparaṃ kāraṇatve sati,",
  "GK16mamkpb_u:3011": "anyonyanāmā, alaṃkāraḥ /",
  "GK16mamkpb_u:3012": "udāharaṇam-- haṃsāṇaṃ sarohiṃ sirī sārijjai aha sarāṇa haṃsehiṃ /",
  "GK16mamkpb_u:3013": "aṇṇoṇṇaṃ via ee appāṇṇaṃ ṇavara garuanti // 527 //",
  "GK16mamkpb_u:3014": "atrobhayeṣāmapi parasparajanakatā mithaḥśrīsāratāsaṃpādanadvāreṇa //",
  "GK16mamkpb_u:3015": "(sū- 188)",
  "GK16mamkpb_u:3016": "uttaraśrutimātrataḥ /",
  "GK16mamkpb_u:3017": "praśnasyonnayanaṃ yatra kriyate tatra vā sati //121//",
  "GK16mamkpb_u:3018": "asakṛd yad asaṃbhāvyamuttaraṃ syāt taduttaram /",
  "GK16mamkpb_u:3019": "prativacanopalambhādeva pūrvavākyaṃ yatra kalpyate tadekaṃ tāvaduttaram /",
  "GK16mamkpb_u:3020": "udāharaṇam-- vāṇiaa hatthidantā kutto amhāṇa vagghakittī a /",
  "GK16mamkpb_u:3021": "jāva luliālaamuhī gharammi parisakkae soṇhā // 528 //",
  "GK16mamkpb_u:3022": "hastidantavyādhrakṛttīnāmahamarthī tāḥ,",
  "GK16mamkpb_u:3023": "mūlyena prayaccheti kreturvacanam amunā vākyena samunnīyate /",
  "GK16mamkpb_u:3024": "na caitat kāvyaliṅgam uttarasya tādrūpyānupapatteḥ /",
  "GK16mamkpb_u:3025": "nahi praśnasya prativacanaṃ janako hetuḥ /",
  "GK16mamkpb_u:3026": "nāpīdamanumānam ekadharminiṣṭhatayā sādhyasādhanayoranirdeśādityalaṃkārāntarāmevottaraṃ sādhīyaḥ /",
  "GK16mamkpb_u:3027": "praśnādanantaraṃ lokātikrāntagocaratayā yat asaṃbhāvyarūpaṃ prativajanaṃ syāt tat aparamuttaram /",
  "GK16mamkpb_u:3028": "anayośva sakṛdupādāne na cārutāpratītirityasakṛdityuktam /",
  "GK16mamkpb_u:3029": "udāharaṇam-- kā visamā devvagaī kiṃ laddhaṃ jaṃ jaṇo guṇaggāhī /",
  "GK16mamkpb_u:3030": "kiṃ sokhkhaṃ sukalattaṃ kiṃ dukkhaṃ jaṃ khalo loo // 529 //",
  "GK16mamkpb_u:3031": "praśnaparisaṃkhyāyāmanyavyapohe,",
  "GK16mamkpb_u:3032": "eva tātparyam /",
  "GK16mamkpb_u:3033": "iha tu vācye,",
  "GK16mamkpb_u:3034": "eva viśrāntirityanayorvivekaḥ //",
  "GK16mamkpb_u:3035": "(sū- 189)",
  "GK16mamkpb_u:3036": "kuto 'pi lakṣitaḥ sūkṣmo 'pyartho 'nyasmai prakāśyate //122//",
  "GK16mamkpb_u:3037": "dharmeṇa kenacid yatra tat sūkṣmaṃ paricakṣate /",
  "GK16mamkpb_u:3038": "kuto 'pi, ākārādiṅgitādvā sūkṣmastīkṣṇamatisaṃvedyaḥ /",
  "GK16mamkpb_u:3039": "udāharaṇam-- vaktrasyandisvedabinduprabandhairdṛṣṭvā bhinnaṃ kuṅkumaṃ kāpi paṇṭhe /",
  "GK16mamkpb_u:3040": "puṃstvaṃ tanvyā vyajjayantī vayasyā smitvā pāṇau khaḍgalekhāṃ lilekha // 530 //",
  "GK16mamkpb_u:3041": "atra, ākṛtimavalokya kayāpi vitarkitaṃ puruṣāyitam asilatālekhanena vaidagdhyādabhivyaktimupanītam /",
  "GK16mamkpb_u:3042": "puṃsāmeva kṛpāṇapāṇitā yogyatvāt /",
  "GK16mamkpb_u:3043": "yathā vā saṃketakālamanasaṃ viṭaṃ jñātvā vidagdhayā /",
  "GK16mamkpb_u:3044": "īṣannetrārpitākūtaṃ līlāpajhaṃ nimīlitam // 531 //",
  "GK16mamkpb_u:3045": "atra jijñāsitaḥ saṃketakālaḥ kayācidiṅgitamātreṇa vidito niśāsamayaśaṃsinā kamalanimīlanena līlayā pratīpāditaḥ //",
  "GK16mamkpb_u:3046": "(sū- 190)",
  "GK16mamkpb_u:3047": "uttarottaramutkarṣo bhavetsāraḥ parāvadhiḥ //123//",
  "GK16mamkpb_u:3048": "paraḥ paryantabhāgaḥ,",
  "GK16mamkpb_u:3049": "avadhiryasya dhārādhirohitayā tatraivotkarṣasya viśrānteḥ /",
  "GK16mamkpb_u:3050": "udāharaṇam-- rājye sāraṃ vasudhā vasudhāyāṃ puraṃ pure saudham /",
  "GK16mamkpb_u:3051": "saudhe talpaṃ talpe varāṅganānaṅgasarvasvam // 532 //",
  "GK16mamkpb_u:3052": "(sū- 191)",
  "GK16mamkpb_u:3053": "bhinnadeśatayātyantaṃ kāryakāraṇabhūtayoḥ /",
  "GK16mamkpb_u:3054": "yugapaddharmayoryatra khyātiḥ sā syādasaṃgatiḥ //124//",
  "GK16mamkpb_u:3055": "iha yaddeśaṃ karaṇam taddeśameva kāryamutpadyamānaṃ dṛṣṭam yathā dhūmādi /",
  "GK16mamkpb_u:3056": "yatra tu hetuphalarūpayorapi dharmayoḥ kenāpyatiśayena nānādeśatayā yugapadavabhāsanam sā tayoḥ svabhāvotpannaparasparasaṃgatityāgāt asaṃgatiḥ /",
  "GK16mamkpb_u:3057": "udāharaṇam-- jassea vaṇo tassea veaṇā bhaṇai taṃ jaṇo aliaṃ /",
  "GK16mamkpb_u:3058": "dantakkhaaṃ avole bahūe veaṇā savattīṇaṃ // 533 //",
  "GK16mamkpb_u:3059": "eṣā ca virodhabādhinī na virodhaḥṣa bhinnādhāratayaiva dvayoriha virodhitāyāḥ pratibhāsāt /",
  "GK16mamkpb_u:3060": "virodhe tu virodhitvam ekāśrayaniṣṭhamanuktamapi paryavasitam apavādaviṣayaparihāreṇotsargasya vyavasthiteḥ /",
  "GK16mamkpb_u:3061": "tathā caivaṃ nidarśitam //",
  "GK16mamkpb_u:3062": "(sū- 192)",
  "GK16mamkpb_u:3063": "samādhiḥ sukaraṃ kāryaṃ kāraṇāntarayogataḥ /",
  "GK16mamkpb_u:3064": "sādhanāntaropakṛtena kartrā yad akleśena kāryamārabdhaṃ samādhīyate sa samādhirnāma /",
  "GK16mamkpb_u:3065": "udāharaṇam-- mānamasyā nirākartuṃ pādayorme patiṣyataḥ /",
  "GK16mamkpb_u:3066": "upakārāya diṣṭyedamudīrṇaṃ ghanagarjitam // 534 //",
  "GK16mamkpb_u:3067": "(sū- 193)",
  "GK16mamkpb_u:3068": "samaṃ yogyatayā yogo yadi saṃbhāvitaḥ kvacit //125//",
  "GK16mamkpb_u:3069": "idamanayoḥ ślāghyamiti yogyatayā saṃbandhasya niyataviṣayamadhyavasānaṃ cettadā samam tat sadyoge 'sadyoge ca /",
  "GK16mamkpb_u:3070": "udāharaṇam-- dhātuḥ śilpātiśayanikaṣasthānameṣā mṛgākṣī rūpe devo 'pyayamanupamo dattapatraḥ smarasya /",
  "GK16mamkpb_u:3071": "jātaṃ daivātsadṛśamanayoḥ saṃgataṃ yat tadeta- cchṛṅgārasyopanatamadhunā rājyamekātapatram // 535 //",
  "GK16mamkpb_u:3072": "citraṃ citraṃ bata bata mahaccitrametadvicitraṃ jāto daivāducitaracanāsaṃvidhātā vidhātā /",
  "GK16mamkpb_u:3073": "yannimbānāṃ pariṇataphalasphītirāsvādanīyā yaccaitasyāḥ kavalanakalākovidaḥ kākalokaḥ // 536 //",
  "GK16mamkpb_u:3074": "(sū- 194)",
  "GK16mamkpb_u:3075": "kvacidyadativaidharmyānna śleṣo ghaṭanāmiyāt /",
  "GK16mamkpb_u:3076": "kartuḥ kriyāphalāvāptirnaivānarthaśva yadbhavet //126//",
  "GK16mamkpb_u:3077": "guṇakriyābhyāṃ kāryasya kāraṇasya guṇakriye /",
  "GK16mamkpb_u:3078": "krameṇa ca viruddhe yat sa eṣa viṣamo mataḥ //127//",
  "GK16mamkpb_u:3079_0": "dvayoratyantavilakṣaṇatayā yat anupapadyamānatayaiva yogaḥ pratīyatejhr1ṭa yacca",
  "GK16mamkpb_u:3079_1": "kiṃcidārabhamāṇaḥ kartā kriyāyāḥ praṇāśāt na kevalamabhīṣṭaṃ yat phalaṃ na labheta",
  "GK16mamkpb_u:3079_2": "yāvadaprārthitamapyanarthaṃ viṣayamāsādayet jhr2ṭa tathā satyapi kāryasya kāraṇarūpānukāre",
  "GK16mamkpb_u:3079_3": "tat tayorguṇau kriye ca parasparaṃ viruddhatāṃ vrajataḥ jhr3kṣ4ṭa sa samavipayaryātmā catūrūṣo viṣamaḥ /",
  "GK16mamkpb_u:3080": "krameṇodāharaṇam-- śirīṣādapi mṛdvaṅgī kveyamāyatalocanā /",
  "GK16mamkpb_u:3081": "ayaṃ kva ca kukūlāgnikarkaśo madanānalaḥ // 537 //",
  "GK16mamkpb_u:3082": "siṃhikāsutasaṃtrastaḥ śaśaḥ śītāśumāśritaḥ /",
  "GK16mamkpb_u:3083": "jagrase sāśrayaṃ tatra tamanyaḥ siṃhikāsutaḥ // 538 //",
  "GK16mamkpb_u:3084": "sadyaḥ karasparśamavāpya citraṃ raṇe raṇe yasya kṛpāṇalekhā /",
  "GK16mamkpb_u:3085": "tamālanīlā śaradindupāṇḍu yaśastrilokyābharaṇaṃ prasūtai // 539 //",
  "GK16mamkpb_u:3086": "ānandamamandamimaṃ kuvalayadalalocane dadāsi tvam /",
  "GK16mamkpb_u:3087": "virahastvayaiva janitastāpayatitarāṃ śarīraṃ me // 540 //",
  "GK16mamkpb_u:3088": "atrānandadānaṃ śalīlatāpena virudhyate /",
  "GK16mamkpb_u:3089": "evam vipulena sāgaraśayasya kukṣiṇā bhuvanāni yasya papire yugakṣaye /",
  "GK16mamkpb_u:3090": "madavibhramāsakalayā pape punaḥ sa purastriyaikatamayaikayā dṛśā // 541 //",
  "GK16mamkpb_u:3091": "ityādāvapi viṣamatvaṃ yathāyogamavagantavyam //",
  "GK16mamkpb_u:3092": "(sū- 195)",
  "GK16mamkpb_u:3093": "mahatoryanmahīyāṃsāvāśritāśrayayoḥ kramāt /",
  "GK16mamkpb_u:3094": "āśrayāśrayiṇau syātāṃ tanutve 'pyādhikaṃ tu tat //128//",
  "GK16mamkpb_u:3095": "āśritam ādheyam āśrayastadādhāraḥ,",
  "GK16mamkpb_u:3096": "tayormahatorapi viṣaye tadapekṣayā tanū,",
  "GK16mamkpb_u:3097": "apyāśrayāśrayiṇau prastutavastuprakarṣavivakṣayā yathākramaṃ yat adhikataratāṃ vrajataḥ,",
  "GK16mamkpb_u:3098": "tadidaṃ dvividham adhikaṃ nāma /",
  "GK16mamkpb_u:3099": "krameṇodāharaṇam-- aho viśālaṃ bhūpāla bhuvanatritayodaram /",
  "GK16mamkpb_u:3100": "māti mātumaśakyo 'pi yaśorāśiryadatra te // 542 //",
  "GK16mamkpb_u:3101": "yugāntakālapratisaṃhṛtātmano jaganti yasyāṃ savikāśamāsata /",
  "GK16mamkpb_u:3102": "tanau mamustatra na kaiṭabhadviṣastapodhanābhyāgamasaṃbhavā mudaḥ // 543 //",
  "GK16mamkpb_u:3103": "(sū- 196)",
  "GK16mamkpb_u:3104": "pratipakṣamaśaktena pratikartuṃ tiraskriyā /",
  "GK16mamkpb_u:3105": "yā tadīyasya tatstutyai pratyanīkaṃ taducyate //129//",
  "GK16mamkpb_u:3106": "nyakkṛtiparamapi vipakṣaṃ sākṣānnirasitumaśaktena kenāpi yat tameva pratipakṣamutkarṣayituṃ tadāśritasya tiraskaraṇam tat anīkapratinidhitulyatvāt pratyanīkamabhidhīyate /",
  "GK16mamkpb_u:3107": "yathā, anīke,",
  "GK16mamkpb_u:3108": "abhiyojye tatpratinidhībhūtamaparaṃ mūḍhatayā kenacidabhiyujyate tatheha pratiyogini vijeye tadīyo 'nyo vijīyate, ityarthaḥ /",
  "GK16mamkpb_u:3109": "udāharaṇam-- tvaṃ vinirjitamanobhavarūpaḥ sā ca sundara bhavatyanuraktā /",
  "GK16mamkpb_u:3110": "pañcabhiryugapadeva śaraistāṃ tāpayatyanuśayādiva kāmaḥ // 544 //",
  "GK16mamkpb_u:3111": "yathā vā yasya kiṃcidapakartumakṣamaḥ kāyanigrahakṛhītavigrahaḥ /",
  "GK16mamkpb_u:3112": "kāntavaktrasadṛśākṛtiṃ kṛtī rāhurindumadhunāpi bādhate // 545 //",
  "GK16mamkpb_u:3113": "inderatra tadīyatā saṃbandhisaṃbandhāt //",
  "GK16mamkpb_u:3114": "(sū- 197)",
  "GK16mamkpb_u:3115": "samena lakṣmaṇā vastu vastunā yannigūhyate /",
  "GK16mamkpb_u:3116": "nijenāgantunā vāpi tanmīlitamiti smṛtam //130//",
  "GK16mamkpb_u:3117": "sahajam āgantukaṃ vā kimapi sādhāraṇaṃ yat lakṣaṇam taddvāreṇa yat kiṃcit kenacidvastu vastusthityaiva balīyastāyā tirodhīyate tat mīlitamiti dvidhā smaranti /",
  "GK16mamkpb_u:3118": "krameṇodāharaṇam-- apāṅgatarale dṛśau madhuravakravarṇā giro vilāsabharamantharā gatiratīva kāntaṃ mukham /",
  "GK16mamkpb_u:3119": "iti sphuritamaṅgake mṛgadṛśaḥ svato līlayā tadatra na madodayaḥ kṛtapado 'pi saṃlakṣyate // 546 //",
  "GK16mamkpb_u:3120": "atra dṛktaralatādikamaṅgasya liṅgaṃ svābhāvikam sādhāraṇaṃ ca mahodayena tatrāpyetasya darśanāt /",
  "GK16mamkpb_u:3121": "ye kandarāsu nivasanti sadā himādrestvatpātaśaṅkitadhiyo vivaśā dviṣaste /",
  "GK16mamkpb_u:3122": "apyaṅgamutpulakamudvahatāṃ sakampaṃ teṣāmaho bata bhiyāṃ na budho 'pyabhijñaḥ // 547 //",
  "GK16mamkpb_u:3123": "atra tu sāmarthyādavasitasya śaityasya,",
  "GK16mamkpb_u:3124": "āgantukatvāttatprabhavayorapi kampapulakayostādrūpyaṃ samānatā ca bhayeṣvapi tayorupalakṣitatvāt //",
  "GK16mamkpb_u:3125": "(sū- 198)",
  "GK16mamkpb_u:3126": "sthāpyate 'pohyate vāpi yathāpūrvaṃ paraṃ param /",
  "GK16mamkpb_u:3127": "viśeṣaṇatayā yatra vastu saikāvalī dvidhā //131//",
  "GK16mamkpb_u:3128": "pūrva pūrvaṃ prati yathottarasya vastuno vīpsayā viśeṣaṇabhāvena yat sthāpanaṃ niṣedho vā saṃbhavati sā dvidhā budhairekāvalī bhaṇyate /",
  "GK16mamkpb_u:3129": "krameṇodāharaṇam-- purāṇi yasyāṃ savarāṅganāni varāṅganā rūpapūraskṛtāṅgyaḥ /",
  "GK16mamkpb_u:3130": "rūpaṃ samunmīlitasadvilāsam astraṃ vilāsaḥ kusumāyudhasya // 548 //",
  "GK16mamkpb_u:3131": "na tajjalaṃ yanna sucārupaṅkajaṃ na paṅkajaṃ tat yadalīnaṣaṭpadam /",
  "GK16mamkpb_u:3132": "na ṣaṭmado 'sau kalaguñjito na yo na guñjitaṃ tanna jahāra yanmanaḥ // 549 //",
  "GK16mamkpb_u:3133": "pūrvatra purāṇāṃ varāṅganāḥ tāsāmaṅgaviśeṣaṇamukhena rūpam tasya vilāsāḥ,",
  "GK16mamkpb_u:3134": "teṣāmapyastramityamunā krameṇa viśeṣaṇaṃ vidhīyate /",
  "GK16mamkpb_u:3135": "uttaratra pratiṣedhe 'pyevaṃ yojyam //",
  "GK16mamkpb_u:3136": "(sū- 199)",
  "GK16mamkpb_u:3137": "yathānubhavamarthasya dṛṣṭe tatsadṛśe smṛtiḥ /",
  "GK16mamkpb_u:3138": "smaraṇam",
  "GK16mamkpb_u:3139": "yaḥ padārthaḥ kenacidākāreṇa niyataḥ,",
  "GK16mamkpb_u:3140": "yadā kadācit anubhūto 'bhūt sa kālāntare smṛtipratibodhādhāyini tatsamāne vastuni dṛṣṭe sati yat tathaiva smaryate tat bhavet smaraṇam /",
  "GK16mamkpb_u:3141": "udāharaṇam-- nimnanābhikuhareṣu yadambhaḥ plāvitaṃ caladṛśāṃ laharībhiḥ /",
  "GK16mamkpb_u:3142": "tadbhavaiḥ kuharutaiḥ suranāryaḥ smāritāḥ suratakaṇṭharutānām // 550 //",
  "GK16mamkpb_u:3143": "yathā vā karajuagahiajasoātthaṇamuhaviṇivesiāharapuḍassa /",
  "GK16mamkpb_u:3144": "samariapañcajaṇṇassa ṇamaha kaṇhassa romāñcaṃ // 551 //",
  "GK16mamkpb_u:3145": "(sū- 200)",
  "GK16mamkpb_u:3146": "bhrāntimān anyasaṃvittattulyadarśane / 132 //",
  "GK16mamkpb_u:3147": "taditi anyat aprākaraṇikaṃ nirdiśyate /",
  "GK16mamkpb_u:3148": "tena samānam arthādiha prākaraṇikam āśrīyate /",
  "GK16mamkpb_u:3149": "tasya tathāvidhasya dṛṣṭau satyāṃ yat aprākaraṇikatayā saṃvedanam sa bhrāntimān /",
  "GK16mamkpb_u:3150": "na ceṣa rupakaṃ prathamātiśayoktirvā tatra vastuto bhramasyābhāvāt iha ca,",
  "GK16mamkpb_u:3151": "arthānugamanena saṃjñāyāḥ pravṛtteḥ tasya spaṣṭameva pratipannatvāt /",
  "GK16mamkpb_u:3152": "udāharaṇam-- kapāle mārjāraḥ paya iti karān leḍhi śaśina- starucchidraprotān bisamiti karī saṃkalayati /",
  "GK16mamkpb_u:3153": "ratānte talpasthān harati vanitāpyaṃśukamiti prabhāmattaśvandro jagadidamaho viplavayati // 552 //",
  "GK16mamkpb_u:3154": "(sū- 201)",
  "GK16mamkpb_u:3155": "ākṣepa upamānasya pratīpamupameyatā /",
  "GK16mamkpb_u:3156": "tasyaiva yadi vā kalpyā tiraskāranibandhanam //133//",
  "GK16mamkpb_u:3157": "asya dhuraṃ sutarāmupameyameva voḍhuṃ prauḍhamiti kaimarthyena yat upamānamākṣipyate yadapi tasyaivopamānatayā prasiddhasya,",
  "GK16mamkpb_u:3158": "upamānāntaravivakṣayānādarārthamupameyabhāvaḥ kalpyate tat upameyasyopamānapratikūlavartitvāt ubhayarūpaṃ pratīpam /",
  "GK16mamkpb_u:3159": "krameṇodāharaṇam-- lāvaṇyaukasi sapratāpagarimaṇyagresare tyāgināṃ deva tvayyavanībharakṣamabhuje niṣpādite vedhasā /",
  "GK16mamkpb_u:3160": "induḥ kiṃ ghaṭitaḥ kimeṣa vihitaḥ pūṣā kimutpāditaṃ cintāratnamado mudhaiva kimamī sṛṣṭāḥ kulakṣmābhṛtaḥ // 553 //",
  "GK16mamkpb_u:3161": "e ehi dāva sundari kaṇṇaṃ dāūṇa suṇasū vaaṇijjaṃ /",
  "GK16mamkpb_u:3162": "tujjha muheṇa kisoari caṃdo ubhamijjai jaṇeṇa // 554 //",
  "GK16mamkpb_u:3163": "atra mukhenopamīyamānasya śaśinaḥ svpataraguṇatvāt upamityaniṣpacyā “vaaṇijjam';",
  "GK16mamkpb_u:3164": "iti vacanīyapadābhivyaṅgyastiraskāraḥ /",
  "GK16mamkpb_u:3165": "kvacittu niṣpannaivopamitikriyā,",
  "GK16mamkpb_u:3166": "anādaranibandhanam /",
  "GK16mamkpb_u:3167": "yathā garvamasaṃvāhyamimaṃ locanayugalena kiṃ vahasi mugdhe /",
  "GK16mamkpb_u:3168": "santīdṛśāni diśi diśi saraḥsu nanu nīlanalināni // 555 //",
  "GK16mamkpb_u:3169": "ihopameyīkaraṇamevotpalānāmanādaraḥ /",
  "GK16mamkpb_u:3170": "anayaiva rītyā yat asāmānyaguṇayogāt nopamānabhāvamapi,",
  "GK16mamkpb_u:3171": "anubhūtapūrvi tasya tatkalpanāyāmapi bhavati pratīpamiti pratyetavyam /",
  "GK16mamkpb_u:3172": "yathā ahameva guruḥ sudāruṇānāmiti hālāhala tāta mā sma dṛpyaḥ /",
  "GK16mamkpb_u:3173": "nanu santi bhavādṛśāni bhūyo bhuvane 'smin vacanāni durjanānām // 556 //",
  "GK16mamkpb_u:3174": "atra hālāhatasyopamānatvamasaṃbhāvyamevopanibaddham //",
  "GK16mamkpb_u:3175": "(sū- 202)",
  "GK16mamkpb_u:3176": "prastutasya yadanyena guṇasāmyavivakṣayā /",
  "GK16mamkpb_u:3177": "aikātmyaṃ badhyate yogāttatsāmānyamiti smṛtam //134//",
  "GK16mamkpb_u:3178": "atādṛśamapi tādṛśatayā vivakṣituṃ yat aprastutārthena saṃpṛktamaparityakranijaguṇameva tadekātmatayā nibadhyate tat samānaguṇanibandhanāt sāmānyam /",
  "GK16mamkpb_u:3179": "udāharaṇam-- malayajarasaviliptatanavo navahāralatāvibhūṣitāḥ sitataradantapatrakṛtavaktraruco rucirāmalāṃśukāḥ /",
  "GK16mamkpb_u:3180": "śaśabhṛti vitatadhāmni dhavalayati dharāmavibhāvyatāṃ gatāḥ /",
  "GK16mamkpb_u:3181": "priyavasatiṃ prayānti sukhameva nirastabhiyo 'bhisārikāḥ // 557 //",
  "GK16mamkpb_u:3182": "atra prastutatadanyayoranyūnānatiriktatayā nibaddhaṃ dhavalatvamekātmatāhetuḥ,",
  "GK16mamkpb_u:3183": "ata eva pṛthagbhāvena na tayorupalakṣaṇam /",
  "GK16mamkpb_u:3184": "yathā vā vetratvacā tulyarucāṃ vadhunāṃ karṇāgrato gaṇḍatalāgatāni /",
  "GK16mamkpb_u:3185": "bhṛṅgā sahelaṃ yadi nāpatiṣyan ko 'vedayiṣyannavacampakāni // 558 //",
  "GK16mamkpb_u:3186": "atra nimittāntarajanitāpi nānātvapratītiḥ prathamapratipannamabhedaṃ na vyudasitumutsahate pratītatvāttasya pratīteśva bādāyogāt //",
  "GK16mamkpb_u:3187": "(sū- 203)",
  "GK16mamkpb_u:3188": "vinā prasiddhamādhāramādheyasya vyavasthitiḥ /",
  "GK16mamkpb_u:3189": "ekātmā yugapadvṛttirekasyānekagocarā //135//",
  "GK16mamkpb_u:3190": "anyat prakurvataḥ kāryamaśakyasyānyavastunaḥ /",
  "GK16mamkpb_u:3191": "tathaiva karaṇaṃ ceti viśeṣastrividhaḥ smṛtaḥ //136//",
  "GK16mamkpb_u:3192": "prasiddhādhāraparihāreṇa yat ādheyasya viśiṣṭā sthitirabhidhīyate sa prathamo viśeṣaḥ /",
  "GK16mamkpb_u:3193": "udāharaṇam-- divamapyupayātānāmākalpamanalpaguṇagaṇā yeṣām /",
  "GK16mamkpb_u:3194": "ramayanti jaganti giraḥ kathamiha kavayo na te vandyāḥ // 559 //",
  "GK16mamkpb_u:3195": "ekamapi vastu yat ekenaiva svabhāvena yugapadanekatra vartate sa dvitīyaḥ /",
  "GK16mamkpb_u:3196": "udāharaṇam-- sā vasai tujjha hiae sā ccia acchīsu sā a vaaṇeśu /",
  "GK16mamkpb_u:3197": "ahnārisāṇa sundara osāso kattha pāvāṇaṃ // 560 //",
  "GK16mamkpb_u:3198": "yadapi kiṃcidrabhaseta,",
  "GK16mamkpb_u:3199": "ārabhamāṇastenaiva yatnenāśakyapari kāryāntaramārabhate so 'paro viśeṣaḥ /",
  "GK16mamkpb_u:3200": "udāharaṇam-- sphuradadbhutarūpamutpratāpajvalanaṃ tvāṃ sṛjatānavadyavidyam /",
  "GK16mamkpb_u:3201": "vidhinā sasṛje navo manobhūrbhuvi satyaṃ savitā bṛhaspatiśva // 561 //",
  "GK16mamkpb_u:3202": "yathā vā gṛhiṇī sacivaḥ sakhī mithaḥ priyaśiṣyā lalite kalāvidhau /",
  "GK16mamkpb_u:3203": "karuṇāvimukhena mṛtyunā haratā tvāṃ bata kiṃ na me hṛnam // 562 //",
  "GK16mamkpb_u:3204": "sarvatra, evaṃvidhaviṣaye 'tiśayoktireva prāṇatvenāvatiṣṭhate tāṃ vinā prāyeṇālaṃkāratvāyogāt /",
  "GK16mamkpb_u:3205": "ata evoktam “saiṣā sarvatra vakroktiranayārtho vibhāvyate /",
  "GK16mamkpb_u:3206": "yatno 'syāṃ kavinā kāryaḥ ko 'laṃkāro 'nayā vinā” //",
  "GK16mamkpb_u:3207": "iti //",
  "GK16mamkpb_u:3208": "(sū- 204)",
  "GK16mamkpb_u:3209": "svamutsṛjya guṇaṃ yogādatyujjvalaguṇasya yat /",
  "GK16mamkpb_u:3210": "vastu tadguṇatāmeti bhaṇyate sa tu tadguṇaḥ //137//",
  "GK16mamkpb_u:3211": "vastu tiraskatanijarūpaṃ kenāpi samīpagatena praguṇayā svaguṇasaṃpadoparaktaṃ tatpratibhāsamevayatsamāsādayati sa tadguṇaḥ,",
  "GK16mamkpb_u:3212": "tasyāprakṛtasya guṇo 'trāstīti /",
  "GK16mamkpb_u:3213": "udāharaṇam-- viminnavarṇā garuḍāgrajena sūryasya rathyāḥ paritaḥ sphurantyā /",
  "GK16mamkpb_u:3214": "ratnaiḥ punaryatra rucā rucaṃ svāmāninyire vaṃśakarīranīlaiḥ // 563 //",
  "GK16mamkpb_u:3215": "atra ravituragāpekṣayā garuḍāgrajasya tadapekṣayā ca harinmaṇīnāṃ praguṇavarṇatā //",
  "GK16mamkpb_u:3216": "(sū- 205)",
  "GK16mamkpb_u:3217": "tadrūpānanuhāraśvedasya tat syādatadāguṇaḥ /",
  "GK16mamkpb_u:3218": "yadi tu tadīyaṃ varṇaṃ saṃbhantyāmapi yogyatāyām idaṃ nyūnaguṇaṃ na gṛhṇīyāt tadā bhavedatadguṇo nāma /",
  "GK16mamkpb_u:3219": "udāharaṇam-- dhavalosi jaha vi sundara taha vi tue majjha rañjiaṃ hiaaṃ /",
  "GK16mamkpb_u:3220": "rāabharapie vi hiae suhaa ṇihitto ṇa rattosi // 564 //",
  "GK16mamkpb_u:3221": "atrātiraktenāpi manasā saṃyukto na raktatāmupagata ityatadguṇaḥ /",
  "GK16mamkpb_u:3222": "kiṃca taditi aprakṛtam asyeti ca prakṛtamatra nirdiśyate /",
  "GK16mamkpb_u:3223": "tena yat aprakṛtasya rūpaṃ prakṛtena kuto 'pi nimittāt nānuvidhīyate so 'tadguṇa ityapi pratipattavyam /",
  "GK16mamkpb_u:3224": "yathā gāṅgamambu sidamambu yāmunaṃ kajjalābhamubhayatra majjataḥ /",
  "GK16mamkpb_u:3225": "rājahaṃsa tava saiva śubhratā cīyate na ca na cāpacīyate // 565 //",
  "GK16mamkpb_u:3226": "(sū- 206)",
  "GK16mamkpb_u:3227": "yadyathā sādhitaṃ kenāpyapareṇa tadanyathā // 131 //",
  "GK16mamkpb_u:3228": "tathaiva yadvidhīyeta sa vyāghāta iti smṛtaḥ /",
  "GK16mamkpb_u:3229": "yenopāyena yat ekenopakalpitam tasyānyena jigīṣutayā tadupāyakameba yat anyathākaraṇam sa sādhitavastuvyāhatihetutvāt vyāghātaḥ /",
  "GK16mamkpb_u:3230": "udāharaṇam-- dṛśā dagdhaṃ manasijaṃ jīvayanti dṛśaiva yāḥ /",
  "GK16mamkpb_u:3231": "virūpākṣasya jayinīstāḥ stuve vāmalocanāḥ // 566 //",
  "GK16mamkpb_u:3232": "(sū- 207)",
  "GK16mamkpb_u:3233": "seṣṭā saṃsṛṣṭireteṣāṃ bhedena yadiha sthitiḥ //139//",
  "GK16mamkpb_u:3234": "eteṣāṃ samanantaramevoktasvarūpāṇāṃ yathāsaṃbhavamanyonyanirapekṣatayā yat ekatra śabdabhāge eva,",
  "GK16mamkpb_u:3235": "arthaviṣaye, eva,",
  "GK16mamkpb_u:3237": "ubhayatrāpi vā,",
  "GK16mamkpb_u:3238": "avasthānam sā,",
  "GK16mamkpb_u:3239": "ekārthasamavāyasvabhāvā saṃsṛṣṭiḥ /",
  "GK16mamkpb_u:3240": "tatra śabdālaṃkārasaṃsṛṣṭiryathā vadanasaurabhalobhaparibhramadbhramarasaṃbhramasaṃbhṛtaśobhayā /",
  "GK16mamkpb_u:3241": "calitayā vidadhe kalamekhalākalakalo 'lakaloladṛśānyayā // 567 //",
  "GK16mamkpb_u:3242": "arthālaṃkārasaṃsṛṣṭistu limpatīva tamo 'ṅgāni varṣatīvāñjanaṃ nabhaḥ /",
  "GK16mamkpb_u:3243": "asatpuruṣaseveva dṛṣṭirviphalatāṃ gatā // 568 //",
  "GK16mamkpb_u:3244": "pūrvatra parasparanirapekṣau yamakānuprāsau saṃsṛṣṭiṃ prayojayataḥ,",
  "GK16mamkpb_u:3245": "uttaratra tu tathāvidhe,",
  "GK16mamkpb_u:3246": "upamotprekṣe /",
  "GK16mamkpb_u:3247": "śabdārthālaṃkārayostu saṃsṛṣṭiḥ /",
  "GK16mamkpb_u:3248": "so ṇatthi ettha gāme jo eaṃ mahamahantalāaṇṇaṃ /",
  "GK16mamkpb_u:3249": "taruṇāṇa hiaalūḍiṃ parisakkantīṃ ṇivārei // 569 //",
  "GK16mamkpb_u:3250": "atrānuprāso rūpakaṃ cānyonyānapekṣe /",
  "GK16mamkpb_u:3251": "saṃsargaśva tayorekatra vākye chandasi vā samavetatvāt //",
  "GK16mamkpb_u:3252": "(sū- 208)",
  "GK16mamkpb_u:3253": "aviśrāntijuṣāmātmanyaṅgāṅgitvaṃ tu saṃkaraḥ /",
  "GK16mamkpb_u:3254": "ete, eva yatrātmani,",
  "GK16mamkpb_u:3255": "anāsāditasvatantrabhāvāḥ parasparam anugrāhyānugrāhakatāṃ dadhati sa eṣāṃ saṃkīryamāṇasvarūpatvāt saṃkaraḥ /",
  "GK16mamkpb_u:3256": "udāharaṇam-- ātte sīmantaratne marakatini hṛte hematāṭaṅkapatre luptāyāṃ mekhalāyāṃ jhaṭiti maṇitulākoṭiyugme gṛhīte /",
  "GK16mamkpb_u:3257": "śoṇaṃ bimboṣṭhakāntyā tvadarimṛgadṛśāmitvarīṇāmaraṇye rājan guñjāphalānāṃ sraja iti śabarā naiva hāraṃ haranti // 570 //",
  "GK16mamkpb_u:3258": "atra tadguṇamapekṣya bhrāntimatā prādurbhūtam tadāśrayeṇa ca tadguṇaḥ sacetasāṃ prabhūtacamatkṛtinimittamityanayoraṅgāṅgibhāvaḥ /",
  "GK16mamkpb_u:3259": "yathā vā jaṭābhābhirmābhiḥ karadhṛtakalaṅkākṣavalayo viyogivyāpatteriva kalitavairāgyaviśadaḥ /",
  "GK16mamkpb_u:3260": "paripreṅkhattārāparikarakapālāṅkitatale śaśī bhasmāpāṇḍuḥ pitṛvana iva vyomni carati // 571 //",
  "GK16mamkpb_u:3261": "upamā rūpakam utprekṣā śleṣaśveti catvāro 'tra pūrvavat aṅgāṅgitayā pratīyante /",
  "GK16mamkpb_u:3262": "kalaṅka evākṣavalayamiti rūpakaparigrahe karadhṛtatvameva sādhakapramāṇatāṃ pratipadyate /",
  "GK16mamkpb_u:3263": "asya hi rūpakatve tirohitakalaṅkarūpam akṣavalayameva mukhyatayāvagamyate tasyaiva ca karagrahaṇayogyatāyāṃ sārvatrikī prasiddhiḥ /",
  "GK16mamkpb_u:3264": "śleṣacchāyayā tu kalaṅkasya karadhāraṇam asadeva pratyāsacyā,",
  "GK16mamkpb_u:3265": "upacarya yojyateśaśāṅkena kevalaṃ kalaṅkasya mūrtyaiva, udvahanāt /",
  "GK16mamkpb_u:3266": "kalaṅko 'kṣavalayamiveti tu,",
  "GK16mamkpb_u:3267": "apamāyāṃ kalaṅkasya,",
  "GK16mamkpb_u:3268": "utkaṭatayā pratipattiḥ /",
  "GK16mamkpb_u:3269": "na cāsya karadhṛtatvaṃ tacvato 'stīti mukhye 'pyupacāra eva śaraṇaṃ syāt /",
  "GK16mamkpb_u:3270": "evaṃrūpaśva saṃkaraḥ śabdālaṃkārayorapi paridṛśyate /",
  "GK16mamkpb_u:3271": "yathā rājati taṭīyamabhihatadānavarāsātipātisārāvanadāḥ gajatā ca yūthamaviratadānavarā sātipāti sārā vanadā // 572 //",
  "GK16mamkpb_u:3272": "atra yamakamanulomapratilomaśva citrabhedaḥ pādadvayagate parasparāpekṣe /",
  "GK16mamkpb_u:3273": "(sū- 209)",
  "GK16mamkpb_u:3274": "ekasya ca grahe nyāyadoṣābhāvādaniśvayaḥ //140//",
  "GK16mamkpb_u:3275": "dvayorbahūnāṃ vā,",
  "GK16mamkpb_u:3276_0": "alaṃkārāṇāmekatra kamāveśe 'pi virodhāt na yatra yugapadavasthānam na caikatarasya",
  "GK16mamkpb_u:3276_1": "parigrahe sādhakam taditarasya vā parihāre bādhakamasti yainaikatara eva parigṛhyeta",
  "GK16mamkpb_u:3276_2": "sa niśvayābhāvarūpo dvitīyaḥ saṃkaraḥ samuccayena saṃkarasyaivākṣepāt /",
  "GK16mamkpb_u:3277": "udāharaṇam-- jaha gahiro jaha raaṇaṇibbharo jaha a ṇimmalacchāo /",
  "GK16mamkpb_u:3278": "taha kiṃ vihiṇā eso sarasavāṇīo jalaṇihī ṇa kio // 573 //",
  "GK16mamkpb_u:3279": "atra samudre prastute viśeṣaṇasāmyādaprastutārthapratīteḥ kimasau samāsoktiḥ kim abdheraprastutasya mukhena kasyāpi tatsamaguṇatayā prastutasya pratīteḥ,",
  "GK16mamkpb_u:3280": "iyamaprastutapraśaṃsā,",
  "GK16mamkpb_u:3281": "iti saṃdehaḥ /",
  "GK16mamkpb_u:3282": "yathā vā nayanānandadāyīndorbimbametatprasīdati /",
  "GK16mamkpb_u:3283": "adhunāpi niruddhāśamavighīrṇamidaṃ tamaḥ // 574 //",
  "GK16mamkpb_u:3284": "atra kiṃ kāmasyoddīpakaḥ kālo vartate,",
  "GK16mamkpb_u:3285": "iti bhahgyantareṇābhidhānāt paryāyoktam uta vadansyendubimbatayā,",
  "GK16mamkpb_u:3286": "adhyavasānāt atiśayoktiḥ kiṃ vā,",
  "GK16mamkpb_u:3287": "etaditi vaktraṃ nirdiśya tadrūpāropavaśāt rūpakam atha vā tayoḥ samuccayavivakṣāyāṃ dīpakam atha vā tulyayogitā kimupradeṣasamaye viśeṣaṇasāmyādānanasyāvagatau samākoktiḥ,",
  "GK16mamkpb_u:3288": "āhosvit mukhanairmalyaprastāvāt aprastutapraśaṃsā,",
  "GK16mamkpb_u:3289": "iti bahūnāṃ saṃdehādayameva saṃkaraḥ /",
  "GK16mamkpb_u:3290": "yatra tu nyāyadoṣayoranyatarasyāvatāraḥ,",
  "GK16mamkpb_u:3291": "tatra,",
  "GK16mamkpb_u:3292": "ekatarasya niśvayāt na saṃśayaḥ /",
  "GK16mamkpb_u:3293": "nyāyaśva sādhakatvam anukūlatā doṣo 'pi bādhakatvaṃ pratikūlatā /",
  "GK16mamkpb_u:3294": "tatra saubhāgyaṃ vitanoti vaktraśaśino jyotsneva hāsadyutiḥ // 575 //",
  "GK16mamkpb_u:3295": "ityatra mukhyatayā,",
  "GK16mamkpb_u:3296": "avagamyamānā hāsadyutirvaktre,",
  "GK16mamkpb_u:3297": "evānukūlya bhajate,",
  "GK16mamkpb_u:3298": "ityūpamāyāḥ sādhakam śaśinā tu na tathā pratikūleti rūpakaṃ prati tasyā abādhakatā /",
  "GK16mamkpb_u:3299": "vaktrendau tava satyayaṃ yadaparaḥ śītāṃśurabhyudyataḥ // 576 //",
  "GK16mamkpb_u:3300": "ityātrāparatvamindoranuguṇaṃ na tu vaktrasya pratikūlamiti rūpakasya sādhakatāṃ pratipadyate na tūpamāyā bādhakatām /",
  "GK16mamkpb_u:3301": "rājanārāyaṇaṃ lakṣmīstvāmāliṅgati nirbharam // 577 //",
  "GK16mamkpb_u:3302": "ityatra punarāliṅganamupamāṃ nirasyati sadṛśaṃ prati parapreyasīprayuktasyāliṅganasyāsaṃbhavāt /",
  "GK16mamkpb_u:3303": "pādāmbujaṃ bhavatu no vijayāya mañju- majjīraśijjitamanoharamambikāyāḥ // 578 //",
  "GK16mamkpb_u:3304_0": "ityatra mañjīraśiñjitam ambuje pratikūlam asaṃbhavāditi rūpakasya bādhakam na tu",
  "GK16mamkpb_u:3304_1": "pāde 'nukūlamityupamāyāḥ sādhakamamidhīyate vidhyupamardino bādhakasya tadapekṣayotkaṭatvena pratipatteḥ /",
  "GK16mamkpb_u:3305": "evamanyatrāpi sudhībhiḥ parīkṣyam //",
  "GK16mamkpb_u:3306": "(sū- 210)",
  "GK16mamkpb_u:3307": "sphuṭamekatra viṣaye śabdārthālaṃkṛtidvayam /",
  "GK16mamkpb_u:3308": "vyavasthitaṃ ca",
  "GK16mamkpb_u:3309": "abhinne, eva pade sphuṭatayā yat ubhāvapi śabdārthālaṃkārau vyavasthāṃ samāsādayataḥ so 'pyaparaḥ saṃkaraḥ /",
  "GK16mamkpb_u:3310": "udāharaṇam-- spaṣṭollasatkiraṇakesarasūryabimbavistīrṇakarṇikamatho divasāravindam /",
  "GK16mamkpb_u:3311": "śliṣṭāṣṭadigdalakalāpamukhāvatārabaddhāndhakāramadhupāvali saṃcukoca // 579 //",
  "GK16mamkpb_u:3312": "atra, ekāpadānupraviṣṭau rūpakānuprāsau //",
  "GK16mamkpb_u:3313": "(sū- 211)",
  "GK16mamkpb_u:3314": "tenāsau trirūpaḥ parikīrtitaḥ //141//",
  "GK16mamkpb_u:3315": "tadayamanugrāhyānugrāhakatayā saṃdehena,",
  "GK16mamkpb_u:3316": "ekapadapratipādyatayā ca vyavasthitatvāttriprakatāra eva saṃkaro vyākṛtaḥ /",
  "GK16mamkpb_u:3317": "prakārāntareṇa tu na śakyo vyākartum ānantyāttatprabhedānāmiti pratipāditāḥ śabdārthomayagatatvena traividhyajuṣo 'laṃkārāḥ //",
  "GK16mamkpb_u:3318": "kutaḥ punareṣa niyamo yadeteṣāṃ tulye 'pi kāvyaśobhātiśayahetutve kaśvidalaṃkāraḥ śabdasya kaśvidarthasya kaśviccobhayasya,",
  "GK16mamkpb_u:3319": "iti cet uktamatra yathā kāvye doṣaguṇālaṃkārāṇāṃ śabdārthobhayagatatvena vyavakthāyāmanvayavyatirekāveva prabhavataḥ,",
  "GK16mamkpb_u:3320": "nimittāntarasyābhāvāt tataśva yo 'laṃkāro yadīyānvayavyatirekāvanuvidhatte sa tadalaṃkāro viyavasthāpyate, iti /",
  "GK16mamkpb_u:3321": "evaṃ ca yathā punaruktavadābhāsaḥ paraṃparitarūpakaṃ cobhayorbhāvābhāvānuvidhāyitayā,",
  "GK16mamkpb_u:3322": "ubhayālaṃkārau tathā śabdahetukārthāntaranyāsaprabhṛtayo 'pi draṣṭavyāḥ /",
  "GK16mamkpb_u:3323": "arthasya tu tatra vaicitryam utkaṭatayā pratibhāsate,",
  "GK16mamkpb_u:3324": "iti vācyālaṃkāramadhye vastusthitimanapekṣyaiva lakṣitāḥ /",
  "GK16mamkpb_u:3325": "yo 'laṃkāro yadāśritaḥ sa tadalaṃkāra ityapi kalpanāyām anvayavyatirekāveva samāśrayitavyau /",
  "GK16mamkpb_u:3326": "tadāśrayaṇamantareṇa viśiṣṭasyāśrayāśrayibhāvasyābhāvādityalaṃkārāṇāṃ yathoktanimitta /",
  "GK16mamkpb_u:3327": "eva parasparavyatireko jyāyān //",
  "GK16mamkpb_u:3328": "(sū- 212)",
  "GK16mamkpb_u:3329": "eṣāṃ doṣā yathāyogaṃ saṃbhavanto 'pi kecana /",
  "GK16mamkpb_u:3330": "ukteṣvantarbhavantīti na pṛthak pratipāditāḥ //142//",
  "GK16mamkpb_u:3331": "tathāhi--anuprāsasya prasiddhyabhāvo vaiphalyaṃ vṛttivirodha iti ye trayo doṣāḥ,",
  "GK16mamkpb_u:3332_0": "te prasiddhiviruddhatām apuṣṭārthatvam pratikūlavarṇatāṃ ca yathākramaṃ na vyatikrāmanti",
  "GK16mamkpb_u:3332_1": "tatsvabhāvatvāt krameṇodāharaṇam-- cakrī cakrārapaṅktiṃ harirapi ca haran dhūrjaṭirdhūrdhvajāgrā-",
  "GK16mamkpb_u:3332_2": "nakṣaṃ nakṣatranātho 'rūṇamapi varuṇaḥ kūbarāgraṃ kuberaḥ /",
  "GK16mamkpb_u:3333": "raṃhaḥ saṃghaḥ surāṇāṃ jagadupakṛtaye nityayuktasya yasya stauti prītiprasanno 'nvahamahimaruceḥ so 'vatātsyandano vaḥ // 580 //",
  "GK16mamkpb_u:3334": "atra kartṛkarmapratiniyamena stutiḥ,",
  "GK16mamkpb_u:3335": "anuprāsānurodhenaiva kṛtā na purāṇetihāsādiṣu tathā pratīteti prasiddhivirodhaḥ //",
  "GK16mamkpb_u:3336": "bhaṇa taruṇi ramaṇamandiramānandasyandisundarendumukhi /",
  "GK16mamkpb_u:3337": "yadi sallīlollāpini gacchasi tat kiṃ tvadīyaṃ me // 581 //",
  "GK16mamkpb_u:3338": "anaṇuraṇanmaṇimekhalamavirataśiñjānamañjumañjīram /",
  "GK16mamkpb_u:3339": "parisaraṇamaraṇe raṇaraṇakamakāraṇaṃ kurute // 582 //",
  "GK16mamkpb_u:3340": "atra vācyasya vicintyamānaṃ na kiṃcidapi cārutvaṃ pratīyate,",
  "GK16mamkpb_u:3341": "ityapuṣṭārthataivānuprāsasya vaikalyam //",
  "GK16mamkpb_u:3342": "akuṇṭhotkaṇṭhayā (582 a) iti /",
  "GK16mamkpb_u:3343": "atra śṛṅgāre paruṣavarṇāḍambaraḥ pūrvoktarītyā virudhyate,",
  "GK16mamkpb_u:3344": "iti paruṣānuprāso 'tra pratikūlavarṇataiva vṛttivirodhaḥ //",
  "GK16mamkpb_u:3345": "yamakasya pādatrayagatatvena yamanamaprayuktatvaṃ doṣaḥ //",
  "GK16mamkpb_u:3346": "yathā bhujaṅgamasyeva maṇiḥ sadambhā grāhāvakīrṇeva nadī sadambhāḥ /",
  "GK16mamkpb_u:3347": "durantatāṃ nirṇayato 'pi jantoḥ karṣanti cetaḥ prasabhaṃ sadambhāḥ // 583 //",
  "GK16mamkpb_u:3348": "upamāyām upamānasya jātipramāṇagatanyūnatvam adhikatā vā tādṛśī,",
  "GK16mamkpb_u:3349": "anucitārthatvaṃ doṣaḥ,",
  "GK16mamkpb_u:3350": "dharṇāśraye tu nyūnādhikatve yathākramaṃ hīnapadatvamadhikapadatvaṃ ca na vyabhicarataḥ //",
  "GK16mamkpb_u:3351": "krameṇodāharaṇam-- caṇḍālairiva yuṣmābhiḥ sāhasaṃ paramaṃ kṛtam // 584 //",
  "GK16mamkpb_u:3352": "vahnisphuliṅga iva bhānurayaṃ cakāsti // 585 //",
  "GK16mamkpb_u:3353": "ayaṃ pajhāsanāsīnaśvakravāko virājate /",
  "GK16mamkpb_u:3354": "yugādau bhagavān vedhā vinirmitsuriva prajāḥ // 586 //",
  "GK16mamkpb_u:3355": "pātālamiva te nābhiḥ stanau kṣitidharopamau /",
  "GK16mamkpb_u:3356": "veṇīdaṇḍaḥ punarayaṃ kālindīpātasaṃnibhaḥ // 587 //",
  "GK16mamkpb_u:3357": "atra caṇḍālādibhirupamānaiḥ prastuto 'rtho 'tyarthameva kadarthita ityanucitārthatā //",
  "GK16mamkpb_u:3358": "sa munirlāñchito mauñjyā kṛṣṇājinapaṭaṃ vahan /",
  "GK16mamkpb_u:3359": "vyarājannīlajīmūtabhāgāśliṣṭa ivāṃśumān // 588 //",
  "GK16mamkpb_u:3360": "atropamānasya mauñjīsthānīyastaḍillakṣaṇo dharmaḥ kenāpi padena na pratipādita iti hīnapadatvam //",
  "GK16mamkpb_u:3361": "sa pītavāsāḥ pragṛhītaśārṅgo manojñamīmaṃ vapurāpa kṛṣṇaḥ /",
  "GK16mamkpb_u:3362": "śatahradendrāyudhavānniśāyāṃ saṃsṛjyamānaḥ śaśineva meghaḥ // 589 //",
  "GK16mamkpb_u:3363": "atropameyasya śaṅkhāderanirdeśe śaśino grahaṇamitiricyate,",
  "GK16mamkpb_u:3364": "ityadhikapadatvam //",
  "GK16mamkpb_u:3365": "liṅgavacanabhedo 'pi,",
  "GK16mamkpb_u:3366": "upamānopameyayoḥ sādhāraṇaṃ cet dharmamanyarūpaṃ kuryāt tadā,",
  "GK16mamkpb_u:3367": "ekatarasyaiva taddharmasamanvayāvagateḥ saviśeṣaṇasyaiva tasyopamānatvamupameyatvaṃ vā pratīyamānena dharmeṇa pratīyate,",
  "GK16mamkpb_u:3368": "iti prakrāntasyārthasya sphuṭamanirvāhādasya bhagnaprakramarūpatvam /",
  "GK16mamkpb_u:3369": "yathā-- cintāratnamiva cayuto 'si karato dhiṅbhandabhāgyasya me // 590 //",
  "GK16mamkpb_u:3370": "saktavo bhakṣitā deva śuddhāḥ kulavadhūriva // 591 //",
  "GK16mamkpb_u:3371": "yatra tu nānātve 'pi liṅgavacanayoḥ sāmānyābhidhāyi padaṃ svarupabhedaṃ nāpadyate na tatraitaddūṣaṇāvatāraḥ,",
  "GK16mamkpb_u:3372": "ubhayathāpi,",
  "GK16mamkpb_u:3373": "asya,",
  "GK16mamkpb_u:3374": "anugamakṣamasvabhāvatvāt /",
  "GK16mamkpb_u:3375": "yathā guṇairanarghyaiḥ prathito ratnairiva mahārṇavaḥ // 592 //",
  "GK16mamkpb_u:3376": "tadveṣo 'sadṛśo 'nyābiḥ strībirmadhuratābhṛtaḥ /",
  "GK16mamkpb_u:3377": "dadhate sma parāṃ śobhāṃ tadīyā vibhramā iva // 593 //",
  "GK16mamkpb_u:3378": "kālapuruṣavidhyādibhede 'pi na tathā pratītiraskhalitarūpatayā viśrāntimāsādayatītyasāvapi bhagnaprakramatayaiva vyāptaḥ /",
  "GK16mamkpb_u:3379": "yathā atithiṃ nāma kākutsthāt putramāpa kumudvatī /",
  "GK16mamkpb_u:3380": "paśvimāt yāminīyāmāt prasādamiva cetanā // 594 //",
  "GK16mamkpb_u:3381": "atra cetanā prasādamāpnoti na punarāpeti kālabhedaḥ /",
  "GK16mamkpb_u:3382": "pratyagramajjanaviśeṣaviviktamūrtiḥ kausumbharāgarucirasphuradaṃśukāntā /",
  "GK16mamkpb_u:3383": "vibhrājase makaraketanamarcayantī bālapravālaviṭapaprabhavā lateva // 595 //",
  "GK16mamkpb_u:3384": "atra latā vibhrājate na tu vibhrājase,",
  "GK16mamkpb_u:3385": "iti saṃbodhyamānaniṣṭhasya parabhāgasya,",
  "GK16mamkpb_u:3386": "asaṃbodhyamānaviṣayatayā vyatyāsāt puruṣabhedaḥ /",
  "GK16mamkpb_u:3387": "gaṅgeva pravahatu te sadaiva kīrtiḥ // 596 //",
  "GK16mamkpb_u:3388": "ityādau ca gaṅgā pravahati na tu pravahatu, iti,",
  "GK16mamkpb_u:3390": "apravṛttapravartanātmano vidheḥ /",
  "GK16mamkpb_u:3391": "evaṃjātīyakasya cānyasyārthasya,",
  "GK16mamkpb_u:3392": "upamānagatasyāsaṃbhavādvidhyādibhedaḥ //",
  "GK16mamkpb_u:3393": "nanu samānam uccāritaṃ pratīyamānaṃ vā dharmāntaramupādāya paryavasitāyām upamāyām upameyasya prakṛtadhamābisaṃbandhānna kaśvitkālādibhedo 'sti /",
  "GK16mamkpb_u:3394": "yatrāpyupāttenaiva sāmānyadharmeṇa,",
  "GK16mamkpb_u:3395": "upamā,",
  "GK16mamkpb_u:3396": "avagamyate yathā “yudhiṣṭhira ivāyaṃ satyaṃ vadati';",
  "GK16mamkpb_u:3397": "iti tatra yudhiṣṭhira iva satyavādyayaṃ satyaṃ vadatīti pratipatsyāmahe /",
  "GK16mamkpb_u:3398": "satyāvādī satyaṃ vadatīti ca na paunaruktayam āśaṅkanīyam raipoṣaṃ puṣṇātītivat yudhiṣṭhira iva satyavadanena satyavādyayamityarthāvagamāt /",
  "GK16mamkpb_u:3399": "satyametat kiṃ tu sthiteṣu prayogeṣu samarthanamidaṃ na tu sarvathā niravadyam prastutavastupratītivyāghātāditi sacetasa evātra pramāṇam //",
  "GK16mamkpb_u:3400": "asādṛśyāsaṃbavāvapyupamāyām anucitārthatāyāmeva paryavasyataḥ /",
  "GK16mamkpb_u:3401": "yathā grathnāmi kāvyaśaśinaṃ vitatārtharaśmim // 597 //",
  "GK16mamkpb_u:3402": "atra kāvsya śaśinā,",
  "GK16mamkpb_u:3403": "arthānāṃ ca raśmibhiḥ sādharmyaṃ kutrāpi na pratītamityanucitārthatvam /",
  "GK16mamkpb_u:3404": "nipeturāsyādiva tasya dīptāḥ śarā dhanurmaṇḍalamadhyabhājaḥ /",
  "GK16mamkpb_u:3405": "jājvalyamānā iva vāridhārā dinārdhabhājaḥ pariveṣiṇo 'rkāt // 598 //",
  "GK16mamkpb_u:3406": "atrāpi jvalantyo 'mbudhārāḥ sūryamaṇḍalāt niṣpatantyo na saṃbhavantītyupanibadhyamāno 'rtho 'naucityameva puṣṇāti //",
  "GK16mamkpb_u:3407_0": "utprekṣāyāmapi saṃbhāvanaṃ dhruvevādaya eva śabdā vaktuṃ sahante na yathāśabdo 'pi",
  "GK16mamkpb_u:3407_1": "kevalasyāsya sādharmyameva pratipādayituṃ paryāptatvāt tasya cāsyāmavivakṣitatvāditi",
  "GK16mamkpb_u:3407_2": "tatrāśaktirasyāvācakatvaṃ doṣaḥ /",
  "GK16mamkpb_u:3408": "yathā udyayau dīrghikāgarbhāt mukulaṃ mecakotpalam /",
  "GK16mamkpb_u:3409": "nārīlocanacāturyaśṅkāsaṃkucitaṃ yathā // 599 //",
  "GK16mamkpb_u:3410": "utprekṣitamapi tācvikena rupeṇa parivarjitatvāt nirupākhyaprakhyam tatsamarthanāya yat arthāntaranyāsopādānam tat ālokhyamiva gaganatale 'tyantamasamīcīnamiti nirviṣayatvametasya,",
  "GK16mamkpb_u:3411": "anucitārthataiva dauṣaḥ /",
  "GK16mamkpb_u:3412": "yathā divākarādrakṣati yo guhāsu līnaṃ divā bhītamivāndhakāram /",
  "GK16mamkpb_u:3413": "kṣudre 'pi nūnaṃ śaraṇaṃ prapanne prapanne mamatvamuccaiḥ śirasāmatīva // 600 //",
  "GK16mamkpb_u:3414": "atrācetanasya tamaso divākarāttrāsa eva na saṃbhavatīti kuta eva tatprayojitamadriṇā paritrāṇam /",
  "GK16mamkpb_u:3415": "saṃbhāvitena tu rūteṇa pratibhāsamānasyāsya na kācidanupapattiravataratīti vyartha eva tatsamarthanāyāṃ yatnaḥ /",
  "GK16mamkpb_u:3416": "sādhāraṇaviśeṣaṇavaśādeva samāsoktiranuktamapi,",
  "GK16mamkpb_u:3417": "upamānaviśeṣaṃ prakāśayatīti tasyātra punarupādāne prayojanābhāvāt anupādeyatvaṃ yat tat apuṣṭārthatvaṃ punaruktaṃ vā doṣaḥ /",
  "GK16mamkpb_u:3418": "yathā spṛśati tigmarucau kakubhaḥ karairdayitayeva vijṛmbhitatāpayā /",
  "GK16mamkpb_u:3419": "atanumānaparigrahayā sthitaṃ rucirayā cirayāpi dinaśriyā // 601 //",
  "GK16mamkpb_u:3420": "atra tigmaruceḥ kakubhāṃ ca yathā sadṛśaviśeṣaṇavaśena vyaktiviśeṣaparigraheṇa ca nāyakatayā nāyikātvena ca vyaktiḥ,",
  "GK16mamkpb_u:3421": "tathā grīṣmadivasaśriyo 'pi pratīnāyikātvena bhaviṣyatīti kiṃ dayitayeti svaśabdopādānena //",
  "GK16mamkpb_u:3422": "śleṣopamāyāstu sa viṣayaḥ,",
  "GK16mamkpb_u:3423": "yatropamānasyopādānamantareṇa sādhāraṇeṣvapi viśeṣaṇeṣu na tathā pratītiḥ /",
  "GK16mamkpb_u:3424": "yathā svayaṃ ca pallavātāmrabhāsvatkaravirājitā /",
  "GK16mamkpb_u:3425": "prabhātasaṃdhyevāsvāpaphalalubdhehitapradā // 602 //",
  "GK16mamkpb_u:3426": "iti //",
  "GK16mamkpb_u:3427": "aprastutapraśaṃsāyāmapi upameyam anayaiva rītyā pratītaṃ na punaḥ prayogeṇa kadarthatāṃ neyam /",
  "GK16mamkpb_u:3428": "yathā āhūteṣu vihaṃgameṣu maśako nāyān puro vāryate madhyevāridhi vāvasaṃstṛṇamaṇirdhatte maṇīnāṃ rucam /",
  "GK16mamkpb_u:3429": "khadyoto 'pi na kampate pracalituṃ madhye 'pi tejasvināṃ dhik sāmānyamacetanaṃ prabhumivānāmṛṣṭatacvāntaram // 603 //",
  "GK16mamkpb_u:3430": "a6, acetanasya prabhoraprastutaviśiṣṭasāmānyadvāreṇābhivyaktau na yuktameva punaḥ kathanam //",
  "GK16mamkpb_u:3431": "tadete 'laṃkāradoṣāḥ,",
  "GK16mamkpb_u:3432": "yathāsaṃbhavino 'nye 'pyevaṃjātīyakāḥ pūrvoktayaiva doṣajātyā,",
  "GK16mamkpb_u:3433": "antarbhāvitāḥ,",
  "GK16mamkpb_u:3434": "na pṛthak pratipādanamarhantīti saṃpūrṇamidaṃ kāvyalakṣaṇam //",
  "GK16mamkpb_u:3435": "ityeṣa mārgo viduṣāṃ vibhinno 'pyabhinnarūpaḥ pratimāsate yat /",
  "GK16mamkpb_u:3436": "na tadvicitraṃ yadamutra samyagvinirmitā saṃghaṭanaiva hetuḥ //1//",
  "GK16mamkpb_u:3437": "iti kāvyaprakāśe 'rthālaṃkāranirṇayo nāma daśama ullāsaḥ //",
  "GK16mamkpb_u:3438": "// samāptaśvāyaṃ kāvyaprakāśaḥ //"
}