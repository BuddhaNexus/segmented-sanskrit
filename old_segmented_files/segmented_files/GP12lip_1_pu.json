{
  "GP12lip_1_pu:0": "LiP, 1, 1",
  "GP12lip_1_pu:1": "namo rudrāya haraye brahmaṇe paramātmane /",
  "GP12lip_1_pu:2": "pradhānapuruṣeśāya sargasthityantakāriṇe // LiP_1,1.1 //",
  "GP12lip_1_pu:3": "nārado 'bhyarcya śaileśe śaṅkaraṃ saṅgameśvare /",
  "GP12lip_1_pu:4": "hiraṇyagarbhe svarlīne hy avimukte mahālaye // LiP_1,1.2 //",
  "GP12lip_1_pu:5": "raudre goprekṣake caiva śreṣṭhe pāśupate tathā /",
  "GP12lip_1_pu:6": "vighneśvare ca kedāre tathā gomāyukeśvare // LiP_1,1.3 //",
  "GP12lip_1_pu:7": "hiraṇyagarbhe candreśe īśānye ca triviṣṭape /",
  "GP12lip_1_pu:8": "śukreśvare yathānyāyaṃ naimiṣaṃ prayayau muniḥ // LiP_1,1.4 //",
  "GP12lip_1_pu:9": "naimiṣeyāstadā dṛṣṭvā nāradaṃ hṛṣṭamānasāḥ /",
  "GP12lip_1_pu:10": "samabhyarcyāsanaṃ tasmai tadyogyaṃ samakalpayan // LiP_1,1.5 //",
  "GP12lip_1_pu:11": "so 'pi hṛṣṭo munivarair dattaṃ bheje tadāsanam /",
  "GP12lip_1_pu:12": "sampūjyamāno munibhiḥ sukhāsīno varāsane // LiP_1,1.6 //",
  "GP12lip_1_pu:13": "cakre kathāṃ vicitrārthāṃ liṅgamāhātmyamāśritām /",
  "GP12lip_1_pu:14": "etasminnevakāle tu sūtaḥ paurāṇikaḥ svayam // LiP_1,1.7 //",
  "GP12lip_1_pu:15": "jagāma naimiṣaṃ dhīmān praṇāmārthaṃ tapasvinām /",
  "GP12lip_1_pu:16": "tasmai sāma ca pūjāṃ ca yathāvaccakrire tadā // LiP_1,1.8 //",
  "GP12lip_1_pu:17": "naimiṣeyāstu śiṣyāya kṛṣṇadvaipāyanasya tu /",
  "GP12lip_1_pu:18": "atha teṣāṃ purāṇasya śuśrūṣā samapadyata // LiP_1,1.9 //",
  "GP12lip_1_pu:19": "dṛṣṭvā tam ativiśvastaṃ vidvāṃsaṃ romaharṣaṇam /",
  "GP12lip_1_pu:20": "apṛcchaṃśca tataḥ sūtam ṛṣiṃ sarve tapodhanāḥ // LiP_1,1.10 //",
  "GP12lip_1_pu:21": "purāṇasaṃhitāṃ puṇyāṃ liṅgamāhātmyasaṃyutām /",
  "GP12lip_1_pu:22": "naimiṣeyā ūcuḥ",
  "GP12lip_1_pu:23": "tvayā sūta mahābuddhe kṛṣṇadvaipāyano muniḥ // LiP_1,1.11 //",
  "GP12lip_1_pu:24": "upāsitaḥ purāṇārthaṃ labdhā tasmācca saṃhitā /",
  "GP12lip_1_pu:25": "tasmādbhavantaṃ pṛcchāmaḥ sūta paurāṇikottamam // LiP_1,1.12 //",
  "GP12lip_1_pu:26": "purāṇasaṃhitāṃ divyāṃ liṅgamāhātmyasaṃyutām /",
  "GP12lip_1_pu:27": "nārado 'pyasya devasya rudrasya paramātmanaḥ // LiP_1,1.13 //",
  "GP12lip_1_pu:28": "kṣetrāṇyāsādya cābhyarcya liṅgāni munipuṅgavaḥ /",
  "GP12lip_1_pu:29": "iha saṃnihitaḥ śrīmān nārado brahmaṇaḥ sutaḥ // LiP_1,1.14 //",
  "GP12lip_1_pu:30": "bhavabhakto bhavāṃścaiva vayaṃ vai nāradastathā /",
  "GP12lip_1_pu:31": "asyāgrato muneḥ puṇyaṃ purāṇaṃ vaktumarhasi // LiP_1,1.15 //",
  "GP12lip_1_pu:32": "saphalaṃ sādhitaṃ sarvaṃ bhavatā viditaṃ bhavet /",
  "GP12lip_1_pu:33": "evamuktaḥ sa hṛṣṭātmā sūtaḥ paurāṇikottamaḥ // LiP_1,1.16 //",
  "GP12lip_1_pu:34": "abhivādyāgrato dhīmān nāradaṃ brahmaṇaḥ sutam /",
  "GP12lip_1_pu:35": "naimiṣeyāṃśca puṇyātmā purāṇaṃ vyājahāra saḥ // LiP_1,1.17 //",
  "GP12lip_1_pu:36": "sūta uvāca",
  "GP12lip_1_pu:37": "namaskṛtya mahādevaṃ brahmāṇaṃ ca janārdanam /",
  "GP12lip_1_pu:38": "munīśvaraṃ tathā vyāsaṃ vaktuṃ liṅgaṃ smarāmyaham // LiP_1,1.18 //",
  "GP12lip_1_pu:39": "śabdaṃ brahmatanuṃ sākṣāc chabdabrahmaprakāśakam /",
  "GP12lip_1_pu:40": "varṇāvayavam avyakta- lakṣaṇaṃ bahudhā sthitam // LiP_1,1.19 //",
  "GP12lip_1_pu:41": "akārokāramakāraṃ sthūlaṃ sūkṣmaṃ parātparam /",
  "GP12lip_1_pu:42": "oṅkārarūpam ṛgvaktraṃ samajihvāsamanvitam // LiP_1,1.20 //",
  "GP12lip_1_pu:43": "yajurvedamahāgrīvam atharvahṛdayaṃ vibhum /",
  "GP12lip_1_pu:44": "pradhānapuruṣātītaṃ pralayotpattivarjitam // LiP_1,1.21 //",
  "GP12lip_1_pu:45": "tamasā kālarudrākhyaṃ rajasā kanakāṇḍajam /",
  "GP12lip_1_pu:46": "sattvena sarvagaṃ viṣṇuṃ nirguṇatve maheśvaram // LiP_1,1.22 //",
  "GP12lip_1_pu:47": "pradhānāvayavaṃ vyāpya saptadhādhiṣṭhitaṃ kramāt /",
  "GP12lip_1_pu:48": "punaḥ ṣoḍaśadhā caiva ṣaḍviṃśakam ajodbhavam // LiP_1,1.23 //",
  "GP12lip_1_pu:49": "sargapratiṣṭhāsaṃhāra- līlārthaṃ liṅgarūpiṇam /",
  "GP12lip_1_pu:50": "praṇamya ca yathānyāyaṃ vakṣye liṅgodbhavaṃ śubham // LiP_1,1.24 //",
  "GP12lip_1_pu:51": "iti śrīlaiṅge mahāpurāṇe prathamo 'dhyāyaḥ",
  "GP12lip_1_pu:53": "LiP, 1, 2",
  "GP12lip_1_pu:54": "sūta uvāca",
  "GP12lip_1_pu:55": "īśānakalpavṛttāntam adhikṛtya mahātmanā /",
  "GP12lip_1_pu:56": "brahmaṇā kalpitaṃ pūrvaṃ purāṇaṃ laiṅgam uttamam // LiP_1,2.1 //",
  "GP12lip_1_pu:57": "granthakoṭipramāṇaṃ tu śatakoṭipravistare /",
  "GP12lip_1_pu:58": "caturlakṣeṇa saṃkṣipte vyāsaiḥ sarvāntareṣu vai // LiP_1,2.2 //",
  "GP12lip_1_pu:59": "vyasteṣṭā daśadhā caiva brahmādau dvāparādiṣu /",
  "GP12lip_1_pu:60": "liṅgamekādaśaṃ proktaṃ mayā vyāsācchrutaṃ ca tat // LiP_1,2.3 //",
  "GP12lip_1_pu:61": "asyaikādaśasāhasre granthamānamiha dvijāḥ /",
  "GP12lip_1_pu:62": "tasmātsaṃkṣepato vakṣye na śrutaṃ vistareṇa yat // LiP_1,2.4 //",
  "GP12lip_1_pu:63": "caturlakṣeṇa saṃkṣipte kṛṣṇadvaipāyanena tu /",
  "GP12lip_1_pu:64": "atraikādaśasāhasraiḥ kathito liṅgasambhavaḥ // LiP_1,2.5 //",
  "GP12lip_1_pu:65": "sargaḥ prādhānikaḥ paścāt prākṛto vaikṛtāni ca /",
  "GP12lip_1_pu:66": "aṇḍasyāsya ca sambhūtir aṇḍasyāvaraṇāṣṭakam // LiP_1,2.6 //",
  "GP12lip_1_pu:67": "aṇḍodbhavatvaṃ śarvasya rajoguṇasamāśrayāt /",
  "GP12lip_1_pu:68": "viṣṇutvaṃ kālarudratvaṃ śayanaṃ cāpsu tasya ca // LiP_1,2.7 //",
  "GP12lip_1_pu:69": "prajāpatīnāṃ sargaś ca pṛthivyuddharaṇaṃ tathā /",
  "GP12lip_1_pu:70": "brahmaṇaś ca divārātram āyuṣo gaṇanaṃ punaḥ // LiP_1,2.8 //",
  "GP12lip_1_pu:71": "savanaṃ brahmaṇaścaiva yugakalpaś ca tasya tu /",
  "GP12lip_1_pu:72": "divyaṃ ca mānuṣaṃ varṣam ārṣaṃ vai dhrauvyameva ca // LiP_1,2.9 //",
  "GP12lip_1_pu:73": "pitryaṃ pitṝṇāṃ sambhūtir dharmaścāśramiṇāṃ tathā /",
  "GP12lip_1_pu:74": "avṛddhirjagato bhūyo devyāḥ śaktyudbhavastathā // LiP_1,2.10 //",
  "GP12lip_1_pu:75": "strīpumbhāvo viriñcasya sargo mithunasambhavaḥ /",
  "GP12lip_1_pu:76": "ākhyāṣṭakaṃ hi rudrasya kathitaṃ rodanāntare // LiP_1,2.11 //",
  "GP12lip_1_pu:77": "brahmaviṣṇuvivādaś ca punarliṅgasya sambhavaḥ /",
  "GP12lip_1_pu:78": "śilādasya tapaścaiva vṛtrārerdarśanaṃ tathā // LiP_1,2.12 //",
  "GP12lip_1_pu:79": "prārthanā yonijasyātha durlabhatvaṃ sutasya tu /",
  "GP12lip_1_pu:80": "śilādaśakrasaṃvādaḥ padmayonitvameva ca // LiP_1,2.13 //",
  "GP12lip_1_pu:81": "bhavasya darśanaṃ caiva tiṣyeṣvācāryaśiṣyayoḥ /",
  "GP12lip_1_pu:82": "vyāsāvatārāś ca tathā kalpamanvantarāṇi ca // LiP_1,2.14 //",
  "GP12lip_1_pu:83": "kalpatvaṃ caiva kalpānām ākhyābhedeṣvanukramāt /",
  "GP12lip_1_pu:84": "kalpeṣu kalpe vārāhe vārāhatvaṃ hares tathā // LiP_1,2.15 //",
  "GP12lip_1_pu:85": "meghavāhanakalpasya vṛttāntaṃ rudragauravam /",
  "GP12lip_1_pu:86": "punarliṅgodbhavaścaiva ṛṣimadhye pinākinaḥ // LiP_1,2.16 //",
  "GP12lip_1_pu:87": "liṅgasyārādhanaṃ snāna- vidhānaṃ śaucalakṣaṇam /",
  "GP12lip_1_pu:88": "vārāṇasyāś ca māhātmyaṃ kṣetramāhātmyavarṇanam // LiP_1,2.17 //",
  "GP12lip_1_pu:89": "bhuvi rudrālayānāṃ tu saṃkhyā viṣṇorgṛhasya ca /",
  "GP12lip_1_pu:90": "antarikṣe tathāṇḍe 'smin devāyatanavarṇanam // LiP_1,2.18 //",
  "GP12lip_1_pu:91": "dakṣasya patanaṃ bhūmau punaḥ svārociṣe 'ntare /",
  "GP12lip_1_pu:92": "dakṣaśāpaś ca dakṣasya śāpamokṣastathaiva ca // LiP_1,2.19 //",
  "GP12lip_1_pu:93": "kailāsavarṇanaṃ caiva yogaḥ pāśupatas tathā /",
  "GP12lip_1_pu:94": "caturyugapramāṇaṃ ca yugadharmaḥ suvistaraḥ // LiP_1,2.20 //",
  "GP12lip_1_pu:95": "saṃdhyāṃśakapramāṇaṃ ca saṃdhyāvṛttaṃ bhavasya ca /",
  "GP12lip_1_pu:96": "śmaśānanilayaścaiva candrarekhāsamudbhavaḥ // LiP_1,2.21 //",
  "GP12lip_1_pu:97": "udvāhaḥ śaṃkarasyātha putrotpādanameva ca /",
  "GP12lip_1_pu:98": "maithunātiprasaṅgena vināśo jagatāṃ bhayam // LiP_1,2.22 //",
  "GP12lip_1_pu:99": "śāpaḥ satyā kṛto devān- purā viṣṇuṃ ca pālitam /",
  "GP12lip_1_pu:100": "śukrotsargastu rudrasya gāṅgeyodbhava eva ca // LiP_1,2.23 //",
  "GP12lip_1_pu:101": "grahaṇādiṣu kāleṣu snāpya liṅgaṃ phalaṃ tathā /",
  "GP12lip_1_pu:102": "kṣubdhadhī ca vivādaś ca dadhīcopendrayos tathā // LiP_1,2.24 //",
  "GP12lip_1_pu:103": "utpattirnandināmnā tu devadevasya śūlinaḥ /",
  "GP12lip_1_pu:104": "pativratāyāścākhyānaṃ paśupāśavicāraṇā // LiP_1,2.25 //",
  "GP12lip_1_pu:105": "pravṛttilakṣaṇaṃ jñānaṃ nivṛttyadhikṛtā tathā /",
  "GP12lip_1_pu:106": "vasiṣṭhatanayotpattir vāsiṣṭhānāṃ mahātmanām // LiP_1,2.26 //",
  "GP12lip_1_pu:107": "munīnāṃ vaṃśavistāro rājñāṃ śaktervināśanam /",
  "GP12lip_1_pu:108": "daurātmyaṃ kauśikasyātha surabherbandhanaṃ tathā // LiP_1,2.27 //",
  "GP12lip_1_pu:109": "sutaśoko vasiṣṭhasya arundhatyāḥ pralāpanam /",
  "GP12lip_1_pu:110": "snuṣāyāḥ preṣaṇaṃ caiva garbhasthasya vacas tathā // LiP_1,2.28 //",
  "GP12lip_1_pu:111": "parāśarasyāvatāro vyāsasya ca śukasya ca /",
  "GP12lip_1_pu:112": "vināśo rākṣasānāṃ ca kṛto vai śaktisūnunā // LiP_1,2.29 //",
  "GP12lip_1_pu:113": "devatāparamārthaṃ tu vijñānaṃ ca prasādataḥ /",
  "GP12lip_1_pu:114": "purāṇakaraṇaṃ caiva pulastyasyājñayā guroḥ // LiP_1,2.30 //",
  "GP12lip_1_pu:115": "bhuvanānāṃ pramāṇaṃ ca grahāṇāṃ jyotiṣāṃ gatiḥ /",
  "GP12lip_1_pu:116": "jīvacchrāddhavidhānaṃ ca śrāddhārhāḥ śrāddhameva ca // LiP_1,2.31 //",
  "GP12lip_1_pu:117": "nāndīśrāddhavidhānaṃ ca tathādhyayanalakṣaṇam /",
  "GP12lip_1_pu:118": "pañcayajñaprabhāvaś ca pañcayajñavidhis tathā // LiP_1,2.32 //",
  "GP12lip_1_pu:119": "rajasvalānāṃ vṛttiś ca vṛttyā putraviśiṣṭatā /",
  "GP12lip_1_pu:120": "maithunasya vidhiścaiva prativarṇamanukramāt // LiP_1,2.33 //",
  "GP12lip_1_pu:121": "bhojyābhojyavidhānaṃ ca sarveṣāmeva varṇinām /",
  "GP12lip_1_pu:122": "prāyaścittam aśeṣasya pratyekaṃ caiva vistarāt // LiP_1,2.34 //",
  "GP12lip_1_pu:123": "narakāṇāṃ svarūpaṃ ca daṇḍaḥ karmānurūpataḥ /",
  "GP12lip_1_pu:124": "svarginārakiṇāṃ puṃsāṃ cihnaṃ janmāntareṣu ca // LiP_1,2.35 //",
  "GP12lip_1_pu:125": "nānāvidhāni dānāni pretarājapuraṃ tathā /",
  "GP12lip_1_pu:126": "kalpaṃ pañcākṣarasyātha rudramāhātmyameva ca // LiP_1,2.36 //",
  "GP12lip_1_pu:127": "vṛtrendrayormahāyuddhaṃ viśvarūpavimardanam /",
  "GP12lip_1_pu:128": "śvetasya mṛtyoḥ saṃvādaḥ śvetārthe kālanāśanam // LiP_1,2.37 //",
  "GP12lip_1_pu:129": "devadāruvane śambhoḥ praveśaḥ śaṃkarasya tu /",
  "GP12lip_1_pu:130": "sudarśanasya cākhyānaṃ kramasaṃnyāsalakṣaṇam // LiP_1,2.38 //",
  "GP12lip_1_pu:131": "śraddhāsādhyo 'tha rudrastu kathitaṃ brahmaṇā tadā /",
  "GP12lip_1_pu:132": "madhunā kaiṭabhenaiva purā hṛtagatervibhoḥ // LiP_1,2.39 //",
  "GP12lip_1_pu:133": "brahmaṇaḥ paramaṃ jñānam ādātuṃ mīnatā hareḥ /",
  "GP12lip_1_pu:134": "sarvāvasthāsu viṣṇoś ca jananaṃ līlayaiva tu // LiP_1,2.40 //",
  "GP12lip_1_pu:135": "rudraprasādādviṣṇoś ca jiṣṇoścaiva tu sambhavaḥ /",
  "GP12lip_1_pu:136": "manthānadhāraṇārthāya hareḥ kūrmatvamevaca // LiP_1,2.41 //",
  "GP12lip_1_pu:137": "saṃkarṣaṇasya cotpattiḥ kauśikyāś ca punarbhavaḥ /",
  "GP12lip_1_pu:138": "yadūnāṃ caiva sambhūtir yādavatvaṃ hareḥ svayam // LiP_1,2.42 //",
  "GP12lip_1_pu:139": "bhojarājasya daurātmyaṃ mātulasya harervibhoḥ /",
  "GP12lip_1_pu:140": "bālabhāve hareḥ krīḍā putrārthaṃ śaṃkarārcanam // LiP_1,2.43 //",
  "GP12lip_1_pu:141": "nārasya ca tathotpattiḥ kapāle vaiṣṇavāddharāt /",
  "GP12lip_1_pu:142": "bhūbhāranigrahārthe tu rudrasyārādhanaṃ hareḥ // LiP_1,2.44 //",
  "GP12lip_1_pu:143": "vainyena pṛthunā bhūmeḥ purā dohapravartanam /",
  "GP12lip_1_pu:144": "devāsure purā labdho bhṛguśāpaś ca viṣṇunā // LiP_1,2.45 //",
  "GP12lip_1_pu:145": "kṛṣṇatve dvārakāyāṃ tu nilayo mādhavasya tu /",
  "GP12lip_1_pu:146": "labdho hitāya śāpastu durvāsasyānanāddhareḥ // LiP_1,2.46 //",
  "GP12lip_1_pu:147": "vṛṣṇyandhakavināśāya śāpaḥ piṇḍāravāsinām /",
  "GP12lip_1_pu:148": "erakasya tathotpattis tomarasyodbhavas tathā // LiP_1,2.47 //",
  "GP12lip_1_pu:149": "erakālābhato 'nyonyaṃ vivāde vṛṣṇivigrahaḥ /",
  "GP12lip_1_pu:150": "līlayā caiva kṛṣṇena svakulasya ca saṃhṛtiḥ // LiP_1,2.48 //",
  "GP12lip_1_pu:151": "erakāstrabalenaiva gamanaṃ svecchayaiva tu /",
  "GP12lip_1_pu:152": "brahmaṇaścaiva mokṣasya vijñānaṃ tu suvistaram // LiP_1,2.49 //",
  "GP12lip_1_pu:153": "purāndhakāgnidakṣāṇāṃ śakrebhamṛgarūpiṇām /",
  "GP12lip_1_pu:154": "madanasyādidevasya brahmaṇaś cāmarāriṇām // LiP_1,2.50 //",
  "GP12lip_1_pu:155": "halāhalasya daityasya kṛtāvajñā pinākinā /",
  "GP12lip_1_pu:156": "jālaṃdharavadhaścaiva sudarśanasamudbhavaḥ // LiP_1,2.51 //",
  "GP12lip_1_pu:157": "viṣṇorvarāyudhāvāptis tathā rudrasya ceṣṭitam /",
  "GP12lip_1_pu:158": "tathānyāni ca rudrasya caritāni sahasraśaḥ // LiP_1,2.52 //",
  "GP12lip_1_pu:159": "hareḥ pitāmahasyātha śakrasya ca mahātmanaḥ /",
  "GP12lip_1_pu:160": "prabhāvānubhavaścaiva śivalokasya varṇanam // LiP_1,2.53 //",
  "GP12lip_1_pu:161": "bhūmau rudrasya lokaṃ ca pātāle hāṭakeśvaram /",
  "GP12lip_1_pu:162": "tapasāṃ lakṣaṇaṃ caiva dvijānāṃ vaibhavaṃ tathā // LiP_1,2.54 //",
  "GP12lip_1_pu:163": "ādhikyaṃ sarvamūrtīnāṃ liṅgamūrterviśeṣataḥ /",
  "GP12lip_1_pu:164": "liṅge 'sminnānupūrvyeṇa vistareṇānukīrtyate // LiP_1,2.55 //",
  "GP12lip_1_pu:165": "etajjñātvā purāṇasya saṃkṣepaṃ kīrtayettu yaḥ /",
  "GP12lip_1_pu:166": "sarvapāpavinirmukto brahmalokaṃ sa gacchati // LiP_1,2.56 //",
  "GP12lip_1_pu:168": "LiP, 1, 3",
  "GP12lip_1_pu:169": "sūta uvāca",
  "GP12lip_1_pu:170": "aliṅgo liṅgamūlaṃ tu avyaktaṃ liṅgamucyate /",
  "GP12lip_1_pu:171": "aliṅgaḥ śiva ityukto liṅgaṃ śaivamiti smṛtam // LiP_1,3.1 //",
  "GP12lip_1_pu:172": "pradhānaṃ prakṛtiśceti yadāhurliṅgamuttamam /",
  "GP12lip_1_pu:173": "gandhavarṇarasairhīnaṃ śabdasparśādivarjitam // LiP_1,3.2 //",
  "GP12lip_1_pu:174": "aguṇaṃ dhruvamakṣayyam aliṅgaṃ śivalakṣaṇam /",
  "GP12lip_1_pu:175": "gandhavarṇarasairyuktaṃ śabdasparśādilakṣaṇam // LiP_1,3.3 //",
  "GP12lip_1_pu:176": "jagadyoniṃ mahābhūtaṃ sthūlaṃ sūkṣmaṃ dvijottamāḥ /",
  "GP12lip_1_pu:177": "vigraho jagatāṃ liṅgam aliṅgād abhavatsvayam // LiP_1,3.4 //",
  "GP12lip_1_pu:178": "saptadhācāṣṭadhā caiva tathaikādaśadhā punaḥ /",
  "GP12lip_1_pu:179": "liṅgānyaliṅgasya tathā māyayā vitatāni tu // LiP_1,3.5 //",
  "GP12lip_1_pu:180": "tebhyaḥ pradhānadevānāṃ trayamāsīcchivātmakam /",
  "GP12lip_1_pu:181": "ekasmāttriṣvabhūdviśvam ekena parirakṣitam // LiP_1,3.6 //",
  "GP12lip_1_pu:182": "ekenaiva hṛtaṃ viśvaṃ vyāptaṃ tvevaṃ śivena tu /",
  "GP12lip_1_pu:183": "aliṅgaṃ caiva liṅgaṃ ca liṅgāliṅgāni mūrtayaḥ // LiP_1,3.7 //",
  "GP12lip_1_pu:184": "yathāvatkathitāścaiva tasmādbrahma svayaṃ jagat /",
  "GP12lip_1_pu:185": "aliṅgī bhagavān bījī sa eva parameśvaraḥ // LiP_1,3.8 //",
  "GP12lip_1_pu:186": "bījaṃ yoniś ca nirbījaṃ nirbījo bījamucyate /",
  "GP12lip_1_pu:187": "bījayonipradhānānām ātmākhyā vartate tviha // LiP_1,3.9 //",
  "GP12lip_1_pu:188": "paramātmā munirbrahma nityabuddhasvabhāvataḥ /",
  "GP12lip_1_pu:189": "viśuddho 'yaṃ tathā rudraḥ purāṇe śiva ucyate // LiP_1,3.10 //",
  "GP12lip_1_pu:190": "śivena dṛṣṭā prakṛtiḥ śaivī samabhavaddvijāḥ /",
  "GP12lip_1_pu:191": "sargādau sā guṇairyuktā purāvyaktā svabhāvataḥ // LiP_1,3.11 //",
  "GP12lip_1_pu:192": "avyaktādiviśeṣāntaṃ viśvaṃ tasyāḥ samucchritam /",
  "GP12lip_1_pu:193": "viśvadhātrī tvajākhyā ca śaivī sā prakṛtiḥ smṛtā // LiP_1,3.12 //",
  "GP12lip_1_pu:194": "tāmajāṃ lohitāṃ śuklāṃ kṛṣṇāmekāṃ bahuprajām /",
  "GP12lip_1_pu:195": "janitrīmanuśete sma juṣamāṇaḥ svarūpiṇīm // LiP_1,3.13 //",
  "GP12lip_1_pu:196": "tāmevājāmajo 'nyastu bhuktabhogāṃ jahāti ca /",
  "GP12lip_1_pu:197": "ajā janitrī jagatāṃ sājena samadhiṣṭhitā // LiP_1,3.14 //",
  "GP12lip_1_pu:198": "prādurbabhūva sa mahān puruṣādhiṣṭhitasya ca /",
  "GP12lip_1_pu:199": "ajājñayā pradhānasya sargakāle guṇais tribhiḥ // LiP_1,3.15 //",
  "GP12lip_1_pu:200": "sisṛkṣayā codyamānaḥ praviśyāvyaktamavyayam /",
  "GP12lip_1_pu:201": "vyaktasṛṣṭiṃ vikurute cātmanādhiṣṭhito mahān // LiP_1,3.16 //",
  "GP12lip_1_pu:202": "mahatastu tathā vṛttiḥ saṃkalpādhyavasāyikā /",
  "GP12lip_1_pu:203": "mahatas triguṇas tasmād ahaṃkāro rajo 'dhikaḥ // LiP_1,3.17 //",
  "GP12lip_1_pu:204": "tenaiva cāvṛtaḥ samyag ahaṃkāras tamo 'dhikaḥ /",
  "GP12lip_1_pu:205": "mahato bhūtatanmātraṃ sargakṛdvai babhūva ca // LiP_1,3.18 //",
  "GP12lip_1_pu:206": "ahaṃkārācchabdamātraṃ tasmādākāśamavyayam /",
  "GP12lip_1_pu:207": "saśabdamāvṛṇotpaścād ākāśaṃ śabdakāraṇam // LiP_1,3.19 //",
  "GP12lip_1_pu:208": "tanmātrādbhūtasargaś ca dvijāstvevaṃ prakīrtitaḥ /",
  "GP12lip_1_pu:209": "sparśamātraṃ tathākāśāt tasmādvāyur mahānmune // LiP_1,3.20 //",
  "GP12lip_1_pu:210": "tasmācca rūpamātraṃ tu tato 'gniśca rasastataḥ /",
  "GP12lip_1_pu:211": "rasādāpaḥ śubhāstābhyo gandhamātraṃ dharā tataḥ // LiP_1,3.21 //",
  "GP12lip_1_pu:212": "āvṛṇoddhi tathākāśaṃ sparśamātraṃ dvijottamāḥ /",
  "GP12lip_1_pu:213": "āvṛṇodrūpamātraṃ tu vāyurvāti kriyātmakaḥ // LiP_1,3.22 //",
  "GP12lip_1_pu:214": "āvṛṇodrasamātraṃ vai devaḥ sākṣādvibhāvasuḥ /",
  "GP12lip_1_pu:215": "āvṛṇvānā gandhamātram āpaḥ sarvarasātmikāḥ // LiP_1,3.23 //",
  "GP12lip_1_pu:216": "kṣmā sā pañcaguṇā tasmād ekonā rasasambhavāḥ /",
  "GP12lip_1_pu:217": "triguṇo bhagavānvahnir dviguṇaḥ sparśasambhavaḥ // LiP_1,3.24 //",
  "GP12lip_1_pu:218": "avakāśastato deva ekamātrastu niṣkalaḥ /",
  "GP12lip_1_pu:219": "tanmātrādbhūtasargaś ca vijñeyaś ca parasparam // LiP_1,3.25 //",
  "GP12lip_1_pu:220": "vaikārikaḥ sāttviko vai yugapatsampravartate /",
  "GP12lip_1_pu:221": "sargas tathāpyahaṃkārād evamatra prakīrtitaḥ // LiP_1,3.26 //",
  "GP12lip_1_pu:222": "pañca buddhīndriyāṇyasya pañca karmendriyāṇi tu /",
  "GP12lip_1_pu:223": "śabdādīnāmavāptyarthaṃ manaścaivobhayātmakam // LiP_1,3.27 //",
  "GP12lip_1_pu:224": "mahadādiviśeṣāntā hy aṇḍamutpādayanti ca /",
  "GP12lip_1_pu:225": "jalabudbudavattasmād avatīrṇaḥ pitāmahaḥ // LiP_1,3.28 //",
  "GP12lip_1_pu:226": "sa eva bhagavān rudro viṣṇurviśvagataḥ prabhuḥ /",
  "GP12lip_1_pu:227": "tasminnaṇḍe tvime lokā antarviśvamidaṃ jagat // LiP_1,3.29 //",
  "GP12lip_1_pu:228": "aṇḍaṃ daśaguṇenaiva vāriṇā prāvṛtaṃ bahiḥ /",
  "GP12lip_1_pu:229": "āpo daśaguṇenaiva tadbāhyastejasā vṛtāḥ // LiP_1,3.30 //",
  "GP12lip_1_pu:230": "tejo daśaguṇenaiva bāhyato vāyunā vṛtam /",
  "GP12lip_1_pu:231": "vāyurdaśaguṇenaiva bāhyato nabhasā vṛtaḥ // LiP_1,3.31 //",
  "GP12lip_1_pu:232": "ākāśenāvṛto vāyur ahaṃkāreṇa śabdajaḥ /",
  "GP12lip_1_pu:233": "mahatā śabdaheturvai pradhānenāvṛtaḥ svayam // LiP_1,3.32 //",
  "GP12lip_1_pu:234": "saptāṇḍāvaraṇānyāhus tasyātmā kamalāsanaḥ /",
  "GP12lip_1_pu:235": "koṭikoṭiyutānyatra cāṇḍāni kathitāni tu // LiP_1,3.33 //",
  "GP12lip_1_pu:236": "tatratatra caturvaktrā brahmāṇo harayo bhavāḥ /",
  "GP12lip_1_pu:237": "sṛṣṭāḥ pradhānena tadā labdhvā śambhostu saṃnidhim // LiP_1,3.34 //",
  "GP12lip_1_pu:238": "layaścaiva tathānyonyam āndyantam iti kīrtitam /",
  "GP12lip_1_pu:239": "sargasya pratisargasya sthiteḥ kartā maheśvaraḥ // LiP_1,3.35 //",
  "GP12lip_1_pu:240": "sarge ca rajasā yuktaḥ sattvasthaḥ pratipālane /",
  "GP12lip_1_pu:241": "pratisarge tamodriktaḥ sa eva trividhaḥ kramāt // LiP_1,3.36 //",
  "GP12lip_1_pu:242": "ādikartā ca bhūtānāṃ saṃhartā paripālakaḥ /",
  "GP12lip_1_pu:243": "tasmānmaheśvaro devo brahmaṇo 'dhipatiḥ śivaḥ // LiP_1,3.37 //",
  "GP12lip_1_pu:244": "sadāśivo bhavo viṣṇur brahmā sarvātmako yataḥ /",
  "GP12lip_1_pu:245": "ekadaṇḍe tathā lokā ime kartā pitāmahaḥ // LiP_1,3.38 //",
  "GP12lip_1_pu:246": "prākṛtaḥ kathitastveṣa puruṣādhiṣṭhito mayā /",
  "GP12lip_1_pu:247": "sargaś cābuddhipūrvastu dvijāḥ prāthamikaḥ śubhaḥ // LiP_1,3.39 //",
  "GP12lip_1_pu:249": "LiP, 1, 4",
  "GP12lip_1_pu:250": "sūta uvāca",
  "GP12lip_1_pu:251": "atha prāthamikasyeha yaḥ kālastadahaḥ smṛtam /",
  "GP12lip_1_pu:252": "sargasya tādṛśī rātriḥ prākṛtasya samāsataḥ // LiP_1,4.1 //",
  "GP12lip_1_pu:253": "divā sṛṣṭiṃ vikurute rajanyāṃ pralayaṃ vibhuḥ /",
  "GP12lip_1_pu:254": "aupacārikamasyaitad ahorātraṃ na vidyate // LiP_1,4.2 //",
  "GP12lip_1_pu:255": "divā vikṛtayaḥ sarve vikārā viśvadevatāḥ /",
  "GP12lip_1_pu:256": "prajānāṃ patayaḥ sarve tiṣṭhantyanye maharṣayaḥ // LiP_1,4.3 //",
  "GP12lip_1_pu:257": "rātrau sarve pralīyante niśānte sambhavanti ca /",
  "GP12lip_1_pu:258": "ahastu tasya vaikalpo rātristādṛgvidhā smṛtā // LiP_1,4.4 //",
  "GP12lip_1_pu:259": "caturyugasahasrānte manavastu caturdaśa /",
  "GP12lip_1_pu:260": "catvāri tu sahasrāṇi vatsarāṇāṃ kṛtaṃ dvijāḥ // LiP_1,4.5 //",
  "GP12lip_1_pu:261": "tāvacchatī ca vai saṃdhyā saṃdhyāṃśaś ca kṛtasya tu /",
  "GP12lip_1_pu:262": "triśatī dviśatī saṃdhyā tathā caikaśatī kramāt // LiP_1,4.6 //",
  "GP12lip_1_pu:263": "aṃśakaḥ ṣaṭśataṃ tasmāt kṛtasaṃdhyāṃśakaṃ vinā /",
  "GP12lip_1_pu:264": "tridvyekasāhasramito vinā saṃdhyāṃśakena tu // LiP_1,4.7 //",
  "GP12lip_1_pu:265": "tretādvāparatiṣyāṇāṃ kṛtasya kathayāmi vaḥ /",
  "GP12lip_1_pu:266": "nimeṣapañcadaśakā kāṣṭhā svasthasya suvratāḥ // LiP_1,4.8 //",
  "GP12lip_1_pu:267": "martyasya cākṣṇostasyāś ca tatas triṃśatikā kalā /",
  "GP12lip_1_pu:268": "kalātriṃśatiko viprā muhūrta iti kalpitaḥ // LiP_1,4.9 //",
  "GP12lip_1_pu:269": "muhūrtapañcadaśikā rajanī tādṛśaṃ tvahaḥ /",
  "GP12lip_1_pu:270": "pitrye rātryahanī māsaḥ pravibhāgastayoḥ punaḥ // LiP_1,4.10 //",
  "GP12lip_1_pu:271": "kṛṣṇapakṣastvahasteṣāṃ śuklaḥ svapnāya śarvarī /",
  "GP12lip_1_pu:272": "triṃśadye mānuṣā māsāḥ pitryo māsastu sa smṛtaḥ // LiP_1,4.11 //",
  "GP12lip_1_pu:273": "śatāni trīṇi māsānāṃ ṣaṣṭyā cāpyadhikāni vai /",
  "GP12lip_1_pu:274": "pitryaḥ saṃvatsaro hyeṣa mānuṣeṇa vibhāvyate // LiP_1,4.12 //",
  "GP12lip_1_pu:275": "mānuṣeṇaiva mānena varṣāṇāṃ yacchataṃ bhavet /",
  "GP12lip_1_pu:276": "pitṝṇāṃ trīṇi varṣāṇi saṃkhyātānīha tāni vai // LiP_1,4.13 //",
  "GP12lip_1_pu:277": "daśa vai dvyadhikā māsāḥ pitṛsaṃkhyeha saṃsmṛtā /",
  "GP12lip_1_pu:278": "laukikenaiva mānena abdo yo mānuṣaḥ smṛtaḥ // LiP_1,4.14 //",
  "GP12lip_1_pu:279": "etaddivyamahorātram iti laiṅge 'tra paṭhyate /",
  "GP12lip_1_pu:280": "divye rātryahanī varṣaṃ pravibhāgastayoḥ punaḥ // LiP_1,4.15 //",
  "GP12lip_1_pu:281": "ahastatrodagayanaṃ rātriḥ syāddakṣiṇāyanam /",
  "GP12lip_1_pu:282": "ete rātryahanī divye prasaṃkhyāte viśeṣataḥ // LiP_1,4.16 //",
  "GP12lip_1_pu:283": "triṃśadyāni tu varṣāṇi divyo māsastu sa smṛtaḥ /",
  "GP12lip_1_pu:284": "mānuṣaṃ tu śataṃ viprā divyamāsāstrayastu te // LiP_1,4.17 //",
  "GP12lip_1_pu:285": "daśa caiva tathāhāni divyo hyeṣa vidhiḥ smṛtaḥ /",
  "GP12lip_1_pu:286": "trīṇi varṣaśatānyeva ṣaṣṭivarṣāṇi yāni tu // LiP_1,4.18 //",
  "GP12lip_1_pu:287": "divyaḥ saṃvatsaro hyeṣa mānuṣeṇa prakīrtitaḥ /",
  "GP12lip_1_pu:288": "trīṇi varṣasahasrāṇi mānuṣāṇi pramāṇataḥ // LiP_1,4.19 //",
  "GP12lip_1_pu:289": "triṃśadanyāni varṣāṇi mataḥ saptarṣivatsaraḥ /",
  "GP12lip_1_pu:290": "nava yāni sahasrāṇi varṣāṇāṃ mānuṣāṇi tu // LiP_1,4.20 //",
  "GP12lip_1_pu:291": "anyāni navatīścaiva dhrauvaḥ saṃvatsarastu saḥ /",
  "GP12lip_1_pu:292": "ṣaṭtriṃśattu sahasrāṇi varṣāṇāṃ mānuṣāṇi tu // LiP_1,4.21 //",
  "GP12lip_1_pu:293": "varṣāṇāṃ tacchataṃ jñeyaṃ divyo hyeṣa vidhiḥ smṛtaḥ /",
  "GP12lip_1_pu:294": "trīṇyeva niyutānyāhur varṣāṇāṃ mānuṣāṇi tu // LiP_1,4.22 //",
  "GP12lip_1_pu:295": "ṣaṣṭiścaiva sahasrāṇi saṃkhyātāni tu saṃkhyayā /",
  "GP12lip_1_pu:296": "divyaṃ varṣasahasraṃ tu prāhuḥ saṃkhyāvido janāḥ // LiP_1,4.23 //",
  "GP12lip_1_pu:297": "divyenaiva pramāṇena yugasaṃkhyāprakalpanam /",
  "GP12lip_1_pu:298": "pūrvaṃ kṛtayugaṃ nāma tatastretā vidhīyate // LiP_1,4.24 //",
  "GP12lip_1_pu:299": "dvāparaśca kaliścaiva yugānyetāni suvratāḥ /",
  "GP12lip_1_pu:300": "atha saṃvatsarā dṛṣṭā mānuṣeṇa pramāṇataḥ // LiP_1,4.25 //",
  "GP12lip_1_pu:301": "kṛtasyādyasya viprendrā divyamānena kīrtitam /",
  "GP12lip_1_pu:302": "sahasrāṇāṃ śatānyāsaṃś caturdaśa ca saṃkhyayā // LiP_1,4.26 //",
  "GP12lip_1_pu:303": "catvāriṃśatsahasrāṇi tathānyāni kṛtaṃ yugam /",
  "GP12lip_1_pu:304": "tathā daśasahasrāṇāṃ varṣāṇāṃ śatasaṃkhyayā // LiP_1,4.27 //",
  "GP12lip_1_pu:305": "aśītiś ca sahasrāṇi kālastretāyugasya ca /",
  "GP12lip_1_pu:306": "saptaiva niyutānyāhur varṣāṇāṃ mānuṣāṇi tu // LiP_1,4.28 //",
  "GP12lip_1_pu:307": "viṃśatiś ca sahasrāṇi kālastu dvāparasya ca /",
  "GP12lip_1_pu:308": "tathā śatasahasrāṇi varṣāṇāṃ trīṇi saṃkhyayā // LiP_1,4.29 //",
  "GP12lip_1_pu:309": "ṣaṣṭiścaiva sahasrāṇi kālaḥ kaliyugasya tu /",
  "GP12lip_1_pu:310": "evaṃ caturyugaḥ kāla ṛte saṃdhyāṃśakātsmṛtaḥ // LiP_1,4.30 //",
  "GP12lip_1_pu:311": "niyutānyeva ṣaṭtriṃśan niraṃśāni tu tāni vai /",
  "GP12lip_1_pu:312": "catvāriṃśattathā trīṇi niyutānīha saṃkhyayā // LiP_1,4.31 //",
  "GP12lip_1_pu:313": "viṃśatiś ca sahasrāṇi saṃdhyāṃśaś ca caturyugaḥ /",
  "GP12lip_1_pu:314": "evaṃ caturyugākhyānāṃ sādhikā hyekasaptatiḥ // LiP_1,4.32 //",
  "GP12lip_1_pu:315": "kṛtatretādiyuktānāṃ manorantaramucyate /",
  "GP12lip_1_pu:316": "manvantarasya saṃkhyā ca varṣāgreṇa prakīrtitā // LiP_1,4.33 //",
  "GP12lip_1_pu:317": "triṃśatkoṭyastu varṣāṇāṃ mānuṣeṇa dvijottamāḥ /",
  "GP12lip_1_pu:318": "saptaṣaṣṭistathānyāni niyutānyadhikāni tu // LiP_1,4.34 //",
  "GP12lip_1_pu:319": "viṃśatiś ca sahasrāṇi kālo 'yam adhikaṃ vinā /",
  "GP12lip_1_pu:320": "manvantarasya saṃkhyaiṣā laiṅge 'sminkīrtitā dvijāḥ // LiP_1,4.35 //",
  "GP12lip_1_pu:321": "caturyugasya ca tathā varṣasaṃkhyā prakīrtitā /",
  "GP12lip_1_pu:322": "caturyugasahasraṃ vai kalpaścaiko dvijottamāḥ // LiP_1,4.36 //",
  "GP12lip_1_pu:323": "niśānte sṛjate lokān naśyante niśi jantavaḥ /",
  "GP12lip_1_pu:324": "tatra vaimānikānāṃ tu aṣṭāviṃśatikoṭayaḥ // LiP_1,4.37 //",
  "GP12lip_1_pu:325": "manvantareṣu vai saṃkhyā sāntareṣu yathātathā /",
  "GP12lip_1_pu:326": "trīṇi koṭiśatānyāsan koṭyo dvinavatis tathā // LiP_1,4.38 //",
  "GP12lip_1_pu:327": "kalpe 'tīte tu vai viprāḥ sahasrāṇāṃ tu saptatiḥ /",
  "GP12lip_1_pu:328": "punastathāṣṭasāhasraṃ sarvatraiva samāsataḥ // LiP_1,4.39 //",
  "GP12lip_1_pu:329": "kalpāvasānikāṃstyaktvā pralaye samupasthite /",
  "GP12lip_1_pu:330": "maharlokāt prayāntyete janalokaṃ janāstataḥ // LiP_1,4.40 //",
  "GP12lip_1_pu:331": "koṭīnāṃ dve sahasre tu aṣṭau koṭiśatāni tu /",
  "GP12lip_1_pu:332": "dviṣaṣṭiś ca tathā koṭyo niyutāni ca saptatiḥ // LiP_1,4.41 //",
  "GP12lip_1_pu:333": "kalpārdhasaṃkhyā divyā vai kalpamevaṃ tu kalpayet /",
  "GP12lip_1_pu:334": "kalpānāṃ vai sahasraṃ tu varṣamekamajasya tu // LiP_1,4.42 //",
  "GP12lip_1_pu:335": "varṣāṇāmaṣṭasāhasraṃ brāhmaṃ vai brahmaṇo yugam /",
  "GP12lip_1_pu:336": "savanaṃ yugasāhasraṃ sarvadevodbhavasya tu // LiP_1,4.43 //",
  "GP12lip_1_pu:337": "savanānāṃ sahasraṃ tu trividhaṃ triguṇaṃ tathā /",
  "GP12lip_1_pu:338": "brahmaṇastu tathā proktaḥ kālaḥ kālātmanaḥ prabho // LiP_1,4.44 //",
  "GP12lip_1_pu:339": "bhavodbhavastapaścaiva bhavyo rambhaḥ kratuḥ punaḥ /",
  "GP12lip_1_pu:340": "ṛturvahnirhavyavāhaḥ sāvitraḥ śuddha eva ca // LiP_1,4.45 //",
  "GP12lip_1_pu:341": "uśikaḥ kuśikaścaiva gāndhāro munisattamāḥ /",
  "GP12lip_1_pu:342": "ṛṣabhaś ca tathā ṣaḍjo majjālīyaś ca madhyamaḥ // LiP_1,4.46 //",
  "GP12lip_1_pu:343": "vairājo vai niṣādaś ca mukhyo vai meghavāhanaḥ /",
  "GP12lip_1_pu:344": "pañcamaścitrakaścaiva ākūtir jñāna eva ca // LiP_1,4.47 //",
  "GP12lip_1_pu:345": "manaḥ sudarśo bṛṃhaś ca tathā vai śvetalohitaḥ /",
  "GP12lip_1_pu:346": "raktaś ca pītavāsāś ca asitaḥ sarvarūpakaḥ // LiP_1,4.48 //",
  "GP12lip_1_pu:347": "evaṃ kalpāstu saṃkhyātā brahmaṇo 'vyaktajanmanaḥ /",
  "GP12lip_1_pu:348": "koṭikoṭisahasrāṇi kalpānāṃ munisattamāḥ // LiP_1,4.49 //",
  "GP12lip_1_pu:349": "gatāni tāvaccheṣāṇi aharniśyāni vai punaḥ /",
  "GP12lip_1_pu:350": "parānte vai vikārāṇi vikāraṃ yānti viśvataḥ // LiP_1,4.50 //",
  "GP12lip_1_pu:351": "vikārasya śivasyājñā- vaśenaiva tu saṃhṛtiḥ /",
  "GP12lip_1_pu:352": "saṃhṛte tu vikāre ca pradhāne cātmani sthite // LiP_1,4.51 //",
  "GP12lip_1_pu:353": "sādharmyeṇāvatiṣṭhete pradhānapuruṣāvubhau /",
  "GP12lip_1_pu:354": "guṇānāṃ caiva vaiṣamye viprāḥ sṛṣṭiriti smṛtā // LiP_1,4.52 //",
  "GP12lip_1_pu:355": "sāmye layo guṇānāṃ tu tayorheturmaheśvaraḥ /",
  "GP12lip_1_pu:356": "līlayā devadevena sargāstvīdṛgvidhāḥ kṛtāḥ // LiP_1,4.53 //",
  "GP12lip_1_pu:357": "asaṃkhyātāś ca saṃkṣepāt pradhānād anvadhiṣṭhitāt /",
  "GP12lip_1_pu:358": "asaṃkhyātāś ca kalpākhyā hy asaṃkhyātāḥ pitāmahāḥ // LiP_1,4.54 //",
  "GP12lip_1_pu:359": "harayaścāpyasaṃkhyātās tv eka eva maheśvaraḥ /",
  "GP12lip_1_pu:360": "pradhānādipravṛttāni līlayā prākṛtāni tu // LiP_1,4.55 //",
  "GP12lip_1_pu:361": "guṇātmikā ca tadvṛttis tasya devasya vai tridhā /",
  "GP12lip_1_pu:362": "aprākṛtasya tasyādir madhyāntaṃ nāsti cātmanaḥ // LiP_1,4.56 //",
  "GP12lip_1_pu:363": "pitāmahasyātha paraḥ parārdhadvayasaṃmitaḥ /",
  "GP12lip_1_pu:364": "divā sṛṣṭaṃ tu yatsarvaṃ niśi naśyati cāsya tat // LiP_1,4.57 //",
  "GP12lip_1_pu:365": "bhūrbhuvaḥsvarmahastatra naśyate cordhvato na ca /",
  "GP12lip_1_pu:366": "rātrau caikārṇave brahmā naṣṭe sthāvarajaṅgame // LiP_1,4.58 //",
  "GP12lip_1_pu:367": "suṣvāpāmbhasi yastasmān nārāyaṇa iti smṛtaḥ /",
  "GP12lip_1_pu:368": "śarvaryante prabuddho vai dṛṣṭvā śūnyaṃ carācaram // LiP_1,4.59 //",
  "GP12lip_1_pu:369": "sraṣṭuṃ tadā matiṃ cakre brahmā brahmavidāṃ varaḥ /",
  "GP12lip_1_pu:370": "udakairāplutāṃ kṣmāṃ tāṃ samādāya sanātanaḥ // LiP_1,4.60 //",
  "GP12lip_1_pu:371": "pūrvavatsthāpayāmāsa vārāhaṃ rūpamāsthitaḥ /",
  "GP12lip_1_pu:372": "nadīnadasamudrāṃś ca pūrvavaccākarotprabhuḥ // LiP_1,4.61 //",
  "GP12lip_1_pu:373": "kṛtvā dharāṃ prayatnena nimnonnativivarjitām /",
  "GP12lip_1_pu:374": "dharāyāṃ so 'cinotsarvān girīn dagdhān purāgninā // LiP_1,4.62 //",
  "GP12lip_1_pu:375": "bhūrādyāṃś caturo lokān kalpayāmāsa pūrvavat /",
  "GP12lip_1_pu:376": "sraṣṭuṃ ca bhagavāṃścakre tadā sraṣṭā punarmatim // LiP_1,4.63 //",
  "GP12lip_1_pu:378": "LiP, 1, 5",
  "GP12lip_1_pu:379": "sūta uvāca",
  "GP12lip_1_pu:380": "yadā sraṣṭuṃ matiṃ cakre mohaścāsīnmahātmanaḥ /",
  "GP12lip_1_pu:381": "dvijāś ca buddhipūrvaṃ tu brahmaṇo 'vyaktajanmanaḥ // LiP_1,5.1 //",
  "GP12lip_1_pu:382": "tamo moho mahāmohas tāmisraścāndhasaṃjñitaḥ /",
  "GP12lip_1_pu:383": "avidyā pañcadhā hyeṣā prādurbhūtā svayambhuvaḥ // LiP_1,5.2 //",
  "GP12lip_1_pu:384": "avidyayā munergrastaḥ sargo mukhya iti smṛtaḥ /",
  "GP12lip_1_pu:385": "asādhaka iti smṛtvā sargo mukhyaḥ prajāpatiḥ // LiP_1,5.3 //",
  "GP12lip_1_pu:386": "abhyamanyata so 'nyaṃ vai nagā mukhyodbhavāḥ smṛtāḥ /",
  "GP12lip_1_pu:387": "tridhā kaṇṭho munestasya dhyāyato vai hyavartata // LiP_1,5.4 //",
  "GP12lip_1_pu:388": "prathamaṃ tasya vai jajñe tiryaksroto mahātmanaḥ /",
  "GP12lip_1_pu:389": "ūrdhvasrotaḥ parastasya sāttvikaḥ sa iti smṛtaḥ // LiP_1,5.5 //",
  "GP12lip_1_pu:390": "arvāksroto 'nugrahaś ca tathā bhūtādikaḥ punaḥ /",
  "GP12lip_1_pu:391": "brahmaṇo mahatastvādyo dvitīyo bhautikas tathā // LiP_1,5.6 //",
  "GP12lip_1_pu:392": "sargastṛtīyaścaindriyas turīyo mukhya ucyate /",
  "GP12lip_1_pu:393": "tiryagyonyaḥ pañcamastu ṣaṣṭho daivika ucyate // LiP_1,5.7 //",
  "GP12lip_1_pu:394": "saptamo mānuṣo viprā aṣṭamo 'nugrahaḥ smṛtaḥ /",
  "GP12lip_1_pu:395": "navamaścaiva kaumāraḥ prākṛtā vaikṛtāstvime // LiP_1,5.8 //",
  "GP12lip_1_pu:396": "purastādasṛjaddevaḥ sanandaṃ sanakaṃ tathā /",
  "GP12lip_1_pu:397": "sanātanaṃ muniśreṣṭhā naiṣkarmyeṇa gatāḥ param // LiP_1,5.9 //",
  "GP12lip_1_pu:398": "marīcibhṛgvaṅgirasaḥ pulastyaṃ pulahaṃ kratum /",
  "GP12lip_1_pu:399": "dakṣamatriṃ vasiṣṭhaṃ ca so 'sṛjadyogavidyayā // LiP_1,5.10 //",
  "GP12lip_1_pu:400": "navaite brahmaṇaḥ putrā brahmajñā brāhmaṇottamāḥ /",
  "GP12lip_1_pu:401": "brahmavādina evaite brahmaṇaḥ sadṛśāḥ smṛtāḥ // LiP_1,5.11 //",
  "GP12lip_1_pu:402": "saṃkalpaścaiva dharmaś ca hy adharmo dharmasaṃnidhiḥ /",
  "GP12lip_1_pu:403": "dvādaśaiva prajāstvetā brahmaṇo 'vyaktajanmanaḥ // LiP_1,5.12 //",
  "GP12lip_1_pu:404": "ṛbhuṃ sanatkumāraṃ ca sasarjādau sanātanaḥ /",
  "GP12lip_1_pu:405": "tāvūrdhvaretasau divyau cāgrajau brahmavādinau // LiP_1,5.13 //",
  "GP12lip_1_pu:406": "kumārau brahmaṇas tulyau sarvajñau sarvabhāvinau /",
  "GP12lip_1_pu:407": "vakṣye bhāryākulaṃ teṣāṃ munīnāmagrajanmanām // LiP_1,5.14 //",
  "GP12lip_1_pu:408": "samāsato muniśreṣṭhāḥ prajāsambhūtimeva ca /",
  "GP12lip_1_pu:409": "śatarūpāṃ tu vai rājñīṃ virājamasṛjatprabhuḥ // LiP_1,5.15 //",
  "GP12lip_1_pu:410": "svāyambhuvāttu vai rājñī śatarūpā tvayonijā /",
  "GP12lip_1_pu:411": "lebhe putradvayaṃ puṇyā tathā kanyādvayaṃ ca sā // LiP_1,5.16 //",
  "GP12lip_1_pu:412": "uttānapādo hyavaro dhīmāñjyeṣṭhaḥ priyavrataḥ /",
  "GP12lip_1_pu:413": "jyeṣṭhā variṣṭhā tvākūtiḥ prasūtiścānujā smṛtā // LiP_1,5.17 //",
  "GP12lip_1_pu:414": "upayeme tadākūtiṃ rucirnāma prajāpatiḥ /",
  "GP12lip_1_pu:415": "prasūtiṃ bhagavāndakṣo lokadhātrīṃ ca yoginīm // LiP_1,5.18 //",
  "GP12lip_1_pu:416": "dakṣiṇāsahitaṃ yajñam ākūtiḥ suṣuve tathā /",
  "GP12lip_1_pu:417": "dakṣiṇā janayāmāsa divyā dvādaśa putrikāḥ // LiP_1,5.19 //",
  "GP12lip_1_pu:418": "prasūtiḥ suṣuve dakṣāc caturviṃśatikanyakāḥ /",
  "GP12lip_1_pu:419": "śraddhāṃ lakṣmīṃ dhṛtiṃ puṣṭiṃ tuṣṭiṃ medhāṃ kriyāṃ tathā // LiP_1,5.20 //",
  "GP12lip_1_pu:420": "buddhiṃ lajjāṃ vapuḥśāntiṃ siddhiṃ kīrtiṃ mahātapāḥ /",
  "GP12lip_1_pu:421": "khyātiṃ śāntiṃ ca sambhūtiṃ smṛtiṃ prītiṃ kṣamāṃ tathā // LiP_1,5.21 //",
  "GP12lip_1_pu:422": "saṃnatiṃ cānasūyāṃ ca ūrjāṃ svāhāṃ surāraṇim /",
  "GP12lip_1_pu:423": "svadhāṃ caiva mahābhāgāṃ pradadau ca yathākramam // LiP_1,5.22 //",
  "GP12lip_1_pu:424": "śraddhādyāścaiva kīrtyantās trayodaśa sudārikāḥ /",
  "GP12lip_1_pu:425": "dharmaṃ prajāpatiṃ jagmuḥ patiṃ paramadurlabhāḥ // LiP_1,5.23 //",
  "GP12lip_1_pu:426": "upayeme bhṛgurdhīmān khyātiṃ tāṃ bhārgavāraṇim /",
  "GP12lip_1_pu:427": "sambhūtiṃ ca marīcistu smṛtiṃ caivāṅgirā muniḥ // LiP_1,5.24 //",
  "GP12lip_1_pu:428": "prītiṃ pulastyaḥ puṇyātmā kṣamāṃ tāṃ pulaho muniḥ /",
  "GP12lip_1_pu:429": "kratuś ca saṃnatiṃ dhīmān atristāṃ cānasūyakām // LiP_1,5.25 //",
  "GP12lip_1_pu:430": "ūrjāṃ vasiṣṭho bhagavān variṣṭho vārijekṣaṇām /",
  "GP12lip_1_pu:431": "vibhāvasus tathā svāhāṃ svadhāṃ vai pitaras tathā // LiP_1,5.26 //",
  "GP12lip_1_pu:432": "putrīkṛtā satī yā sā mānasī śivasambhavā /",
  "GP12lip_1_pu:433": "dakṣeṇa jagatāṃ dhātrī rudramevāsthitā patim // LiP_1,5.27 //",
  "GP12lip_1_pu:434": "ardhanārīśvaraṃ dṛṣṭvā sargādau kanakāṇḍajaḥ /",
  "GP12lip_1_pu:435": "vibhajasveti cāhādau yadā jātā tadābhavat // LiP_1,5.28 //",
  "GP12lip_1_pu:436": "tasyāścaivāṃśajāḥ sarvāḥ striyastribhuvane tathā /",
  "GP12lip_1_pu:437": "ekādaśāvidhā rudrās tasya cāṃśodbhavās tathā // LiP_1,5.29 //",
  "GP12lip_1_pu:438": "strīliṅgamakhilaṃ sā vai puṃliṅgaṃ nīlalohitaḥ /",
  "GP12lip_1_pu:439": "taṃ dṛṣṭvā bhagavān brahmā dakṣamālokya suvratām // LiP_1,5.30 //",
  "GP12lip_1_pu:440": "bhajasva dhātrīṃ jagatāṃ mamāpi ca tavāpi ca /",
  "GP12lip_1_pu:441": "punnāmno narakāttrāti iti putrītvihoktitaḥ // LiP_1,5.31 //",
  "GP12lip_1_pu:442": "praśastā tava kānteyaṃ syāt putrī viśvamātṛkā /",
  "GP12lip_1_pu:443": "tasmāt putrī satī nāmnā tavaiṣā ca bhaviṣyati // LiP_1,5.32 //",
  "GP12lip_1_pu:444": "evamuktastadā dakṣo niyogādbrahmaṇo muniḥ /",
  "GP12lip_1_pu:445": "labdhvā putrīṃ dadau sākṣāt satīṃ rudrāya sādaram // LiP_1,5.33 //",
  "GP12lip_1_pu:446": "dharmasya patnyaḥ śraddhādyāḥ kīrtitā vai trayodaśa /",
  "GP12lip_1_pu:447": "tāsu dharmaprajāṃ vakṣye yathākramamanuttamam // LiP_1,5.34 //",
  "GP12lip_1_pu:448": "kāmo darpo 'tha niyamaḥ saṃtoṣo lobha eva ca /",
  "GP12lip_1_pu:449": "śrutastu daṇḍaḥ samayo bodhaścaiva mahādyutiḥ // LiP_1,5.35 //",
  "GP12lip_1_pu:450": "apramādaś ca vinayo vyavasāyo dvijottamāḥ /",
  "GP12lip_1_pu:451": "kṣemaṃ sukhaṃ yaśaścaiva dharmaputrāś ca tāsu vai // LiP_1,5.36 //",
  "GP12lip_1_pu:452": "dharmasya vai kriyāyāṃ tu daṇḍaḥ samaya eva ca /",
  "GP12lip_1_pu:453": "apramādas tathā bodho buddherdharmasya tau sutau // LiP_1,5.37 //",
  "GP12lip_1_pu:454": "tasmātpañcadaśaivaite tāsu dharmātmajāstviha /",
  "GP12lip_1_pu:455": "bhṛgupatnī ca suṣuve khyātirviṣṇoḥ priyāṃ śriyam // LiP_1,5.38 //",
  "GP12lip_1_pu:456": "dhātāraṃ ca vidhātāraṃ merorjāmātarau sutau /",
  "GP12lip_1_pu:457": "prabhūtirnāma yā patnī marīceḥ suṣuve sutau // LiP_1,5.39 //",
  "GP12lip_1_pu:458": "pūrṇamāsaṃ tu mārīcaṃ tataḥ kanyācatuṣṭayam /",
  "GP12lip_1_pu:459": "tuṣṭirjyeṣṭhā ca vai dṛṣṭiḥ kṛṣiścāpacitis tathā // LiP_1,5.40 //",
  "GP12lip_1_pu:460": "kṣamā ca suṣuve putrān putrīṃ ca pulahācchubhām /",
  "GP12lip_1_pu:461": "kardamaṃ ca varīyāṃsaṃ sahiṣṇuṃ munisattamāḥ // LiP_1,5.41 //",
  "GP12lip_1_pu:462": "tathā kanakapītāṃ sa pīvarīṃ pṛthivīsamām /",
  "GP12lip_1_pu:463": "prītyāṃ pulastyaś ca tathā janayāmāsa vai sutān // LiP_1,5.42 //",
  "GP12lip_1_pu:464": "dattorṇaṃ vedabāhuṃ ca putrīṃ cānyāṃ dṛṣadvatīm /",
  "GP12lip_1_pu:465": "putrāṇāṃ ṣaṣṭisāhasraṃ saṃnatiḥ suṣuve śubhā // LiP_1,5.43 //",
  "GP12lip_1_pu:466": "kratostu bhāryā sarve te vālakhilyā iti śrutāḥ /",
  "GP12lip_1_pu:467": "sinīvālīṃ kuhūṃ caiva rākāṃ cānumatiṃ tathā // LiP_1,5.44 //",
  "GP12lip_1_pu:468": "smṛtiś ca suṣuve patnī muneścāṅgirasas tathā /",
  "GP12lip_1_pu:469": "labdhānubhāvamagniṃ ca kīrtimantaṃ ca suvratā // LiP_1,5.45 //",
  "GP12lip_1_pu:470": "atrerbhāryānasūyā vai suṣuve ṣaṭprajāstu yāḥ /",
  "GP12lip_1_pu:471": "tāsvekā kanyakā nāmnā śrutiḥ sā sūnupañcakam // LiP_1,5.46 //",
  "GP12lip_1_pu:472": "satyanetro munirbhavyo mūrtirāpaḥ śanaiścaraḥ /",
  "GP12lip_1_pu:473": "somaś ca vai śrutiḥ ṣaṣṭhī pañcātreyāstu sūnavaḥ // LiP_1,5.47 //",
  "GP12lip_1_pu:474": "ūrjā vasiṣṭhādvai lebhe sutāṃś ca sutavatsalā /",
  "GP12lip_1_pu:475": "jyāyasī puṇḍarīkākṣān vāsiṣṭhān varalocanā // LiP_1,5.48 //",
  "GP12lip_1_pu:476": "rajaḥ suhotro bāhuś ca savanaścānaghas tathā /",
  "GP12lip_1_pu:477": "sutapāḥ śukra ityete munervai sapta sūnavaḥ // LiP_1,5.49 //",
  "GP12lip_1_pu:478": "yaścābhimānī bhagavān bhavātmā paitāmaho vahnirasuḥ prajānām /",
  "GP12lip_1_pu:479": "svāhā ca tasmātsuṣuve sutānāṃ trayaṃ trayāṇāṃ jagatāṃ hitāya // LiP_1,5.50 //",
  "GP12lip_1_pu:481": "LiP, 1, 6",
  "GP12lip_1_pu:482": "sūta uvāca",
  "GP12lip_1_pu:483": "pavamānaḥ pāvakaś ca śuciragniś ca te smṛtāḥ /",
  "GP12lip_1_pu:484": "nirmathyaḥ pavamānastu vaidyutaḥ pāvakaḥ smṛtaḥ // LiP_1,6.1 //",
  "GP12lip_1_pu:485": "śuciḥ saurastu vijñeyaḥ svāhāputrāstrayastu te /",
  "GP12lip_1_pu:486": "putraiḥ pautraistvihaiteṣāṃ saṃkhyā saṃkṣepataḥ smṛtā // LiP_1,6.2 //",
  "GP12lip_1_pu:487": "visṛjya saptakaṃ cādau catvāriṃśannavaiva ca /",
  "GP12lip_1_pu:488": "ityete vahnayaḥ proktāḥ praṇīyante 'dhvareṣu ca // LiP_1,6.3 //",
  "GP12lip_1_pu:489": "sarve tapasvinastvete sarve vratabhṛtaḥ smṛtāḥ /",
  "GP12lip_1_pu:490": "prajānāṃ patayaḥ sarve sarve rudrātmakāḥ smṛtāḥ // LiP_1,6.4 //",
  "GP12lip_1_pu:491": "ayajvānaś ca yajvānaḥ pitaraḥ prītimānasāḥ /",
  "GP12lip_1_pu:492": "agniṣvāttāś ca yajvānaḥ śeṣā barhiṣadaḥ smṛtāḥ // LiP_1,6.5 //",
  "GP12lip_1_pu:493": "menāṃ tu mānasīṃ teṣāṃ janayāmāsa vai svadhā /",
  "GP12lip_1_pu:494": "agniṣvāttātmajā menā mānasī lokaviśrutā // LiP_1,6.6 //",
  "GP12lip_1_pu:495": "asūta menā mainākaṃ krauñcaṃ tasyānujāmumām /",
  "GP12lip_1_pu:496": "gaṅgāṃ haimavatīṃ jajñe bhavāṅgāśleṣapāvanīm // LiP_1,6.7 //",
  "GP12lip_1_pu:497": "dharaṇīṃ janayāmāsa mānasīṃ yajñayājinīm /",
  "GP12lip_1_pu:498": "svadhā sā merurājasya patnī padmasamānanā // LiP_1,6.8 //",
  "GP12lip_1_pu:499": "pitaro 'mṛtapāḥ proktās teṣāṃ caiveha vistaraḥ /",
  "GP12lip_1_pu:500": "ṛṣīṇāṃ ca kulaṃ sarvaṃ śṛṇudhvaṃ tatsuvistaram // LiP_1,6.9 //",
  "GP12lip_1_pu:501": "vadāmi pṛthagadhyāya- saṃsthitaṃ vastadūrdhvataḥ /",
  "GP12lip_1_pu:502": "dākṣāyaṇī satī yātā pārśvaṃ rudrasya pārvatī // LiP_1,6.10 //",
  "GP12lip_1_pu:503": "paścāddakṣaṃ vinindyaiṣā patiṃ lebhe bhavaṃ tathā /",
  "GP12lip_1_pu:504": "tāṃ dhyātvā vyasṛjadrudrān anekānnīlalohitaḥ // LiP_1,6.11 //",
  "GP12lip_1_pu:505": "ātmanastu samānsarvān sarvalokanamaskṛtān /",
  "GP12lip_1_pu:506": "yācito muniśārdūlā brahmaṇā prahasan kṣaṇāt // LiP_1,6.12 //",
  "GP12lip_1_pu:507": "taistu saṃchāditaṃ sarvaṃ caturdaśavidhaṃ jagat /",
  "GP12lip_1_pu:508": "tāndṛṣṭvā vividhān rudrān nirmalānnīlalohitān // LiP_1,6.13 //",
  "GP12lip_1_pu:509": "jarāmaraṇanirmuktān prāha rudrānpitāmahaḥ /",
  "GP12lip_1_pu:510": "namo 'stu vo mahādevās trinetrā nīlalohitāḥ // LiP_1,6.14 //",
  "GP12lip_1_pu:511": "sarvajñāḥ sarvagā dīrghā hrasvā vāmanakāḥ śubhāḥ /",
  "GP12lip_1_pu:512": "hiraṇyakeśā dṛṣṭighnā nityā buddhāś ca nirmalāḥ // LiP_1,6.15 //",
  "GP12lip_1_pu:513": "nirdvaṃdvā vītarāgāś ca viśvātmāno bhavātmajāḥ /",
  "GP12lip_1_pu:514": "evaṃ stutvā tadā rudrān rudraṃ cāha bhavaṃ śivam /",
  "GP12lip_1_pu:515": "pradakṣiṇīkṛtya tadā bhagavānkanakāṇḍajaḥ // LiP_1,6.16 //",
  "GP12lip_1_pu:516": "namo 'stu te mahādeva prajā nārhasi śaṃkara /",
  "GP12lip_1_pu:517": "mṛtyuhīnā vibho sraṣṭuṃ mṛtyuyuktāḥ sṛja prabho // LiP_1,6.17 //",
  "GP12lip_1_pu:518": "tatastamāha bhagavān na hi me tādṛśī sthitiḥ /",
  "GP12lip_1_pu:519": "sa tvaṃ sṛja yathākāmaṃ mṛtyuyuktāḥ prajāḥ prabho // LiP_1,6.18 //",
  "GP12lip_1_pu:520": "labdhvā sasarja sakalaṃ śaṃkarāccaturānanaḥ /",
  "GP12lip_1_pu:521": "jarāmaraṇasaṃyuktaṃ jagadetaccarācaram // LiP_1,6.19 //",
  "GP12lip_1_pu:522": "śaṃkaro 'pi tadā rudrair nivṛttātmā hyadhiṣṭhitaḥ /",
  "GP12lip_1_pu:523": "sthāṇutvaṃ tasya vai viprāḥ śaṃkarasya mahātmanaḥ // LiP_1,6.20 //",
  "GP12lip_1_pu:524": "niṣkalasyātmanaḥ śambhoḥ svecchādhṛtaśarīriṇaḥ /",
  "GP12lip_1_pu:525": "śaṃ rudraḥ sarvabhūtānāṃ karoti ghṛṇayā yataḥ // LiP_1,6.21 //",
  "GP12lip_1_pu:526": "śaṃkaraścāprayatnena tadātmā yogavidyayā /",
  "GP12lip_1_pu:527": "vairāgyasthaṃ viraktasya vimuktiryacchamucyate // LiP_1,6.22 //",
  "GP12lip_1_pu:528": "aṇostu viṣayatyāgaḥ saṃsārabhayataḥ kramāt /",
  "GP12lip_1_pu:529": "vairāgyājjāyate puṃso virāgo darśanāntare // LiP_1,6.23 //",
  "GP12lip_1_pu:530": "vimukhyo viguṇatyāgo vijñānasyāvicārataḥ /",
  "GP12lip_1_pu:531": "tasya cāsya ca saṃdhānaṃ prasādātparameṣṭhinaḥ // LiP_1,6.24 //",
  "GP12lip_1_pu:532": "dharmo jñānaṃ ca vairāgyam aiśvaryaṃ śaṃkarādiha /",
  "GP12lip_1_pu:533": "sa eva śaṃkaraḥ sākṣāt pinākī nīlalohitaḥ // LiP_1,6.25 //",
  "GP12lip_1_pu:534": "ye śaṃkarāśritāḥ sarve mucyante te na saṃśayaḥ /",
  "GP12lip_1_pu:535": "na gacchantyeva narakaṃ pāpiṣṭhā api dāruṇam // LiP_1,6.26 //",
  "GP12lip_1_pu:536": "āśritāḥ śaṃkaraṃ tasmāt prāpnuvanti ca śāśvatam /",
  "GP12lip_1_pu:537": "ṛṣaya ūcuḥ",
  "GP12lip_1_pu:538": "māyāntāścaiva ghorādyā hy aṣṭaviṃśatireva ca // LiP_1,6.27 //",
  "GP12lip_1_pu:539": "koṭayo narakāṇāṃ tu pacyante tāsu pāpinaḥ /",
  "GP12lip_1_pu:540": "anāśritāḥ śivaṃ rudraṃ śaṃkaraṃ nīlalohitam // LiP_1,6.28 //",
  "GP12lip_1_pu:541": "āśrayaṃ sarvabhūtānām avyayaṃ jagatāṃ patim /",
  "GP12lip_1_pu:542": "puruṣaṃ paramātmānaṃ puruhūtaṃ puruṣṭutam // LiP_1,6.29 //",
  "GP12lip_1_pu:543": "tamasā kālarudrākhyaṃ rajasā kanakāṇḍajam /",
  "GP12lip_1_pu:544": "sattvena sarvagaṃ viṣṇuṃ nirguṇatve maheśvaram // LiP_1,6.30 //",
  "GP12lip_1_pu:545": "kena gacchanti narakaṃ narāḥ kena mahāmate /",
  "GP12lip_1_pu:546": "karmaṇākarmaṇā vāpi śrotuṃ kautūhalaṃ hi naḥ // LiP_1,6.31 //",
  "GP12lip_1_pu:548": "LiP, 1, 7",
  "GP12lip_1_pu:549": "sūta uvāca",
  "GP12lip_1_pu:550": "rahasyaṃ vaḥ pravakṣyāmi bhavasyāmitatejasaḥ /",
  "GP12lip_1_pu:551": "prabhāvaṃ śaṃkarasyādyaṃ saṃkṣepātsarvadarśinaḥ // LiP_1,7.1 //",
  "GP12lip_1_pu:552": "yoginaḥ sarvatattvajñāḥ paraṃ vairāgyamāsthitāḥ // LiP_1,7.2 //",
  "GP12lip_1_pu:553": "prāṇāyāmādibhiścāṣṭa- sādhanaiḥ sahacāriṇaḥ // LiP_1,7.3 //",
  "GP12lip_1_pu:554": "karuṇādiguṇopetāḥ kṛtvāpi vividhāni te /",
  "GP12lip_1_pu:555": "karmāṇi narakaṃ svargaṃ gacchantyeva svakarmaṇā // LiP_1,7.4 //",
  "GP12lip_1_pu:556": "prasādājjāyate jñānaṃ jñānādyogaḥ pravartate /",
  "GP12lip_1_pu:557": "yogena jāyate muktiḥ prasādādakhilaṃ tataḥ // LiP_1,7.5 //",
  "GP12lip_1_pu:558": "ṛṣaya ūcuḥ",
  "GP12lip_1_pu:559": "prasādād yadi vijñānaṃ svarūpaṃ vaktumarhasi /",
  "GP12lip_1_pu:560": "divyaṃ māheśvaraṃ caiva yogaṃ yogavidāṃ vara // LiP_1,7.6 //",
  "GP12lip_1_pu:561": "kathaṃ karoti bhagavān cintayā rahitaḥ śivaḥ /",
  "GP12lip_1_pu:562": "prasādaṃ yogamārgeṇa kasminkāle nṛṇāṃ vibhuḥ // LiP_1,7.7 //",
  "GP12lip_1_pu:563": "romaharṣaṇa uvāca",
  "GP12lip_1_pu:564": "devānāṃ ca ṛṣīṇāṃ ca pitṝṇāṃ saṃnidhau purā /",
  "GP12lip_1_pu:565": "śailādinā tu kathitaṃ śṛṇvantu brahmasūnave // LiP_1,7.8 //",
  "GP12lip_1_pu:566": "vyāsāvatārāṇi tathā dvāparānte ca suvratāḥ /",
  "GP12lip_1_pu:567": "yogācāryāvatārāṇi tathā tiṣye tu śūlinaḥ // LiP_1,7.9 //",
  "GP12lip_1_pu:568": "tatratatra vibhoḥ śiṣyāś catvāraḥ śamabhājanāḥ /",
  "GP12lip_1_pu:569": "praśiṣyā bahavasteṣāṃ prasīdatyevamīśvaraḥ // LiP_1,7.10 //",
  "GP12lip_1_pu:570": "evaṃ kramāgataṃ jñānaṃ mukhādeva nṛṇāṃ vibhoḥ /",
  "GP12lip_1_pu:571": "vaiśyāntaṃ brāhmaṇādyaṃ hi ghṛṇayā cānurūpataḥ // LiP_1,7.11 //",
  "GP12lip_1_pu:572": "ṛṣaya ūcuḥ",
  "GP12lip_1_pu:573": "dvāpare dvāpare vyāsāḥ ke vai kutrāntareṣu vai /",
  "GP12lip_1_pu:574": "kalpeṣu kasminkalpe no vaktumarhasi cātra tān // LiP_1,7.12 //",
  "GP12lip_1_pu:575": "sūta uvāca",
  "GP12lip_1_pu:576": "śṛṇvantu kalpe vārāhe dvijā vaivasvatāntare /",
  "GP12lip_1_pu:577": "vyāsāṃś ca sāmprataṃ rudrāṃs tathā sarvāntareṣu vai // LiP_1,7.13 //",
  "GP12lip_1_pu:578": "vedānāṃ ca purāṇānāṃ tathā jñānapradarśakān /",
  "GP12lip_1_pu:579": "yathākramaṃ pravakṣyāmi sarvāvarteṣu sāmpratam // LiP_1,7.14 //",
  "GP12lip_1_pu:580": "kratuḥ satyo bhārgavaś ca aṅgirāḥ savitā dvijāḥ /",
  "GP12lip_1_pu:581": "mṛtyuḥ śatakraturdhīmān vasiṣṭho munipuṃgavaḥ // LiP_1,7.15 //",
  "GP12lip_1_pu:582": "sārasvatastridhāmā ca trivṛto munipuṃgavaḥ /",
  "GP12lip_1_pu:583": "śatatejāḥ svayaṃdharmo nārāyaṇa iti śrutaḥ // LiP_1,7.16 //",
  "GP12lip_1_pu:584": "tarakṣuścāruṇirdhīmāṃs tathā devaḥ kṛtaṃjayaḥ /",
  "GP12lip_1_pu:585": "ṛtaṃjayo bharadvājo gautamaḥ kavisattamaḥ // LiP_1,7.17 //",
  "GP12lip_1_pu:586": "vācaśravā muniḥ sākṣāt tathā śuṣmāyaṇiḥ śuciḥ /",
  "GP12lip_1_pu:587": "tṛṇabindur munī rūkṣaḥ śaktiḥ śākteya uttaraḥ // LiP_1,7.18 //",
  "GP12lip_1_pu:588": "jātūkarṇyo hariḥ sākṣāt kṛṣṇadvaipāyano muniḥ /",
  "GP12lip_1_pu:589": "vyāsāstvete ca śṛṇvantu kalau yogeśvarān kramāt // LiP_1,7.19 //",
  "GP12lip_1_pu:590": "asaṃkhyātā hi kalpeṣu vibhoḥ sarvāntareṣu ca /",
  "GP12lip_1_pu:591": "kalau rudrāvatārāṇāṃ vyāsānāṃ kila gauravāt // LiP_1,7.20 //",
  "GP12lip_1_pu:592": "vaivasvatāntare kalpe vārāhe ye ca tān punaḥ /",
  "GP12lip_1_pu:593": "avatārān pravakṣyāmi tathā sarvāntareṣu vai // LiP_1,7.21 //",
  "GP12lip_1_pu:594": "ṛṣaya ūcuḥ",
  "GP12lip_1_pu:595": "manvantarāṇi vārāhe vaktumarhasi sāmpratam /",
  "GP12lip_1_pu:596": "tathaiva cordhvakalpeṣu siddhānvaivasvatāntare // LiP_1,7.22 //",
  "GP12lip_1_pu:597": "romaharṣaṇa uvāca",
  "GP12lip_1_pu:598": "manuḥ svāyambhuvastvādyas tataḥ svārociṣo dvijāḥ /",
  "GP12lip_1_pu:599": "uttamastāmasaścaiva raivatāścākṣuṣas tathā // LiP_1,7.23 //",
  "GP12lip_1_pu:600": "vaivasvataś ca sāvarṇir dharmaḥ sāvarṇikaḥ punaḥ /",
  "GP12lip_1_pu:601": "piśaṅgaścāpiśaṅgābhaḥ śabalo varṇakas tathā // LiP_1,7.24 //",
  "GP12lip_1_pu:602": "aukārāntā akārādyā manavaḥ parikīrtitāḥ /",
  "GP12lip_1_pu:603": "śvetaḥ pāṇḍus tathā raktas tāmraḥ pītaśca kāpilaḥ // LiP_1,7.25 //",
  "GP12lip_1_pu:604": "kṛṣṇaḥ śyāmas tathā dhūmraḥ sudhūmraś ca dvijottamāḥ /",
  "GP12lip_1_pu:605": "apiśaṅgaḥ piśaṅgaś ca trivarṇaḥ śabalas tathā // LiP_1,7.26 //",
  "GP12lip_1_pu:606": "kālaṃdhurastu kathitā varṇato manavaḥ śubhāḥ /",
  "GP12lip_1_pu:607": "nāmato varṇataścaiva varṇataḥ punareva ca // LiP_1,7.27 //",
  "GP12lip_1_pu:608": "svarātmānaḥ samākhyātāś cāntareśāḥ samāsataḥ /",
  "GP12lip_1_pu:609": "vaivasvata ṛkārastu manuḥ kṛṣṇaḥ sureśvaraḥ // LiP_1,7.28 //",
  "GP12lip_1_pu:610": "saptamastasya vakṣyāmi yugāvarteṣu yoginaḥ /",
  "GP12lip_1_pu:611": "samatīteṣu kalpeṣu tathā cānāgateṣu vai // LiP_1,7.29 //",
  "GP12lip_1_pu:612": "vārāhaḥ sāmprataṃ jñeyaḥ saptamāntarataḥ kramāt /",
  "GP12lip_1_pu:613": "yogāvatārāṃś ca vibhoḥ śiṣyāṇāṃ saṃtatis tathā // LiP_1,7.30 //",
  "GP12lip_1_pu:614": "samprekṣya sarvakāleṣu tathāvarteṣu yoginām /",
  "GP12lip_1_pu:615": "ādye śvetaḥ kalau rudraḥ sutāro madanas tathā // LiP_1,7.31 //",
  "GP12lip_1_pu:616": "suhotraḥ kaṅkaṇaścaiva lokākṣir munisattamāḥ /",
  "GP12lip_1_pu:617": "jaigīṣavyo mahātejā bhagavān dadhivāhanaḥ // LiP_1,7.32 //",
  "GP12lip_1_pu:618": "ṛṣabhaś ca munirdhīmān ugraścātriḥ subālakaḥ /",
  "GP12lip_1_pu:619": "gautamaścātha bhagavān sarvadevanamaskṛtaḥ // LiP_1,7.33 //",
  "GP12lip_1_pu:620": "vedaśīrṣaś ca gokarṇo guhāvāsī śikhaṇḍabhṛt /",
  "GP12lip_1_pu:621": "jaṭāmālyaṭṭahāsaś ca dāruko lāṅgalī tathā // LiP_1,7.34 //",
  "GP12lip_1_pu:622": "mahākāyamuniḥ śūlī daṇḍī muṇḍīśvaraḥ svayam /",
  "GP12lip_1_pu:623": "sahiṣṇuḥ somaśarmā ca nakulīśo jagadguruḥ // LiP_1,7.35 //",
  "GP12lip_1_pu:624": "vaivasvate 'ntare samyak proktā hi paramātmanaḥ /",
  "GP12lip_1_pu:625": "yogācāryāvatārā ye sarvāvarteṣu suvratāḥ // LiP_1,7.36 //",
  "GP12lip_1_pu:626": "vyāsāścaivaṃ muniśreṣṭhā dvāpare dvāpare tvime /",
  "GP12lip_1_pu:627": "yogeśvarāṇāṃ catvāraḥ śiṣyāḥ pratyekamavyayāḥ // LiP_1,7.37 //",
  "GP12lip_1_pu:628": "śvetaḥ śvetaśikhaṇḍī ca śvetāśvaḥ śvetalohitaḥ /",
  "GP12lip_1_pu:629": "dundubhiḥ śatarūpaś ca ṛcīkaḥ ketumāṃs tathā // LiP_1,7.38 //",
  "GP12lip_1_pu:630": "viśokaśca vikeśaś ca vipāśaḥ pāpanāśanaḥ /",
  "GP12lip_1_pu:631": "sumukho durmukhaścaiva durdamo duratikramaḥ // LiP_1,7.39 //",
  "GP12lip_1_pu:632": "sanakaś ca sanandaś ca prabhuryaś ca sanātanaḥ /",
  "GP12lip_1_pu:633": "ṛbhuḥ sanatkumāraś ca sudhāmā virajās tathā // LiP_1,7.40 //",
  "GP12lip_1_pu:634": "śaṅkhapād vairajaścaiva meghaḥ sārasvatas tathā /",
  "GP12lip_1_pu:635": "suvāhano muniśreṣṭho meghavāho mahādyutiḥ // LiP_1,7.41 //",
  "GP12lip_1_pu:636": "kapilaścāsuriścaiva tathā pañcaśikho muniḥ /",
  "GP12lip_1_pu:637": "vālkalaś ca mahāyogī dharmātmāno mahaujasaḥ // LiP_1,7.42 //",
  "GP12lip_1_pu:638": "parāśaraś ca gargaś ca bhārgavaścāṅgirās tathā /",
  "GP12lip_1_pu:639": "balabandhur nirāmitraḥ ketuśṛṅgastapodhanaḥ // LiP_1,7.43 //",
  "GP12lip_1_pu:640": "lambodaraś ca lambaśca lambākṣo lambakeśakaḥ /",
  "GP12lip_1_pu:641": "sarvajñaḥ samabuddhiś ca sādhyaḥ sarvastathaiva ca // LiP_1,7.44 //",
  "GP12lip_1_pu:642": "sudhāmā kāśyapaścaiva vāsiṣṭho virajās tathā /",
  "GP12lip_1_pu:643": "atrir devasadaścaiva śravaṇo 'tha śraviṣṭhakaḥ /",
  "GP12lip_1_pu:644": "kuṇiś ca kuṇibāhuś ca kuśarīraḥ kunetrakaḥ // LiP_1,7.45 //",
  "GP12lip_1_pu:645": "kaśyapo 'pyuśanāścaiva cyavano 'tha bṛhaspatiḥ /",
  "GP12lip_1_pu:646": "utathyo vāmadevaś ca mahāyogo mahābalaḥ // LiP_1,7.46 //",
  "GP12lip_1_pu:647": "vācaśravāḥ sudhīkaśca śyāvāśvaś ca yatīśvaraḥ /",
  "GP12lip_1_pu:648": "hiraṇyanābhaḥ kauśalyo logākṣiḥ kuthumis tathā // LiP_1,7.47 //",
  "GP12lip_1_pu:649": "sumanturbarbarī vidvān kabandhaḥ kuśikaṃdharaḥ /",
  "GP12lip_1_pu:650": "plakṣo dālbhyāyaṇiścaiva ketumān gopanas tathā // LiP_1,7.48 //",
  "GP12lip_1_pu:651": "bhallāvī madhupiṅgaśca śvetaketustaponidhiḥ /",
  "GP12lip_1_pu:652": "uśiko bṛhadaśvaś ca devalaḥ kavireva ca // LiP_1,7.49 //",
  "GP12lip_1_pu:653": "śālihotro 'gniveśaśca yuvanāśvaḥ śaradvasuḥ /",
  "GP12lip_1_pu:654": "chagalaḥ kuṇḍakarṇaś ca kumbhaścaiva pravāhakaḥ // LiP_1,7.50 //",
  "GP12lip_1_pu:655": "ulūko vidyutaścaiva maṇḍūko hyāśvalāyanaḥ /",
  "GP12lip_1_pu:656": "akṣapādaḥ kumāraś ca ulūko vatsa eva ca // LiP_1,7.51 //",
  "GP12lip_1_pu:657": "kuśikaścaiva garbhaś ca mitraḥ kauruṣya eva ca /",
  "GP12lip_1_pu:658": "śiṣyāstvete mahātmānaḥ sarvāvarteṣu yoginām // LiP_1,7.52 //",
  "GP12lip_1_pu:659": "vimalā brahmabhūyiṣṭhā jñānayogaparāyaṇāḥ /",
  "GP12lip_1_pu:660": "ete pāśupatāḥ siddhā bhasmoddhūlitavigrahāḥ // LiP_1,7.53 //",
  "GP12lip_1_pu:661": "śiṣyāḥ praśiṣyāścaiteṣāṃ śataśo 'tha sahasraśaḥ /",
  "GP12lip_1_pu:662": "prāpya pāśupataṃ yogaṃ rudralokāya saṃsthitāḥ // LiP_1,7.54 //",
  "GP12lip_1_pu:663": "devādayaḥ piśācāntāḥ paśavaḥ parikīrtitāḥ /",
  "GP12lip_1_pu:664": "teṣāṃ patitvātsarveśo bhavaḥ paśupatiḥ smṛtaḥ // LiP_1,7.55 //",
  "GP12lip_1_pu:665": "tena praṇīto rudreṇa paśūnāṃ patinā dvijāḥ /",
  "GP12lip_1_pu:666": "yogaḥ pāśupato jñeyaḥ parāvaravibhūtaye // LiP_1,7.56 //",
  "GP12lip_1_pu:668": "LiP, 1, 8",
  "GP12lip_1_pu:669": "sūta uvāca",
  "GP12lip_1_pu:670": "saṃkṣepataḥ pravakṣyāmi yogasthānāni sāmpratam /",
  "GP12lip_1_pu:671": "kalpitāni śivenaiva hitāya jagatāṃ dvijāḥ // LiP_1,8.1 //",
  "GP12lip_1_pu:672": "galādadho vitastyā yan nābherupari cottamam /",
  "GP12lip_1_pu:673": "yogasthānamadho nābher āvartaṃ madhyamaṃ bhruvoḥ // LiP_1,8.2 //",
  "GP12lip_1_pu:674": "sarvārthajñānaniṣpattir ātmano yoga ucyate /",
  "GP12lip_1_pu:675": "ekāgratā bhaveccaiva sarvadā tatprasādataḥ // LiP_1,8.3 //",
  "GP12lip_1_pu:676": "prasādasya svarūpaṃ yat svasaṃvedyaṃ dvijottamāḥ /",
  "GP12lip_1_pu:677": "vaktuṃ na śakyaṃ brahmādyaiḥ kramaśo jāyate nṛṇām // LiP_1,8.4 //",
  "GP12lip_1_pu:678": "yogaśabdena nirvāṇaṃ māheśaṃ padamucyate /",
  "GP12lip_1_pu:679": "tasya heturṛṣerjñānaṃ jñānaṃ tasya prasādataḥ // LiP_1,8.5 //",
  "GP12lip_1_pu:680": "jñānena nirdahetpāpaṃ nirudhya viṣayān sadā /",
  "GP12lip_1_pu:681": "niruddhendriyavṛttestu yogasiddhirbhaviṣyati // LiP_1,8.6 //",
  "GP12lip_1_pu:682": "yogo nirodho vṛtteṣu cittasya dvijasattamāḥ /",
  "GP12lip_1_pu:683": "sādhanānyaṣṭadhā cāsya kathitānīha siddhaye // LiP_1,8.7 //",
  "GP12lip_1_pu:684": "yamastu prathamaḥ prokto dvitīyo niyamas tathā /",
  "GP12lip_1_pu:685": "tṛtīyamāsanaṃ proktaṃ prāṇāyāmastataḥ param // LiP_1,8.8 //",
  "GP12lip_1_pu:686": "pratyāhāraṃ pañcamo vai dhāraṇā ca tataḥ parā /",
  "GP12lip_1_pu:687": "dhyānaṃ saptamamityuktaṃ samādhistvaṣṭamaḥ smṛtaḥ // LiP_1,8.9 //",
  "GP12lip_1_pu:688": "tapasyuparamaścaiva yama ityabhidhīyate /",
  "GP12lip_1_pu:689": "ahiṃsā prathamo hetur yamasya yamināṃ varāḥ // LiP_1,8.10 //",
  "GP12lip_1_pu:690": "satyamasteyamaparaṃ brahmacaryāparigrahau /",
  "GP12lip_1_pu:691": "niyamasyāpi vai mūlaṃ yama eva na saṃśayaḥ // LiP_1,8.11 //",
  "GP12lip_1_pu:692": "ātmavat sarvabhūtānāṃ hitāyaiva pravartanam /",
  "GP12lip_1_pu:693": "ahiṃsaiṣā samākhyātā yā cātmajñānasiddhidā // LiP_1,8.12 //",
  "GP12lip_1_pu:694": "dṛṣṭaṃ śrutaṃ cānumitaṃ svānubhūtaṃ yathārthataḥ /",
  "GP12lip_1_pu:695": "kathanaṃ satyamityuktaṃ parapīḍāvivarjitam // LiP_1,8.13 //",
  "GP12lip_1_pu:696": "nāślīlaṃ kīrtayedevaṃ brāhmaṇānāmiti śrutiḥ /",
  "GP12lip_1_pu:697": "paradoṣān parijñāya na vadediti cāparam // LiP_1,8.14 //",
  "GP12lip_1_pu:698": "anādānaṃ parasvānām āpadyapi vicārataḥ /",
  "GP12lip_1_pu:699": "manasā karmaṇā vācā tadasteyaṃ samāsataḥ // LiP_1,8.15 //",
  "GP12lip_1_pu:700": "maithunasyāpravṛttirhi manovākkāyakarmaṇā /",
  "GP12lip_1_pu:701": "brahmacaryamiti proktaṃ yatīnāṃ brahmacāriṇām // LiP_1,8.16 //",
  "GP12lip_1_pu:702": "iha vaikhānasānāṃ ca vidārāṇāṃ viśeṣataḥ /",
  "GP12lip_1_pu:703": "sadārāṇāṃ gṛhasthānaṃ tathaiva ca vadāmi vaḥ // LiP_1,8.17 //",
  "GP12lip_1_pu:704": "svadāre vidhivatkṛtvā nivṛttiścānyataḥ sadā /",
  "GP12lip_1_pu:705": "manasā karmaṇā vācā brahmacaryamiti smṛtam // LiP_1,8.18 //",
  "GP12lip_1_pu:706": "medhyā svanārī sambhogaṃ kṛtvā snānaṃ samācaret /",
  "GP12lip_1_pu:707": "evaṃ gṛhastho yuktātmā brahmacārī na saṃśayaḥ // LiP_1,8.19 //",
  "GP12lip_1_pu:708": "ahiṃsāpyevamevaiṣā dvijagurvagnipūjane /",
  "GP12lip_1_pu:709": "vidhinā yādṛśī hiṃsā sā tvahiṃsā iti smṛtā // LiP_1,8.20 //",
  "GP12lip_1_pu:710": "striyaḥ sadā parityājyāḥ saṅgaṃ naiva ca kārayet /",
  "GP12lip_1_pu:711": "kuṇapeṣu yathā cittaṃ tathā kuryādvicakṣaṇaḥ // LiP_1,8.21 //",
  "GP12lip_1_pu:712": "viṇmūtrotsargakāleṣu bahirbhūmau yathā matiḥ /",
  "GP12lip_1_pu:713": "tathā kāryā ratau cāpi svadāre cānyataḥ kutaḥ // LiP_1,8.22 //",
  "GP12lip_1_pu:714": "aṅgārasadṛśī nārī ghṛtakumbhasamaḥ pumān /",
  "GP12lip_1_pu:715": "tasmānnārīṣu saṃsargaṃ dūrataḥ parivarjayet // LiP_1,8.23 //",
  "GP12lip_1_pu:716": "bhogena tṛptirnaivāsti viṣayāṇāṃ vicārataḥ /",
  "GP12lip_1_pu:717": "tasmādvirāgaḥ kartavyo manasā karmaṇā girā // LiP_1,8.24 //",
  "GP12lip_1_pu:718": "na jātu kāmaḥ kāmānām upabhogena śāmyati /",
  "GP12lip_1_pu:719": "haviṣā kṛṣṇavartmeva bhūya evābhivardhate // LiP_1,8.25 //",
  "GP12lip_1_pu:720": "tasmāttyāgaḥ sadā kāryas tv amṛtatvāya yoginā /",
  "GP12lip_1_pu:721": "avirakto yato martyo nānāyoniṣu vartate // LiP_1,8.26 //",
  "GP12lip_1_pu:722": "tyāgenaivāmṛtatvaṃ hi śrutismṛtividāṃ varāḥ /",
  "GP12lip_1_pu:723": "karmaṇā prajayā nāsti dravyeṇa dvijasattamāḥ // LiP_1,8.27 //",
  "GP12lip_1_pu:724": "tasmādvirāgaḥ kartavyo manovākkāyakarmaṇā /",
  "GP12lip_1_pu:725": "ṛtau ṛtau nivṛttistu brahmacaryamiti smṛtam // LiP_1,8.28 //",
  "GP12lip_1_pu:726": "yamāḥ saṃkṣepataḥ proktā niyamāṃś ca vadāmi vaḥ /",
  "GP12lip_1_pu:727": "śaucamijyā tapo dānaṃ svādhyāyopasthanigrahaḥ // LiP_1,8.29 //",
  "GP12lip_1_pu:728": "vratopavāsamaunaṃ ca snānaṃ ca niyamā daśa /",
  "GP12lip_1_pu:729": "niyamaḥ syādanīhā ca śaucaṃ tuṣṭistapas tathā // LiP_1,8.30 //",
  "GP12lip_1_pu:730": "japaḥ śivapraṇīdhānaṃ padmakādyaṃ tathāsanam /",
  "GP12lip_1_pu:731": "bāhyamābhyantaraṃ proktaṃ śaucamābhyantaraṃ varam // LiP_1,8.31 //",
  "GP12lip_1_pu:732": "bāhyaśaucena yuktaḥ saṃs tathā cābhyantaraṃ caret /",
  "GP12lip_1_pu:733": "āgneyaṃ vāruṇaṃ brāhmaṃ kartavyaṃ śivapūjakaiḥ // LiP_1,8.32 //",
  "GP12lip_1_pu:734": "snānaṃ vidhānataḥ samyak paścād ābhyantaraṃ caret /",
  "GP12lip_1_pu:735": "ā dehāntaṃ mṛdālipya tīrthatoyeṣu sarvadā // LiP_1,8.33 //",
  "GP12lip_1_pu:736": "avagāhyāpi malino hy antaḥ śaucavivarjitaḥ /",
  "GP12lip_1_pu:737": "śaivalā jhaṣakā matsyāḥ sattvā matsyopajīvinaḥ // LiP_1,8.34 //",
  "GP12lip_1_pu:738": "sadāvagāhya salile viśuddhāḥ kiṃ dvijottamāḥ /",
  "GP12lip_1_pu:739": "tasmādābhyantaraṃ śaucaṃ sadā kāryaṃ vidhānataḥ // LiP_1,8.35 //",
  "GP12lip_1_pu:740": "ātmajñānāmbhasi snātvā sakṛdālipya bhāvataḥ /",
  "GP12lip_1_pu:741": "suvairāgyamṛdā śuddhaḥ śaucamevaṃ prakīrtitam // LiP_1,8.36 //",
  "GP12lip_1_pu:742": "śuddhasya siddhayo dṛṣṭā naivāśuddhasya siddhayaḥ /",
  "GP12lip_1_pu:743": "nyāyenāgatayā vṛttyā saṃtuṣṭo yastu suvrataḥ // LiP_1,8.37 //",
  "GP12lip_1_pu:744": "saṃtoṣastasya satatam atītārthasya cāsmṛtiḥ /",
  "GP12lip_1_pu:745": "cāndrāyaṇādinipuṇas tapāṃsi suśubhāni ca // LiP_1,8.38 //",
  "GP12lip_1_pu:746": "svādhyāyastu japaḥ proktaḥ praṇavasya tridhā smṛtaḥ /",
  "GP12lip_1_pu:747": "vācikaścādhamo mukhya upāṃśuścottamottamaḥ // LiP_1,8.39 //",
  "GP12lip_1_pu:748": "mānaso vistareṇaiva kalpe pañcākṣare smṛtaḥ /",
  "GP12lip_1_pu:749": "tathā śivapraṇīdhānaṃ manovākkāyakarmaṇā // LiP_1,8.40 //",
  "GP12lip_1_pu:750": "śivajñānaṃ gurorbhaktir acalā supratiṣṭhitā /",
  "GP12lip_1_pu:751": "nigraho hyapahṛtyāśu prasaktānīndriyāṇi ca // LiP_1,8.41 //",
  "GP12lip_1_pu:752": "viṣayeṣu samāsena pratyāhāraḥ prakīrtitaḥ /",
  "GP12lip_1_pu:753": "cittasya dhāraṇā proktā sthānabandhaḥ samāsataḥ // LiP_1,8.42 //",
  "GP12lip_1_pu:754": "tasyāḥ svāsthyena dhyānaṃ ca samādhiś ca vicārataḥ /",
  "GP12lip_1_pu:755": "tatraikacittatā dhyānaṃ pratyayāntaravarjitam // LiP_1,8.43 //",
  "GP12lip_1_pu:756": "cidbhāsamarthamātrasya dehaśūnyamiva sthitam /",
  "GP12lip_1_pu:757": "samādhiḥ sarvahetuś ca prāṇāyāma iti smṛtaḥ // LiP_1,8.44 //",
  "GP12lip_1_pu:758": "prāṇaḥ svadehajo vāyur yamastasya nirodhanam /",
  "GP12lip_1_pu:759": "tridhā dvijairyamaḥ prokto mando madhyottamas tathā // LiP_1,8.45 //",
  "GP12lip_1_pu:760": "prāṇāpānanirodhastu prāṇāyāmaḥ prakīrtitaḥ /",
  "GP12lip_1_pu:761": "prāṇāyāmasya mānaṃ tu mātrādvādaśakaṃ smṛtam // LiP_1,8.46 //",
  "GP12lip_1_pu:762": "nīco dvādaśamātrastu uddhāto dvādaśaḥ smṛtaḥ /",
  "GP12lip_1_pu:763": "madhyamas tu dviruddhātaś caturviṃśatimātrakaḥ // LiP_1,8.47 //",
  "GP12lip_1_pu:764": "mukhyastu yastriruddhātaḥ ṣaṭtriṃśanmātra ucyate /",
  "GP12lip_1_pu:765": "prasvedakampanotthāna- janakaśca yathākramam // LiP_1,8.48 //",
  "GP12lip_1_pu:766": "ānandodbhavayogārthaṃ nidrāghūrṇistathaiva ca /",
  "GP12lip_1_pu:767": "romāñcadhvanisaṃviddha- svāṅgamoṭanakampanam // LiP_1,8.49 //",
  "GP12lip_1_pu:768": "bhramaṇaṃ svedajanyā sā saṃvinmūrchā bhavedyadā /",
  "GP12lip_1_pu:769": "tadottamottamaḥ proktaḥ prāṇāyāmaḥ suśobhanaḥ // LiP_1,8.50 //",
  "GP12lip_1_pu:770": "sagarbho 'garbha ityuktaḥ sajapo vijapaḥ kramāt /",
  "GP12lip_1_pu:771": "ibho vā śarabho vāpi durādharṣo 'tha kesarī // LiP_1,8.51 //",
  "GP12lip_1_pu:772": "gṛhīto damyamānastu yathāsvasthastu jāyate /",
  "GP12lip_1_pu:773": "tathā samīraṇo 'svastho durādharṣaś ca yoginām // LiP_1,8.52 //",
  "GP12lip_1_pu:774": "nyāyataḥ sevyamānastu sa evaṃ svasthatāṃ vrajet /",
  "GP12lip_1_pu:775": "yathaiva mṛgarāṅnāgaḥ śarabho vāpi durmadaḥ // LiP_1,8.53 //",
  "GP12lip_1_pu:776": "kālāntaravaśādyogād damyate paramādarāt /",
  "GP12lip_1_pu:777": "tathā paricayātsvāsthyaṃ samatvaṃ cādhigacchati // LiP_1,8.54 //",
  "GP12lip_1_pu:778": "yogādabhyasate yastu vyasanaṃ naiva jāyate /",
  "GP12lip_1_pu:779": "evamabhyasyamānastu muneḥ prāṇo vinirdahet // LiP_1,8.55 //",
  "GP12lip_1_pu:780": "manovākkāyajān doṣān karturdehaṃ ca rakṣati /",
  "GP12lip_1_pu:781": "saṃyuktasya tathā samyak prāṇāyāmena dhīmataḥ // LiP_1,8.56 //",
  "GP12lip_1_pu:782": "doṣāttasmācca naśyanti niśvāsastena jīryate /",
  "GP12lip_1_pu:783": "prāṇāyāmena sidhyanti divyāḥ śāntyādayaḥ kramāt // LiP_1,8.57 //",
  "GP12lip_1_pu:784": "śāntiḥ praśāntirdīptiś ca prasādaś ca tathā kramāt /",
  "GP12lip_1_pu:785": "ādau catuṣṭayasyeha proktā śāntiriha dvijāḥ // LiP_1,8.58 //",
  "GP12lip_1_pu:786": "sahajāgantukānāṃ ca pāpānāṃ śāntir ucyate /",
  "GP12lip_1_pu:787": "praśāntiḥ saṃyamaḥ samyag vacasāmiti saṃsmṛtā // LiP_1,8.59 //",
  "GP12lip_1_pu:788": "prakāśo dīptirityuktaḥ sarvataḥ sarvadā dvijāḥ /",
  "GP12lip_1_pu:789": "sarvendriyaprasādastu buddhervai marutāmapi // LiP_1,8.60 //",
  "GP12lip_1_pu:790": "prasāda iti samproktaḥ svānte tviha catuṣṭaye /",
  "GP12lip_1_pu:791": "prāṇo 'pānaḥ samānaś ca udāno vyāna eva ca // LiP_1,8.61 //",
  "GP12lip_1_pu:792": "nāgaḥ kūrmastu kṛkalo devadatto dhanaṃjayaḥ /",
  "GP12lip_1_pu:793": "eteṣāṃ yaḥ prasādastu marutāmiti saṃsmṛtaḥ // LiP_1,8.62 //",
  "GP12lip_1_pu:794": "prayāṇaṃ kurute tasmād vāyuḥ prāṇa iti smṛtaḥ /",
  "GP12lip_1_pu:795": "apānayatyapānastu āhārādīn krameṇa ca // LiP_1,8.63 //",
  "GP12lip_1_pu:796": "vyāno vyānāmayatyaṅgaṃ vyādhyādīnāṃ prakopakaḥ /",
  "GP12lip_1_pu:797": "udvejayati marmāṇi udāno 'yaṃ prakīrtitaḥ // LiP_1,8.64 //",
  "GP12lip_1_pu:798": "samaṃ nayati gātrāṇi samānaḥ pañca vāyavaḥ /",
  "GP12lip_1_pu:799": "udgāre nāga ākhyātaḥ kūrma unmīlane tu saḥ // LiP_1,8.65 //",
  "GP12lip_1_pu:800": "kṛkalaḥ kṣutakāyaiva devadatto vijṛmbhaṇe /",
  "GP12lip_1_pu:801": "dhanaṃjayo mahāghoṣaḥ sarvagaḥ sa mṛte 'pi hi // LiP_1,8.66 //",
  "GP12lip_1_pu:802": "iti yo daśavāyūnāṃ prāṇāyāmena sidhyati /",
  "GP12lip_1_pu:803": "prasādo 'sya turīyā tu saṃjñā viprāścatuṣṭaye // LiP_1,8.67 //",
  "GP12lip_1_pu:804": "visvarastu mahān prajño mano brahmā citiḥ smṛtiḥ /",
  "GP12lip_1_pu:805": "khyātiḥ saṃvittataḥ paścād īśvaro matireva ca // LiP_1,8.68 //",
  "GP12lip_1_pu:806": "buddheretāḥ dvijāḥ saṃjñā mahataḥ parikīrtitāḥ /",
  "GP12lip_1_pu:807": "asyā buddheḥ prasādastu prāṇāyāmena sidhyati // LiP_1,8.69 //",
  "GP12lip_1_pu:808": "visvaro visvarībhāvo dvaṃdvānāṃ munisattamāḥ /",
  "GP12lip_1_pu:809": "agrajaḥ sarvatattvānāṃ mahānyaḥ parimāṇataḥ // LiP_1,8.70 //",
  "GP12lip_1_pu:810": "yatpramāṇaguhā prajñā manastu manute yataḥ /",
  "GP12lip_1_pu:811": "bṛhattvād bṛṃhaṇatvācca brahmā brahmavidāṃvarāḥ // LiP_1,8.71 //",
  "GP12lip_1_pu:812": "sarvakarmāṇi bhogārthaṃ yaccinoti citiḥ smṛtā /",
  "GP12lip_1_pu:813": "smarate yatsmṛtiḥ sarvaṃ saṃvidvai vindate yataḥ // LiP_1,8.72 //",
  "GP12lip_1_pu:814": "khyāyate yattviti khyātir jñānādibhir anekaśaḥ /",
  "GP12lip_1_pu:815": "sarvatattvādhipaḥ sarvaṃ vijānāti yadīśvaraḥ // LiP_1,8.73 //",
  "GP12lip_1_pu:816": "manute manyate yasmān matirmatimatāṃvarāḥ /",
  "GP12lip_1_pu:817": "arthaṃ bodhayate yacca budhyate buddhirucyate // LiP_1,8.74 //",
  "GP12lip_1_pu:818": "asyā buddheḥ prasādastu prāṇāyāmena sidhyati /",
  "GP12lip_1_pu:819": "doṣānvinirdahetsarvān prāṇāyāmādasau yamī // LiP_1,8.75 //",
  "GP12lip_1_pu:820": "pātakaṃ dhāraṇābhistu pratyāhāreṇa nirdahet /",
  "GP12lip_1_pu:821": "viṣayānviṣavaddhyātvā dhyānenānīśvarān guṇān // LiP_1,8.76 //",
  "GP12lip_1_pu:822": "samādhinā yatiśreṣṭhāḥ prajñāvṛddhiṃ vivardhayet /",
  "GP12lip_1_pu:823": "sthānaṃ labdhvaiva kurvīta yogāṣṭāṅgāni vai kramāt // LiP_1,8.77 //",
  "GP12lip_1_pu:824": "labdhvāsanāni vidhivad yogasiddhyartham ātmavit /",
  "GP12lip_1_pu:825": "ādeśakāle yogasya darśanaṃ hi na vidyate // LiP_1,8.78 //",
  "GP12lip_1_pu:826": "agnyabhyāse jale vāpi śuṣkaparṇacaye tathā /",
  "GP12lip_1_pu:827": "jantuvyāpte śmaśāne ca jīrṇagoṣṭhe catuṣpathe // LiP_1,8.79 //",
  "GP12lip_1_pu:828": "saśabde sabhaye vāpi caityavalmīkasaṃcaye /",
  "GP12lip_1_pu:829": "aśubhe durjanākrānte maśakādisamanvite // LiP_1,8.80 //",
  "GP12lip_1_pu:830": "nācareddehabādhāyāṃ daurmanasyādisambhave /",
  "GP12lip_1_pu:831": "sugupte tu śubhe ramye guhāyāṃ parvatasya tu // LiP_1,8.81 //",
  "GP12lip_1_pu:832": "bhavakṣetre sugupte vā bhavārāme vane 'pi vā /",
  "GP12lip_1_pu:833": "gṛhe tu suśubhe deśe vijane jantuvarjite // LiP_1,8.82 //",
  "GP12lip_1_pu:834": "atyantanirmale samyak supralipte vicitrite /",
  "GP12lip_1_pu:835": "darpaṇodarasaṃkāśe kṛṣṇāgarusudhūpite // LiP_1,8.83 //",
  "GP12lip_1_pu:836": "nānāpuṣpasamākīrṇe vitānopari śobhite /",
  "GP12lip_1_pu:837": "phalapallavamūlāḍhye kuśapuṣpasamanvite // LiP_1,8.84 //",
  "GP12lip_1_pu:838": "samāsanastho yogāṅgāny abhyaseddhṛṣitaḥ svayam /",
  "GP12lip_1_pu:839": "praṇipatya guruṃ paścād bhavaṃ devīṃ vināyakam // LiP_1,8.85 //",
  "GP12lip_1_pu:840": "yogīśvarān saśiṣyāṃś ca yogaṃ yuñjīta yogavit /",
  "GP12lip_1_pu:841": "āsanaṃ svastikaṃ baddhvā padmamardhāsanaṃ tu vā // LiP_1,8.86 //",
  "GP12lip_1_pu:842": "samajānus tathā dhīmān ekajānurathāpivā /",
  "GP12lip_1_pu:843": "samaṃ dṛḍhāsano bhūtvā saṃhṛtya caraṇāvubhau // LiP_1,8.87 //",
  "GP12lip_1_pu:844": "saṃvṛtāsyopabaddhākṣa uro viṣṭabhya cāgrataḥ /",
  "GP12lip_1_pu:845": "pārṣṇibhyāṃ vṛṣaṇau rakṣaṃs tathā prajananaṃ punaḥ // LiP_1,8.88 //",
  "GP12lip_1_pu:846": "kiṃcidunnāmitaśira dantairdantānna saṃspṛśet /",
  "GP12lip_1_pu:847": "samprekṣya nāsikāgraṃ svaṃ diśaścānavalokayan // LiP_1,8.89 //",
  "GP12lip_1_pu:848": "tamaḥ pracchādya rajasā rajaḥ sattvena chādayet /",
  "GP12lip_1_pu:849": "tataḥ sattvasthito bhūtvā śivadhyānaṃ samabhyaset // LiP_1,8.90 //",
  "GP12lip_1_pu:850": "oṃkāravācyaṃ paramaṃ śuddhaṃ dīpaśikhākṛtim /",
  "GP12lip_1_pu:851": "dhyāyedvai puṇḍarīkasya karṇikāyāṃ samāhitaḥ // LiP_1,8.91 //",
  "GP12lip_1_pu:852": "nābheradhastādvā vidvān dhyātvā kamalamuttamam /",
  "GP12lip_1_pu:853": "tryaṅgule cāṣṭakoṇaṃ vā pañcakoṇamathāpi vā // LiP_1,8.92 //",
  "GP12lip_1_pu:854": "trikoṇaṃ ca tathāgneyaṃ saumyaṃ sauraṃ svaśaktibhiḥ /",
  "GP12lip_1_pu:855": "sauraṃ saumya tathāgneyam atha vānukrameṇa tu // LiP_1,8.93 //",
  "GP12lip_1_pu:856": "āgneyaṃ ca tataḥ sauraṃ saumyamevaṃ vidhānataḥ /",
  "GP12lip_1_pu:857": "agneradhaḥ prakalpyaivaṃ dharmādīnāṃ catuṣṭayam // LiP_1,8.94 //",
  "GP12lip_1_pu:858": "guṇatrayaṃ krameṇaiva maṇḍalopari bhāvayet /",
  "GP12lip_1_pu:859": "sattvasthaṃ cintayedrudraṃ svaśaktyā parimaṇḍitam // LiP_1,8.95 //",
  "GP12lip_1_pu:860": "nābhau vātha gale vāpi bhrūmadhye vā yathāvidhi /",
  "GP12lip_1_pu:861": "lalāṭaphalikāyāṃ vā mūrdhni dhyānaṃ samācaret // LiP_1,8.96 //",
  "GP12lip_1_pu:862": "dvidale ṣoḍaśāre vā dvādaśāre krameṇa tu /",
  "GP12lip_1_pu:863": "daśāre vā ṣaḍasre vā caturasre smarecchivam // LiP_1,8.97 //",
  "GP12lip_1_pu:864": "kanakābhe tathāgāra- saṃnibhe susite 'pi vā /",
  "GP12lip_1_pu:865": "dvādaśādityasaṃkāśe candrabimbasame 'pi vā // LiP_1,8.98 //",
  "GP12lip_1_pu:866": "vidyutkoṭinibhe sthāne cintayetparameśvaram /",
  "GP12lip_1_pu:867": "agnivarṇe 'thavā vidyud valayābhe samāhitaḥ // LiP_1,8.99 //",
  "GP12lip_1_pu:868": "vajrakoṭiprabhe sthāne padmarāganibhe 'pi vā /",
  "GP12lip_1_pu:869": "nīlalohitabimbe vā yogī dhyānaṃ samabhyaset // LiP_1,8.100 //",
  "GP12lip_1_pu:870": "maheśvaraṃ hṛdi dhyāyen nābhipadme sadāśivam /",
  "GP12lip_1_pu:871": "candracūḍaṃ lalāṭe tu bhrūmadhye śaṃkaraṃ svayam // LiP_1,8.101 //",
  "GP12lip_1_pu:872": "divye ca śāśvatasthāne śivadhyānaṃ samabhyaset /",
  "GP12lip_1_pu:873": "nirmalaṃ niṣkalaṃ brahma suśāntaṃ jñānarūpiṇam // LiP_1,8.102 //",
  "GP12lip_1_pu:874": "alakṣaṇamanirdeśyam aṇoralpataraṃ śubham /",
  "GP12lip_1_pu:875": "nirālambam atarkyaṃ ca vināśotpattivarjitam // LiP_1,8.103 //",
  "GP12lip_1_pu:876": "kaivalyaṃ caiva nirvāṇaṃ niḥśreyasam anuttamam /",
  "GP12lip_1_pu:877": "amṛtaṃ cākṣaraṃ brahma hy apunarbhavam adbhutam // LiP_1,8.104 //",
  "GP12lip_1_pu:878": "mahānandaṃ parānandaṃ yogānandamanāmayam /",
  "GP12lip_1_pu:879": "heyopādeyarahitaṃ sūkṣmātsūkṣmataraṃ śivam // LiP_1,8.105 //",
  "GP12lip_1_pu:880": "svayaṃvedyamavedyaṃ tac chivaṃ jñānamayaṃ param /",
  "GP12lip_1_pu:881": "atīndriyam anābhāsaṃ paraṃ tattvaṃ parātparam // LiP_1,8.106 //",
  "GP12lip_1_pu:882": "sarvopādhivinirmuktaṃ dhyānagamyaṃ vicārataḥ /",
  "GP12lip_1_pu:883": "advayaṃ tamasaścaiva parastātsaṃsthitaṃ param // LiP_1,8.107 //",
  "GP12lip_1_pu:884": "manasyevaṃ mahādevaṃ hṛtpadme vāpi cintayet /",
  "GP12lip_1_pu:885": "nābhau sadāśivaṃ cāpi sarvadevātmakaṃ vibhum // LiP_1,8.108 //",
  "GP12lip_1_pu:886": "dehamadhye śivaṃ devaṃ śuddhajñānamayaṃ vibhum /",
  "GP12lip_1_pu:887": "kanyasenaiva mārgeṇa codghātenāpi śaṃkaram // LiP_1,8.109 //",
  "GP12lip_1_pu:888": "kramaśaḥ kanyasenaiva madhyamenāpi suvrataḥ /",
  "GP12lip_1_pu:889": "uttamenāpi vai vidvān kumbhakena samabhyaset // LiP_1,8.110 //",
  "GP12lip_1_pu:890": "dvātriṃśad recayeddhīmān hṛdi nābhau samāhitaḥ /",
  "GP12lip_1_pu:891": "recakaṃ pūrakaṃ tyaktvā kumbhakaṃ ca dvijottamāḥ // LiP_1,8.111 //",
  "GP12lip_1_pu:892": "sākṣātsamarasenaiva dehamadhye smarecchivam /",
  "GP12lip_1_pu:893": "ekībhāvaṃ sametyaivaṃ tatra yadrasasambhavam // LiP_1,8.112 //",
  "GP12lip_1_pu:894": "ānandaṃ brahmaṇo vidvān sākṣātsamarase sthitaḥ /",
  "GP12lip_1_pu:895": "dhāraṇā dvādaśāyāmā dhyānaṃ dvādaśa dhāraṇam // LiP_1,8.113 //",
  "GP12lip_1_pu:896": "dhyānaṃ dvādaśakaṃ yāvat samādhir abhidhīyate /",
  "GP12lip_1_pu:897": "athavā jñānināṃ viprāḥ samparkādeva jāyate // LiP_1,8.114 //",
  "GP12lip_1_pu:898": "prayatnādvā tayostulyaṃ cirādvā hyacirāddvijāḥ /",
  "GP12lip_1_pu:899": "yogāntarāyās tasyātha jāyante yuñjataḥ punaḥ // LiP_1,8.115 //",
  "GP12lip_1_pu:900": "naśyanty abhyāsatas te 'pi praṇidhānena vai guroḥ // LiP_1,8.116 //",
  "GP12lip_1_pu:902": "LiP, 1, 9",
  "GP12lip_1_pu:903": "sūta uvāca",
  "GP12lip_1_pu:904": "ālasyaṃ prathamaṃ paścād vyādhipīḍā prajāyate /",
  "GP12lip_1_pu:905": "pramādaḥ saṃśayasthāne cittasyehānavasthitiḥ // LiP_1,9.1 //",
  "GP12lip_1_pu:906": "aśraddhādarśanaṃ bhrāntir duḥkhaṃ ca trividhaṃ tataḥ /",
  "GP12lip_1_pu:907": "daurmanasyamayogyeṣu viṣayeṣu ca yogyatā // LiP_1,9.2 //",
  "GP12lip_1_pu:908": "daśadhābhiprajāyante muneryogāntarāyakāḥ /",
  "GP12lip_1_pu:909": "ālasyaṃ cāpravṛttiś ca gurutvātkāyacittayoḥ // LiP_1,9.3 //",
  "GP12lip_1_pu:910": "vyādhayo dhātuvaiṣamyāt karmajā doṣajās tathā /",
  "GP12lip_1_pu:911": "pramādastu samādhestu sādhanānām abhāvanam // LiP_1,9.4 //",
  "GP12lip_1_pu:912": "idaṃ vetyubhayaspṛktaṃ vijñānaṃ sthānasaṃśayaḥ /",
  "GP12lip_1_pu:913": "anavasthitacittatvam apratiṣṭhā hi yoginaḥ // LiP_1,9.5 //",
  "GP12lip_1_pu:914": "labdhāyāmapi bhūmau ca cittasya bhavabandhanāt /",
  "GP12lip_1_pu:915": "aśraddhābhāvarahitā vṛttirvai sādhaneṣu ca // LiP_1,9.6 //",
  "GP12lip_1_pu:916": "sādhye cittasya hi gurau jñānācāraśivādiṣu /",
  "GP12lip_1_pu:917": "viparyayajñānamiti bhrāntidarśanam ucyate // LiP_1,9.7 //",
  "GP12lip_1_pu:918": "anātmanyātmavijñānam ajñānāttasya saṃnidhau /",
  "GP12lip_1_pu:919": "duḥkhamādhyātmikaṃ proktaṃ tathā caivādhibhautikam // LiP_1,9.8 //",
  "GP12lip_1_pu:920": "ādhidaivikamityuktaṃ trividhaṃ sahajaṃ punaḥ /",
  "GP12lip_1_pu:921": "icchāvighātātsaṃkṣobhaś cetasastadudāhṛtam // LiP_1,9.9 //",
  "GP12lip_1_pu:922": "daurmanasyaṃ niroddhavyaṃ vairāgyeṇa pareṇa tu /",
  "GP12lip_1_pu:923": "tamasā rajasā caiva saṃspṛṣṭaṃ durmanaḥ smṛtam // LiP_1,9.10 //",
  "GP12lip_1_pu:924": "tadā manasi saṃjātaṃ daurmanasyamiti smṛtam /",
  "GP12lip_1_pu:925": "haṭhātsvīkaraṇaṃ kṛtvā yogyāyogyavivekataḥ // LiP_1,9.11 //",
  "GP12lip_1_pu:926": "viṣayeṣu vicitreṣu jantorviṣayalolatā /",
  "GP12lip_1_pu:927": "antarāyā iti khyātā yogasyaite hi yoginām // LiP_1,9.12 //",
  "GP12lip_1_pu:928": "atyantotsāhayuktasya naśyanti na ca saṃśayaḥ /",
  "GP12lip_1_pu:929": "pranaṣṭeṣvantarāyeṣu dvijāḥ paścāddhi yoginaḥ // LiP_1,9.13 //",
  "GP12lip_1_pu:930": "upasargāḥ pravartante sarve te 'siddhisūcakāḥ /",
  "GP12lip_1_pu:931": "pratibhā prathamā siddhir dvitīyā śravaṇā smṛtā // LiP_1,9.14 //",
  "GP12lip_1_pu:932": "vārttā tṛtīyā viprendrās turīyā ceha darśanā /",
  "GP12lip_1_pu:933": "āsvādā pañcamī proktā vedanā ṣaṣṭhikā smṛtā // LiP_1,9.15 //",
  "GP12lip_1_pu:934": "svalpaṣaṭsiddhisaṃtyāgāt siddhidāḥ siddhayo muneḥ /",
  "GP12lip_1_pu:935": "pratibhā pratibhāvṛtiḥ pratibhāva iti sthitiḥ // LiP_1,9.16 //",
  "GP12lip_1_pu:936": "buddhirvivecanā vedyaṃ budhyate buddhirucyate /",
  "GP12lip_1_pu:937": "sūkṣme vyavahite 'tīte viprakṛṣṭe tvanāgate // LiP_1,9.17 //",
  "GP12lip_1_pu:938": "sarvatra sarvadā jñānaṃ pratibhānukrameṇa tu /",
  "GP12lip_1_pu:939": "śravaṇātsarvaśabdānām aprayatnena yoginaḥ // LiP_1,9.18 //",
  "GP12lip_1_pu:940": "hrasvadīrghaplutādīnāṃ guhyānāṃ śravaṇādapi /",
  "GP12lip_1_pu:941": "sparśasyādhigamo yas tu vedanā tūpapāditā // LiP_1,9.19 //",
  "GP12lip_1_pu:942": "darśanāddivyarūpāṇāṃ darśanaṃ cāprayatnataḥ /",
  "GP12lip_1_pu:943": "saṃviddivyarase tasminn āsvādo hyaprayatnataḥ // LiP_1,9.20 //",
  "GP12lip_1_pu:944": "vārttā ca divyagandhānāṃ tanmātrā buddhisaṃvidā /",
  "GP12lip_1_pu:945": "vindante yoginastasmād ābrahmabhuvanaṃ dvijāḥ // LiP_1,9.21 //",
  "GP12lip_1_pu:946": "jagatyasmin hi dehasthaṃ catuḥṣaṣṭiguṇaṃ samam /",
  "GP12lip_1_pu:947": "aupasargikam eteṣu guṇeṣu guṇitaṃ dvijāḥ // LiP_1,9.22 //",
  "GP12lip_1_pu:948": "saṃtyājyaṃ sarvathā sarvam aupasargikamātmanaḥ /",
  "GP12lip_1_pu:949": "paiśāce pārthivaṃ cāpyaṃ rākṣasānāṃ pure dvijāḥ // LiP_1,9.23 //",
  "GP12lip_1_pu:950": "yākṣe tu taijasaṃ proktaṃ gāndharve śvasanātmakam /",
  "GP12lip_1_pu:951": "aindre vyomātmakaṃ sarvaṃ saumye caiva tu mānasam // LiP_1,9.24 //",
  "GP12lip_1_pu:952": "prājāpatye tvahaṅkāraṃ brāhme bodhamanuttamam /",
  "GP12lip_1_pu:953": "ādye cāṣṭau dvitīye ca tathā ṣoḍaśarūpakam // LiP_1,9.25 //",
  "GP12lip_1_pu:954": "caturviṃśattṛtīye tu dvātriṃśacca caturthake /",
  "GP12lip_1_pu:955": "catvāriṃśat pañcame tu bhūtamātrātmakaṃ smṛtam // LiP_1,9.26 //",
  "GP12lip_1_pu:956": "gandho rasas tathā rūpaṃ śabdaḥ sparśastathaiva ca /",
  "GP12lip_1_pu:957": "pratyekamaṣṭadhā siddhaṃ pañcame tacchatakratoḥ // LiP_1,9.27 //",
  "GP12lip_1_pu:958": "tathāṣṭacatvāriṃśac ca ṣaṭpañcāśattathaiva ca /",
  "GP12lip_1_pu:959": "catuḥṣaṣṭiguṇaṃ brāhmaṃ labhate dvijasattamāḥ // LiP_1,9.28 //",
  "GP12lip_1_pu:960": "aupasargikam ā brahma bhuvaneṣu parityajet /",
  "GP12lip_1_pu:961": "lokeṣvālokya yogena yogavitparamaṃ sukham // LiP_1,9.29 //",
  "GP12lip_1_pu:962": "sthūlatā hrasvatā bālyaṃ vārdhakyaṃ yauvanaṃ tathā /",
  "GP12lip_1_pu:963": "nānājātisvarūpaṃ ca caturbhir dehadhāraṇam // LiP_1,9.30 //",
  "GP12lip_1_pu:964": "pārthivāṃśaṃ vinā nityaṃ surabhir gandhasaṃyutaḥ /",
  "GP12lip_1_pu:965": "etadaṣṭaguṇaṃ proktam aiśvaryaṃ pārthivaṃ mahat // LiP_1,9.31 //",
  "GP12lip_1_pu:966": "jale nivasanaṃ yadvad bhūmyāmiva vinirgamaḥ /",
  "GP12lip_1_pu:967": "icchecchaktaḥ svayaṃ pātuṃ samudramapi nāturaḥ // LiP_1,9.32 //",
  "GP12lip_1_pu:968": "yatrecchati jagatyasmiṃs tatrāsya jaladarśanam /",
  "GP12lip_1_pu:969": "yadyadvastu samādāya bhoktumicchati kāmataḥ // LiP_1,9.33 //",
  "GP12lip_1_pu:970": "tattadrasānvitaṃ tasya trayāṇāṃ dehadhāraṇam /",
  "GP12lip_1_pu:971": "bhāṇḍaṃ vinātha hastena jalapiṇḍasya dhāraṇam // LiP_1,9.34 //",
  "GP12lip_1_pu:972": "avraṇatvaṃ śarīrasya pārthivena samanvitam /",
  "GP12lip_1_pu:973": "etat ṣoḍaśakaṃ proktam āpyamaiśvaryamuttamam // LiP_1,9.35 //",
  "GP12lip_1_pu:974": "dehādagnivinirmāṇaṃ tattāpabhayavarjitam /",
  "GP12lip_1_pu:975": "lokaṃ dagdhamapīhānyad adagdhaṃ svavidhānataḥ // LiP_1,9.36 //",
  "GP12lip_1_pu:976": "jalamadhye hutavahaṃ cādhāya parirakṣaṇam /",
  "GP12lip_1_pu:977": "agninigrahaṇaṃ haste smṛtimātreṇa cāgamaḥ // LiP_1,9.37 //",
  "GP12lip_1_pu:978": "bhasmībhūtavinirmāṇaṃ yathāpūrvaṃ sakāmataḥ /",
  "GP12lip_1_pu:979": "dvābhyāṃ rūpaviniṣpattir vinā taistribhir ātmanaḥ // LiP_1,9.38 //",
  "GP12lip_1_pu:980": "caturviṃśātmakaṃ hyetat taijasaṃ munipuṅgavāḥ /",
  "GP12lip_1_pu:981": "manogatitvaṃ bhūtānām antarnivasanaṃ tathā // LiP_1,9.39 //",
  "GP12lip_1_pu:982": "parvatādimahābhāra- skandhenodvahanaṃ punaḥ /",
  "GP12lip_1_pu:983": "laghutvaṃ ca gurutvaṃ ca pāṇibhyāṃ vāyudhāraṇam // LiP_1,9.40 //",
  "GP12lip_1_pu:984": "aṅgulyagranighātena bhūmeḥ sarvatra kaṃpanam /",
  "GP12lip_1_pu:985": "ekena dehaniṣpattir vātaiśvaryaṃ smṛtaṃ budhaiḥ // LiP_1,9.41 //",
  "GP12lip_1_pu:986": "chāyāvihīnaniṣpattir indriyāṇāṃ ca darśanam /",
  "GP12lip_1_pu:987": "ākāśagamanaṃ nityam indriyārthaiḥ samanvitam // LiP_1,9.42 //",
  "GP12lip_1_pu:988": "dūre ca śabdagrahaṇaṃ sarvaśabdāvagāhanam /",
  "GP12lip_1_pu:989": "tanmātraliṅgagrahaṇaṃ sarvaprāṇinidarśanam // LiP_1,9.43 //",
  "GP12lip_1_pu:990": "aindram aiśvaryam ityuktam etairuktaḥ purātanaḥ /",
  "GP12lip_1_pu:991": "yathākāmopalabdhiś ca yathākāmavinirgamaḥ // LiP_1,9.44 //",
  "GP12lip_1_pu:992": "sarvatrābhibhavaścaiva sarvaguhyanidarśanam /",
  "GP12lip_1_pu:993": "kāmānurūpanirmāṇaṃ vaśitvaṃ priyadarśanam // LiP_1,9.45 //",
  "GP12lip_1_pu:994": "saṃsāradarśanaṃ caiva mānasaṃ guṇalakṣaṇam /",
  "GP12lip_1_pu:995": "chedanaṃ tāḍanaṃ bandhaṃ saṃsāraparivartanam // LiP_1,9.46 //",
  "GP12lip_1_pu:996": "sarvabhūtaprasādaś ca mṛtyukālajayas tathā /",
  "GP12lip_1_pu:997": "prājāpatyamidaṃ proktam āhaṅkārikamuttamam // LiP_1,9.47 //",
  "GP12lip_1_pu:998": "akāraṇajagatsṛṣṭis tathānugraha eva ca /",
  "GP12lip_1_pu:999": "pralayaścādhikāraś ca lokavṛttapravartanam // LiP_1,9.48 //",
  "GP12lip_1_pu:1000": "asādṛśyamidaṃ vyaktaṃ nirmāṇaṃ ca pṛthakpṛthak /",
  "GP12lip_1_pu:1001": "saṃsārasya ca kartṛtvaṃ brāhmam etad anuttamam // LiP_1,9.49 //",
  "GP12lip_1_pu:1002": "etāvattattvamityuktaṃ prādhānyaṃ vaiṣṇavaṃ padam /",
  "GP12lip_1_pu:1003": "brahmaṇā tadguṇaṃ śakyaṃ vettumanyairna śakyate // LiP_1,9.50 //",
  "GP12lip_1_pu:1004": "vidyate tatparaṃ śaivaṃ viṣṇunā nāvagamyate /",
  "GP12lip_1_pu:1005": "asaṃkhyeyaguṇaṃ śuddhaṃ ko jānīyācchivātmakam // LiP_1,9.51 //",
  "GP12lip_1_pu:1006": "vyutthāne siddhayaścaitā hy upasargāś ca kīrtitāḥ /",
  "GP12lip_1_pu:1007": "niroddhavyāḥ prayatnena vairāgyeṇa pareṇa tu // LiP_1,9.52 //",
  "GP12lip_1_pu:1008": "nāśātiśayatāṃ jñātvā viṣayeṣu bhayeṣu ca /",
  "GP12lip_1_pu:1009": "aśraddhayā tyajetsarvaṃ virakta iti kīrtitaḥ // LiP_1,9.53 //",
  "GP12lip_1_pu:1010": "vaitṛṣṇyaṃ puruṣe khyātaṃ guṇavaitṛṣṇyamucyate /",
  "GP12lip_1_pu:1011": "vairāgyeṇaiva saṃtyājyāḥ siddhayaścaupasargikāḥ // LiP_1,9.54 //",
  "GP12lip_1_pu:1012": "aupasargikam ā brahma- bhuvaneṣu parityajet /",
  "GP12lip_1_pu:1013": "nirudhyaiva tyajetsarvaṃ prasīdati maheśvaraḥ // LiP_1,9.55 //",
  "GP12lip_1_pu:1014": "prasanne vimalā muktir vairāgyeṇa pareṇa vai /",
  "GP12lip_1_pu:1015": "athavānugrahārthaṃ ca līlārthaṃ vā tadā muniḥ // LiP_1,9.56 //",
  "GP12lip_1_pu:1016": "anirudhya viceṣṭedyaḥ so 'pyevaṃ hi sukhī bhavet /",
  "GP12lip_1_pu:1017": "kvacidbhūmiṃ parityajya hy ākāśe krīḍate śriyā // LiP_1,9.57 //",
  "GP12lip_1_pu:1018": "udgirecca kvacidvedān sūkṣmānarthān samāsataḥ /",
  "GP12lip_1_pu:1019": "kvacicchrute tadarthena ślokabandhaṃ karoti saḥ // LiP_1,9.58 //",
  "GP12lip_1_pu:1020": "kvaciddaṇḍakabandhaṃ tu kuryādbandhaṃ sahasraśaḥ /",
  "GP12lip_1_pu:1021": "mṛgapakṣisamūhasya rutajñānaṃ ca vindati // LiP_1,9.59 //",
  "GP12lip_1_pu:1022": "brahmādyaṃ sthāvarāntaṃ ca hastāmalakavadbhavet /",
  "GP12lip_1_pu:1023": "bahunātra kimuktena vijñānāni sahasraśaḥ // LiP_1,9.60 //",
  "GP12lip_1_pu:1024": "utpadyante muniśreṣṭhā munestasya mahātmanaḥ /",
  "GP12lip_1_pu:1025": "abhyāsenaiva vijñānaṃ viśuddhaṃ ca sthiraṃ bhavet // LiP_1,9.61 //",
  "GP12lip_1_pu:1026": "tejorūpāṇi sarvāṇi sarvaṃ paśyati yogavit /",
  "GP12lip_1_pu:1027": "devabimbānyanekāni vimānāni sahasraśaḥ // LiP_1,9.62 //",
  "GP12lip_1_pu:1028": "paśyati brahmaviṣṇvindra- yamāgnivaruṇādikān /",
  "GP12lip_1_pu:1029": "grahanakṣatratārāś ca bhuvanāni sahasraśaḥ // LiP_1,9.63 //",
  "GP12lip_1_pu:1030": "pātālatalasaṃsthāś ca samādhisthaḥ sa paśyati /",
  "GP12lip_1_pu:1031": "ātmavidyāpradīpena svasthenācalanena tu // LiP_1,9.64 //",
  "GP12lip_1_pu:1032": "prasādāmṛtapūrṇena sattvapātrasthitena tu /",
  "GP12lip_1_pu:1033": "tamo nihatya puruṣaḥ paśyati hyātmanīśvaram // LiP_1,9.65 //",
  "GP12lip_1_pu:1034": "tasya prasādāddharmaś ca aiśvaryaṃ jñānameva ca /",
  "GP12lip_1_pu:1035": "vairāgyamapavargaś ca nātra kāryā vicāraṇā // LiP_1,9.66 //",
  "GP12lip_1_pu:1036": "na śakyo vistaro vaktuṃ varṣāṇāmayutairapi /",
  "GP12lip_1_pu:1037": "yoge pāśupate niṣṭhā sthātavyaṃ ca munīśvarāḥ // LiP_1,9.67 //",
  "GP12lip_1_pu:1039": "LiP, 1, 10",
  "GP12lip_1_pu:1040": "sūta uvāca",
  "GP12lip_1_pu:1041": "satāṃ jitātmanāṃ sākṣād dvijātīnāṃ dvijottamāḥ /",
  "GP12lip_1_pu:1042": "dharmajñānāṃ ca sādhūnām ācāryāṇāṃ śivātmanām // LiP_1,10.1 //",
  "GP12lip_1_pu:1043": "dayāvatāṃ dvijaśreṣṭhās tathā caiva tapasvinām /",
  "GP12lip_1_pu:1044": "saṃnyāsināṃ viraktānāṃ jñānināṃ vaśagātmanām // LiP_1,10.2 //",
  "GP12lip_1_pu:1045": "dānināṃ caiva dāntānāṃ trayāṇāṃ satyavādinām /",
  "GP12lip_1_pu:1046": "alubdhānāṃ sayogānāṃ śrutismṛtividāṃ dvijāḥ // LiP_1,10.3 //",
  "GP12lip_1_pu:1047": "śrautasmārtāviruddhānāṃ prasīdati maheśvaraḥ /",
  "GP12lip_1_pu:1048": "saditi brahmaṇaḥ śabdas tadante ye labhantyuta // LiP_1,10.4 //",
  "GP12lip_1_pu:1049": "sāyujyaṃ brahmaṇo yāti tena santaḥ pracakṣate /",
  "GP12lip_1_pu:1050": "daśātmake ye viṣaye sādhane cāṣṭalakṣaṇe // LiP_1,10.5 //",
  "GP12lip_1_pu:1051": "na krudhyanti na hṛṣyanti jitātmānastu te smṛtāḥ /",
  "GP12lip_1_pu:1052": "sāmānyeṣu ca dravyeṣu tathā vaiśeṣikeṣu ca // LiP_1,10.6 //",
  "GP12lip_1_pu:1053": "brahmakṣatraviśo yasmād yuktāstasmāddvijātayaḥ /",
  "GP12lip_1_pu:1054": "varṇāśrameṣu yuktasya svargādisukhakāriṇaḥ // LiP_1,10.7 //",
  "GP12lip_1_pu:1055": "śrautasmārtasya dharmasya jñānāddharmajña ucyate /",
  "GP12lip_1_pu:1056": "vidyāyāḥ sādhanātsādhu- brahmacārī gurorhitaḥ // LiP_1,10.8 //",
  "GP12lip_1_pu:1057": "kriyāṇāṃ sādhanāccaiva gṛhasthaḥ sādhurucyate /",
  "GP12lip_1_pu:1058": "sādhanāttapaso 'raṇye sādhurvaikhānasaḥ smṛtaḥ // LiP_1,10.9 //",
  "GP12lip_1_pu:1059": "yatamāno yatiḥ sādhuḥ smṛto yogasya sādhanāt /",
  "GP12lip_1_pu:1060": "evamāśramadharmāṇāṃ sādhanātsādhavaḥ smṛtāḥ // LiP_1,10.10 //",
  "GP12lip_1_pu:1061": "gṛhastho brahmacārī ca vānaprastho yatis tathā /",
  "GP12lip_1_pu:1062": "dharmādharmāviha proktau śabdāvetau kriyātmakau // LiP_1,10.11 //",
  "GP12lip_1_pu:1063": "kuśalākuśalaṃ karma dharmādharmāviti smṛtau /",
  "GP12lip_1_pu:1064": "dhāraṇārthe mahān hy eṣa dharmaśabdaḥ prakīrtitaḥ // LiP_1,10.12 //",
  "GP12lip_1_pu:1065": "adhāraṇe mahattve ca adharma iti cocyate /",
  "GP12lip_1_pu:1066": "atreṣṭaprāpako dharma ācāryairupadiśyate // LiP_1,10.13 //",
  "GP12lip_1_pu:1067": "adharmaścāniṣṭaphalo hy ācāryairupadiśyate /",
  "GP12lip_1_pu:1068": "vṛddhāścālolupāścaiva ātmavanto hyadāmbhikāḥ // LiP_1,10.14 //",
  "GP12lip_1_pu:1069": "samyagvinītā ṛjavas tānācāryān pracakṣate /",
  "GP12lip_1_pu:1070": "svayamācarate yasmād ācāre sthāpayatyapi // LiP_1,10.15 //",
  "GP12lip_1_pu:1071": "ācinoti ca śāstrārthān ācāryastena cocyate /",
  "GP12lip_1_pu:1072": "vijñeyaṃ śravaṇācchrautaṃ smaraṇātsmārtamucyate // LiP_1,10.16 //",
  "GP12lip_1_pu:1073": "ijyā vedātmakaṃ śrautaṃ smārtaṃ varṇāśramātmakam /",
  "GP12lip_1_pu:1074": "dṛṣṭvānurūpamarthaṃ yaḥ pṛṣṭo naivāpi gūhati // LiP_1,10.17 //",
  "GP12lip_1_pu:1075": "yathādṛṣṭapravādastu satyaṃ laiṅge 'tra paṭhyate /",
  "GP12lip_1_pu:1076": "brahmacaryaṃ tathā maunaṃ nirāhāratvameva ca // LiP_1,10.18 //",
  "GP12lip_1_pu:1077": "ahiṃsā sarvataḥ śāntis tapa ityabhidhīyate /",
  "GP12lip_1_pu:1078": "ātmavat sarvabhūteṣu yo hitāyāhitāya ca // LiP_1,10.19 //",
  "GP12lip_1_pu:1079": "vartate tvasakṛdvṛttiḥ kṛtsnā hyeṣā dayā smṛtā /",
  "GP12lip_1_pu:1080": "yadyadiṣṭatamaṃ dravyaṃ nyāyenaivāgataṃ kramāt // LiP_1,10.20 //",
  "GP12lip_1_pu:1081": "tattadguṇavate deyaṃ dātustaddānalakṣaṇam /",
  "GP12lip_1_pu:1082": "dānaṃ trividhamityetat kaniṣṭhajyeṣṭhamadhyamam // LiP_1,10.21 //",
  "GP12lip_1_pu:1083": "kāruṇyātsarvabhūtebhyaḥ saṃvibhāgastu madhyamaḥ /",
  "GP12lip_1_pu:1084": "śrutismṛtibhyāṃ vihito dharmo varṇāśramātmakaḥ // LiP_1,10.22 //",
  "GP12lip_1_pu:1085": "śiṣṭācārāviruddhaś ca sa dharmaḥ sādhurucyate /",
  "GP12lip_1_pu:1086": "māyākarmaphalatyāgī śivātmā parikīrtitaḥ // LiP_1,10.23 //",
  "GP12lip_1_pu:1087": "nivṛttaḥ sarvasaṅgebhyo yukto yogī prakīrtitaḥ /",
  "GP12lip_1_pu:1088": "asakto bhayato yastu viṣayeṣu vicārya ca // LiP_1,10.24 //",
  "GP12lip_1_pu:1089": "alubdhaḥ saṃyamī proktaḥ prārthito 'pi samantataḥ /",
  "GP12lip_1_pu:1090": "ātmārthaṃ vā parārthaṃ vā indriyāṇīha yasya vai // LiP_1,10.25 //",
  "GP12lip_1_pu:1091": "na mithyā sampravartante śamasyaiva tu lakṣaṇam /",
  "GP12lip_1_pu:1092": "anudvigno hyaniṣṭeṣu tatheṣṭānnābhinandati // LiP_1,10.26 //",
  "GP12lip_1_pu:1093": "prītitāpaviṣādebhyo vinivṛttirviraktatā /",
  "GP12lip_1_pu:1094": "saṃnyāsaḥ karmaṇāṃ nyāsaḥ kṛtānāmakṛtaiḥ saha // LiP_1,10.27 //",
  "GP12lip_1_pu:1095": "kuśalākuśalānāṃ tu prahāṇaṃ nyāsa ucyate /",
  "GP12lip_1_pu:1096": "avyaktādyaviśeṣānte vikāre 'sminnacetane // LiP_1,10.28 //",
  "GP12lip_1_pu:1097": "cetanācetanānyatva- vijñānaṃ jñānamucyate /",
  "GP12lip_1_pu:1098": "evaṃ tu jñānayuktasya śraddhāyuktasya śaṅkaraḥ // LiP_1,10.29 //",
  "GP12lip_1_pu:1099": "prasīdati na saṃdeho dharmaścāyaṃ dvijottamāḥ /",
  "GP12lip_1_pu:1100": "kiṃ tu guhyatamaṃ vakṣye sarvatra parameśvare // LiP_1,10.30 //",
  "GP12lip_1_pu:1101": "bhave bhaktirna saṃdehas tayā yukto vimucyate /",
  "GP12lip_1_pu:1102": "ayogyasyāpi bhagavān bhaktasya parameśvaraḥ // LiP_1,10.31 //",
  "GP12lip_1_pu:1103": "prasīdati na saṃdeho nigṛhya vividhaṃ tamaḥ /",
  "GP12lip_1_pu:1104": "jñānamadhyāpanaṃ homo dhyānaṃ yajñastapaḥ śrutam // LiP_1,10.32 //",
  "GP12lip_1_pu:1105": "dānamadhyayanaṃ sarvaṃ bhavabhaktyai na saṃśayaḥ /",
  "GP12lip_1_pu:1106": "cāndrāyaṇasahasraiś ca prājāpatyaśatais tathā // LiP_1,10.33 //",
  "GP12lip_1_pu:1107": "māsopavāsaiścānyairvā bhaktirmunivarottamāḥ /",
  "GP12lip_1_pu:1108": "abhaktā bhagavatyasmiṃl loke giriguhāśaye // LiP_1,10.34 //",
  "GP12lip_1_pu:1109": "patanti cātmabhogārthaṃ bhakto bhāvena mucyate /",
  "GP12lip_1_pu:1110": "bhaktānāṃ darśanādeva nṛṇāṃ svargādayo dvijāḥ // LiP_1,10.35 //",
  "GP12lip_1_pu:1111": "na durlabhā na sandeho bhaktānāṃ kiṃ punas tathā /",
  "GP12lip_1_pu:1112": "brahmaviṣṇusurendrāṇāṃ tathānyeṣāmapi sthitiḥ // LiP_1,10.36 //",
  "GP12lip_1_pu:1113": "bhaktyā eva munīnāṃ ca balasaubhāgyameva ca /",
  "GP12lip_1_pu:1114": "bhavena ca tathā proktaṃ samprekṣyomāṃ pinākinā // LiP_1,10.37 //",
  "GP12lip_1_pu:1115": "devyai devena madhuraṃ vārāṇasyāṃ purā dvijāḥ /",
  "GP12lip_1_pu:1116": "avimukte samāsīnā rudreṇa paramātmanā // LiP_1,10.38 //",
  "GP12lip_1_pu:1117": "rudrāṇī rudramāhedaṃ labdhvā vārāṇasīṃ purīm /",
  "GP12lip_1_pu:1118": "śrīdevyuvāca",
  "GP12lip_1_pu:1119": "kena vaśyo mahādeva pūjyo dṛśyastvamīśvaraḥ // LiP_1,10.39 //",
  "GP12lip_1_pu:1120": "tapasā vidyayā vāpi yogeneha vada prabho /",
  "GP12lip_1_pu:1121": "sūta uvāca",
  "GP12lip_1_pu:1122": "niśamya vacanaṃ tasyās tathā hyālokya pārvatīm // LiP_1,10.40 //",
  "GP12lip_1_pu:1123": "āha bālendutilakaḥ pūrṇenduvadanāṃ hasan /",
  "GP12lip_1_pu:1124": "smṛtvātha menayā patnyā girergāṃ kathitāṃ purā // LiP_1,10.41 //",
  "GP12lip_1_pu:1125": "cirakālasthitiṃ prekṣya girau devyā mahātmanaḥ /",
  "GP12lip_1_pu:1126": "devi labdhā purī ramyā tvayā yatpraṣṭumarhasi // LiP_1,10.42 //",
  "GP12lip_1_pu:1127": "sthānārthaṃ kathitaṃ mātrā vismṛteha vilāsini /",
  "GP12lip_1_pu:1128": "purā pitāmahenāpi pṛṣṭaḥ praśnavatāṃ vare // LiP_1,10.43 //",
  "GP12lip_1_pu:1129": "yathā tvayādya vai pṛṣṭo draṣṭuṃ brahmātmakaṃ tvaham /",
  "GP12lip_1_pu:1130": "śvete śvetena varṇena dṛṣṭvā kalpe tu māṃ śubhe // LiP_1,10.44 //",
  "GP12lip_1_pu:1131": "sadyojātaṃ tathā rakte raktaṃ vāmaṃ pitāmahaḥ /",
  "GP12lip_1_pu:1132": "pīte tatpuruṣaṃ pītam aghore kṛṣṇamīśvaram // LiP_1,10.45 //",
  "GP12lip_1_pu:1133": "īśānaṃ viśvarūpākhyo viśvarūpaṃ tadāha mām // LiP_1,10.46 //",
  "GP12lip_1_pu:1134": "pitāmaha uvāca",
  "GP12lip_1_pu:1135": "vāma tatpuruṣāghora sadyojāta maheśvara /",
  "GP12lip_1_pu:1136": "dṛṣṭo mayā tvaṃ gāyatryā devadeva maheśvara /",
  "GP12lip_1_pu:1137": "kena vaśyo mahādeva dhyeyaḥ kutra ghṛṇānidhe // LiP_1,10.47 //",
  "GP12lip_1_pu:1138": "dṛśyaḥ pūjyas tathā devyā vaktumarhasi śaṅkara /",
  "GP12lip_1_pu:1139": "śrībhagavānuvāca",
  "GP12lip_1_pu:1140": "avocaṃ śraddhayaiveti vaśyo vārijasaṃbhava // LiP_1,10.48 //",
  "GP12lip_1_pu:1141": "dhyeyo liṅge tvayā dṛṣṭe viṣṇunā payasāṃ nidhau /",
  "GP12lip_1_pu:1142": "pūjyaḥ pañcāsyarūpeṇa pavitraiḥ pañcabhirdvijaiḥ // LiP_1,10.49 //",
  "GP12lip_1_pu:1143": "bhava bhaktyādya dṛṣṭo 'haṃ tvayāṇḍaja jagadguro /",
  "GP12lip_1_pu:1144": "so 'pi māmāha bhāvārthaṃ dattaṃ tasmai mayā purā // LiP_1,10.50 //",
  "GP12lip_1_pu:1145": "bhāvaṃ bhāvena deveśi dṛṣṭavānmāṃ hṛdīśvaram /",
  "GP12lip_1_pu:1146": "tasmāttu śraddhayā vaśyo dṛśyaḥ śreṣṭhagireḥ sute // LiP_1,10.51 //",
  "GP12lip_1_pu:1147": "pūjyo liṅge na saṃdehaḥ sarvadā śraddhayā dvijaiḥ /",
  "GP12lip_1_pu:1148": "śraddhā dharmaḥ paraḥ sūkṣmaḥ śraddhā jñānaṃ hutaṃ tapaḥ // LiP_1,10.52 //",
  "GP12lip_1_pu:1149": "śraddhā svargaś ca mokṣaś ca dṛśyo 'haṃ śraddhayā sadā // LiP_1,10.53 //",
  "GP12lip_1_pu:1151": "LiP, 1, 11",
  "GP12lip_1_pu:1152": "ṛṣaya ūcuḥ",
  "GP12lip_1_pu:1153": "kathaṃ vai dṛṣṭavānbrahmā sadyojātaṃ maheśvaram /",
  "GP12lip_1_pu:1154": "vāmadevaṃ mahātmānaṃ purāṇapuruṣottamam // LiP_1,11.1 //",
  "GP12lip_1_pu:1155": "aghoraṃ ca tatheśānaṃ yathāvadvaktumarhasi /",
  "GP12lip_1_pu:1156": "sūta uvāca",
  "GP12lip_1_pu:1157": "ekonatriṃśakaḥ kalpo vijñeyaḥ śvetalohitaḥ // LiP_1,11.2 //",
  "GP12lip_1_pu:1158": "tasmiṃstatparamaṃ dhyānaṃ dhyāyato brahmaṇastadā /",
  "GP12lip_1_pu:1159": "utpannastu śikhāyuktaḥ kumāraḥ śvetalohitaḥ // LiP_1,11.3 //",
  "GP12lip_1_pu:1160": "taṃ dṛṣṭvā puruṣaṃ śrīmān brahmā vai viśvatomukhaḥ /",
  "GP12lip_1_pu:1161": "hṛdi kṛtvā mahātmānaṃ brahmarūpiṇamīśvaram // LiP_1,11.4 //",
  "GP12lip_1_pu:1162": "sadyojātaṃ tato brahmā dhyānayogaparo 'bhavat /",
  "GP12lip_1_pu:1163": "dhyānayogātparaṃ jñātvā vavande devamīśvaram // LiP_1,11.5 //",
  "GP12lip_1_pu:1164": "sadyojātaṃ tato brahma brahma vai samacintayat /",
  "GP12lip_1_pu:1165": "tato 'sya pārśvataḥ śvetāḥ prādurbhūtā mahāyaśāḥ // LiP_1,11.6 //",
  "GP12lip_1_pu:1166": "sunando nandanaścaiva viśvanandopanandanau /",
  "GP12lip_1_pu:1167": "śiṣyāste vai mahātmāno yaistadbrahma sadāvṛtam // LiP_1,11.7 //",
  "GP12lip_1_pu:1168": "tasyāgre śvetavarṇābhaḥ śveto nāma mahāmuniḥ /",
  "GP12lip_1_pu:1169": "vijajñe 'tha mahātejās tasmājjajñe harastvasau // LiP_1,11.8 //",
  "GP12lip_1_pu:1170": "tatra te munayaḥ sarve sadyojātaṃ maheśvaram /",
  "GP12lip_1_pu:1171": "prapannāḥ parayā bhaktyā gṛṇanto brahma śāśvatam // LiP_1,11.9 //",
  "GP12lip_1_pu:1172": "tasmādviśveśvaraṃ devaṃ ye prapadyanti vai dvijāḥ /",
  "GP12lip_1_pu:1173": "prāṇāyāmaparā bhūtvā brahmatatparamānasāḥ // LiP_1,11.10 //",
  "GP12lip_1_pu:1174": "te sarve pāpanirmuktā vimalā brahmavarcasaḥ /",
  "GP12lip_1_pu:1175": "viṣṇulokamatikramya rudralokaṃ vrajanti te // LiP_1,11.11 //",
  "GP12lip_1_pu:1177": "LiP, 1, 12",
  "GP12lip_1_pu:1178": "sūta uvāca",
  "GP12lip_1_pu:1179": "tatastriṃśattamaḥ kalpo rakto nāma prakīrtitaḥ /",
  "GP12lip_1_pu:1180": "brahmā yatra mahātejā raktavarṇamadhārayat // LiP_1,12.1 //",
  "GP12lip_1_pu:1181": "dhyāyataḥ putrakāmasya brahmaṇaḥ parameṣṭhinaḥ /",
  "GP12lip_1_pu:1182": "prādurbhūto mahātejāḥ kumāro raktabhūṣaṇaḥ // LiP_1,12.2 //",
  "GP12lip_1_pu:1183": "raktamālyāmbaradharo raktanetraḥ pratāpavān /",
  "GP12lip_1_pu:1184": "sa taṃ dṛṣṭvā mahātmānaṃ kumāraṃ raktavāsasam // LiP_1,12.3 //",
  "GP12lip_1_pu:1185": "paraṃ dhyānaṃ samāśritya bubudhe devamīśvaram /",
  "GP12lip_1_pu:1186": "sa taṃ praṇamya bhagavān brahmā paramayantritaḥ // LiP_1,12.4 //",
  "GP12lip_1_pu:1187": "vāmadevaṃ tato brahmā brahma vai samacintayat /",
  "GP12lip_1_pu:1188": "tathā stuto mahādevo brahmaṇā parameśvaraḥ // LiP_1,12.5 //",
  "GP12lip_1_pu:1189": "pratītahṛdayaḥ sarva idamāha pitāmaham /",
  "GP12lip_1_pu:1190": "dhyāyatā putrakāmena yasmātte 'haṃ pitāmaha // LiP_1,12.6 //",
  "GP12lip_1_pu:1191": "dṛṣṭaḥ paramayā bhaktyā stutaś ca brahmapūrvakam /",
  "GP12lip_1_pu:1192": "tasmāddhyānabalaṃ prāpya kalpe kalpe prayatnataḥ // LiP_1,12.7 //",
  "GP12lip_1_pu:1193": "vetsyase māṃ prasaṃkhyātaṃ lokadhātāramīśvaram /",
  "GP12lip_1_pu:1194": "tatastasya mahātmānaś catvāraste kumārakāḥ // LiP_1,12.8 //",
  "GP12lip_1_pu:1195": "saṃbabhūvurmahātmāno viśuddhā brahmavarcasaḥ /",
  "GP12lip_1_pu:1196": "virajāś ca vibāhuś ca viśoko viśvabhāvanaḥ // LiP_1,12.9 //",
  "GP12lip_1_pu:1197": "brahmaṇyā brahmaṇastulyā vīrā adhyavasāyinaḥ /",
  "GP12lip_1_pu:1198": "raktāṃbaradharāḥ sarve raktamālyānulepanāḥ // LiP_1,12.10 //",
  "GP12lip_1_pu:1199": "raktakuṅkumaliptāṅgā raktabhasmānulepanāḥ /",
  "GP12lip_1_pu:1200": "tato varṣasahasrānte brahmatve 'dhyavasāyinaḥ // LiP_1,12.11 //",
  "GP12lip_1_pu:1201": "gṛṇantaś ca mahātmāno brahma tadvāmadaivikam /",
  "GP12lip_1_pu:1202": "anugrahārthaṃ lokānāṃ śiṣyāṇāṃ hitakāmyayā // LiP_1,12.12 //",
  "GP12lip_1_pu:1203": "dharmopadeśamakhilaṃ kṛtvā te brahmaṇaḥ priyāḥ /",
  "GP12lip_1_pu:1204": "punareva mahādevaṃ praviṣṭā rudramavyayam // LiP_1,12.13 //",
  "GP12lip_1_pu:1205": "ye 'pi cānye dvijaśreṣṭhā yuñjānā vāmamīśvaram /",
  "GP12lip_1_pu:1206": "prapaśyanti mahādevaṃ tadbhaktās tatparāyaṇāḥ // LiP_1,12.14 //",
  "GP12lip_1_pu:1207": "te sarve pāpanirmuktā vimalā brahmacāriṇaḥ /",
  "GP12lip_1_pu:1208": "rudralokaṃ gamiṣyanti punarāvṛttidurlabham // LiP_1,12.15 //",
  "GP12lip_1_pu:1210": "LiP, 1, 13",
  "GP12lip_1_pu:1211": "sūta uvāca",
  "GP12lip_1_pu:1212": "ekatriṃśattamaḥ kalpaḥ pītavāsā iti smṛtaḥ /",
  "GP12lip_1_pu:1213": "brahmā yatra mahābhāgaḥ pītavāsā babhūva ha // LiP_1,13.1 //",
  "GP12lip_1_pu:1214": "dhyāyataḥ putrakāmasya brahmaṇaḥ parameṣṭhinaḥ /",
  "GP12lip_1_pu:1215": "prādurbhūto mahātejāḥ kumāraḥ pītavastradhṛk // LiP_1,13.2 //",
  "GP12lip_1_pu:1216": "pītagandhānuliptāṅgaḥ pītamālyāṃbaro yuvā /",
  "GP12lip_1_pu:1217": "hemayajñopavītaś ca pītoṣṇīṣo mahābhujaḥ // LiP_1,13.3 //",
  "GP12lip_1_pu:1218": "taṃ dṛṣṭvā dhyānasaṃyukto brahmā lokamaheśvaram /",
  "GP12lip_1_pu:1219": "manasā lokadhātāraṃ prapede śaraṇaṃ vibhum // LiP_1,13.4 //",
  "GP12lip_1_pu:1220": "tato dhyānagatastatra brahmā māheśvarīṃ varām /",
  "GP12lip_1_pu:1221": "gāṃ viśvarūpāṃ dadṛśe maheśvaramukhāccyutām // LiP_1,13.5 //",
  "GP12lip_1_pu:1222": "catuṣpadāṃ caturvaktrāṃ caturhastāṃ catuḥstanīm /",
  "GP12lip_1_pu:1223": "caturnetrāṃ catuḥśṛṅgīṃ caturdaṃṣṭrāṃ caturmukhīm // LiP_1,13.6 //",
  "GP12lip_1_pu:1224": "dvātriṃśadguṇasaṃyuktām īśvarīṃ sarvatomukhīm /",
  "GP12lip_1_pu:1225": "sa tāṃ dṛṣṭvā mahātejā mahādevīṃ maheśvarīm // LiP_1,13.7 //",
  "GP12lip_1_pu:1226": "punarāha mahādevaḥ sarvadevanamaskṛtaḥ /",
  "GP12lip_1_pu:1227": "matiḥ smṛtirbuddhiriti gāyamānaḥ punaḥ punaḥ // LiP_1,13.8 //",
  "GP12lip_1_pu:1228": "ehyehīti mahādevi sātiṣṭhatprāñjalirvibhum /",
  "GP12lip_1_pu:1229": "viśvamāvṛtya yogena jagatsarvaṃ vaśīkuru // LiP_1,13.9 //",
  "GP12lip_1_pu:1230": "atha tāmāha deveśo rudrāṇī tvaṃ bhaviṣyasi /",
  "GP12lip_1_pu:1231": "brāhmaṇānāṃ hitārthāya paramārthā bhaviṣyasi // LiP_1,13.10 //",
  "GP12lip_1_pu:1232": "tathaināṃ putrakāmasya dhyāyataḥ parameṣṭhinaḥ /",
  "GP12lip_1_pu:1233": "pradadau devadeveśaḥ catuṣpādāṃ jagadguruḥ // LiP_1,13.11 //",
  "GP12lip_1_pu:1234": "tatastāṃ dhyānayogena viditvā parameśvarīm /",
  "GP12lip_1_pu:1235": "brahmā lokaguroḥ so 'tha pratipede maheśvarīm // LiP_1,13.12 //",
  "GP12lip_1_pu:1236": "gāyatrīṃ tu tato raudrīṃ dhyātvā brahmānuyantritaḥ /",
  "GP12lip_1_pu:1237": "ityetāṃ vaidikīṃ vidyāṃ raudrīṃ gāyatrīmīritām // LiP_1,13.13 //",
  "GP12lip_1_pu:1238": "japitvā tu mahādevīṃ brahmā lokanamaskṛtām /",
  "GP12lip_1_pu:1239": "prapannastu mahādevaṃ dhyānayuktena cetasā // LiP_1,13.14 //",
  "GP12lip_1_pu:1240": "tatastasya mahādevo divyayogaṃ bahuśrutam /",
  "GP12lip_1_pu:1241": "aiśvaryaṃ jñānasaṃpattiṃ vairāgyaṃ ca dadau prabhuḥ // LiP_1,13.15 //",
  "GP12lip_1_pu:1242": "tato 'sya pārśvato divyāḥ prādurbhūtāḥ kumārakāḥ /",
  "GP12lip_1_pu:1243": "pītamālyāṃbaradharāḥ pītasraganulepanāḥ // LiP_1,13.16 //",
  "GP12lip_1_pu:1244": "pītābhoṣṇīṣaśirasaḥ pītāsyāḥ pītamūrdhajāḥ /",
  "GP12lip_1_pu:1245": "tato varṣasahasrānta uṣitvā vimalaujasaḥ // LiP_1,13.17 //",
  "GP12lip_1_pu:1246": "yogātmānastapohlādāḥ brāhmaṇānāṃ hitaiṣiṇaḥ /",
  "GP12lip_1_pu:1247": "dharmayogabalopetā munīnāṃ dīrghasattriṇām // LiP_1,13.18 //",
  "GP12lip_1_pu:1248": "upadiśya mahāyogaṃ praviṣṭāste maheśvaram /",
  "GP12lip_1_pu:1249": "evametena vidhinā ye prapannā maheśvaram // LiP_1,13.19 //",
  "GP12lip_1_pu:1250": "anye 'pi niyatātmāno dhyānayuktā jitendriyāḥ /",
  "GP12lip_1_pu:1251": "te sarve pāpamutsṛjya vimalā brahmavarcasaḥ // LiP_1,13.20 //",
  "GP12lip_1_pu:1252": "praviśanti mahādevaṃ rudraṃ te tvapunarbhavāḥ // LiP_1,13.21 //",
  "GP12lip_1_pu:1254": "LiP, 1, 14",
  "GP12lip_1_pu:1255": "sūta uvāca",
  "GP12lip_1_pu:1256": "tatastasmingate kalpe pītavarṇe svayaṃbhuvaḥ /",
  "GP12lip_1_pu:1257": "punaranyaḥ pravṛttastu kalpo nāmnāsitastu saḥ // LiP_1,14.1 //",
  "GP12lip_1_pu:1258": "ekārṇave tadā vṛtte divye varṣasahasrake /",
  "GP12lip_1_pu:1259": "sraṣṭukāmaḥ prajā brahmā cintayāmāsa duḥkhitaḥ // LiP_1,14.2 //",
  "GP12lip_1_pu:1260": "tasya cintayamānasya putrakāmasya vai prabhoḥ /",
  "GP12lip_1_pu:1261": "kṛṣṇaḥ samabhavadvarṇo dhyāyataḥ parameṣṭhinaḥ // LiP_1,14.3 //",
  "GP12lip_1_pu:1262": "athāpaśyanmahātejāḥ prādurbhūtaṃ kumārakam /",
  "GP12lip_1_pu:1263": "kṛṣṇavarṇaṃ mahāvīryaṃ dīpyamānaṃ svatejasā // LiP_1,14.4 //",
  "GP12lip_1_pu:1264": "kṛṣṇāṃbaradharoṣṇīṣaṃ kṛṣṇayajñopavītinam /",
  "GP12lip_1_pu:1265": "kṛṣṇena maulinā yuktaṃ kṛṣṇasraganulepanam // LiP_1,14.5 //",
  "GP12lip_1_pu:1266": "sa taṃ dṛṣṭvā mahātmānam aghoraṃ ghoravikramam /",
  "GP12lip_1_pu:1267": "vavande devadeveśam adbhutaṃ kṛṣṇapiṅgalam // LiP_1,14.6 //",
  "GP12lip_1_pu:1268": "prāṇāyāmaparaḥ śrīmān hṛdi kṛtvā maheśvaram /",
  "GP12lip_1_pu:1269": "manasā dhyānuyuktena prapannastu tamīśvaram // LiP_1,14.7 //",
  "GP12lip_1_pu:1270": "aghoraṃ tu tato brahmā brahmarūpaṃ vyacintayat /",
  "GP12lip_1_pu:1271": "tathā vai dhyāyamānasya brahmaṇaḥ parameṣṭhinaḥ // LiP_1,14.8 //",
  "GP12lip_1_pu:1272": "pradadau darśanaṃ devo hy aghoro ghoravikramaḥ /",
  "GP12lip_1_pu:1273": "athāsya pārśvataḥ kṛṣṇāḥ kṛṣṇasraganulepanāḥ // LiP_1,14.9 //",
  "GP12lip_1_pu:1274": "catvārastu mahātmānaḥ saṃbabhūvuḥ kumārakāḥ /",
  "GP12lip_1_pu:1275": "kṛṣṇaḥ kṛṣṇaśikhaścaiva kṛṣṇāsyaḥ kṛṣṇavastradhṛk // LiP_1,14.10 //",
  "GP12lip_1_pu:1276": "tato varṣasahasraṃ tu yogataḥ parameśvaram /",
  "GP12lip_1_pu:1277": "upāsitvā mahāyogaṃ śiṣyebhyaḥ pradaduḥ punaḥ // LiP_1,14.11 //",
  "GP12lip_1_pu:1278": "yogena yogasampannāḥ praviśya manasā śivam /",
  "GP12lip_1_pu:1279": "amalaṃ nirguṇaṃ sthānaṃ praviṣṭā viśvamīśvaram // LiP_1,14.12 //",
  "GP12lip_1_pu:1280": "evametena yogena ye 'pi cānye manīṣiṇaḥ /",
  "GP12lip_1_pu:1281": "cintayanti mahādevaṃ gantāro rudramavyayam // LiP_1,14.13 //",
  "GP12lip_1_pu:1283": "LiP, 1, 15",
  "GP12lip_1_pu:1284": "sūta uvāca",
  "GP12lip_1_pu:1285": "tatastasmin gate kalpe kṛṣṇavarṇe bhayānake /",
  "GP12lip_1_pu:1286": "tuṣṭāva devadeveśaṃ brahmā taṃ brahmarūpiṇam // LiP_1,15.1 //",
  "GP12lip_1_pu:1287": "anugṛhya tatastuṣṭo brahmāṇamavadaddharaḥ /",
  "GP12lip_1_pu:1288": "anenaiva tu rūpeṇa saṃharāmi na saṃśayaḥ // LiP_1,15.2 //",
  "GP12lip_1_pu:1289": "brahmahatyādikān ghorāṃs tathānyānapi pātakān /",
  "GP12lip_1_pu:1290": "hīnāṃścaiva mahābhāga tathaiva vividhānyapi // LiP_1,15.3 //",
  "GP12lip_1_pu:1291": "upapātakamapyevaṃ tathā pāpāni suvrata /",
  "GP12lip_1_pu:1292": "mānasāni sutīkṣṇāni vācikāni pitāmaha // LiP_1,15.4 //",
  "GP12lip_1_pu:1293": "kāyikāni sumiśrāṇi tathā prāsaṃgikāni ca /",
  "GP12lip_1_pu:1294": "buddhipūrvaṃ kṛtānyeva sahajāgantukāni ca // LiP_1,15.5 //",
  "GP12lip_1_pu:1295": "mātṛdehotthitānyevaṃ pitṛdehe ca pātakam /",
  "GP12lip_1_pu:1296": "saṃharāmi na saṃdehaḥ sarvaṃ pātakajaṃ vibho // LiP_1,15.6 //",
  "GP12lip_1_pu:1297": "lakṣaṃ japtvā hyaghorebhyo brahmahā mucyate prabho /",
  "GP12lip_1_pu:1298": "tadardhaṃ vācike vatsa tadardhaṃ mānase punaḥ // LiP_1,15.7 //",
  "GP12lip_1_pu:1299": "caturguṇaṃ buddhipūrve krodhādaṣṭaguṇaṃ smṛtam /",
  "GP12lip_1_pu:1300": "vīrahā lakṣamātreṇa bhrūṇahā koṭimabhyaset // LiP_1,15.8 //",
  "GP12lip_1_pu:1301": "mātṛhā niyutaṃ japtvā śudhyate nātra saṃśayaḥ /",
  "GP12lip_1_pu:1302": "goghnaścaiva kṛtaghnaś ca strīghnaḥ pāpayuto naraḥ // LiP_1,15.9 //",
  "GP12lip_1_pu:1303": "ayutāghoramabhyasya mucyate nātra saṃśayaḥ /",
  "GP12lip_1_pu:1304": "surāpo lakṣamātreṇa buddhyābuddhyāpi vai prabho // LiP_1,15.10 //",
  "GP12lip_1_pu:1305": "mucyate nātra saṃdehas tadardhena ca vāruṇīm /",
  "GP12lip_1_pu:1306": "asnātāśī sahasreṇa ajapī ca tathā dvijaḥ // LiP_1,15.11 //",
  "GP12lip_1_pu:1307": "ahutāśī sahasreṇa adātā ca viśudhyati /",
  "GP12lip_1_pu:1308": "brāhmaṇasvāpahartā ca svarṇasteyī narādhamaḥ // LiP_1,15.12 //",
  "GP12lip_1_pu:1309": "niyutaṃ mānasaṃ japtvā mucyate nātra saṃśayaḥ /",
  "GP12lip_1_pu:1310": "gurutalparato vāpi mātṛghno vā narādhamaḥ // LiP_1,15.13 //",
  "GP12lip_1_pu:1311": "brahmaghnaś ca japedevaṃ mānasaṃ vai pitāmaha /",
  "GP12lip_1_pu:1312": "saṃparkātpāpināṃ pāpaṃ tatsamaṃ paribhāṣitam // LiP_1,15.14 //",
  "GP12lip_1_pu:1313": "tathāpyayutamātreṇa pātakādvai pramucyate /",
  "GP12lip_1_pu:1314": "saṃsargātpātakī lakṣaṃ japedvai mānasaṃ dhiyā // LiP_1,15.15 //",
  "GP12lip_1_pu:1315": "upāṃśu yaccaturdhā vai vācikaṃ cāṣṭadhā japet /",
  "GP12lip_1_pu:1316": "pātakādardhameva syād upapātakināṃ smṛtam // LiP_1,15.16 //",
  "GP12lip_1_pu:1317": "tadardhaṃ kevale pāpe nātra kāryā vicāraṇā /",
  "GP12lip_1_pu:1318": "brahmahatyā surāpānaṃ suvarṇasteyameva ca // LiP_1,15.17 //",
  "GP12lip_1_pu:1319": "kṛtvā ca gurutalpaṃ ca pāpakṛdbrāhmaṇo yadi /",
  "GP12lip_1_pu:1320": "rudragāyatriyā grāhyaṃ gomūtraṃ kāpilaṃ dvijāḥ // LiP_1,15.18 //",
  "GP12lip_1_pu:1321": "gandhadvāreti tasyā vai gomayaṃ svastham āharet /",
  "GP12lip_1_pu:1322": "tejo 'si śuktam ityājyaṃ kāpilaṃ saṃharedbudhaḥ // LiP_1,15.19 //",
  "GP12lip_1_pu:1323": "āpyāyasveti ca kṣīraṃ dadhikrāvṇeti cāharet /",
  "GP12lip_1_pu:1324": "gavyaṃ dadhi navaṃ sākṣāt kāpilaṃ vai pitāmaha // LiP_1,15.20 //",
  "GP12lip_1_pu:1325": "devasya tveti mantreṇa saṃgrahedvai kuśodakam /",
  "GP12lip_1_pu:1326": "ekasthaṃ hemapātre vā kṛtvāghoreṇa rājate // LiP_1,15.21 //",
  "GP12lip_1_pu:1327": "tāmre vā padmapātre vā pālāśe vā dale śubhe /",
  "GP12lip_1_pu:1328": "sakūrcaṃ sarvaratnāḍhyaṃ kṣiptvā tatraiva kāñcanam // LiP_1,15.22 //",
  "GP12lip_1_pu:1329": "japellakṣamaghorākhyaṃ hutvā caiva ghṛtādibhiḥ /",
  "GP12lip_1_pu:1330": "ghṛtena caruṇā caiva samidbhiś ca tilais tathā // LiP_1,15.23 //",
  "GP12lip_1_pu:1331": "yavaiś ca vrīhibhiścaiva juhuyādvai pṛthakpṛthak /",
  "GP12lip_1_pu:1332": "pratyekaṃ saptavāraṃ tu dravyālābhe ghṛtena tu // LiP_1,15.24 //",
  "GP12lip_1_pu:1333": "hutvāghoreṇa deveśaṃ snātvāghoreṇa vai dvijāḥ /",
  "GP12lip_1_pu:1334": "aṣṭadroṇaghṛtenaiva snāpya paścādviśodhya ca // LiP_1,15.25 //",
  "GP12lip_1_pu:1335": "ahorātroṣitaḥ snātaḥ pibetkūrcaṃ śivāgrataḥ /",
  "GP12lip_1_pu:1336": "brāhmaṃ brahmajapaṃ kuryād ācamya ca yathāvidhi // LiP_1,15.26 //",
  "GP12lip_1_pu:1337": "evaṃ kṛtvā kṛtaghno 'pi brahmahā bhrūṇahā tathā /",
  "GP12lip_1_pu:1338": "vīrahā gurughātī ca mitraviśvāsaghātakaḥ // LiP_1,15.27 //",
  "GP12lip_1_pu:1339": "steyī suvarṇasteyī ca gurutalparataḥ sadā /",
  "GP12lip_1_pu:1340": "madyapo vṛṣalīsaktaḥ paradāravidharṣakaḥ // LiP_1,15.28 //",
  "GP12lip_1_pu:1341": "brahmasvahā tathā goghno mātṛhā pitṛhā tathā /",
  "GP12lip_1_pu:1342": "devapracyāvakaścaiva liṅgapradhvaṃsakas tathā // LiP_1,15.29 //",
  "GP12lip_1_pu:1343": "tathānyāni ca pāpāni mānasāni dvijo yadi /",
  "GP12lip_1_pu:1344": "vācikāni tathānyāni kāyikāni sahasraśaḥ // LiP_1,15.30 //",
  "GP12lip_1_pu:1345": "kṛtvā vimucyate sadyo janmāntaraśatairapi /",
  "GP12lip_1_pu:1346": "etadrahasyaṃ kathitam aghoreśaprasaṃgataḥ // LiP_1,15.31 //",
  "GP12lip_1_pu:1347": "tasmājjapeddvijo nityaṃ sarvapāpaviśuddhaye // LiP_1,15.32 //",
  "GP12lip_1_pu:1349": "LiP, 1, 16",
  "GP12lip_1_pu:1350": "sūta uvāca",
  "GP12lip_1_pu:1351": "athānyo brahmaṇaḥ kalpo vartate munipuṅgavāḥ /",
  "GP12lip_1_pu:1352": "viśvarūpa iti khyāto nāmataḥ paramādbhutaḥ // LiP_1,16.1 //",
  "GP12lip_1_pu:1353": "vinivṛtte tu saṃhāre punaḥ sṛṣṭe carācare /",
  "GP12lip_1_pu:1354": "brahmaṇaḥ putrakāmasya dhyāyataḥ parameṣṭhinaḥ // LiP_1,16.2 //",
  "GP12lip_1_pu:1355": "prādurbhūtā mahānādā viśvarūpā sarasvatī /",
  "GP12lip_1_pu:1356": "viśvamālyāṃbaradharā viśvayajñopavītinī // LiP_1,16.3 //",
  "GP12lip_1_pu:1357": "viśvoṣṇīṣā viśvagandhā viśvamātā mahoṣṭhikā /",
  "GP12lip_1_pu:1358": "tathāvidhaṃ sa bhagavān īśānaṃ parameśvaram // LiP_1,16.4 //",
  "GP12lip_1_pu:1359": "śuddhasphaṭikasaṃkāśaṃ sarvābharaṇabhūṣitam /",
  "GP12lip_1_pu:1360": "atha taṃ manasā dhyātvā yuktātmā vai pitāmahaḥ // LiP_1,16.5 //",
  "GP12lip_1_pu:1361": "vavande devamīśānaṃ sarveśaṃ sarvagaṃ prabhum /",
  "GP12lip_1_pu:1362": "omīśāna namaste 'stu mahādeva namo 'stu te // LiP_1,16.6 //",
  "GP12lip_1_pu:1363": "namo 'stu sarvavidyānām īśāna parameśvara /",
  "GP12lip_1_pu:1364": "namo 'stu sarvabhūtānām īśāna vṛṣavāhana // LiP_1,16.7 //",
  "GP12lip_1_pu:1365": "brahmaṇo 'dhipate tubhyaṃ brahmaṇe brahmarūpiṇe /",
  "GP12lip_1_pu:1366": "namo brahmādhipataye śivaṃ me 'stu sadāśiva // LiP_1,16.8 //",
  "GP12lip_1_pu:1367": "oṅkāramūrte deveśa sadyojāta namonamaḥ /",
  "GP12lip_1_pu:1368": "prapadye tvāṃ prapanno 'smi sadyojātāya vai namaḥ // LiP_1,16.9 //",
  "GP12lip_1_pu:1369": "abhave ca bhave tubhyaṃ tathā nātibhave namaḥ /",
  "GP12lip_1_pu:1370": "bhavodbhava bhaveśāna māṃ bhajasva mahādyute // LiP_1,16.10 //",
  "GP12lip_1_pu:1371": "vāmadeva namastubhyaṃ jyeṣṭhāya varadāya ca /",
  "GP12lip_1_pu:1372": "namo rudrāya kālāya kalanāya namo namaḥ // LiP_1,16.11 //",
  "GP12lip_1_pu:1373": "namo vikaraṇāyaiva kālavarṇāya varṇine /",
  "GP12lip_1_pu:1374": "balāya balināṃ nityaṃ sadā vikaraṇāya te // LiP_1,16.12 //",
  "GP12lip_1_pu:1375": "balapramathanāyaiva baline brahmarūpiṇe /",
  "GP12lip_1_pu:1376": "sarvabhūteśvareśāya bhūtānāṃ damanāya ca // LiP_1,16.13 //",
  "GP12lip_1_pu:1377": "manonmanāya devāya namastubhyaṃ mahādyute /",
  "GP12lip_1_pu:1378": "vāmadevāya vāmāya namastubhyaṃ mahātmane // LiP_1,16.14 //",
  "GP12lip_1_pu:1379": "jyeṣṭhāya caiva śreṣṭhāya rudrāya varadāya ca /",
  "GP12lip_1_pu:1380": "kālahantre namastubhyaṃ namastubhyaṃ mahātmane // LiP_1,16.15 //",
  "GP12lip_1_pu:1381": "iti stavena deveśaṃ nanāma vṛṣabhadhvajam /",
  "GP12lip_1_pu:1382": "yaḥ paṭhet sakṛdeveha brahmalokaṃ gamiṣyati // LiP_1,16.16 //",
  "GP12lip_1_pu:1383": "śrāvayedvā dvijān śrāddhe sa yāti paramāṃ gatim /",
  "GP12lip_1_pu:1384": "evaṃ dhyānagataṃ tatra praṇamantaṃ pitāmaham // LiP_1,16.17 //",
  "GP12lip_1_pu:1385": "uvāca bhagavānīśaḥ prīto 'haṃ te kimicchasi /",
  "GP12lip_1_pu:1386": "tatastu praṇato bhūtvā vāgviśuddhaṃ maheśvaram // LiP_1,16.18 //",
  "GP12lip_1_pu:1387": "uvāca bhagavān rudraṃ prītaṃ prītena cetasā /",
  "GP12lip_1_pu:1388": "yadidaṃ viśvarūpaṃ te viśvagauḥ śreyasīśvarī // LiP_1,16.19 //",
  "GP12lip_1_pu:1389": "etadveditumicchāmi yatheyaṃ parameśvara /",
  "GP12lip_1_pu:1390": "kaiṣā bhagavatī devī catuṣpādā caturmukhī // LiP_1,16.20 //",
  "GP12lip_1_pu:1391": "catuḥśṛṅgī caturvaktrā caturdaṃṣṭrā catuḥstanī /",
  "GP12lip_1_pu:1392": "caturhastā caturnetrā viśvarūpā kathaṃ smṛtā // LiP_1,16.21 //",
  "GP12lip_1_pu:1393": "kiṃnāmagotrā kasyeyaṃ kiṃvīryā cāpi karmataḥ /",
  "GP12lip_1_pu:1394": "tasya tadvacanaṃ śrutvā devadevo vṛṣadhvajaḥ // LiP_1,16.22 //",
  "GP12lip_1_pu:1395": "prāha devavṛṣaṃ brahmā brahmāṇaṃ cātmasaṃbhavam /",
  "GP12lip_1_pu:1396": "rahasyaṃ sarvamantrāṇāṃ pāvanaṃ puṣṭivardhanam // LiP_1,16.23 //",
  "GP12lip_1_pu:1397": "śṛṇuṣvaitatparaṃ guhyam ādisarge yathā tathā /",
  "GP12lip_1_pu:1398": "evaṃ yo vartate kalpo viśvarūpastvasau mataḥ // LiP_1,16.24 //",
  "GP12lip_1_pu:1399": "brahmasthānamidaṃ cāpi yatra prāptaṃ tvayā prabho /",
  "GP12lip_1_pu:1400": "tvattaḥ parataraṃ deva viṣṇunā tatpadaṃ śubham // LiP_1,16.25 //",
  "GP12lip_1_pu:1401": "vaikuṇṭhena viśuddhena mama vāmāṅgajena vā /",
  "GP12lip_1_pu:1402": "tadāprabhṛti kalpaś ca trayastriṃśattamo hyayam // LiP_1,16.26 //",
  "GP12lip_1_pu:1403": "śataṃ śatasahasrāṇām atītā ye svayaṃbhuvaḥ /",
  "GP12lip_1_pu:1404": "purastāttava deveśa tacchṛṇuṣva mahāmate // LiP_1,16.27 //",
  "GP12lip_1_pu:1405": "ānandastu sa vijñeya ānandatve vyavasthitaḥ /",
  "GP12lip_1_pu:1406": "māṇḍavyagotrastapasā mama putratvamāgataḥ // LiP_1,16.28 //",
  "GP12lip_1_pu:1407": "tvayi yogaṃ ca sāṃkhyaṃ ca tapovidyāvidhikriyāḥ /",
  "GP12lip_1_pu:1408": "ṛtaṃ satyaṃ dayā brahma ahiṃsā sanmatiḥ kṣamā // LiP_1,16.29 //",
  "GP12lip_1_pu:1409": "dhyānaṃ dhyeyaṃ damaḥ śāntir vidyāvidyā matirdhṛtiḥ /",
  "GP12lip_1_pu:1410": "kāntirnītiḥ prathā medhā lajjā dṛṣṭiḥ sarasvatī // LiP_1,16.30 //",
  "GP12lip_1_pu:1411": "tuṣṭiḥ puṣṭiḥ kriyā caiva prasādaś ca pratiṣṭhitāḥ /",
  "GP12lip_1_pu:1412": "dvātriṃśatsuguṇā hyeṣā dvātriṃśākṣarasaṃjñayā // LiP_1,16.31 //",
  "GP12lip_1_pu:1413": "prakṛtirvihitā brahmaṃs tvatprasūtirmaheśvarī /",
  "GP12lip_1_pu:1414": "viṣṇorbhagavataścāpi tathānyeṣāmapi prabho // LiP_1,16.32 //",
  "GP12lip_1_pu:1415": "saiṣā bhagavatī devī matprasūtiḥ pratiṣṭhitā /",
  "GP12lip_1_pu:1416": "caturmukhī jagadyoniḥ prakṛtir gauḥ pratiṣṭhitā // LiP_1,16.33 //",
  "GP12lip_1_pu:1417": "gaurī māyā ca vidyā ca kṛṣṇā haimavatīti ca /",
  "GP12lip_1_pu:1418": "pradhānaṃ prakṛtiścaiva yāmāhustattvacintakāḥ // LiP_1,16.34 //",
  "GP12lip_1_pu:1419": "ajāmekāṃ lohitāṃ śuklakṛṣṇāṃ viśvaprajāṃ sṛjamānāṃ sarūpām /",
  "GP12lip_1_pu:1420": "ajo 'haṃ māṃ viddhi tāṃ viśvarūpaṃ gāyatrīṃ gāṃ viśvarūpāṃ hi buddhyā // LiP_1,16.35 //",
  "GP12lip_1_pu:1421": "evamuktvā mahādevaḥ sasarja parameśvaraḥ /",
  "GP12lip_1_pu:1422": "tataś ca pārśvagā devyāḥ sarvarūpakumārakāḥ // LiP_1,16.36 //",
  "GP12lip_1_pu:1423": "jaṭī muṇḍī śikhaṇḍī ca ardhamuṇḍaś ca jajñire /",
  "GP12lip_1_pu:1424": "tatastena yathoktena yogena sumahaujasaḥ // LiP_1,16.37 //",
  "GP12lip_1_pu:1425": "divyavarṣasahasrānte upāsitvā maheśvaram /",
  "GP12lip_1_pu:1426": "dharmopadeśamakhilaṃ kṛtvā yogamayaṃ dṛḍham // LiP_1,16.38 //",
  "GP12lip_1_pu:1427": "śiṣṭāś ca niyatātmānaḥ praviṣṭā rudramīśvaram // LiP_1,16.39 //",
  "GP12lip_1_pu:1429": "LiP, 1, 17",
  "GP12lip_1_pu:1430": "sūta uvāca",
  "GP12lip_1_pu:1431": "evaṃ saṃkṣepataḥ proktaḥ sahyādīnāṃ samudbhavaḥ /",
  "GP12lip_1_pu:1432": "yaḥ paṭhecchṛṇuyādvāpi śrāvayedvā dvijottamān // LiP_1,17.1 //",
  "GP12lip_1_pu:1433": "sa yāti brahmasāyujyaṃ prasādātparameṣṭhinaḥ /",
  "GP12lip_1_pu:1434": "ṛṣaya ūcuḥ",
  "GP12lip_1_pu:1435": "kathaṃ liṅgamabhūlliṅge samabhyarcyaḥ sa śaṅkaraḥ // LiP_1,17.2 //",
  "GP12lip_1_pu:1436": "kiṃ liṅgaṃ kas tathā liṅgī sūta vaktumihārhasi /",
  "GP12lip_1_pu:1437": "romaharṣaṇa uvāca",
  "GP12lip_1_pu:1438": "evaṃ devāś ca ṛṣayaḥ praṇipatya pitāmaham // LiP_1,17.3 //",
  "GP12lip_1_pu:1439": "apṛcchan bhagavaṃlliṅgaṃ kathamāsīditi svayam /",
  "GP12lip_1_pu:1440": "liṅge maheśvaro rudraḥ samabhyarcyaḥ kathaṃ tviti // LiP_1,17.4 //",
  "GP12lip_1_pu:1441": "kiṃ liṅgaṃ kas tathā liṅgī so 'pyāha ca pitāmahaḥ /",
  "GP12lip_1_pu:1442": "pitāmaha uvāca",
  "GP12lip_1_pu:1443": "pradhānaṃ liṅgamākhyātaṃ liṅgī ca parameśvaraḥ // LiP_1,17.5 //",
  "GP12lip_1_pu:1444": "rakṣārthamaṃbudhau mahyaṃ viṣṇostvāsīt surottamāḥ /",
  "GP12lip_1_pu:1445": "vaimānike gate sarge janalokaṃ saharṣibhiḥ // LiP_1,17.6 //",
  "GP12lip_1_pu:1446": "sthitikāle tadā pūrṇe tataḥ pratyāhṛte tathā /",
  "GP12lip_1_pu:1447": "caturyugasahasrānte satyalokaṃ gate surāḥ // LiP_1,17.7 //",
  "GP12lip_1_pu:1448": "vinādhipatyaṃ samatāṃ gate 'nte brahmaṇo mama /",
  "GP12lip_1_pu:1449": "śuṣke ca sthāvare sarve tv anāvṛṣṭyā ca sarvaśaḥ // LiP_1,17.8 //",
  "GP12lip_1_pu:1450": "paśavo mānuṣā vṛkṣāḥ piśācāḥ piśitāśanāḥ /",
  "GP12lip_1_pu:1451": "gandharvādyāḥ krameṇaiva nirdagdhā bhānubhānubhiḥ // LiP_1,17.9 //",
  "GP12lip_1_pu:1452": "ekārṇave mahāghore tamobhūte samantataḥ /",
  "GP12lip_1_pu:1453": "suṣvāpāṃbhasi yogātmā nirmalo nirupaplavaḥ // LiP_1,17.10 //",
  "GP12lip_1_pu:1454": "sahasraśīrṣā viśvātmā sahasrākṣaḥ sahasrapāt /",
  "GP12lip_1_pu:1455": "sahasrabāhuḥ sarvajñaḥ sarvadevabhavodbhavaḥ // LiP_1,17.11 //",
  "GP12lip_1_pu:1456": "hiraṇyagarbho rajasā tamasā śaṅkaraḥ svayam /",
  "GP12lip_1_pu:1457": "sattvena sarvago viṣṇuḥ sarvātmatve maheśvaraḥ // LiP_1,17.12 //",
  "GP12lip_1_pu:1458": "kālātmā kālanābhastu śuklaḥ kṛṣṇastu nirguṇaḥ /",
  "GP12lip_1_pu:1459": "nārāyaṇo mahābāhuḥ sarvātmā sadasanmayaḥ // LiP_1,17.13 //",
  "GP12lip_1_pu:1460": "tathābhūtamahaṃ dṛṣṭvā śayānaṃ paṅkajekṣaṇam /",
  "GP12lip_1_pu:1461": "māyayā mohitastasya tamavocamamarṣitaḥ // LiP_1,17.14 //",
  "GP12lip_1_pu:1462": "kastvaṃ vadeti hastena samutthāpya sanātanam /",
  "GP12lip_1_pu:1463": "tadā hastaprahāreṇa tīvreṇa sa dṛḍhena tu // LiP_1,17.15 //",
  "GP12lip_1_pu:1464": "prabuddho 'hīyaśayanāt samāsīnaḥ kṣaṇaṃ vaśī /",
  "GP12lip_1_pu:1465": "dadarśa nidrāviklinna- nīrajāmalalocanaḥ // LiP_1,17.16 //",
  "GP12lip_1_pu:1466": "māmagre saṃsthitaṃ bhāsā- dhyāsito bhagavān hariḥ /",
  "GP12lip_1_pu:1467": "āha cotthāya bhagavān hasanmāṃ madhuraṃ sakṛt // LiP_1,17.17 //",
  "GP12lip_1_pu:1468": "svāgataṃsvāgataṃ vatsa pitāmaha mahādyute /",
  "GP12lip_1_pu:1469": "tasya tadvacanaṃ śrutvā smitapūrvaṃ surarṣabhāḥ // LiP_1,17.18 //",
  "GP12lip_1_pu:1470": "rajasā baddhavairaś ca tamavocaṃ janārdanam /",
  "GP12lip_1_pu:1471": "bhāṣase vatsa vatseti sargasaṃhārakāraṇam // LiP_1,17.19 //",
  "GP12lip_1_pu:1472": "mām ihāntaḥsmitaṃ kṛtvā guruḥ śiṣyamivānagha /",
  "GP12lip_1_pu:1473": "kartāraṃ jagatāṃ sākṣāt prakṛteś ca pravartakam // LiP_1,17.20 //",
  "GP12lip_1_pu:1474": "sanātanamajaṃ viṣṇuṃ viriñciṃ viśvasaṃbhavam /",
  "GP12lip_1_pu:1475": "viśvātmānaṃ vidhātāraṃ dhātāraṃ paṅkajekṣaṇam // LiP_1,17.21 //",
  "GP12lip_1_pu:1476": "kimarthaṃ bhāṣase mohād vaktumarhasi satvaram /",
  "GP12lip_1_pu:1477": "so 'pi māmāha jagatāṃ kartāhamiti lokaya // LiP_1,17.22 //",
  "GP12lip_1_pu:1478": "bhartā hartā bhavān aṅgād avatīrṇo mamāvyayāt /",
  "GP12lip_1_pu:1479": "vismṛto 'si jagannāthaṃ nārāyaṇamanāmayam // LiP_1,17.23 //",
  "GP12lip_1_pu:1480": "puruṣaṃ paramātmānaṃ puruhūtaṃ puruṣṭutam /",
  "GP12lip_1_pu:1481": "viṣṇumacyutamīśānaṃ viśvasya prabhavodbhavam // LiP_1,17.24 //",
  "GP12lip_1_pu:1482": "tavāparādho nāstyatra mama māyākṛtaṃ tvidam /",
  "GP12lip_1_pu:1483": "śṛṇu satyaṃ caturvaktra sarvadeveśvaro hyayam // LiP_1,17.25 //",
  "GP12lip_1_pu:1484": "kartā netā ca hartā ca na mayāsti samo vibhuḥ /",
  "GP12lip_1_pu:1485": "ahameva paraṃ brahma paraṃ tattvaṃ pitāmaha // LiP_1,17.26 //",
  "GP12lip_1_pu:1486": "ahameva paraṃ jyotiḥ paramātmā tvahaṃ vibhuḥ /",
  "GP12lip_1_pu:1487": "yadyaddṛṣṭaṃ śrutaṃ sarvaṃ jagatyasmiṃścarācaram // LiP_1,17.27 //",
  "GP12lip_1_pu:1488": "tattadviddhi caturvaktra sarvaṃ manmayamityatha /",
  "GP12lip_1_pu:1489": "mayā sṛṣṭaṃ purāvyaktaṃ caturviṃśatikaṃ svayam // LiP_1,17.28 //",
  "GP12lip_1_pu:1490": "nityāntā hyaṇavo baddhāḥ sṛṣṭāḥ krodhodbhavādayaḥ /",
  "GP12lip_1_pu:1491": "prasādāddhi bhavānaṇḍāny anekānīha līlayā // LiP_1,17.29 //",
  "GP12lip_1_pu:1492": "sṛṣṭā buddhirmayā tasyām ahaṅkārastridhā tataḥ /",
  "GP12lip_1_pu:1493": "tanmātrāpañcakaṃ tasmān manaḥ ṣaṣṭhendriyāṇi ca // LiP_1,17.30 //",
  "GP12lip_1_pu:1494": "ākāśādīni bhūtāni bhautikāni ca līlayā /",
  "GP12lip_1_pu:1495": "ityuktavati tasmiṃś ca mayi cāpi vacas tathā // LiP_1,17.31 //",
  "GP12lip_1_pu:1496": "āvayoścābhavadyuddhaṃ sughoraṃ romaharṣaṇam /",
  "GP12lip_1_pu:1497": "pralayārṇavamadhye tu rajasā baddhavairayoḥ // LiP_1,17.32 //",
  "GP12lip_1_pu:1498": "etasminnantare liṅgam abhavaccāvayoḥ puraḥ /",
  "GP12lip_1_pu:1499": "vivādaśamanārthaṃ hi prabodhārthaṃ ca bhāsvaram // LiP_1,17.33 //",
  "GP12lip_1_pu:1500": "jvālāmālāsahasrāḍhyaṃ kālānalaśatopamam /",
  "GP12lip_1_pu:1501": "kṣayavṛddhivinirmuktam ādimadhyāntavarjitam // LiP_1,17.34 //",
  "GP12lip_1_pu:1502": "anaupamyamanirdeśyam avyaktaṃ viśvasaṃbhavam /",
  "GP12lip_1_pu:1503": "tasya jvālāsahasreṇa mohito bhagavān hariḥ // LiP_1,17.35 //",
  "GP12lip_1_pu:1504": "mohitaṃ prāha māmatra parīkṣāvo 'gnisaṃbhavam /",
  "GP12lip_1_pu:1505": "adhogamiṣyāmyanala- staṃbhasyānupamasya ca // LiP_1,17.36 //",
  "GP12lip_1_pu:1506": "bhavānūrdhvaṃ prayatnena gantumarhasi satvaram /",
  "GP12lip_1_pu:1507": "evaṃ vyāhṛtya viśvātmā svarūpamakarottadā // LiP_1,17.37 //",
  "GP12lip_1_pu:1508": "vārāhamahamapyāśu haṃsatvaṃ prāptavānsurāḥ /",
  "GP12lip_1_pu:1509": "tadāprabhṛti māmāhurh aṃsaṃ haṃso virāḍiti // LiP_1,17.38 //",
  "GP12lip_1_pu:1510": "haṃsahaṃseti yo brūyān māṃ haṃsaḥ sa bhaviṣyati /",
  "GP12lip_1_pu:1511": "suśveto hyanalākṣaś ca viśvataḥ pakṣasaṃyutaḥ // LiP_1,17.39 //",
  "GP12lip_1_pu:1512": "mano 'nilajavo bhūtvā gato 'haṃ cordhvataḥ surāḥ /",
  "GP12lip_1_pu:1513": "nārāyaṇo 'pi viśvātmā nīlāñjanacayopamam // LiP_1,17.40 //",
  "GP12lip_1_pu:1514": "daśayojanavistīrṇaṃ śatayojanamāyatam /",
  "GP12lip_1_pu:1515": "meruparvatavarṣmāṇaṃ gauratīkṣṇāgradaṃṣṭriṇam // LiP_1,17.41 //",
  "GP12lip_1_pu:1516": "kālādityasamābhāsaṃ dīrghaghoṇaṃ mahāsvaram /",
  "GP12lip_1_pu:1517": "hrasvapādaṃ vicitrāṅgaṃ jaitraṃ dṛḍham anaupamam // LiP_1,17.42 //",
  "GP12lip_1_pu:1518": "vārāhamasitaṃ rūpam āsthāya gatavānadhaḥ /",
  "GP12lip_1_pu:1519": "evaṃ varṣasahasraṃ tu tvaranviṣṇuradhogataḥ // LiP_1,17.43 //",
  "GP12lip_1_pu:1520": "nāpaśyadalpamapyasya mūlaṃ liṅgasya sūkaraḥ /",
  "GP12lip_1_pu:1521": "tāvatkālaṃ gato hyūrdhvam ahamapyarisūdanaḥ // LiP_1,17.44 //",
  "GP12lip_1_pu:1522": "satvaraṃ sarvayatnena tasyāntaṃ jñātumicchayā /",
  "GP12lip_1_pu:1523": "śrānto hyadṛṣṭvā tasyāntam ahaṅkārādadhogataḥ // LiP_1,17.45 //",
  "GP12lip_1_pu:1524": "tathaiva bhagavān viṣṇuḥ śrāntaḥ saṃtrastalocanaḥ /",
  "GP12lip_1_pu:1525": "sarvadevabhavastūrṇam utthitaḥ saḥ mahāvapuḥ // LiP_1,17.46 //",
  "GP12lip_1_pu:1526": "samāgato mayā sārdhaṃ praṇipatya mahāmanāḥ /",
  "GP12lip_1_pu:1527": "māyayā mohitaḥ śaṃbhos tasthau saṃvignamānasaḥ // LiP_1,17.47 //",
  "GP12lip_1_pu:1528": "pṛṣṭhataḥ pārśvataścaiva cāgrataḥ parameśvaram /",
  "GP12lip_1_pu:1529": "praṇipatya mayā sārdhaṃ sasmāra kimidaṃ tviti // LiP_1,17.48 //",
  "GP12lip_1_pu:1530": "tadā samabhavattatra nādo vai śabdalakṣaṇaḥ /",
  "GP12lip_1_pu:1531": "omomiti suraśreṣṭhāḥ suvyaktaḥ plutalakṣaṇaḥ // LiP_1,17.49 //",
  "GP12lip_1_pu:1532": "kimidaṃ tviti saṃcintya mayā tiṣṭhanmahāsvanam /",
  "GP12lip_1_pu:1533": "liṅgasya dakṣiṇe bhāge tadāpaśyatsanātanam // LiP_1,17.50 //",
  "GP12lip_1_pu:1534": "ādyavarṇamakāraṃ tu ukāraṃ cottare tataḥ /",
  "GP12lip_1_pu:1535": "makāraṃ madhyataścaiva nādāntaṃ tasya caumiti // LiP_1,17.51 //",
  "GP12lip_1_pu:1536": "sūryamaṇḍalavaddṛṣṭvā varṇamādyaṃ tu dakṣiṇe /",
  "GP12lip_1_pu:1537": "uttare pāvakaprakhyam ukāraṃ puruṣarṣabhaḥ // LiP_1,17.52 //",
  "GP12lip_1_pu:1538": "śītāṃśumaṇḍalaprakhyaṃ makāraṃ madhyamaṃ tathā /",
  "GP12lip_1_pu:1539": "tasyopari tadāpaśyac chuddhasphaṭikavat prabhum // LiP_1,17.53 //",
  "GP12lip_1_pu:1540": "turīyātītam amṛtaṃ niṣkalaṃ nirupaplavam /",
  "GP12lip_1_pu:1541": "nirdvandvaṃ kevalaṃ śūnyaṃ bāhyābhyantaravarjitam // LiP_1,17.54 //",
  "GP12lip_1_pu:1542": "sabāhyābhyantaraṃ caiva sabāhyābhyantarasthitam /",
  "GP12lip_1_pu:1543": "ādimadhyāntarahitam ānandasyāpi kāraṇam // LiP_1,17.55 //",
  "GP12lip_1_pu:1544": "mātrāstisrastvardhamātraṃ nādākhyaṃ brahmasaṃjñitam /",
  "GP12lip_1_pu:1545": "ṛgyajuḥsāmavedā vai mātrārūpeṇa mādhavaḥ // LiP_1,17.56 //",
  "GP12lip_1_pu:1546": "vedaśabdebhya eveśaṃ viśvātmānamacintayat /",
  "GP12lip_1_pu:1547": "tadābhavadṛṣirveda ṛṣeḥ sāratamaṃ śubham // LiP_1,17.57 //",
  "GP12lip_1_pu:1548": "tenaiva ṛṣiṇā viṣṇur jñātavān parameśvaram /",
  "GP12lip_1_pu:1549": "deva uvāca",
  "GP12lip_1_pu:1550": "cintayā rahito rudro vāco yanmanasā saha // LiP_1,17.58 //",
  "GP12lip_1_pu:1551": "aprāpya taṃ nivartante vācyastvekākṣareṇa saḥ /",
  "GP12lip_1_pu:1552": "ekākṣareṇa tadvācyam ṛtaṃ paramakāraṇam // LiP_1,17.59 //",
  "GP12lip_1_pu:1553": "satyamānandamamṛtaṃ paraṃ brahma parātparam /",
  "GP12lip_1_pu:1554": "ekākṣarādakārākhyo bhagavānkanakāṇḍajaḥ // LiP_1,17.60 //",
  "GP12lip_1_pu:1555": "ekākṣarādukārākhyo hariḥ paramakāraṇam /",
  "GP12lip_1_pu:1556": "ekākṣarānmakārākhyo bhagavānnīlalohitaḥ // LiP_1,17.61 //",
  "GP12lip_1_pu:1557": "sargakartā tvakārākhyo hy ukārākhyastu mohakaḥ /",
  "GP12lip_1_pu:1558": "makārākhyas tayor nityam anugrahakaro 'bhavat // LiP_1,17.62 //",
  "GP12lip_1_pu:1559": "makārākhyo vibhurbījī hy akāro bījamucyate /",
  "GP12lip_1_pu:1560": "ukārākhyo hariryoniḥ pradhānapuruṣeśvaraḥ // LiP_1,17.63 //",
  "GP12lip_1_pu:1561": "bījī ca bījaṃ tadyonir nādākhyaś ca maheśvaraḥ /",
  "GP12lip_1_pu:1562": "bījī vibhajya cātmānaṃ svecchayā tu vyavasthitaḥ // LiP_1,17.64 //",
  "GP12lip_1_pu:1563": "asya liṅgādabhūdbījam akāro bījinaḥ prabhoḥ /",
  "GP12lip_1_pu:1564": "ukārayonau nikṣiptam avardhata samantataḥ // LiP_1,17.65 //",
  "GP12lip_1_pu:1565": "sauvarṇamabhavaccāṇḍam āveṣṭyādyaṃ tadakṣaram /",
  "GP12lip_1_pu:1566": "anekābdaṃ tathā cāpsu divyamaṇḍaṃ vyavasthitam // LiP_1,17.66 //",
  "GP12lip_1_pu:1567": "tato varṣasahasrānte dvidhā kṛtamajodbhavam /",
  "GP12lip_1_pu:1568": "aṇḍam apsu sthitaṃ sākṣād ādyākhyeneśvareṇa tu // LiP_1,17.67 //",
  "GP12lip_1_pu:1569": "tasyāṇḍasya śubhaṃ haimaṃ kapālaṃ cordhvasaṃsthitam /",
  "GP12lip_1_pu:1570": "jajñe yaddyaustadaparaṃ pṛthivī pañcalakṣaṇā // LiP_1,17.68 //",
  "GP12lip_1_pu:1571": "tasmādaṇḍodbhavo jajñe tv akārākhyaścaturmukhaḥ /",
  "GP12lip_1_pu:1572": "sa sraṣṭā sarvalokānāṃ sa eva trividhaḥ prabhuḥ // LiP_1,17.69 //",
  "GP12lip_1_pu:1573": "evamomomiti proktam ityāhuryajuṣāṃ varāḥ /",
  "GP12lip_1_pu:1574": "yajuṣāṃ vacanaṃ śrutvā ṛcaḥ sāmāni sādaram // LiP_1,17.70 //",
  "GP12lip_1_pu:1575": "evameva hare brahmann ityāhuḥ śrutayastadā /",
  "GP12lip_1_pu:1576": "tato vijñāya deveśaṃ yathāvacchrutisaṃbhavaiḥ // LiP_1,17.71 //",
  "GP12lip_1_pu:1577": "mantrairmaheśvaraṃ devaṃ tuṣṭāva sumahodayam /",
  "GP12lip_1_pu:1578": "āvayoḥ stutisaṃtuṣṭo liṅge tasminnirañjanaḥ // LiP_1,17.72 //",
  "GP12lip_1_pu:1579": "divyaṃ śabdamayaṃ rūpam āsthāya prahasan sthitaḥ /",
  "GP12lip_1_pu:1580": "akārastasya mūrdhā tu lalāṭaṃ dīrghamucyate // LiP_1,17.73 //",
  "GP12lip_1_pu:1581": "ikāro dakṣiṇaṃ netram īkāro vāmalocanam /",
  "GP12lip_1_pu:1582": "ukāro dakṣiṇaṃ śrotram ūkāro vāmamucyate // LiP_1,17.74 //",
  "GP12lip_1_pu:1583": "ṛkāro dakṣiṇaṃ tasya kapolaṃ parameṣṭhinaḥ /",
  "GP12lip_1_pu:1584": "vāmaṃ kapolam ṝkāro ḷ ḹ nāsāpuṭe ubhe // LiP_1,17.75 //",
  "GP12lip_1_pu:1585": "ekāram oṣṭhamūrddhvaś ca aikārastvadharo vibhoḥ /",
  "GP12lip_1_pu:1586": "okāraś ca tathaukāro dantapaṅktidvayaṃ kramāt // LiP_1,17.76 //",
  "GP12lip_1_pu:1587": "amastu tālunī tasya devadevasya dhīmataḥ /",
  "GP12lip_1_pu:1588": "kādipañcākṣarāṇyasya pañca hastāni dakṣiṇe // LiP_1,17.77 //",
  "GP12lip_1_pu:1589": "cādipañcākṣarāṇyevaṃ pañca hastāni vāmataḥ /",
  "GP12lip_1_pu:1590": "ṭādipañcākṣaraṃ pādas tādipañcākṣaraṃ tathā // LiP_1,17.78 //",
  "GP12lip_1_pu:1591": "pakāramudaraṃ tasya phakāraḥ pārśvamucyate /",
  "GP12lip_1_pu:1592": "bakāro vāmapārśvaṃ vai bhakāraṃ skandhamasya tat // LiP_1,17.79 //",
  "GP12lip_1_pu:1593": "makāraṃ hṛdayaṃ śaṃbhor mahādevasya yoginaḥ /",
  "GP12lip_1_pu:1594": "yakārādisakārāntaṃ vibhorvai sapta dhātavaḥ // LiP_1,17.80 //",
  "GP12lip_1_pu:1595": "hakāra ātmarūpaṃ vai kṣakāraḥ krodha ucyate /",
  "GP12lip_1_pu:1596": "taṃ dṛṣṭvā umayā sārdhaṃ bhagavantaṃ maheśvaram // LiP_1,17.81 //",
  "GP12lip_1_pu:1597": "praṇamya bhagavān viṣṇuḥ punaścāpaśyadūrddhvataḥ /",
  "GP12lip_1_pu:1598": "oṅkāraprabhavaṃ mantraṃ kalāpañcakasaṃyutam // LiP_1,17.82 //",
  "GP12lip_1_pu:1599": "śuddhasphaṭikasaṃkāśaṃ subhāṣṭatriṃśadakṣaram /",
  "GP12lip_1_pu:1600": "medhākaram abhūdbhūyaḥ sarvadharmārthasādhakam // LiP_1,17.83 //",
  "GP12lip_1_pu:1601": "gāyatrīprabhavaṃ mantraṃ haritaṃ vaśyakārakam /",
  "GP12lip_1_pu:1602": "caturviṃśativarṇāḍhyaṃ catuṣkalamanuttamam // LiP_1,17.84 //",
  "GP12lip_1_pu:1603": "atharvamasitaṃ mantraṃ kalāṣṭakasamāyutam /",
  "GP12lip_1_pu:1604": "abhicārikamatyarthaṃ trayastriṃśacchubhākṣaram // LiP_1,17.85 //",
  "GP12lip_1_pu:1605": "yajurvedasamāyuktaṃ pañcatriṃśacchubhākṣaram /",
  "GP12lip_1_pu:1606": "kalāṣṭakasamāyuktaṃ suśvetaṃ śāntikaṃ tathā // LiP_1,17.86 //",
  "GP12lip_1_pu:1607": "trayodaśakalāyuktaṃ bālādyaiḥ saha lohitam /",
  "GP12lip_1_pu:1608": "sāmodbhavaṃ jagatyādyaṃ vṛddhisaṃhārakāraṇam // LiP_1,17.87 //",
  "GP12lip_1_pu:1609": "varṇāḥ ṣaḍadhikāḥ ṣaṣṭir asya mantravarasya tu /",
  "GP12lip_1_pu:1610": "pañca mantrāṃs tathā labdhvā jajāpa bhagavān hariḥ // LiP_1,17.88 //",
  "GP12lip_1_pu:1611": "atha dṛṣṭvā kalāvarṇam ṛgyajuḥsāmarūpiṇam /",
  "GP12lip_1_pu:1612": "īśānamīśamukuṭaṃ puruṣāsyaṃ purātanam // LiP_1,17.89 //",
  "GP12lip_1_pu:1613": "aghorahṛdayaṃ hṛdyaṃ vāmaguhyaṃ sadāśivam /",
  "GP12lip_1_pu:1614": "sadyaḥ pādaṃ mahādevaṃ mahābhogīndrabhūṣaṇam // LiP_1,17.90 //",
  "GP12lip_1_pu:1615": "viśvataḥ pādavadanaṃ viśvato 'kṣikaraṃ śivam /",
  "GP12lip_1_pu:1616": "brahmaṇo 'dhipatiṃ sarga- sthitisaṃhārakāraṇam // LiP_1,17.91 //",
  "GP12lip_1_pu:1617": "tuṣṭāva punariṣṭābhir vāgbhir varadamīśvaram // LiP_1,17.92 //",
  "GP12lip_1_pu:1619": "LiP, 1, 18",
  "GP12lip_1_pu:1620": "viṣṇur uvāca",
  "GP12lip_1_pu:1621": "ekākṣarāya rudrāya akārāyātmarūpiṇe /",
  "GP12lip_1_pu:1622": "ukārāyādidevāya vidyādehāya vai namaḥ // LiP_1,18.1 //",
  "GP12lip_1_pu:1623": "tṛtīyāya makārāya śivāya paramātmane /",
  "GP12lip_1_pu:1624": "sūryāgnisomavarṇāya yajamānāya vai namaḥ // LiP_1,18.2 //",
  "GP12lip_1_pu:1625": "agnaye rudrarūpāya rudrāṇāṃ pataye namaḥ /",
  "GP12lip_1_pu:1626": "śivāya śivamantrāya sadyojātāya vedhase // LiP_1,18.3 //",
  "GP12lip_1_pu:1627": "vāmāya vāmadevāya varadāyāmṛtāya te /",
  "GP12lip_1_pu:1628": "aghorāyātighorāya sadyojātāya raṃhase // LiP_1,18.4 //",
  "GP12lip_1_pu:1629": "īśānāya śmaśānāya ativegāya vegine /",
  "GP12lip_1_pu:1630": "namo 'stu śrutipādāya ūrdhvaliṅgāya liṅgine // LiP_1,18.5 //",
  "GP12lip_1_pu:1631": "hemaliṅgāya hemāya vāriliṅgāya cāṃbhase /",
  "GP12lip_1_pu:1632": "śivāya śivaliṅgāya vyāpine vyomavyāpine // LiP_1,18.6 //",
  "GP12lip_1_pu:1633": "vāyave vāyuvegāya namaste vāyuvyāpine /",
  "GP12lip_1_pu:1634": "tejase tejasāṃ bhartre namastejo 'dhivyāpine // LiP_1,18.7 //",
  "GP12lip_1_pu:1635": "jalāya jalabhūtāya namaste jalavyāpine /",
  "GP12lip_1_pu:1636": "pṛthivyai cāntarikṣāya pṛthivīvyāpine namaḥ // LiP_1,18.8 //",
  "GP12lip_1_pu:1637": "śabdasparśasvarūpāya rasagandhāya gandhine /",
  "GP12lip_1_pu:1638": "gaṇādhipataye tubhyaṃ guhyādguhyatamāya te // LiP_1,18.9 //",
  "GP12lip_1_pu:1639": "anantāya virūpāya anantānāmayāya ca /",
  "GP12lip_1_pu:1640": "śāśvatāya variṣṭhāya vārigarbhāya yogine // LiP_1,18.10 //",
  "GP12lip_1_pu:1641": "saṃsthitāyāmbhasāṃ madhye āvayormadhyavarcase /",
  "GP12lip_1_pu:1642": "goptre hartre sadā kartre nidhanāyeśvarāya ca // LiP_1,18.11 //",
  "GP12lip_1_pu:1643": "acetanāya cintyāya cetanāyāsahāriṇe /",
  "GP12lip_1_pu:1644": "arūpāya surūpāya anaṅgāyāṅgahāriṇe // LiP_1,18.12 //",
  "GP12lip_1_pu:1645": "bhasmadigdhaśarīrāya bhānusomāgnihetave /",
  "GP12lip_1_pu:1646": "śvetāya śvetavarṇāya tuhinādricarāya ca // LiP_1,18.13 //",
  "GP12lip_1_pu:1647": "suśvetāya suvaktrāya namaḥ śvetaśikhāya ca /",
  "GP12lip_1_pu:1648": "śvetāsyāya mahāsyāya namaste śvetalohita // LiP_1,18.14 //",
  "GP12lip_1_pu:1649": "sutārāya viśiṣṭāya namo dundubhine hara /",
  "GP12lip_1_pu:1650": "śatarūpavirūpāya namaḥ ketumate sadā // LiP_1,18.15 //",
  "GP12lip_1_pu:1651": "ṛddhiśokaviśokāya pinākāya kapardine /",
  "GP12lip_1_pu:1652": "vipāśāya supāśāya namaste pāśanāśine // LiP_1,18.16 //",
  "GP12lip_1_pu:1653": "suhotrāya haviṣyāya subrahmaṇyāya sūriṇe /",
  "GP12lip_1_pu:1654": "sumukhāya suvaktrāya durdamāya damāya ca // LiP_1,18.17 //",
  "GP12lip_1_pu:1655": "kaṅkāya kaṅkarūpāya kaṅkaṇīkṛtapannaga /",
  "GP12lip_1_pu:1656": "sanakāya namastubhyaṃ sanātana sanandana // LiP_1,18.18 //",
  "GP12lip_1_pu:1657": "sanatkumārasāraṅgam āraṇāya mahātmane /",
  "GP12lip_1_pu:1658": "lokākṣiṇe tridhāmāya namo virajase sadā // LiP_1,18.19 //",
  "GP12lip_1_pu:1659": "śaṅkhapālāya śaṅkhāya rajase tamase namaḥ /",
  "GP12lip_1_pu:1660": "sārasvatāya meghāya meghavāhana te namaḥ // LiP_1,18.20 //",
  "GP12lip_1_pu:1661": "suvāhāya vivāhāya vivādavaradāya ca /",
  "GP12lip_1_pu:1662": "namaḥ śivāya rudrāya pradhānāya namonamaḥ // LiP_1,18.21 //",
  "GP12lip_1_pu:1663": "triguṇāya namastubhyaṃ caturvyūhātmane namaḥ /",
  "GP12lip_1_pu:1664": "saṃsārāya namastubhyaṃ namaḥ saṃsārahetave // LiP_1,18.22 //",
  "GP12lip_1_pu:1665": "mokṣāya mokṣarūpāya mokṣakartre namonamaḥ /",
  "GP12lip_1_pu:1666": "ātmane ṛṣaye tubhyaṃ svāmine viṣṇave namaḥ // LiP_1,18.23 //",
  "GP12lip_1_pu:1667": "namo bhagavate tubhyaṃ nāgānāṃ pataye namaḥ /",
  "GP12lip_1_pu:1668": "oṅkārāya namastubhyaṃ sarvajñāya namo namaḥ // LiP_1,18.24 //",
  "GP12lip_1_pu:1669": "sarvāya ca namastubhyaṃ namo nārāyaṇāya ca /",
  "GP12lip_1_pu:1670": "namo hiraṇyagarbhāya ādidevāya te namaḥ // LiP_1,18.25 //",
  "GP12lip_1_pu:1671": "namo 'stvajāya pataye prajānāṃ vyūhahetave /",
  "GP12lip_1_pu:1672": "mahādevāya devānām īśvarāya namo namaḥ // LiP_1,18.26 //",
  "GP12lip_1_pu:1673": "śarvāya ca namastubhyaṃ satyāya śamanāya ca /",
  "GP12lip_1_pu:1674": "brahmaṇe caiva bhūtānāṃ sarvajñāya namo namaḥ // LiP_1,18.27 //",
  "GP12lip_1_pu:1675": "mahātmane namastubhyaṃ prajñārūpāya vai namaḥ /",
  "GP12lip_1_pu:1676": "citaye citirūpāya smṛtirūpāya vai namaḥ // LiP_1,18.28 //",
  "GP12lip_1_pu:1677": "jñānāya jñānagamyāya namaste saṃvide sadā /",
  "GP12lip_1_pu:1678": "śikharāya namastubhyaṃ nīlakaṇṭhāya vai namaḥ // LiP_1,18.29 //",
  "GP12lip_1_pu:1679": "ardhanārīśarīrāya avyaktāya namonamaḥ /",
  "GP12lip_1_pu:1680": "ekādaśavibhedāya sthāṇave te namaḥ sadā // LiP_1,18.30 //",
  "GP12lip_1_pu:1681": "namaḥ somāya sūryāya bhavāya bhavahāriṇe /",
  "GP12lip_1_pu:1682": "yaśaskarāya devāya śaṅkarāyeśvarāya ca // LiP_1,18.31 //",
  "GP12lip_1_pu:1683": "namo 'ṃbikādhipataye umāyāḥ pataye namaḥ /",
  "GP12lip_1_pu:1684": "hiraṇyabāhave tubhyaṃ namaste hemaretase // LiP_1,18.32 //",
  "GP12lip_1_pu:1685": "nīlakeśāya vittāya śitikaṇṭhāya vai namaḥ /",
  "GP12lip_1_pu:1686": "kapardine namastubhyaṃ nāgāṅgābharaṇāya ca // LiP_1,18.33 //",
  "GP12lip_1_pu:1687": "vṛṣārūḍhāya sarvasya hartre kartre namonamaḥ /",
  "GP12lip_1_pu:1688": "vīrarāmātirāmāya rāmanāthāya te vibho // LiP_1,18.34 //",
  "GP12lip_1_pu:1689": "namo rājādhirājāya rājñāmadhigatāya te /",
  "GP12lip_1_pu:1690": "namaḥ pālādhipataye pālāśākṛntate namaḥ // LiP_1,18.35 //",
  "GP12lip_1_pu:1691": "namaḥ keyūrabhūṣāya gopate te namonamaḥ /",
  "GP12lip_1_pu:1692": "namaḥ śrīkaṇṭhanāthāya namo likucapāṇaye // LiP_1,18.36 //",
  "GP12lip_1_pu:1693": "bhuvaneśāya devāya vedaśāstra namo 'stu te /",
  "GP12lip_1_pu:1694": "sāraṅgāya namastubhyaṃ rājahaṃsāya te namaḥ // LiP_1,18.37 //",
  "GP12lip_1_pu:1695": "kanakāṅgadahārāya namaḥ sarpopavītine /",
  "GP12lip_1_pu:1696": "sarpakuṇḍalamālāya kaṭisūtrīkṛtāhine // LiP_1,18.38 //",
  "GP12lip_1_pu:1697": "vedagarbhāya garbhāya viśvagarbhāya te śiva /",
  "GP12lip_1_pu:1698": "brahmovāca",
  "GP12lip_1_pu:1699": "virarāmeti saṃstutvā brahmaṇā sahito hariḥ // LiP_1,18.39 //",
  "GP12lip_1_pu:1700": "etatstotravaraṃ puṇyaṃ sarvapāpapraṇāśanam /",
  "GP12lip_1_pu:1701": "yaḥ paṭhecchrāvayedvāpi brāhmaṇān vedapāragān // LiP_1,18.40 //",
  "GP12lip_1_pu:1702": "sa yāti brahmaṇo loke pāpakarmarato 'pi vai /",
  "GP12lip_1_pu:1703": "tasmājjapetpaṭhennityaṃ śrāvayedbrāhmaṇāñchubhān // LiP_1,18.41 //",
  "GP12lip_1_pu:1704": "sarvapāpaviśuddhyarthaṃ viṣṇunā paribhāṣitam // LiP_1,18.42 //",
  "GP12lip_1_pu:1706": "LiP, 1, 19",
  "GP12lip_1_pu:1707": "sūta uvāca",
  "GP12lip_1_pu:1708": "athovāca mahādevaḥ prīto 'haṃ surasattamau /",
  "GP12lip_1_pu:1709": "paśyatāṃ māṃ mahādevaṃ bhayaṃ sarvaṃ vimucyatām // LiP_1,19.1 //",
  "GP12lip_1_pu:1710": "yuvāṃ prasūtau gātrābhyāṃ mama pūrvaṃ mahābalau /",
  "GP12lip_1_pu:1711": "ayaṃ me dakṣiṇe pārśve brahmā lokapitāmahaḥ // LiP_1,19.2 //",
  "GP12lip_1_pu:1712": "vāme pārśve ca me viṣṇur viśvātmā hṛdayodbhavaḥ /",
  "GP12lip_1_pu:1713": "prīto 'haṃ yuvayoḥ samyag varaṃ dadmi yathepsitam // LiP_1,19.3 //",
  "GP12lip_1_pu:1714": "evamuktvā tu taṃ viṣṇuṃ karābhyāṃ parameśvaraḥ /",
  "GP12lip_1_pu:1715": "pasparśa subhagābhyāṃ tu kṛpayā tu kṛpānidhiḥ // LiP_1,19.4 //",
  "GP12lip_1_pu:1716": "tataḥ prahṛṣṭamanasā praṇipatya maheśvaram /",
  "GP12lip_1_pu:1717": "prāha nārāyaṇo nāthaṃ liṅgasthaṃ liṅgavarjitam // LiP_1,19.5 //",
  "GP12lip_1_pu:1718": "yadi prītiḥ samutpannā yadi deyo varaś ca nau /",
  "GP12lip_1_pu:1719": "bhaktirbhavatu nau nityaṃ tvayi cāvyabhicāriṇī // LiP_1,19.6 //",
  "GP12lip_1_pu:1720": "devaḥ pradattavān devāḥ svātmanyavyabhicāriṇīm /",
  "GP12lip_1_pu:1721": "brahmaṇe viṣṇave caiva śraddhāṃ śītāṃśubhūṣaṇaḥ // LiP_1,19.7 //",
  "GP12lip_1_pu:1722": "jānubhyāmavanīṃ gatvā punarnārāyaṇaḥ svayam /",
  "GP12lip_1_pu:1723": "praṇipatya ca viśveśaṃ prāha mandataraṃ vaśī // LiP_1,19.8 //",
  "GP12lip_1_pu:1724": "āvayordevadeveśa vivādamatiśobhanam /",
  "GP12lip_1_pu:1725": "ihāgato bhavān yasmād vivādaśamanāya nau // LiP_1,19.9 //",
  "GP12lip_1_pu:1726": "tasya tadvacanaṃ śrutvā punaḥ prāha haro harim /",
  "GP12lip_1_pu:1727": "praṇipatya sthitaṃ mūrdhnā kṛtāñjalipuṭaṃ smayan // LiP_1,19.10 //",
  "GP12lip_1_pu:1728": "śrīmahādeva uvāca",
  "GP12lip_1_pu:1729": "pralayasthitisargāṇāṃ kartā tvaṃ dharaṇīpate /",
  "GP12lip_1_pu:1730": "vatsa vatsa hare viṣṇo pālayaitaccarācaram // LiP_1,19.11 //",
  "GP12lip_1_pu:1731": "tridhā bhinno hyahaṃ viṣṇo brahmaviṣṇubhavākhyayā /",
  "GP12lip_1_pu:1732": "sargarakṣālayaguṇair niṣkalaḥ parameśvaraḥ // LiP_1,19.12 //",
  "GP12lip_1_pu:1733": "saṃmohaṃ tyaja bho viṣṇo pālayainaṃ pitāmaham /",
  "GP12lip_1_pu:1734": "pādme bhaviṣyati sutaḥ kalpe tava pitāmahaḥ // LiP_1,19.13 //",
  "GP12lip_1_pu:1735": "tadā drakṣyasi māṃ caivaṃ so 'pi drakṣyati padmajaḥ /",
  "GP12lip_1_pu:1736": "evamuktvā sa bhagavāṃs tatraivāntaradhīyata // LiP_1,19.14 //",
  "GP12lip_1_pu:1737": "tadāprabhṛti lokeṣu liṅgārcā supratiṣṭhitā /",
  "GP12lip_1_pu:1738": "liṅgavedī mahādevī liṅgaṃ sākṣānmaheśvaraḥ // LiP_1,19.15 //",
  "GP12lip_1_pu:1739": "layanālliṅgamityuktaṃ tatraiva nikhilaṃ surāḥ /",
  "GP12lip_1_pu:1740": "yastu laiṅgaṃ paṭhennityam ākhyānaṃ liṅgasannidhau // LiP_1,19.16 //",
  "GP12lip_1_pu:1741": "sa yāti śivatāṃ vipro nātra kāryā vicāraṇā // LiP_1,19.17 //",
  "GP12lip_1_pu:1743": "LiP, 1, 20",
  "GP12lip_1_pu:1744": "ṛṣaya ūcuḥ",
  "GP12lip_1_pu:1745": "kathaṃ pādme purā kalpe brahmā padmodbhavo 'bhavat /",
  "GP12lip_1_pu:1746": "bhavaṃ ca dṛṣṭavāṃstena brahmaṇā puruṣottamaḥ // LiP_1,20.1 //",
  "GP12lip_1_pu:1747": "etatsarvaṃ viśeṣeṇa sāṃprataṃ vaktumarhasi /",
  "GP12lip_1_pu:1748": "sūta uvāca",
  "GP12lip_1_pu:1749": "āsīdekārṇavaṃ ghoram avibhāgaṃ tamomayam // LiP_1,20.2 //",
  "GP12lip_1_pu:1750": "madhye caikārṇave tasmin śaṅkhacakragadādharaḥ /",
  "GP12lip_1_pu:1751": "jīmūtābho 'mbujākṣaś ca kirīṭī śrīpatirhariḥ // LiP_1,20.3 //",
  "GP12lip_1_pu:1752": "nārāyaṇamukhodgīrṇa- sarvātmā puruṣottamaḥ /",
  "GP12lip_1_pu:1753": "aṣṭabāhurmahāvakṣā lokānāṃ yonirucyate // LiP_1,20.4 //",
  "GP12lip_1_pu:1754": "kimapyacintyaṃ yogātmā yogamāsthāya yogavit /",
  "GP12lip_1_pu:1755": "phaṇāsahasrakalitaṃ tamapratimavarcasam // LiP_1,20.5 //",
  "GP12lip_1_pu:1756": "mahābhogapaterbhogaṃ sādhvāstīrya mahocchrayam /",
  "GP12lip_1_pu:1757": "tasminmahati paryaṅke śete caikārṇave prabhuḥ // LiP_1,20.6 //",
  "GP12lip_1_pu:1758": "evaṃ tatra śayānena viṣṇunā prabhaviṣṇunā /",
  "GP12lip_1_pu:1759": "ātmārāmeṇa krīḍārthaṃ līlayākliṣṭakarmaṇā // LiP_1,20.7 //",
  "GP12lip_1_pu:1760": "śatayojanavistīrṇaṃ taruṇādityasannibham /",
  "GP12lip_1_pu:1761": "vajradaṇḍaṃ mahotsedhaṃ nābhyāṃ sṛṣṭaṃ tu puṣkaram // LiP_1,20.8 //",
  "GP12lip_1_pu:1762": "tasyaivaṃ krīḍamānasya samīpaṃ devamīḍhuṣaḥ /",
  "GP12lip_1_pu:1763": "hemagarbhāṇḍajo brahmā rukmavarṇo hyatīndriyaḥ // LiP_1,20.9 //",
  "GP12lip_1_pu:1764": "caturvaktro viśālākṣaḥ samāgamya yadṛcchayā /",
  "GP12lip_1_pu:1765": "śriyā yuktena divyena suśubhena sugandhinā // LiP_1,20.10 //",
  "GP12lip_1_pu:1766": "krīḍamānaṃ ca padmena dṛṣṭvā brahmā śubhekṣaṇam /",
  "GP12lip_1_pu:1767": "savismayamathāgamya saumyasampannayā girā // LiP_1,20.11 //",
  "GP12lip_1_pu:1768": "provāca ko bhavāñchete hy āśrito madhyamambhasām /",
  "GP12lip_1_pu:1769": "atha tasyācyutaḥ śrutvā brahmaṇastu śubhaṃ vacaḥ // LiP_1,20.12 //",
  "GP12lip_1_pu:1770": "udatiṣṭhata paryaṅkād vismayotphullalocanaḥ /",
  "GP12lip_1_pu:1771": "pratyuvācottaraṃ caiva kalpe kalpe pratiśrayaḥ // LiP_1,20.13 //",
  "GP12lip_1_pu:1772": "kartavyaṃ ca kṛtaṃ caiva kriyate yacca kiṃcana /",
  "GP12lip_1_pu:1773": "dyaurantarikṣaṃ bhūścaiva paraṃ padamahaṃ bhuvaḥ // LiP_1,20.14 //",
  "GP12lip_1_pu:1774": "tamevamuktvā bhagavān viṣṇuḥ punarathābravīt /",
  "GP12lip_1_pu:1775": "kastvaṃ khalu samāyātaḥ samīpaṃ bhagavānkutaḥ // LiP_1,20.15 //",
  "GP12lip_1_pu:1776": "kva vā bhūyaś ca gantavyaṃ kaś ca vā te pratiśrayaḥ /",
  "GP12lip_1_pu:1777": "ko bhavān viśvamūrtirvai kartavyaṃ kiṃ ca te mayā // LiP_1,20.16 //",
  "GP12lip_1_pu:1778": "evaṃ bruvantaṃ vaikuṇṭhaṃ pratyuvāca pitāmahaḥ /",
  "GP12lip_1_pu:1779": "māyayā mohitaḥ śaṃbhor avijñāya janārdanam // LiP_1,20.17 //",
  "GP12lip_1_pu:1780": "māyayā mohitaṃ devam avijñātaṃ mahātmanaḥ /",
  "GP12lip_1_pu:1781": "yathā bhavāṃstathaivāham ādikartā prajāpatiḥ // LiP_1,20.18 //",
  "GP12lip_1_pu:1782": "savismayaṃ vacaḥ śrutvā brahmaṇo lokatantriṇaḥ /",
  "GP12lip_1_pu:1783": "anujñātaś ca te nātha vaikuṇṭho viśvasaṃbhavaḥ // LiP_1,20.19 //",
  "GP12lip_1_pu:1784": "kautūhalānmahāyogī praviṣṭo brahmaṇo mukham /",
  "GP12lip_1_pu:1785": "imānaṣṭādaśa dvīpān sasamudrān saparvatān // LiP_1,20.20 //",
  "GP12lip_1_pu:1786": "praviśya sumahātejāś cāturvarṇyasamākulān /",
  "GP12lip_1_pu:1787": "brahmaṇastambhaparyantaṃ saptalokān sanātanān // LiP_1,20.21 //",
  "GP12lip_1_pu:1788": "brahmaṇastūdare dṛṣṭvā sarvānviṣṇurmahābhujaḥ /",
  "GP12lip_1_pu:1789": "aho 'sya tapaso vīryam ityuktvā ca punaḥ punaḥ // LiP_1,20.22 //",
  "GP12lip_1_pu:1790": "aṭitvā vividhāṃllokān viṣṇurnānāvidhāśrayān /",
  "GP12lip_1_pu:1791": "tato varṣasahasrānte nāntaṃ hi dadṛśe yadā // LiP_1,20.23 //",
  "GP12lip_1_pu:1792": "tadāsya vaktrānniṣkramya pannagendraniketanaḥ /",
  "GP12lip_1_pu:1793": "nārāyaṇo jagaddhātā pitāmahamathābravīt // LiP_1,20.24 //",
  "GP12lip_1_pu:1794": "bhagavānādiraṅkaś ca madhyaṃ kālo diśo nabhaḥ /",
  "GP12lip_1_pu:1795": "nāhamantaṃ prapaśyāmi udarasya tavānagha // LiP_1,20.25 //",
  "GP12lip_1_pu:1796": "evamuktvābravīdbhūyaḥ pitāmahamidaṃ hariḥ /",
  "GP12lip_1_pu:1797": "bhagavānevamevāhaṃ śāśvataṃ hi mamodaram // LiP_1,20.26 //",
  "GP12lip_1_pu:1798": "praviśya lokān paśyaitān anaupamyānsurottama /",
  "GP12lip_1_pu:1799": "tataḥ prāhlādinīṃ vāṇīṃ śrutvā tasyābhinandya ca // LiP_1,20.27 //",
  "GP12lip_1_pu:1800": "śrīpaterudaraṃ bhūyaḥ praviveśa pitāmahaḥ /",
  "GP12lip_1_pu:1801": "tāneva lokān garbhasthān apaśyat satyavikramaḥ // LiP_1,20.28 //",
  "GP12lip_1_pu:1802": "paryaṭitvā tu devasya dadṛśe 'ntaṃ na vai hareḥ /",
  "GP12lip_1_pu:1803": "jñātvā gatiṃ tasya pitāmahasya dvārāṇi sarvāṇi pidhāya viṣṇuḥ /",
  "GP12lip_1_pu:1804": "vibhurmanaḥ kartumiyeṣa cāśu sukhaṃ prasupto 'hamiti pracintya // LiP_1,20.29 //",
  "GP12lip_1_pu:1805": "tato dvārāṇi sarvāṇi pihitāni samīkṣya vai /",
  "GP12lip_1_pu:1806": "sūkṣmaṃ kṛtvātmano rūpaṃ nābhyāṃ dvāramavindata // LiP_1,20.30 //",
  "GP12lip_1_pu:1807": "padmasūtrānusāreṇa cānvapaśyatpitāmahaḥ /",
  "GP12lip_1_pu:1808": "ujjahārātmano rūpaṃ puṣkarāccaturānanaḥ // LiP_1,20.31 //",
  "GP12lip_1_pu:1809": "virarājāravindasthaḥ padmagarbhasamadyutiḥ /",
  "GP12lip_1_pu:1810": "brahmā svayaṃbhūrbhagavāñ jagadyoniḥ pitāmahaḥ // LiP_1,20.32 //",
  "GP12lip_1_pu:1811": "etasminnantare tābhyām ekaikasya tu kṛtsnaśaḥ /",
  "GP12lip_1_pu:1812": "vartamāne tu saṃgharṣe madhye tasyārṇavasya tu // LiP_1,20.33 //",
  "GP12lip_1_pu:1813": "kuto 'pyaparimeyātmā bhūtānāṃ prabhurīśvaraḥ /",
  "GP12lip_1_pu:1814": "śūlapāṇirmahādevo hemavīrāṃbaracchadaḥ // LiP_1,20.34 //",
  "GP12lip_1_pu:1815": "agacchadyatra so 'nanto nāgabhogapatir hariḥ /",
  "GP12lip_1_pu:1816": "śīghraṃ vikramatastasya padbhyām ākrāntapīḍitāḥ // LiP_1,20.35 //",
  "GP12lip_1_pu:1817": "udbhūtāstūrṇamākāśe pṛthulāstoyabindavaḥ /",
  "GP12lip_1_pu:1818": "atyuṣṇaścātiśītaś ca vāyustatra vavau punaḥ // LiP_1,20.36 //",
  "GP12lip_1_pu:1819": "taddṛṣṭvā mahadāścaryaṃ brahmā viṣṇumabhāṣata /",
  "GP12lip_1_pu:1820": "abbindavaś ca śītoṣṇāḥ kampayantyaṃbujaṃ bhṛśam // LiP_1,20.37 //",
  "GP12lip_1_pu:1821": "etanme saṃśayaṃ brūhi kiṃ vā tvanyaccikīrṣasi /",
  "GP12lip_1_pu:1822": "etadevaṃvidhaṃ vākyaṃ pitāmahamukhodgatam // LiP_1,20.38 //",
  "GP12lip_1_pu:1823": "śrutvāpratimakarmā hi bhagavānasurāntakṛt /",
  "GP12lip_1_pu:1824": "kiṃ nu khalvatra me nābhyāṃ bhūtamanyatkṛtālayam // LiP_1,20.39 //",
  "GP12lip_1_pu:1825": "vadati priyamatyarthaṃ manyuścāsya mayā kṛtaḥ /",
  "GP12lip_1_pu:1826": "ityevaṃ manasā dhyātvā pratyuvācedamuttaram // LiP_1,20.40 //",
  "GP12lip_1_pu:1827": "kimatra bhagavānadya puṣkare jātasaṃbhramaḥ /",
  "GP12lip_1_pu:1828": "kiṃ mayā ca kṛtaṃ deva yanmāṃ priyamanuttamam // LiP_1,20.41 //",
  "GP12lip_1_pu:1829": "bhāṣase puruṣaśreṣṭha kimarthaṃ brūhi tattvataḥ /",
  "GP12lip_1_pu:1830": "evaṃ bruvāṇaṃ deveśaṃ lokayātrānugaṃ tataḥ // LiP_1,20.42 //",
  "GP12lip_1_pu:1831": "pratyuvācāmbujābhākṣaṃ brahmā vedanidhiḥ prabhuḥ /",
  "GP12lip_1_pu:1832": "yo 'sau tavodaraṃ pūrvaṃ praviṣṭo 'haṃ tvadicchayā // LiP_1,20.43 //",
  "GP12lip_1_pu:1833": "yathā mamodare lokāḥ sarve dṛṣṭāstvayā prabho /",
  "GP12lip_1_pu:1834": "tathaiva dṛṣṭāḥ kārtsnyena mayā lokāstavodare // LiP_1,20.44 //",
  "GP12lip_1_pu:1835": "tato varṣasahasrāttu upāvṛttasya me 'nagha /",
  "GP12lip_1_pu:1836": "tvayā matsarabhāvena māṃ vaśīkartumicchatā // LiP_1,20.45 //",
  "GP12lip_1_pu:1837": "āśu dvārāṇi sarvāṇi pihitāni samantataḥ /",
  "GP12lip_1_pu:1838": "tato mayā mahābhāga saṃcintya svena tejasā // LiP_1,20.46 //",
  "GP12lip_1_pu:1839": "labdho nābhipradeśena padmasūtrādvinirgamaḥ /",
  "GP12lip_1_pu:1840": "mā bhūtte manaso 'lpo 'pi vyāghāto 'yaṃ kathaṃcana // LiP_1,20.47 //",
  "GP12lip_1_pu:1841": "ityeṣānugatirviṣṇo kāryāṇām aupasarpiṇī /",
  "GP12lip_1_pu:1842": "yanmayānantaraṃ kāryaṃ brūhi kiṃ karavāṇyaham // LiP_1,20.48 //",
  "GP12lip_1_pu:1843": "tataḥ paramameyātmā hiraṇyakaśipo ripuḥ /",
  "GP12lip_1_pu:1844": "anavadyāṃ priyāmiṣṭāṃ śivāṃ vāṇīṃ pitāmahāt // LiP_1,20.49 //",
  "GP12lip_1_pu:1845": "śrutvā vigatamātsaryaṃ vākyamasmai dadau hariḥ /",
  "GP12lip_1_pu:1846": "na hyevamīdṛśaṃ kāryaṃ mayādhyavasitaṃ tava // LiP_1,20.50 //",
  "GP12lip_1_pu:1847": "tvāṃ bodhayitukāmena krīḍāpūrvaṃ yadṛcchayā /",
  "GP12lip_1_pu:1848": "āśu dvārāṇi sarvāṇi ghāṭitāni mayātmanaḥ // LiP_1,20.51 //",
  "GP12lip_1_pu:1849": "na te 'nyathāvagantavyaṃ mānyaḥ pūjyaś ca me bhavān /",
  "GP12lip_1_pu:1850": "sarvaṃ marṣaya kalyāṇa yanmayāpakṛtaṃ tava // LiP_1,20.52 //",
  "GP12lip_1_pu:1851": "asmān mayohyamānastvaṃ padmādavatara prabho /",
  "GP12lip_1_pu:1852": "nāhaṃ bhavantaṃ śaknomi soḍhuṃ tejomayaṃ gurum // LiP_1,20.53 //",
  "GP12lip_1_pu:1853": "sa hovāca varaṃ brūhi padmādavatara prabho /",
  "GP12lip_1_pu:1854": "putro bhava mamārighna mudaṃ prāpsyasi śobhanām // LiP_1,20.54 //",
  "GP12lip_1_pu:1855": "sadbhāvavacanaṃ brūhi padmādavatara prabho /",
  "GP12lip_1_pu:1856": "sa tvaṃ ca no mahāyogī tvamīḍyaḥ praṇavātmakaḥ // LiP_1,20.55 //",
  "GP12lip_1_pu:1857": "adyaprabhṛti sarveśaḥ śvetoṣṇīṣavibhūṣitaḥ /",
  "GP12lip_1_pu:1858": "padmayoniriti hyevaṃ khyāto nāmnā bhaviṣyasi // LiP_1,20.56 //",
  "GP12lip_1_pu:1859": "putro me tvaṃ bhava brahman saptalokādhipaḥ prabho /",
  "GP12lip_1_pu:1860": "tataḥ sa bhagavāndevo varaṃ dattvā kirīṭine // LiP_1,20.57 //",
  "GP12lip_1_pu:1861": "evaṃ bhavatu cetyuktvā prītātmā gatamatsaraḥ /",
  "GP12lip_1_pu:1862": "pratyāsannam athāyāntaṃ bālārkābhaṃ mahānanam // LiP_1,20.58 //",
  "GP12lip_1_pu:1863": "bhavamatyadbhutaṃ dṛṣṭvā nārāyaṇamathābravīt /",
  "GP12lip_1_pu:1864": "aprameyo mahāvaktro daṃṣṭrī dhvastaśiroruhaḥ // LiP_1,20.59 //",
  "GP12lip_1_pu:1865": "daśabāhustriśūlāṅko nayanairviśvataḥ sthitaḥ /",
  "GP12lip_1_pu:1866": "lokaprabhuḥ svayaṃ sākṣād vikṛto muñjamekhalī // LiP_1,20.60 //",
  "GP12lip_1_pu:1867": "meṇḍhreṇordhvena mahatā nardamāno 'tibhairavam /",
  "GP12lip_1_pu:1868": "kaḥ khalveṣa pumān viṣṇo tejorāśir mahādyutiḥ // LiP_1,20.61 //",
  "GP12lip_1_pu:1869": "vyāpya sarvā diśo dyāṃ ca ita evābhivartate /",
  "GP12lip_1_pu:1870": "tenaivamukto bhagavān viṣṇurbrahmāṇamabravīt // LiP_1,20.62 //",
  "GP12lip_1_pu:1871": "padbhyāṃ talanipātena yasya vikramato 'rṇave /",
  "GP12lip_1_pu:1872": "vegena mahatākāśe 'pyutthitāś ca jalaśayāḥ // LiP_1,20.63 //",
  "GP12lip_1_pu:1873": "sthūlādbhir viśvato 'tyarthaṃ sicyase padmasaṃbhava /",
  "GP12lip_1_pu:1874": "ghrāṇajena ca vātena kampyamānaṃ tvayā saha // LiP_1,20.64 //",
  "GP12lip_1_pu:1875": "dodhūyate mahāpadmaṃ svacchandaṃ mama nābhijam /",
  "GP12lip_1_pu:1876": "samāgato bhavānīśo hy anādiścāntakṛtprabhuḥ // LiP_1,20.65 //",
  "GP12lip_1_pu:1877": "bhavānahaṃ ca stotreṇa upatiṣṭhāva godhvajam /",
  "GP12lip_1_pu:1878": "tataḥ kruddho 'mbujābhākṣaṃ brahmā provāca keśavam // LiP_1,20.66 //",
  "GP12lip_1_pu:1879": "bhavānna nūnamātmānaṃ vetti lokaprabhuṃ vibhum /",
  "GP12lip_1_pu:1880": "brahmāṇaṃ lokakartāraṃ māṃ na vetsi sanātanam // LiP_1,20.67 //",
  "GP12lip_1_pu:1881": "ko hyasau śaṅkaro nāma āvayorvyatiricyate /",
  "GP12lip_1_pu:1882": "tasya tatkrodhajaṃ vākyaṃ śrutvā harirabhāṣata // LiP_1,20.68 //",
  "GP12lip_1_pu:1883": "mā maivaṃ vada kalyāṇa parivādaṃ mahātmanaḥ /",
  "GP12lip_1_pu:1884": "mahāyogendhano dharmo durādharṣo varapradaḥ // LiP_1,20.69 //",
  "GP12lip_1_pu:1885": "heturasyātha jagataḥ purāṇapuruṣo 'vyayaḥ /",
  "GP12lip_1_pu:1886": "bījī khalveṣa bījānāṃ jyotirekaḥ prakāśate // LiP_1,20.70 //",
  "GP12lip_1_pu:1887": "bālakrīḍanakairdevaḥ krīḍate śaṅkaraḥ svayam /",
  "GP12lip_1_pu:1888": "pradhānamavyayo yonir avyaktaṃ prakṛtistamaḥ // LiP_1,20.71 //",
  "GP12lip_1_pu:1889": "mama caitāni nāmāni nityaṃ prasavadharmiṇaḥ /",
  "GP12lip_1_pu:1890": "yaḥ kaḥ sa iti duḥkhārtair dṛśyate yatibhiḥ śivaḥ // LiP_1,20.72 //",
  "GP12lip_1_pu:1891": "eṣa bījī bhavānbījam ahaṃ yoniḥ sanātanaḥ /",
  "GP12lip_1_pu:1892": "sa evamukto viśvātmā brahmā viṣṇumapṛcchata // LiP_1,20.73 //",
  "GP12lip_1_pu:1893": "bhavān yonirahaṃ bījaṃ kathaṃ bījī maheśvaraḥ /",
  "GP12lip_1_pu:1894": "etanme sūkṣmamavyaktaṃ saṃśayaṃ chettumarhasi // LiP_1,20.74 //",
  "GP12lip_1_pu:1895": "jñātvā ca vividhotpattiṃ brahmaṇo lokatantriṇaḥ /",
  "GP12lip_1_pu:1896": "imaṃ paramasādṛśyaṃ praśnam abhyavadaddhariḥ // LiP_1,20.75 //",
  "GP12lip_1_pu:1897": "asmānmahattaraṃ bhūtaṃ guhyamanyanna vidyate /",
  "GP12lip_1_pu:1898": "mahataḥ paramaṃ dhāma śivam adhyātmināṃ padam // LiP_1,20.76 //",
  "GP12lip_1_pu:1899": "dvividhaṃ caivamātmānaṃ pravibhajya vyavasthitaḥ /",
  "GP12lip_1_pu:1900": "niṣkalastatra yo 'vyaktaḥ sakalaś ca maheśvaraḥ // LiP_1,20.77 //",
  "GP12lip_1_pu:1901": "yasya māyāvidhijñasya agamyagahanasya ca /",
  "GP12lip_1_pu:1902": "purā liṅgodbhavaṃ bījaṃ prathamaṃ tvādisargikam // LiP_1,20.78 //",
  "GP12lip_1_pu:1903": "mama yonau samāyuktaṃ tadbījaṃ kālaparyayāt /",
  "GP12lip_1_pu:1904": "hiraṇmayamakūpāre yonyāmaṇḍamajāyata // LiP_1,20.79 //",
  "GP12lip_1_pu:1905": "śatāni daśa varṣāṇām aṇḍam apsu pratiṣṭhitam /",
  "GP12lip_1_pu:1906": "ante varṣasahasrasya vāyunā taddvidhā kṛtam // LiP_1,20.80 //",
  "GP12lip_1_pu:1907": "kapālamekaṃ dyaurjajñe kapālamaparaṃ kṣitiḥ /",
  "GP12lip_1_pu:1908": "ulbaṃ tasya mahotsedho yo 'sau kanakaparvataḥ // LiP_1,20.81 //",
  "GP12lip_1_pu:1909": "tataś ca pratisaṃdhyātmā devadevo varaḥ prabhuḥ /",
  "GP12lip_1_pu:1910": "hiraṇyagarbho bhagavāṃs tv abhijajñe caturmukhaḥ // LiP_1,20.82 //",
  "GP12lip_1_pu:1911": "ā tārārkendunakṣatraṃ śūnyaṃ lokamavekṣya ca /",
  "GP12lip_1_pu:1912": "ko 'hamityapi ca dhyāte kumārāste 'bhavaṃstadā // LiP_1,20.83 //",
  "GP12lip_1_pu:1913": "priyadarśanāstu yatayo yatīnāṃ pūrvajās tava /",
  "GP12lip_1_pu:1914": "bhūyo varṣasahasrānte tata evātmajāstava // LiP_1,20.84 //",
  "GP12lip_1_pu:1915": "bhuvanānalasaṃkāśāḥ padmapatrāyatekṣaṇāḥ /",
  "GP12lip_1_pu:1916": "śrīmānsanatkumāraś ca ṛbhuścaivordhvaretasau // LiP_1,20.85 //",
  "GP12lip_1_pu:1917": "sanakaḥ sanātanaścaiva tathaiva ca sanandanaḥ /",
  "GP12lip_1_pu:1918": "utpannāḥ samakālaṃ te buddhyātīndriyadarśanāḥ // LiP_1,20.86 //",
  "GP12lip_1_pu:1919": "utpannāḥ pratibhātmāno jagatāṃ sthitihetavaḥ /",
  "GP12lip_1_pu:1920": "nārapsyante ca karmāṇi tāpatrayavivarjitāḥ // LiP_1,20.87 //",
  "GP12lip_1_pu:1921": "alpasaukhyaṃ bahukleśaṃ jarāśokasamanvitam /",
  "GP12lip_1_pu:1922": "jīvanaṃ maraṇaṃ caiva saṃbhavaś ca punaḥ punaḥ // LiP_1,20.88 //",
  "GP12lip_1_pu:1923": "alpabhūtaṃ sukhaṃ svarge duḥkhāni narake tathā /",
  "GP12lip_1_pu:1924": "viditvā cāgamaṃ sarvam avaśyaṃ bhavitavyatām // LiP_1,20.89 //",
  "GP12lip_1_pu:1925": "ṛbhuṃ sanatkumāraṃ ca dṛṣṭvā tava vaśe sthitau /",
  "GP12lip_1_pu:1926": "trayastu trīn guṇān hitvā cātmajāḥ sanakādayaḥ // LiP_1,20.90 //",
  "GP12lip_1_pu:1927": "vavartena tu jñānena pravṛttāste mahaujasaḥ /",
  "GP12lip_1_pu:1928": "tatasteṣu pravṛtteṣu sanakādiṣu vai triṣu // LiP_1,20.91 //",
  "GP12lip_1_pu:1929": "bhaviṣyasi vimūḍhastvaṃ māyayā śaṅkarasya tu /",
  "GP12lip_1_pu:1930": "evaṃ kalpe tu vaivṛtte saṃjñā naśyati te 'nagha // LiP_1,20.92 //",
  "GP12lip_1_pu:1931": "kalpe śeṣāṇi bhūtāni sūkṣmāṇi pārthivāni ca /",
  "GP12lip_1_pu:1932": "sarveṣāṃ hyaiśvarī māyā jāgṛtiḥ samudāhṛtā // LiP_1,20.93 //",
  "GP12lip_1_pu:1933": "yathaiṣa parvato merur devaloko hyudāhṛtaḥ /",
  "GP12lip_1_pu:1934": "tasya cedaṃ hi māhātmyaṃ viddhi devavarasya ha // LiP_1,20.94 //",
  "GP12lip_1_pu:1935": "jñātvā ceśvarasadbhāvaṃ jñātvā māmaṃbujekṣaṇam /",
  "GP12lip_1_pu:1936": "mahādevaṃ mahābhūtaṃ bhūtānāṃ varadaṃ prabhum // LiP_1,20.95 //",
  "GP12lip_1_pu:1937": "praṇavenātha sāmnā tu namaskṛtya jagadgurum /",
  "GP12lip_1_pu:1938": "tvāṃ ca māṃ caiva saṃkruddho niḥśvāsānnirdahedayam // LiP_1,20.96 //",
  "GP12lip_1_pu:1939": "evaṃ jñātvā mahāyogam abhyuttiṣṭhanmahābalam /",
  "GP12lip_1_pu:1940": "ahaṃ tvāmagrataḥ kṛtvā stoṣyāmyanalasaprabham // LiP_1,20.97 //",
  "GP12lip_1_pu:1942": "LiP, 1, 21",
  "GP12lip_1_pu:1943": "sūta uvāca",
  "GP12lip_1_pu:1944": "brahmāṇamagrataḥ kṛtvā tataḥ sa garuḍadhvajaḥ /",
  "GP12lip_1_pu:1945": "atītaiś ca bhaviṣyaiś ca vartamānaistathaiva ca // LiP_1,21.1 //",
  "GP12lip_1_pu:1946": "nāmabhiśchāndasaiścaiva idaṃ stotramudīrayat /",
  "GP12lip_1_pu:1947": "viṣṇuruvāca",
  "GP12lip_1_pu:1948": "namastubhyaṃ bhagavate suvratānantatejase // LiP_1,21.2 //",
  "GP12lip_1_pu:1949": "namaḥ kṣetrādhipataye bījine śūline namaḥ /",
  "GP12lip_1_pu:1950": "sumeḍhrāyārcyameḍhrāya daṇḍine rūkṣaretase // LiP_1,21.3 //",
  "GP12lip_1_pu:1951": "namo jyeṣṭhāya śreṣṭhāya pūrvāya prathamāya ca /",
  "GP12lip_1_pu:1952": "namo mānyāya pūjyāya sadyojātāya vai namaḥ // LiP_1,21.4 //",
  "GP12lip_1_pu:1953": "gahvarāya ghaṭeśāya vyomacīrāṃbarāya ca /",
  "GP12lip_1_pu:1954": "namaste hyasmadādīnāṃ bhūtānāṃ prabhave namaḥ // LiP_1,21.5 //",
  "GP12lip_1_pu:1955": "vedānāṃ prabhave caiva smṛtīnāṃ prabhave namaḥ /",
  "GP12lip_1_pu:1956": "prabhave karmadānānāṃ dravyāṇāṃ prabhave namaḥ // LiP_1,21.6 //",
  "GP12lip_1_pu:1957": "namo yogasya prabhave sāṃkhyasya prabhave namaḥ /",
  "GP12lip_1_pu:1958": "namo dhruvanibaddhānām ṛṣīṇāṃ prabhave namaḥ // LiP_1,21.7 //",
  "GP12lip_1_pu:1959": "ṛkṣāṇāṃ prabhave tubhyaṃ grahāṇāṃ prabhave namaḥ /",
  "GP12lip_1_pu:1960": "vaidyutāśanimeghānāṃ garjitaprabhave namaḥ // LiP_1,21.8 //",
  "GP12lip_1_pu:1961": "mahodadhīnāṃ prabhave dvīpānāṃ prabhave namaḥ /",
  "GP12lip_1_pu:1962": "adrīṇāṃ prabhave caiva varṣāṇāṃ prabhave namaḥ // LiP_1,21.9 //",
  "GP12lip_1_pu:1963": "namo nadīnāṃ prabhave nadānāṃ prabhave namaḥ /",
  "GP12lip_1_pu:1964": "mahauṣadhīnāṃ prabhave vṛkṣāṇāṃ prabhave namaḥ // LiP_1,21.10 //",
  "GP12lip_1_pu:1965": "dharmavṛkṣāya dharmāya sthitīnāṃ prabhave namaḥ /",
  "GP12lip_1_pu:1966": "prabhave ca parārdhasya parasya prabhave namaḥ // LiP_1,21.11 //",
  "GP12lip_1_pu:1967": "namo rasānāṃ prabhave ratnānāṃ prabhave namaḥ /",
  "GP12lip_1_pu:1968": "kṣaṇānāṃ prabhave caiva lavānāṃ prabhave namaḥ // LiP_1,21.12 //",
  "GP12lip_1_pu:1969": "ahorātrārdhamāsānāṃ māsānāṃ prabhave namaḥ /",
  "GP12lip_1_pu:1970": "ṛtūnāṃ prabhave tubhyaṃ saṃkhyāyāḥ prabhave namaḥ // LiP_1,21.13 //",
  "GP12lip_1_pu:1971": "prabhave cāparārdhasya parārdhaprabhave namaḥ /",
  "GP12lip_1_pu:1972": "namaḥ purāṇaprabhave sargāṇāṃ prabhave namaḥ // LiP_1,21.14 //",
  "GP12lip_1_pu:1973": "manvantarāṇāṃ prabhave yogasya prabhave namaḥ /",
  "GP12lip_1_pu:1974": "caturvidhasya sargasya prabhave 'nantacakṣuṣe // LiP_1,21.15 //",
  "GP12lip_1_pu:1975": "kalpodayanibandhānāṃ vātānāṃ prabhave namaḥ /",
  "GP12lip_1_pu:1976": "namo viśvasya prabhave brahmādhipataye namaḥ // LiP_1,21.16 //",
  "GP12lip_1_pu:1977": "vidyānāṃ prabhave caiva vidyādhipataye namaḥ /",
  "GP12lip_1_pu:1978": "namo vratādhipataye vratānāṃ prabhave namaḥ // LiP_1,21.17 //",
  "GP12lip_1_pu:1979": "mantrāṇāṃ prabhave tubhyaṃ mantrādhipataye namaḥ /",
  "GP12lip_1_pu:1980": "pitṝṇāṃ pataye caiva paśūnāṃ pataye namaḥ // LiP_1,21.18 //",
  "GP12lip_1_pu:1981": "vāgvṛṣāya namastubhyaṃ purāṇavṛṣabhāya ca /",
  "GP12lip_1_pu:1982": "namaḥ paśūnāṃ pataye govṛṣendradhvajāya ca // LiP_1,21.19 //",
  "GP12lip_1_pu:1983": "prajāpatīnāṃ pataye siddhīnāṃ pataye namaḥ /",
  "GP12lip_1_pu:1984": "daityadānavasaṃghānāṃ rakṣasāṃ pataye namaḥ // LiP_1,21.20 //",
  "GP12lip_1_pu:1985": "gandharvāṇāṃ ca pataye yakṣāṇāṃ pataye namaḥ /",
  "GP12lip_1_pu:1986": "garuḍoragasarpāṇāṃ pakṣiṇāṃ pataye namaḥ // LiP_1,21.21 //",
  "GP12lip_1_pu:1987": "sarvaguhyapiśācānāṃ guhyādhipataye namaḥ /",
  "GP12lip_1_pu:1988": "gokarṇāya ca goptre ca śaṅkukarṇāya vai namaḥ // LiP_1,21.22 //",
  "GP12lip_1_pu:1989": "varāhāyāprameyāya ṛkṣāya virajāya ca /",
  "GP12lip_1_pu:1990": "namaḥ surāṇāṃ pataye gaṇānāṃ pataye namaḥ // LiP_1,21.23 //",
  "GP12lip_1_pu:1991": "aṃbhasāṃ pataye caiva ojasāṃ pataye namaḥ /",
  "GP12lip_1_pu:1992": "namo 'stu lakṣmīpataye śrīpāya kṣitipāya ca // LiP_1,21.24 //",
  "GP12lip_1_pu:1993": "balābalasamūhāya akṣobhyakṣobhaṇāya ca /",
  "GP12lip_1_pu:1994": "dīptaśṛṅgaikaśṛṅgāya vṛṣabhāya kakudmine // LiP_1,21.25 //",
  "GP12lip_1_pu:1995": "namaḥ sthairyāya vapuṣe tejasānuvratāya ca /",
  "GP12lip_1_pu:1996": "atītāya bhaviṣyāya vartamānāya vai namaḥ // LiP_1,21.26 //",
  "GP12lip_1_pu:1997": "suvarcase ca vīryāya śūrāya hyajitāya ca /",
  "GP12lip_1_pu:1998": "varadāya vareṇyāya puruṣāya mahātmane // LiP_1,21.27 //",
  "GP12lip_1_pu:1999": "namo bhūtāya bhavyāya mahate prabhavāya ca /",
  "GP12lip_1_pu:2000": "janāya ca namastubhyaṃ tapase varadāya ca // LiP_1,21.28 //",
  "GP12lip_1_pu:2001": "aṇave mahate caiva namaḥ sarvagatāya ca /",
  "GP12lip_1_pu:2002": "namo bandhāya mokṣāya svargāya narakāya ca // LiP_1,21.29 //",
  "GP12lip_1_pu:2003": "namo bhavāya devāya ijyāya yājakāya ca /",
  "GP12lip_1_pu:2004": "pratyudīrṇāya dīptāya tattvāyātiguṇāya ca // LiP_1,21.30 //",
  "GP12lip_1_pu:2005": "namaḥ pāśāya śastrāya namastvābharaṇāya ca /",
  "GP12lip_1_pu:2006": "hutāya upahūtāya prahutaprāśitāya ca // LiP_1,21.31 //",
  "GP12lip_1_pu:2007": "namo 'stviṣṭāya pūrtāya agniṣṭomadvijāya ca /",
  "GP12lip_1_pu:2008": "sadasyāya namaścaiva dakṣiṇāvabhṛthāya ca // LiP_1,21.32 //",
  "GP12lip_1_pu:2009": "ahiṃsāyāpralobhāya paśumantrauṣadhāya ca /",
  "GP12lip_1_pu:2010": "namaḥ puṣṭipradānāya suśīlāya suśīline // LiP_1,21.33 //",
  "GP12lip_1_pu:2011": "atītāya bhaviṣyāya vartamānāya te namaḥ /",
  "GP12lip_1_pu:2012": "suvarcase ca vīryāya śūrāya hyajitāya ca // LiP_1,21.34 //",
  "GP12lip_1_pu:2013": "varadāya vareṇyāya puruṣāya mahātmane /",
  "GP12lip_1_pu:2014": "namo bhūtāya bhavyāya mahate cābhayāya ca // LiP_1,21.35 //",
  "GP12lip_1_pu:2015": "jarāsiddha namastubhyam ayase varadāya ca /",
  "GP12lip_1_pu:2016": "adhare mahate caiva namaḥ sastupatāya ca // LiP_1,21.36 //",
  "GP12lip_1_pu:2017": "namaścendriyapatrāṇāṃ lelihānāya sragviṇe /",
  "GP12lip_1_pu:2018": "viśvāya viśvarūpāya viśvataḥ śirase namaḥ // LiP_1,21.37 //",
  "GP12lip_1_pu:2019": "sarvataḥ pāṇipādāya rudrāyāpratimāya ca /",
  "GP12lip_1_pu:2020": "namo havyāya kavyāya havyavāhāya vai namaḥ // LiP_1,21.38 //",
  "GP12lip_1_pu:2021": "namaḥ siddhāya medhyāya iṣṭāyejyāparāya ca /",
  "GP12lip_1_pu:2022": "suvīrāya sughorāya akṣobhyakṣobhaṇāya ca // LiP_1,21.39 //",
  "GP12lip_1_pu:2023": "suprajāya sumedhāya dīptāya bhāskarāya ca /",
  "GP12lip_1_pu:2024": "namo buddhāya śuddhāya vistṛtāya matāya ca // LiP_1,21.40 //",
  "GP12lip_1_pu:2025": "namaḥ sthūlāya sūkṣmāya dṛśyādṛśyāya sarvaśaḥ /",
  "GP12lip_1_pu:2026": "varṣate jvalate caiva vāyave śiśirāya ca // LiP_1,21.41 //",
  "GP12lip_1_pu:2027": "namaste vakrakeśāya ūruvakṣaḥśikhāya ca /",
  "GP12lip_1_pu:2028": "namo namaḥ suvarṇāya tapanīyanibhāya ca // LiP_1,21.42 //",
  "GP12lip_1_pu:2029": "virūpākṣāya liṅgāya piṅgalāya mahaujase /",
  "GP12lip_1_pu:2030": "vṛṣṭighnāya namaścaiva namaḥ saumyekṣaṇāya ca // LiP_1,21.43 //",
  "GP12lip_1_pu:2031": "namo dhūmrāya śvetāya kṛṣṇāya lohitāya ca /",
  "GP12lip_1_pu:2032": "piśitāya piśaṅgāya pītāya ca niṣaṅgiṇe // LiP_1,21.44 //",
  "GP12lip_1_pu:2033": "namaste saviśeṣāya nirviśeṣāya vai namaḥ /",
  "GP12lip_1_pu:2034": "nama ījyāya pūjyāya upajīvyāya vai namaḥ // LiP_1,21.45 //",
  "GP12lip_1_pu:2035": "namaḥ kṣemyāya vṛddhāya vatsalāya namonamaḥ /",
  "GP12lip_1_pu:2036": "namo bhūtāya satyāya satyāsatyāya vai namaḥ // LiP_1,21.46 //",
  "GP12lip_1_pu:2037": "namo vai padmavarṇāya mṛtyughnāya ca mṛtyave /",
  "GP12lip_1_pu:2038": "namo gaurāya śyāmāya kadrave lohitāya ca // LiP_1,21.47 //",
  "GP12lip_1_pu:2039": "mahāsaṃdhyābhravarṇāya cārudīptāya dīkṣiṇe /",
  "GP12lip_1_pu:2040": "namaḥ kamalahastāya digvāsāya kapardine // LiP_1,21.48 //",
  "GP12lip_1_pu:2041": "apramāṇāya sarvāya avyayāyāmarāya ca /",
  "GP12lip_1_pu:2042": "namo rūpāya gandhāya śāśvatāyākṣatāya ca // LiP_1,21.49 //",
  "GP12lip_1_pu:2043": "purastādbṛṃhate caiva vibhrāntāya kṛtāya ca /",
  "GP12lip_1_pu:2044": "durgamāya maheśāya krodhāya kapilāya ca // LiP_1,21.50 //",
  "GP12lip_1_pu:2045": "tarkyātarkyaśarīrāya baline raṃhasāya ca /",
  "GP12lip_1_pu:2046": "sikatyāya pravāhyāya sthitāya prasṛtāya ca // LiP_1,21.51 //",
  "GP12lip_1_pu:2047": "sumedhase kulālāya namaste śaśikhaṇḍine /",
  "GP12lip_1_pu:2048": "citrāya citraveṣāya citravarṇāya medhase // LiP_1,21.52 //",
  "GP12lip_1_pu:2049": "cekitānāya tuṣṭāya namaste nihitāya ca /",
  "GP12lip_1_pu:2050": "namaḥ kṣāntāya dāntāya vajrasaṃhananāya ca // LiP_1,21.53 //",
  "GP12lip_1_pu:2051": "rakṣoghnāya viṣaghnāya śitikaṇṭhordhvamanyave // LiP_1,21.54 //",
  "GP12lip_1_pu:2052": "lelihāya kṛtāntāya tigmāyudhadharāya ca // LiP_1,21.55 //",
  "GP12lip_1_pu:2053": "pramodāya saṃmodāya yativedyāya te namaḥ /",
  "GP12lip_1_pu:2054": "anāmayāya sarvāya mahākālāya vai namaḥ // LiP_1,21.56 //",
  "GP12lip_1_pu:2055": "praṇavapraṇaveśāya bhaganetrāntakāya ca /",
  "GP12lip_1_pu:2056": "mṛgavyādhāya dakṣāya dakṣayajñāntakāya ca // LiP_1,21.57 //",
  "GP12lip_1_pu:2057": "sarvabhūtātmabhūtāya sarveśātiśayāya ca /",
  "GP12lip_1_pu:2058": "puraghnāya suśastrāya dhanvine 'tha paraśvadhe // LiP_1,21.58 //",
  "GP12lip_1_pu:2059": "pūṣadantavināśāya bhaganetrāntakāya ca /",
  "GP12lip_1_pu:2060": "kāmadāya variṣṭhāya kāmāṅgadahanāya ca // LiP_1,21.59 //",
  "GP12lip_1_pu:2061": "raṅge karālavaktrāya nāgendravadanāya ca /",
  "GP12lip_1_pu:2062": "daityānāmantakeśāya daityākrandakarāya ca // LiP_1,21.60 //",
  "GP12lip_1_pu:2063": "himaghnāya ca tīkṣṇāya ārdracarmadharāya ca /",
  "GP12lip_1_pu:2064": "śmaśānaratinityāya namo 'stūlmukadhāriṇe // LiP_1,21.61 //",
  "GP12lip_1_pu:2065": "namaste prāṇapālāya muṇḍamālādharāya ca /",
  "GP12lip_1_pu:2066": "prahīṇaśokairvividhair bhūtaiḥ parivṛtāya ca // LiP_1,21.62 //",
  "GP12lip_1_pu:2067": "naranārīśarīrāya devyāḥ priyakarāya ca /",
  "GP12lip_1_pu:2068": "jaṭine muṇḍine caiva vyālayajñopavītine // LiP_1,21.63 //",
  "GP12lip_1_pu:2069": "namo 'stu nṛtyaśīlāya upanṛtyapriyāya ca /",
  "GP12lip_1_pu:2070": "manyave gītaśīlāya munibhir gāyate namaḥ // LiP_1,21.64 //",
  "GP12lip_1_pu:2071": "kaṭakaṭāya tigmāya apriyāya priyāya ca /",
  "GP12lip_1_pu:2072": "vibhīṣaṇāya bhīṣmāya bhagapramathanāya ca // LiP_1,21.65 //",
  "GP12lip_1_pu:2073": "siddhasaṃghānugītāya mahābhāgāya vai namaḥ /",
  "GP12lip_1_pu:2074": "namo muktāṭṭahāsāya kṣveḍitāsphoṭitāya ca // LiP_1,21.66 //",
  "GP12lip_1_pu:2075": "nardate kūrdate caiva namaḥ pramuditātmane /",
  "GP12lip_1_pu:2076": "namo mṛḍāya śvasate dhāvate 'dhiṣṭhite namaḥ // LiP_1,21.67 //",
  "GP12lip_1_pu:2077": "dhyāyate jṛmbhate caiva rudate dravate namaḥ /",
  "GP12lip_1_pu:2078": "valgate krīḍate caiva lambodaraśarīriṇe // LiP_1,21.68 //",
  "GP12lip_1_pu:2079": "namo 'kṛtyāya kṛtyāya muṇḍāya kīkaṭāya ca /",
  "GP12lip_1_pu:2080": "nama unmattadehāya kiṅkiṇīkāya vai namaḥ // LiP_1,21.69 //",
  "GP12lip_1_pu:2081": "namo vikṛtaveṣāya krūrāyāmarṣaṇāya ca /",
  "GP12lip_1_pu:2082": "aprameyāya goptre ca dīptāyānirguṇāya ca // LiP_1,21.70 //",
  "GP12lip_1_pu:2083": "vāmapriyāya vāmāya cūḍāmaṇidharāya ca /",
  "GP12lip_1_pu:2084": "namastokāya tanave guṇairapramitāya ca // LiP_1,21.71 //",
  "GP12lip_1_pu:2085": "namo guṇyāya guhyāya agamyagamanāya ca /",
  "GP12lip_1_pu:2086": "lokadhātrī tviyaṃ bhūmiḥ pādau sajjanasevitau // LiP_1,21.72 //",
  "GP12lip_1_pu:2087": "sarveṣāṃ siddhiyogānām adhiṣṭhānaṃ tavodaram /",
  "GP12lip_1_pu:2088": "madhye 'ntarikṣaṃ vistīrṇaṃ tārāgaṇavibhūṣitam // LiP_1,21.73 //",
  "GP12lip_1_pu:2089": "svāteḥ patha ivābhāti śrīmān hārastavorasi /",
  "GP12lip_1_pu:2090": "diśo daśabhujāstubhyaṃ keyūrāṅgadabhūṣitāḥ // LiP_1,21.74 //",
  "GP12lip_1_pu:2091": "vistīrṇapariṇāhaś ca nīlāñjanacayopamaḥ /",
  "GP12lip_1_pu:2092": "kaṇṭhaste śobhate śrīmān hemasūtravibhūṣitaḥ // LiP_1,21.75 //",
  "GP12lip_1_pu:2093": "daṃṣṭrākarālaṃ durdharṣam anaupamyaṃ mukhaṃ tathā /",
  "GP12lip_1_pu:2094": "padmamālākṛtoṣṇīṣaṃ śiro dyauḥ śobhate 'dhikam // LiP_1,21.76 //",
  "GP12lip_1_pu:2095": "dīptiḥ sūrye vapuścandre sthairyaṃ śaile 'nile balam /",
  "GP12lip_1_pu:2096": "auṣṇyamagnau tathā śaityam apsu śabdo 'mbare tathā // LiP_1,21.77 //",
  "GP12lip_1_pu:2097": "akṣarāntaraniṣpandād guṇānetānvidurbudhāḥ /",
  "GP12lip_1_pu:2098": "japo japyo mahādevo mahāyogomaheśvaraḥ // LiP_1,21.78 //",
  "GP12lip_1_pu:2099": "pureśayo guhāvāsī khecaro rajanīcaraḥ /",
  "GP12lip_1_pu:2100": "taponidhirguhagurur nandano nandavardhanaḥ // LiP_1,21.79 //",
  "GP12lip_1_pu:2101": "hayaśīrṣā payodhātā vidhātā bhūtabhāvanaḥ /",
  "GP12lip_1_pu:2102": "boddhavyo bodhitā netā durdharṣo duṣprakampanaḥ // LiP_1,21.80 //",
  "GP12lip_1_pu:2103": "bṛhadratho bhīmakarmā bṛhatkīrtir dhanañjayaḥ /",
  "GP12lip_1_pu:2104": "ghaṇṭāpriyo dhvajī chattrī pinākī dhvajinīpatiḥ // LiP_1,21.81 //",
  "GP12lip_1_pu:2105": "kavacī paṭṭiśī khaḍgī dhanurhastaḥ paraśvadhī /",
  "GP12lip_1_pu:2106": "aghasmaro 'naghaḥ śūro devarājo 'rimardanaḥ // LiP_1,21.82 //",
  "GP12lip_1_pu:2107": "tvāṃ prasādya purāsmābhir dviṣanto nihatā yudhi /",
  "GP12lip_1_pu:2108": "agniḥ sadārṇavāṃbhastvaṃ pibannapi na tṛpyase // LiP_1,21.83 //",
  "GP12lip_1_pu:2109": "krodhākāraḥ prasannātmā kāmadaḥ kāmagaḥ priyaḥ /",
  "GP12lip_1_pu:2110": "brahmacāri cāgādhaś ca brahmaṇyaḥ śiṣṭapūjitaḥ // LiP_1,21.84 //",
  "GP12lip_1_pu:2111": "devānām akṣayaḥ kośas tvayā yajñaḥ prakalpitaḥ /",
  "GP12lip_1_pu:2112": "havyaṃ tavedaṃ vahati vedoktaṃ havyavāhanaḥ /",
  "GP12lip_1_pu:2113": "prīte tvayi mahādeva vayaṃ prītā bhavāmahe // LiP_1,21.85 //",
  "GP12lip_1_pu:2114": "bhavānīśo 'nādimāṃstvaṃ ca sarvalokānāṃ tvaṃ brahmakartādisargaḥ /",
  "GP12lip_1_pu:2115": "sāṃkhyāḥ prakṛteḥ paramaṃ tvāṃ viditvā kṣīṇadhyānāstvāmamṛtyuṃ viśanti // LiP_1,21.86 //",
  "GP12lip_1_pu:2116": "yogāś ca tvāṃ dhyāyino nityasiddhaṃ jñātvā yogān saṃtyajante punastān /",
  "GP12lip_1_pu:2117": "ye cāpyanye tvāṃ prasannā viśuddhāḥ svakarmabhiste divyabhogā bhavanti // LiP_1,21.87 //",
  "GP12lip_1_pu:2118": "aprasaṃkhyeyatattvasya yathā vidmaḥ svaśaktitaḥ /",
  "GP12lip_1_pu:2119": "kīrtitaṃ tava māhātmyam apārasya mahātmanaḥ // LiP_1,21.88 //",
  "GP12lip_1_pu:2120": "śivo no bhava sarvatra yo 'si so 'si namo 'stu te /",
  "GP12lip_1_pu:2121": "sūta uvāca",
  "GP12lip_1_pu:2122": "ya idaṃ kīrtayedbhaktyā brahmanārāyaṇastavam // LiP_1,21.89 //",
  "GP12lip_1_pu:2123": "śrāvayedvā dvijān vidvān śṛṇuyādvā samāhitaḥ /",
  "GP12lip_1_pu:2124": "aśvamedhāyutaṃ kṛtvā yatphalaṃ tadavāpnuyāt // LiP_1,21.90 //",
  "GP12lip_1_pu:2125": "pāpācāro 'pi yo martyaḥ śṛṇuyācchivasannidhau /",
  "GP12lip_1_pu:2126": "japedvāpi vinirmukto brahmalokaṃ sa gacchati // LiP_1,21.91 //",
  "GP12lip_1_pu:2127": "śrāddhe vā daivike kārye yajñe vāvabhṛthāntike /",
  "GP12lip_1_pu:2128": "kīrtayedvā satāṃ madhye sa yāti brahmaṇo 'ntikam // LiP_1,21.92 //",
  "GP12lip_1_pu:2130": "LiP, 1, 22",
  "GP12lip_1_pu:2131": "sūta uvāca",
  "GP12lip_1_pu:2132": "atyantāvanatau dṛṣṭvā madhupiṅgāyatekṣaṇaḥ /",
  "GP12lip_1_pu:2133": "prahṛṣṭavadano 'tyartham abhavatsatyakīrtanāt // LiP_1,22.1 //",
  "GP12lip_1_pu:2134": "umāpatirvirūpākṣo dakṣayajñavināśanaḥ /",
  "GP12lip_1_pu:2135": "pinākī khaṇḍaparaśuḥ suprītastu trilocanaḥ // LiP_1,22.2 //",
  "GP12lip_1_pu:2136": "tataḥ sa bhagavāndevaḥ śrutvā vāgamṛtaṃ tayoḥ /",
  "GP12lip_1_pu:2137": "jānannapi mahādevaḥ krīḍāpūrvamathābravīt // LiP_1,22.3 //",
  "GP12lip_1_pu:2138": "kau bhavantau mahātmānau parasparahitaiṣiṇau /",
  "GP12lip_1_pu:2139": "sametāvaṃbujābhakṣāv asmin ghore mahāplave // LiP_1,22.4 //",
  "GP12lip_1_pu:2140": "tāvūcaturmahātmānau saṃnirīkṣya parasparam /",
  "GP12lip_1_pu:2141": "bhagavān kiṃ tu yatte 'dya na vijñānaṃ tvayā vibho // LiP_1,22.5 //",
  "GP12lip_1_pu:2142": "vibho rudra mahāmāya icchayā vāṃ kṛtau tvayā /",
  "GP12lip_1_pu:2143": "tayostadvacanaṃ śrutvā abhinandyābhimānya ca // LiP_1,22.6 //",
  "GP12lip_1_pu:2144": "uvāca bhagavāndevo madhuraṃ ślakṣṇayā girā /",
  "GP12lip_1_pu:2145": "bho bho hiraṇyagarbha tvāṃ tvāṃ ca kṛṣṇa bravīmyaham // LiP_1,22.7 //",
  "GP12lip_1_pu:2146": "prīto 'hamanayā bhaktyā śāśvatākṣarayuktayā /",
  "GP12lip_1_pu:2147": "bhavantau hṛdayasyāsya mama hṛdyatarāvubhau // LiP_1,22.8 //",
  "GP12lip_1_pu:2148": "yuvābhyāṃ kiṃ dadāmyadya varāṇāṃ varamīpsitam /",
  "GP12lip_1_pu:2149": "athovāca mahābhāgo viṣṇurbhavamidaṃ vacaḥ // LiP_1,22.9 //",
  "GP12lip_1_pu:2150": "sarvaṃ mama kṛtaṃ deva parituṣṭo 'si me yadi /",
  "GP12lip_1_pu:2151": "tvayi me supratiṣṭhā tu bhaktirbhavatu śaṅkaraḥ // LiP_1,22.10 //",
  "GP12lip_1_pu:2152": "evamuktastu vijñāya saṃbhāvayata keśavam /",
  "GP12lip_1_pu:2153": "pradadau ca mahādevo bhaktiṃ nijapadāṃbuje // LiP_1,22.11 //",
  "GP12lip_1_pu:2154": "bhavānsarvasya lokasya kartā tvamadhidaivatam /",
  "GP12lip_1_pu:2155": "tadevaṃ svasti te vatsa gamiṣyāmyaṃbujekṣaṇa // LiP_1,22.12 //",
  "GP12lip_1_pu:2156": "evamuktvā tu bhagavān brahmāṇaṃ cāpi śaṅkaraḥ /",
  "GP12lip_1_pu:2157": "anugṛhyāspṛśaddevo brahmāṇaṃ parameśvaraḥ // LiP_1,22.13 //",
  "GP12lip_1_pu:2158": "karābhyāṃ suśubhābhyāṃ ca prāha hṛṣṭataraḥ svayam /",
  "GP12lip_1_pu:2159": "matsamastvaṃ na saṃdeho vatsa bhaktaś ca me bhavān // LiP_1,22.14 //",
  "GP12lip_1_pu:2160": "svastyastu te gamiṣyāmi saṃjñā bhavatu suvrata /",
  "GP12lip_1_pu:2161": "evamuktvā tu bhagavāṃs tato 'ntardhānamīśvaraḥ // LiP_1,22.15 //",
  "GP12lip_1_pu:2162": "gatavān gaṇapo devaḥ sarvadevanamaskṛtaḥ /",
  "GP12lip_1_pu:2163": "avāpya saṃjñāṃ govindāt padmayoniḥ pitāmahaḥ // LiP_1,22.16 //",
  "GP12lip_1_pu:2164": "prajāḥ sraṣṭumanāścakre tapa ugraṃ pitāmahaḥ /",
  "GP12lip_1_pu:2165": "tasyaivaṃ tapyamānasya na kiṃcit samavartata // LiP_1,22.17 //",
  "GP12lip_1_pu:2166": "tato dīrgheṇa kālena duḥkhātkrodho hyajāyata /",
  "GP12lip_1_pu:2167": "krodhāviṣṭasya netrābhyāṃ prāpatannaśrubindavaḥ // LiP_1,22.18 //",
  "GP12lip_1_pu:2168": "tatastebhyo 'śrubindubhyo vātapittakaphātmakāḥ /",
  "GP12lip_1_pu:2169": "mahābhāgā mahāsattvāḥ svastikairapyalaṃkṛtāḥ // LiP_1,22.19 //",
  "GP12lip_1_pu:2170": "prakīrṇakeśāḥ sarpāste prādurbhūtā mahāviṣāḥ /",
  "GP12lip_1_pu:2171": "sarpāṃstānagrajāndṛṣṭvā brahmātmānam anindayat // LiP_1,22.20 //",
  "GP12lip_1_pu:2172": "aho dhik tapaso mahyaṃ phalamīdṛśakaṃ yadi /",
  "GP12lip_1_pu:2173": "lokavaināśikī jajñe ādāveva prajā mama // LiP_1,22.21 //",
  "GP12lip_1_pu:2174": "tasya tīvrābhavanmūrcchā krodhāmarṣasamudbhavā /",
  "GP12lip_1_pu:2175": "mūrcchābhiparitāpena jahau prāṇānprajāpatiḥ // LiP_1,22.22 //",
  "GP12lip_1_pu:2176": "tasyāpratimavīryasya dehātkāruṇyapūrvakam /",
  "GP12lip_1_pu:2177": "athaikādaśa te rudrā rudanto 'bhyakramaṃs tathā // LiP_1,22.23 //",
  "GP12lip_1_pu:2178": "rodanātkhalu rudratvaṃ teṣu vai samajāyata /",
  "GP12lip_1_pu:2179": "ye rudrāste khalu prāṇā ye prāṇāste tadātmakāḥ // LiP_1,22.24 //",
  "GP12lip_1_pu:2180": "prāṇāḥ prāṇavatāṃ jñeyāḥ sarvabhūteṣvavasthitāḥ /",
  "GP12lip_1_pu:2181": "atyugrasya mahattvasya sādhurācaritasya ca // LiP_1,22.25 //",
  "GP12lip_1_pu:2182": "prāṇāṃstasya dadau bhūyas triśūlī nīlalohitaḥ /",
  "GP12lip_1_pu:2183": "labdhvāsūn bhagavānbrahma devadevamumāpatim // LiP_1,22.26 //",
  "GP12lip_1_pu:2184": "praṇamya saṃsthito 'paśyad gāyatryā viśvamīśvaram /",
  "GP12lip_1_pu:2185": "sarvalokamayaṃ devaṃ dṛṣṭvā stutvā pitāmahaḥ // LiP_1,22.27 //",
  "GP12lip_1_pu:2186": "tato vismayamāpannaḥ praṇipatya muhurmuhuḥ /",
  "GP12lip_1_pu:2187": "uvāca vacanaṃ śarvaṃ sadyāditvaṃ kathaṃ vibho // LiP_1,22.28 //",
  "GP12lip_1_pu:2189": "LiP, 1, 23",
  "GP12lip_1_pu:2190": "sūta uvāca",
  "GP12lip_1_pu:2191": "tasya tadvacanaṃ śrutvā brahmaṇo bhagavān bhavaḥ /",
  "GP12lip_1_pu:2192": "brahmarūpī prabodhārthaṃ brahmāṇaṃ prāha sasmitam // LiP_1,23.1 //",
  "GP12lip_1_pu:2193": "śvetakalpo yadā hyāsīd ahameva tadābhavam /",
  "GP12lip_1_pu:2194": "śvetoṣṇīṣaḥ śvetamālyaḥ śvetāṃbaradharaḥ sitaḥ // LiP_1,23.2 //",
  "GP12lip_1_pu:2195": "śvetāsthiḥ śvetaromā ca śvetāsṛk śvetalohitaḥ /",
  "GP12lip_1_pu:2196": "tena nāmnā ca vikhyātaḥ śvetakalpastadā hyasau // LiP_1,23.3 //",
  "GP12lip_1_pu:2197": "matprasūtā ca deveśī śvetāṅgā śvetalohitā /",
  "GP12lip_1_pu:2198": "śvetavarṇā tadā hyāsīd gāyatrī brahmasaṃjñitā // LiP_1,23.4 //",
  "GP12lip_1_pu:2199": "tasmādahaṃ ca deveśa tvayā guhyena vai punaḥ /",
  "GP12lip_1_pu:2200": "vijñātaḥ svena tapasā sadyojātatvamāgataḥ // LiP_1,23.5 //",
  "GP12lip_1_pu:2201": "sadyojāteti brahmaitad guhyaṃ caitatprakīrtitam /",
  "GP12lip_1_pu:2202": "tasmādguhyatvamāpannaṃ ye vetsyanti dvijātayaḥ // LiP_1,23.6 //",
  "GP12lip_1_pu:2203": "matsamīpaṃ gamiṣyanti punarāvṛttidurlabham /",
  "GP12lip_1_pu:2204": "yadā caiva punastvāsīl lohito nāma nāmataḥ // LiP_1,23.7 //",
  "GP12lip_1_pu:2205": "matkṛtena ca varṇena kalpo vai lohitaḥ smṛtaḥ /",
  "GP12lip_1_pu:2206": "tadā lohitamāṃsāsthi- lohitakṣīrasaṃbhavā // LiP_1,23.8 //",
  "GP12lip_1_pu:2207": "lohitākṣī stanavatī gāyatrī gauḥ prakīrtitā /",
  "GP12lip_1_pu:2208": "tato 'syā lohitatvena varṇasya ca viparyayāt // LiP_1,23.9 //",
  "GP12lip_1_pu:2209": "vāmatvāccaiva devasya vāmadevatvamāgataḥ /",
  "GP12lip_1_pu:2210": "tatrāpi ca mahāsattva tvayāhaṃ niyatātmanā // LiP_1,23.10 //",
  "GP12lip_1_pu:2211": "vijñātaḥ svena yogena tasminvarṇāntare sthitaḥ /",
  "GP12lip_1_pu:2212": "tataś ca vāmadeveti khyātiṃ yāto 'smi bhūtale // LiP_1,23.11 //",
  "GP12lip_1_pu:2213": "ye cāpi vāmadeva tvāṃ jñāsyantīha dvijātayaḥ /",
  "GP12lip_1_pu:2214": "rudralokaṃ gamiṣyanti punarāvṛttidurlabham // LiP_1,23.12 //",
  "GP12lip_1_pu:2215": "yadāhaṃ punareveha pītavarṇo yugakramāt /",
  "GP12lip_1_pu:2216": "matkṛtena ca nāmnā vai pītakalpo 'bhavattadā // LiP_1,23.13 //",
  "GP12lip_1_pu:2217": "matprasūtā ca deveśī pītāṅgī pītalohitā /",
  "GP12lip_1_pu:2218": "pītavarṇā tadā hyāsīd gāyatrī brahmasaṃjñitā // LiP_1,23.14 //",
  "GP12lip_1_pu:2219": "tatrāpi ca mahāsattva yogayuktena cetasā /",
  "GP12lip_1_pu:2220": "yasmādahaṃ tairvijñāto yogatatparamānasaiḥ // LiP_1,23.15 //",
  "GP12lip_1_pu:2221": "tatra tatpuruṣatvena vijñāto 'haṃ tvayā punaḥ /",
  "GP12lip_1_pu:2222": "tasmāttatpuruṣatvaṃ vai mamaitatkanakāṇḍaja // LiP_1,23.16 //",
  "GP12lip_1_pu:2223": "ye māṃ rudraṃ ca rudrāṇīṃ gāyatrīṃ vedamātaram /",
  "GP12lip_1_pu:2224": "vetsyanti tapasā yuktā vimalā brahmasaṃgatāḥ // LiP_1,23.17 //",
  "GP12lip_1_pu:2225": "rudralokaṃ gamiṣyanti punarāvṛttidurlabham /",
  "GP12lip_1_pu:2226": "yadāhaṃ punarevāsaṃ kṛṣṇavarṇo bhayānakaḥ // LiP_1,23.18 //",
  "GP12lip_1_pu:2227": "matkṛtena ca varṇena saṃkalpaḥ kṛṣṇa ucyate /",
  "GP12lip_1_pu:2228": "tatrāhaṃ kālasaṃkāśaḥ kālo lokaprakālakaḥ // LiP_1,23.19 //",
  "GP12lip_1_pu:2229": "vijñāto 'haṃ tvayā brahman ghoro ghoraparākramaḥ /",
  "GP12lip_1_pu:2230": "matprasūtā ca gāyatrī kṛṣṇāṅgī kṛṣṇalohitā // LiP_1,23.20 //",
  "GP12lip_1_pu:2231": "kṛṣṇarūpā ca deveśa tadāsīdbrahmasaṃjñitā /",
  "GP12lip_1_pu:2232": "tasmād ghoratvamāpannaṃ ye māṃ vetsyanti bhūtale // LiP_1,23.21 //",
  "GP12lip_1_pu:2233": "teṣāmaghoraḥ śāntaś ca bhaviṣyāmyahamavyayaḥ /",
  "GP12lip_1_pu:2234": "punaś ca viśvarūpatvaṃ yadā brahmanmamābhavat // LiP_1,23.22 //",
  "GP12lip_1_pu:2235": "tadāpyahaṃ tvayā jñātaḥ parameṇa samādhinā /",
  "GP12lip_1_pu:2236": "viśvarūpā ca saṃvṛttā gāyatrī lokadhāriṇī // LiP_1,23.23 //",
  "GP12lip_1_pu:2237": "tasmin viśvatvam āpannaṃ ye māṃ vetsyanti bhūtale /",
  "GP12lip_1_pu:2238": "teṣāṃ śivaś ca saumyaś ca bhaviṣyāmi sadaiva hi // LiP_1,23.24 //",
  "GP12lip_1_pu:2239": "yasmācca viśvarūpo vai kalpo 'yaṃ samudāhṛtaḥ /",
  "GP12lip_1_pu:2240": "viśvarūpā tathā ceyaṃ sāvitrī samudāhṛtā // LiP_1,23.25 //",
  "GP12lip_1_pu:2241": "sarvarūpā tathā ceme saṃvṛttā mama putrakāḥ /",
  "GP12lip_1_pu:2242": "catvāraste mayā khyātāḥ putra vai lokasaṃmatāḥ // LiP_1,23.26 //",
  "GP12lip_1_pu:2243": "yasmācca sarvavarṇatvaṃ prajānāṃ ca bhaviṣyati /",
  "GP12lip_1_pu:2244": "sarvabhakṣā ca medhyā ca varṇataś ca bhaviṣyati // LiP_1,23.27 //",
  "GP12lip_1_pu:2245": "mokṣo dharmastathārthaś ca kāmaśceti catuṣṭayam /",
  "GP12lip_1_pu:2246": "yasmādvedāś ca vedyaṃ ca caturdhā vai bhaviṣyati // LiP_1,23.28 //",
  "GP12lip_1_pu:2247": "bhūtagrāmāś ca catvāra āśramāś ca tathaiva ca /",
  "GP12lip_1_pu:2248": "dharmasya pādāścatvāraś catvāro mama putrakāḥ // LiP_1,23.29 //",
  "GP12lip_1_pu:2249": "tasmāccaturyugāvasthaṃ jagadvai sacarācaram /",
  "GP12lip_1_pu:2250": "caturdhāvasthitaścaiva catuṣpādo bhaviṣyati // LiP_1,23.30 //",
  "GP12lip_1_pu:2251": "bhūrloko 'tha bhuvarlokaḥ svarlokaś ca mahas tathā /",
  "GP12lip_1_pu:2252": "janastapaś ca satyaṃ ca viṣṇulokastataḥ param // LiP_1,23.31 //",
  "GP12lip_1_pu:2253": "aṣṭākṣarasthito lokaḥ sthāne sthāne tadakṣaram /",
  "GP12lip_1_pu:2254": "bhūrbhuvaḥ svarmahaścaiva pādāścatvāra eva ca // LiP_1,23.32 //",
  "GP12lip_1_pu:2255": "bhūrlokaḥ prathamaḥ pādo bhuvarlokastataḥ param /",
  "GP12lip_1_pu:2256": "svarloko vai tṛtīyaś ca caturthastu mahas tathā // LiP_1,23.33 //",
  "GP12lip_1_pu:2257": "pañcamastu janastatra ṣaṣṭhaś ca tapa ucyate /",
  "GP12lip_1_pu:2258": "satyaṃ tu saptamo loko hy apunarbhavagāminām // LiP_1,23.34 //",
  "GP12lip_1_pu:2259": "viṣṇulokaḥ smṛtaṃ sthānaṃ punarāvṛttidurlabham /",
  "GP12lip_1_pu:2260": "skāndamaumaṃ tathā sthānaṃ sarvasiddhisamanvitam // LiP_1,23.35 //",
  "GP12lip_1_pu:2261": "rudralokaḥ smṛtastasmāt padaṃ tadyogināṃ śubham /",
  "GP12lip_1_pu:2262": "nirmamā nirahaṅkārāḥ kāmakrodhavivarjitāḥ // LiP_1,23.36 //",
  "GP12lip_1_pu:2263": "drakṣyanti taddvijā yuktā dhyānatatparamānasāḥ /",
  "GP12lip_1_pu:2264": "yasmāccatuṣpadā hyeṣā tvayā dṛṣṭā sarasvatī // LiP_1,23.37 //",
  "GP12lip_1_pu:2265": "pādāntaṃ viṣṇulokaṃ vai kaumāraṃ śāntamuttamam /",
  "GP12lip_1_pu:2266": "aumaṃ māheśvaraṃ caiva tasmāddṛṣṭā catuṣpadā // LiP_1,23.38 //",
  "GP12lip_1_pu:2267": "tasmāttu paśavaḥ sarve bhaviṣyanti catuṣpadāḥ /",
  "GP12lip_1_pu:2268": "tataścaiṣāṃ bhaviṣyanti catvāraste payodharāḥ // LiP_1,23.39 //",
  "GP12lip_1_pu:2269": "somaś ca mantrasaṃyukto yasmānmama mukhāccyutaḥ /",
  "GP12lip_1_pu:2270": "jīvaḥ prāṇabhṛtāṃ brahman punaḥ pītastanāḥ smṛtāḥ // LiP_1,23.40 //",
  "GP12lip_1_pu:2271": "tasmātsomamayaṃ caiva amṛtaṃ jīvasaṃjñitam /",
  "GP12lip_1_pu:2272": "catuṣpādā bhaviṣyanti śvetatvaṃ cāsya tena tat // LiP_1,23.41 //",
  "GP12lip_1_pu:2273": "yasmāccaiva kriyā bhūtvā dvipadā ca maheśvarī /",
  "GP12lip_1_pu:2274": "dṛṣṭā punastathaivaiṣā sāvitrī lokabhāvinī // LiP_1,23.42 //",
  "GP12lip_1_pu:2275": "tasmācca dvipadāḥ sarve dvistanāś ca narāḥ śubhāḥ /",
  "GP12lip_1_pu:2276": "tasmācceyamajā bhūtvā sarvavarṇā maheśvarī // LiP_1,23.43 //",
  "GP12lip_1_pu:2277": "yā vai dṛṣṭā mahāsattvā sarvabhūtadharā tvayā /",
  "GP12lip_1_pu:2278": "tasmācca viśvarūpatvaṃ prajānāṃ vai bhaviṣyati // LiP_1,23.44 //",
  "GP12lip_1_pu:2279": "ajaścaiva mahātejā viśvarūpo bhaviṣyati /",
  "GP12lip_1_pu:2280": "amogharetāḥ sarvatra mukhe cāsya hutāśanaḥ // LiP_1,23.45 //",
  "GP12lip_1_pu:2281": "tasmātsarvagato medhyaḥ paśurūpī hutāśanaḥ /",
  "GP12lip_1_pu:2282": "tapasā bhāvitātmāno ye māṃ drakṣyanti vai dvijāḥ // LiP_1,23.46 //",
  "GP12lip_1_pu:2283": "īśitve ca vaśitve ca sarvagaṃ sarvataḥ sthitam /",
  "GP12lip_1_pu:2284": "rajastamobhyāṃ nirmuktās tyaktvā mānuṣyakaṃ vapuḥ // LiP_1,23.47 //",
  "GP12lip_1_pu:2285": "matsamīpamupeṣyanti punarāvṛttidurlabham /",
  "GP12lip_1_pu:2286": "ityevamukto bhagavān brahmā rudreṇa vai dvijāḥ // LiP_1,23.48 //",
  "GP12lip_1_pu:2287": "praṇamya prayato bhūtvā punarāha pitāmahaḥ /",
  "GP12lip_1_pu:2288": "ya evaṃ bhagavān vidvān gāyatryā vai maheśvaram // LiP_1,23.49 //",
  "GP12lip_1_pu:2289": "viśvātmānaṃ hi sarvaṃ tvāṃ gāyatryāstava ceśvara /",
  "GP12lip_1_pu:2290": "tasya dehi paraṃ sthānaṃ tathāstviti ca so 'bravīt // LiP_1,23.50 //",
  "GP12lip_1_pu:2291": "tasmādvidvān hi viśvatvam asyāścāsya mahātmanaḥ /",
  "GP12lip_1_pu:2292": "sa yāti brahmasāyujyaṃ vacanād brahmaṇaḥ prabhoḥ // LiP_1,23.51 //",
  "GP12lip_1_pu:2294": "LiP, 1, 24",
  "GP12lip_1_pu:2295": "sūta uvāca",
  "GP12lip_1_pu:2296": "śrutvaivamakhilaṃ brahmā rudreṇa paribhāṣitam /",
  "GP12lip_1_pu:2297": "punaḥ praṇamya deveśaṃ rudramāha prajāpatiḥ // LiP_1,24.1 //",
  "GP12lip_1_pu:2298": "bhagavandevadeveśa viśvarūpaṃ maheśvara /",
  "GP12lip_1_pu:2299": "umādhava mahādeva namo lokābhivandita // LiP_1,24.2 //",
  "GP12lip_1_pu:2300": "viśvarūpa mahābhāga kasminkāle maheśvara /",
  "GP12lip_1_pu:2301": "yā imāste mahādeva tanavo lokavanditāḥ // LiP_1,24.3 //",
  "GP12lip_1_pu:2302": "kasyāṃ vā yugasaṃbhūtyāṃ drakṣyantīha dvijātayaḥ /",
  "GP12lip_1_pu:2303": "kena vā tapasā deva dhyānayogena kena vā // LiP_1,24.4 //",
  "GP12lip_1_pu:2304": "namaste vai mahādeva śakyo draṣṭuṃ dvijātibhiḥ /",
  "GP12lip_1_pu:2305": "tasya tadvacanaṃ śrutvā śarvaḥ samprekṣya taṃ puraḥ // LiP_1,24.5 //",
  "GP12lip_1_pu:2306": "smayanprāha mahādeva ṛgyajuḥsāmasaṃbhavaḥ /",
  "GP12lip_1_pu:2307": "śrībhagavānuvāca",
  "GP12lip_1_pu:2308": "tapasā naiva vṛttena dānadharmaphalena ca // LiP_1,24.6 //",
  "GP12lip_1_pu:2309": "na tīrthaphalayogena kratubhir vāptadakṣiṇaiḥ /",
  "GP12lip_1_pu:2310": "na vedādhyayanairvāpi na vittena na vedanaiḥ // LiP_1,24.7 //",
  "GP12lip_1_pu:2311": "na śakyaṃ mānavairdraṣṭum ṛte dhyānādahaṃ tviha /",
  "GP12lip_1_pu:2312": "saptame caiva vārāhe tatastasminpitāmaha // LiP_1,24.8 //",
  "GP12lip_1_pu:2313": "kalpeśvaro 'tha bhagavān sarvalokaprakāśanaḥ /",
  "GP12lip_1_pu:2314": "manurvaivasvataścaiva tava pautro bhaviṣyati // LiP_1,24.9 //",
  "GP12lip_1_pu:2315": "tadā caturyugāvasthe tasminkalpe yugāntike /",
  "GP12lip_1_pu:2316": "anugrahārthaṃ lokānāṃ brāhmaṇānāṃ hitāya ca // LiP_1,24.10 //",
  "GP12lip_1_pu:2317": "utpatsyāmi tadā brahman punar asmin yugāntike /",
  "GP12lip_1_pu:2318": "yugapravṛttyā ca tadā tasmiṃś ca prathame yuge // LiP_1,24.11 //",
  "GP12lip_1_pu:2319": "dvāpare prathame brahman yadā vyāsaḥ svayaṃ prabhuḥ /",
  "GP12lip_1_pu:2320": "tadāhaṃ brāhmaṇārthāya kalau tasmin yugāntike // LiP_1,24.12 //",
  "GP12lip_1_pu:2321": "bhaviṣyāmi śikhāyuktaḥ śveto nāma mahāmuniḥ /",
  "GP12lip_1_pu:2322": "himavacchikhare ramye chāgale parvatottame // LiP_1,24.13 //",
  "GP12lip_1_pu:2323": "tatra śiṣyāḥ śikhāyuktā bhaviṣyanti tadā mama /",
  "GP12lip_1_pu:2324": "śvetaḥ śvetaśikhaścaiva śvetāsyaḥ śvetalohitaḥ // LiP_1,24.14 //",
  "GP12lip_1_pu:2325": "catvārastu mahātmāno brāhmaṇā vedapāragāḥ /",
  "GP12lip_1_pu:2326": "tataste brahmabhūyiṣṭhā dṛṣṭvā brahmagatiṃ parām // LiP_1,24.15 //",
  "GP12lip_1_pu:2327": "matsamīpaṃ gamiṣyanti dhyānayogaparāyaṇāḥ /",
  "GP12lip_1_pu:2328": "tataḥ punaryadā brahman dvitīye dvāpare prabhuḥ // LiP_1,24.16 //",
  "GP12lip_1_pu:2329": "prajāpatiryadā vyāsaḥ sadyo nāma bhaviṣyati /",
  "GP12lip_1_pu:2330": "tadā lokahitārthāya sutāro nāma nāmataḥ // LiP_1,24.17 //",
  "GP12lip_1_pu:2331": "bhaviṣyāmi kalau tasmin śiṣyānugrahakāmyayā /",
  "GP12lip_1_pu:2332": "tatrāpi mama te śiṣyā nāmataḥ parikīrtitāḥ // LiP_1,24.18 //",
  "GP12lip_1_pu:2333": "dundubhiḥ śatarūpaś ca ṛcīkaḥ ketumāṃstadā /",
  "GP12lip_1_pu:2334": "prāpya yogaṃ tathā dhyānaṃ sthāpya brahma ca bhūtale // LiP_1,24.19 //",
  "GP12lip_1_pu:2335": "rudralokaṃ gamiṣyanti sahacāritvameva ca /",
  "GP12lip_1_pu:2336": "tṛtīye dvāpare caiva yadā vyāsastu bhārgavaḥ // LiP_1,24.20 //",
  "GP12lip_1_pu:2337": "tadāpyahaṃ bhaviṣyāmi damanastu yugāntike /",
  "GP12lip_1_pu:2338": "tatrāpi ca bhaviṣyanti catvāro mama putrakāḥ // LiP_1,24.21 //",
  "GP12lip_1_pu:2339": "vikośaś ca vikeśaś ca vipāśaḥ śāpanāśanaḥ /",
  "GP12lip_1_pu:2340": "te 'pi tenaiva mārgeṇa yogoktena mahaujasaḥ // LiP_1,24.22 //",
  "GP12lip_1_pu:2341": "rudralokaṃ gamiṣyanti punarāvṛttidurlabham /",
  "GP12lip_1_pu:2342": "caturthe dvāpare caiva yadā vyāso 'ṅgirāḥ smṛtaḥ // LiP_1,24.23 //",
  "GP12lip_1_pu:2343": "tadāpyahaṃ bhaviṣyāmi suhotro nāma nāmataḥ /",
  "GP12lip_1_pu:2344": "tatrāpi mama te putrāś catvāro 'pi tapodhanāḥ // LiP_1,24.24 //",
  "GP12lip_1_pu:2345": "dvijaśreṣṭhā bhaviṣyanti yogātmāno dṛḍhavratāḥ /",
  "GP12lip_1_pu:2346": "sumukho durmukhaścaiva durdaro duratikramaḥ // LiP_1,24.25 //",
  "GP12lip_1_pu:2347": "prāpya yogagatiṃ sūkṣmāṃ vimalā dagdhakilbiṣāḥ /",
  "GP12lip_1_pu:2348": "te 'pi tenaiva mārgeṇa yogayuktā mahaujasaḥ // LiP_1,24.26 //",
  "GP12lip_1_pu:2349": "rudralokaṃ gamiṣyanti punarāvṛttidurlabham /",
  "GP12lip_1_pu:2350": "pañcame dvāpare caiva vyāsastu savitā yadā // LiP_1,24.27 //",
  "GP12lip_1_pu:2351": "tadā cāpi bhaviṣyāmi kaṅko nāma mahātapāḥ /",
  "GP12lip_1_pu:2352": "anugrahārthaṃ lokānāṃ yogātmaikakalāgatiḥ // LiP_1,24.28 //",
  "GP12lip_1_pu:2353": "catvārastu mahābhāgā vimalāḥ śuddhayonayaḥ /",
  "GP12lip_1_pu:2354": "śiṣyā mama bhaviṣyanti yogātmāno dṛḍhavratāḥ // LiP_1,24.29 //",
  "GP12lip_1_pu:2355": "sanakaḥ sanandanaś caiva prabhuryaś ca sanātanaḥ /",
  "GP12lip_1_pu:2356": "vibhuḥ sanatkumāraś ca nirmamā nirahaṃkṛtāḥ // LiP_1,24.30 //",
  "GP12lip_1_pu:2357": "matsamīpamupeṣyanti punarāvṛttidurlabham /",
  "GP12lip_1_pu:2358": "parīvarte punaḥ ṣaṣṭhe mṛtyurvyāso yadā vibhuḥ // LiP_1,24.31 //",
  "GP12lip_1_pu:2359": "tadāpyahaṃ bhaviṣyāmi logākṣīr nāma nāmataḥ /",
  "GP12lip_1_pu:2360": "tatrāpi mama te śiṣyā yogātmāno dṛḍhavratāḥ // LiP_1,24.32 //",
  "GP12lip_1_pu:2361": "bhaviṣyanti mahābhāgāś catvāro lokasaṃmatāḥ /",
  "GP12lip_1_pu:2362": "sudhāmā virajāścaiva śaṅkhapādraja eva ca // LiP_1,24.33 //",
  "GP12lip_1_pu:2363": "yogātmāno mahātmānaḥ sarve vai dagdhakilbiṣāḥ /",
  "GP12lip_1_pu:2364": "te 'pi tenaiva mārgeṇa dhyānayogasamanvitāḥ // LiP_1,24.34 //",
  "GP12lip_1_pu:2365": "matsamīpaṃ gamiṣyanti punarāvṛttidurlabham /",
  "GP12lip_1_pu:2366": "saptame parivarte tu yadā vyāsaḥ śatakratuḥ // LiP_1,24.35 //",
  "GP12lip_1_pu:2367": "vibhunāmā mahātejāḥ prathitaḥ pūrvajanmani /",
  "GP12lip_1_pu:2368": "tadāpyahaṃ bhaviṣyāmi kalau tasmin yugāntike // LiP_1,24.36 //",
  "GP12lip_1_pu:2369": "jaigīṣavyo vibhuḥ khyātaḥ sarveṣāṃ yogināṃ varaḥ /",
  "GP12lip_1_pu:2370": "tatrāpi mama te putrā bhaviṣyanti yuge tathā // LiP_1,24.37 //",
  "GP12lip_1_pu:2371": "sārasvataś ca meghaś ca meghḥ%æḥaṃ yogaṃ rudralokaṃ gatā hi te // LiP_1,24.58 //",
  "GP12lip_1_pu:2372": "trayodaśe punaḥ prāpte parivarte krameṇa tu /",
  "GP12lip_1_pu:2373": "dharmo nārāyaṇo nāma vyāsastu bhavitā yadā // LiP_1,24.59 //",
  "GP12lip_1_pu:2374": "tadāpyahaṃ bhaviṣyāmi vālirnāma mahāmuniḥ /",
  "GP12lip_1_pu:2375": "vālakhilyāśrame puṇye parvate gandhamādane // LiP_1,24.60 //",
  "GP12lip_1_pu:2376": "tatrāpi mama te putrā bhaviṣyanti tapodhanāḥ /",
  "GP12lip_1_pu:2377": "sudhāmā kāśyapaścaiva vāsiṣṭho virajāstathā // LiP_1,24.61 //",
  "GP12lip_1_pu:2378": "mahāyogabalopetā vimalā ūrdhvaretasaḥ /",
  "GP12lip_1_pu:2379": "prāpya māheśvaraṃ yogaṃ rudralokaṃ gatā hi te // LiP_1,24.62 //",
  "GP12lip_1_pu:2380": "yadā vyāsastarakṣustu paryāye tu caturdaśe /",
  "GP12lip_1_pu:2381": "tatrāpi punarevāhaṃ bhaviṣyāmi yugāntike // LiP_1,24.63 //",
  "GP12lip_1_pu:2382": "vaṃśe tvaṅgirasāṃ śreṣṭhe gautamo nāma nāmataḥ /",
  "GP12lip_1_pu:2383": "bhaviṣyati mahāpuṇyaṃ gautamaṃ nāma tadvanam // LiP_1,24.64 //",
  "GP12lip_1_pu:2384": "tatrāpi mama te putrā bhaviṣyanti kalau tadā /",
  "GP12lip_1_pu:2385": "atrirdevasadaścaiva śravaṇo 'tha śraviṣṭhakaḥ // LiP_1,24.65 //",
  "GP12lip_1_pu:2386": "yogātmāno mahātmānaḥ sarve yogasamanvitāḥ /",
  "GP12lip_1_pu:2387": "prāpya māheśvaraṃ yogaṃ rudralokāya te gatāḥ // LiP_1,24.66 //",
  "GP12lip_1_pu:2388": "tataḥ pañcadaśe prāpte parivarte kramāgate /",
  "GP12lip_1_pu:2389": "traiyyāruṇiryadā vyāso dvāpare samapadyata // LiP_1,24.67 //",
  "GP12lip_1_pu:2390": "tadāpyahaṃ bhaviṣyāmi nāmnā vedaśirā dvijaḥ /",
  "GP12lip_1_pu:2391": "tatra vedaśiro nāma astraṃ tatpārameśvaram // LiP_1,24.68 //",
  "GP12lip_1_pu:2392": "bhaviṣyati mahāvīryaṃ vedaśīrṣaś ca parvataḥ /",
  "GP12lip_1_pu:2393": "himavatpṛṣṭhamāsādya sarasvatyāṃ nagottame // LiP_1,24.69 //",
  "GP12lip_1_pu:2394": "tatrāpi mama te putrā bhaviṣyanti tapodhanāḥ /",
  "GP12lip_1_pu:2395": "kuṇiś ca kuṇibāhuś ca kuśarīraḥ kunetrakaḥ // LiP_1,24.70 //",
  "GP12lip_1_pu:2396": "yogātmāno mahātmānaḥ sarve te hyūrdhvaretasaḥ /",
  "GP12lip_1_pu:2397": "prāpya māheśvaraṃ yogaṃ rudralokāya te gatāḥ // LiP_1,24.71 //",
  "GP12lip_1_pu:2398": "vyāso yuge ṣoḍaśe tu yadā devo bhaviṣyati /",
  "GP12lip_1_pu:2399": "tatra yogapradānāya bhaktānāṃ ca yatātmanām // LiP_1,24.72 //",
  "GP12lip_1_pu:2400": "tadāpyahaṃ bhaviṣyāmi gokarṇo nāma nāmataḥ /",
  "GP12lip_1_pu:2401": "bhaviṣyati supuṇyaṃ ca gokarṇaṃ nāma tadvanam // LiP_1,24.73 //",
  "GP12lip_1_pu:2402": "tatrāpi mama te putrā bhaviṣyanti ca yoginaḥ /",
  "GP12lip_1_pu:2403": "kāśyapo hyuśanāścaiva cyavano 'tha bṛhaspatiḥ // LiP_1,24.74 //",
  "GP12lip_1_pu:2404": "te 'pi tenaiva mārgeṇa dhyānayogasamanvitāḥ /",
  "GP12lip_1_pu:2405": "prāpya māheśvaraṃ yogaṃ gantāro rudrameva hi // LiP_1,24.75 //",
  "GP12lip_1_pu:2406": "tataḥ saptadaśe caiva parivarte kramāgate /",
  "GP12lip_1_pu:2407": "yadā bhaviṣyati vyāso nāmnā devakṛtañjayaḥ // LiP_1,24.76 //",
  "GP12lip_1_pu:2408": "tadāpyahaṃ bhaviṣyāmi guhāvāsīti nāmataḥ /",
  "GP12lip_1_pu:2409": "himavacchikhare ramye mahottuṅge mahālaye // LiP_1,24.77 //",
  "GP12lip_1_pu:2410": "siddhakṣetraṃ mahāpuṇyaṃ bhaviṣyati mahālayam /",
  "GP12lip_1_pu:2411": "tatrāpi mama te putrā yogajñā brahmavādinaḥ // LiP_1,24.78 //",
  "GP12lip_1_pu:2412": "bhaviṣyanti mahātmāno nirmamā nirahaṃkṛtāḥ /",
  "GP12lip_1_pu:2413": "utathyo vāmadevaś ca mahāyogo mahābalaḥ // LiP_1,24.79 //",
  "GP12lip_1_pu:2414": "teṣāṃ śatasahasraṃ tu śiṣyāṇāṃ dhyānayoginām /",
  "GP12lip_1_pu:2415": "bhaviṣyanti tadā kāle sarve te dhyānayuñjakāḥ // LiP_1,24.80 //",
  "GP12lip_1_pu:2416": "yogābhyāsaratāścaiva hṛdi kṛtvā maheśvaram /",
  "GP12lip_1_pu:2417": "mahālaye padaṃ nyastaṃ dṛṣṭvā yānti śivaṃ padam // LiP_1,24.81 //",
  "GP12lip_1_pu:2418": "ye cānye 'pi mahātmānaḥ kalau tasmin yugāntike /",
  "GP12lip_1_pu:2419": "dhyāne manaḥ samādhāya vimalāḥ śuddhabuddhayaḥ // LiP_1,24.82 //",
  "GP12lip_1_pu:2420": "mama prasādādyāsyanti rudralokaṃ gatajvarāḥ /",
  "GP12lip_1_pu:2421": "gatvā mahālayaṃ puṇyaṃ dṛṣṭvā māheśvaraṃ padam // LiP_1,24.83 //",
  "GP12lip_1_pu:2422": "tīrṇastārayate jantur daśa pūrvāndaśottarān /",
  "GP12lip_1_pu:2423": "ātmānamekaviṃśaṃ tu tārayitvā mahālaye // LiP_1,24.84 //",
  "GP12lip_1_pu:2424": "mama prasādādyāsyanti rudralokaṃ gatajvarāḥ /",
  "GP12lip_1_pu:2425": "tato 'ṣṭādaśame caiva parivarte yadā vibho // LiP_1,24.85 //",
  "GP12lip_1_pu:2426": "tadā ṛtañjayo nāma vyāsastu bhavitā muniḥ /",
  "GP12lip_1_pu:2427": "tadāpyahaṃ bhaviṣyāmi śikhaṇḍī nāma nāmataḥ // LiP_1,24.86 //",
  "GP12lip_1_pu:2428": "siddhakṣetre mahāpuṇye devadānavapūjite /",
  "GP12lip_1_pu:2429": "himavacchikhare ramye śikhaṇḍī nāma parvataḥ // LiP_1,24.87 //",
  "GP12lip_1_pu:2430": "śikhaṇḍino vanaṃ cāpi yatra siddhaniṣevitam /",
  "GP12lip_1_pu:2431": "tatrāpi mama te putrā bhaviṣyanti tapodhanāḥ // LiP_1,24.88 //",
  "GP12lip_1_pu:2432": "vācaśravā ṛcīkaś ca śyāvāśvaś ca yatīśvaraḥ /",
  "GP12lip_1_pu:2433": "yogātmāno mahātmānaḥ sarve te vedapāragāḥ // LiP_1,24.89 //",
  "GP12lip_1_pu:2434": "prāpya māheśvaraṃ yogaṃ rudralokāya saṃvṛtāḥ /",
  "GP12lip_1_pu:2435": "atha ekonaviṃśe tu parivarte kramāgate // LiP_1,24.90 //",
  "GP12lip_1_pu:2436": "vyāsastu bhavitā nāmnā bharadvājo mahāmuniḥ /",
  "GP12lip_1_pu:2437": "tadāpyahaṃ bhaviṣyāmi jaṭāmālī ca nāmataḥ // LiP_1,24.91 //",
  "GP12lip_1_pu:2438": "himavacchikhare ramye jaṭāyuryatra parvataḥ /",
  "GP12lip_1_pu:2439": "tatrāpi mama te putrā bhaviṣyanti mahaujasaḥ // LiP_1,24.92 //",
  "GP12lip_1_pu:2440": "hiraṇyanābhaḥ kauśalyo lokākṣī kuthumis tathā /",
  "GP12lip_1_pu:2441": "īśvarā yogadharmāṇaḥ sarve te hyūrdhvaretasaḥ // LiP_1,24.93 //",
  "GP12lip_1_pu:2442": "prāpya māheśvaraṃ yogaṃ rudralokāya saṃsthitāḥ /",
  "GP12lip_1_pu:2443": "tato viṃśatimaścaiva parivarto yadā tadā // LiP_1,24.94 //",
  "GP12lip_1_pu:2444": "gautamastu tadā vyāso bhaviṣyati mahāmuniḥ /",
  "GP12lip_1_pu:2445": "tadāpyahaṃ bhaviṣyāmi aṭṭahāsastu nāmataḥ // LiP_1,24.95 //",
  "GP12lip_1_pu:2446": "aṭṭahāsapriyāścaiva bhaviṣyanti tadā narāḥ /",
  "GP12lip_1_pu:2447": "tatraiva himavatpṛṣṭhe aṭṭahāso mahāgiriḥ // LiP_1,24.96 //",
  "GP12lip_1_pu:2448": "devadānavayakṣendra- siddhacāraṇasevitaḥ /",
  "GP12lip_1_pu:2449": "tatrāpi mama te putrā bhaviṣyanti mahaujasaḥ // LiP_1,24.97 //",
  "GP12lip_1_pu:2450": "yogātmāno mahātmāno dhyāyino niyatavratāḥ /",
  "GP12lip_1_pu:2451": "sumanturbarbarī vidvān kabandhaḥ kuśikaṃdharaḥ // LiP_1,24.98 //",
  "GP12lip_1_pu:2452": "prāpya māheśvaraṃ yogaṃ rudralokāya te gatāḥ /",
  "GP12lip_1_pu:2453": "ekaviṃśe punaḥ prāpte parivarte kramāgate // LiP_1,24.99 //",
  "GP12lip_1_pu:2454": "vācaśravāḥ smṛto vyāso yadā sa ṛṣisattamaḥ /",
  "GP12lip_1_pu:2455": "tadāpyahaṃ bhaviṣyāmi dāruko nāma nāmataḥ // LiP_1,24.100 //",
  "GP12lip_1_pu:2456": "tasmādbhaviṣyate puṇyaṃ devadāruvanaṃ śubham /",
  "GP12lip_1_pu:2457": "tatrāpi mama te putrā bhaviṣyanti mahaujasaḥ // LiP_1,24.101 //",
  "GP12lip_1_pu:2458": "plakṣo dārbhāyaṇiścaiva ketumān gautamas tathā /",
  "GP12lip_1_pu:2459": "yogātmāno mahātmāno niyatā ūrdhvaretasaḥ // LiP_1,24.102 //",
  "GP12lip_1_pu:2460": "naiṣṭhikaṃ vratamāsthāya rudralokāya te gatāḥ /",
  "GP12lip_1_pu:2461": "dvāviṃśe parivarte tu vyāsaḥ śuṣmāyaṇo yadā // LiP_1,24.103 //",
  "GP12lip_1_pu:2462": "tadāpyahaṃ bhaviṣyāmi vārāṇasyāṃ mahāmuniḥ /",
  "GP12lip_1_pu:2463": "nāmnā vai lāṅgalī bhīmo yatra devāḥ savāsavāḥ // LiP_1,24.104 //",
  "GP12lip_1_pu:2464": "drakṣyanti māṃ kalau tasmin bhavaṃ caiva halāyudham /",
  "GP12lip_1_pu:2465": "tatrāpi mama te putrā bhaviṣyanti sudhārmikāḥ // LiP_1,24.105 //",
  "GP12lip_1_pu:2466": "bhallavī madhupiṅgaś ca śvetaketuḥ kuśas tathā /",
  "GP12lip_1_pu:2467": "prāpya māheśvaraṃ yogaṃ te 'pi dhyānaparāyaṇāḥ // LiP_1,24.106 //",
  "GP12lip_1_pu:2468": "vimalā brahmabhūyiṣṭhā rudralokāya saṃsthitāḥ /",
  "GP12lip_1_pu:2469": "parivarte trayoviṃśe tṛṇabinduryadā muniḥ // LiP_1,24.107 //",
  "GP12lip_1_pu:2470": "vyāso hi bhavitā brahmaṃs tadāhaṃ bhavitā punaḥ /",
  "GP12lip_1_pu:2471": "śveto nāma mahākāyo muniputrastu dhārmikaḥ // LiP_1,24.108 //",
  "GP12lip_1_pu:2472": "tatra kālaṃ jariṣyāmi tadā girivarottame /",
  "GP12lip_1_pu:2473": "tena kālañjaro nāma bhaviṣyati sa parvataḥ // LiP_1,24.109 //",
  "GP12lip_1_pu:2474": "tatrāpi mama te śiṣyā bhaviṣyanti tapasvinaḥ /",
  "GP12lip_1_pu:2475": "uśiko bṛhadaśvaś ca devalaḥ kavireva ca // LiP_1,24.110 //",
  "GP12lip_1_pu:2476": "prāpya māheśvaraṃ yogaṃ rudralokāya te gataḥ /",
  "GP12lip_1_pu:2477": "parivarte caturviṃśe vyāsa ṛkṣo yadā vibho // LiP_1,24.111 //",
  "GP12lip_1_pu:2478": "tadāpyahaṃ bhaviṣyāmi kalau tasmin yugāntike /",
  "GP12lip_1_pu:2479": "śūlī nāma mahāyogī naimiṣe devavandite // LiP_1,24.112 //",
  "GP12lip_1_pu:2480": "tatrāpi mama te śiṣyā bhaviṣyanti tapodhanāḥ /",
  "GP12lip_1_pu:2481": "śālihotro 'gniveśaś ca yuvanāśvaḥ śaradvasuḥ // LiP_1,24.113 //",
  "GP12lip_1_pu:2482": "te 'pi tenaiva mārgeṇa rudralokāya saṃsthitāḥ /",
  "GP12lip_1_pu:2483": "pañcaviṃśe punaḥ prāpte parivarte kramāgate // LiP_1,24.114 //",
  "GP12lip_1_pu:2484": "vāsiṣṭhastu yadā vyāsaḥ śaktirnāmnā bhaviṣyati /",
  "GP12lip_1_pu:2485": "tadāpyahaṃ bhaviṣyāmi daṇḍī muṇḍīśvaraḥ prabhuḥ // LiP_1,24.115 //",
  "GP12lip_1_pu:2486": "tatrāpi mama te putrā bhaviṣyanti tapodhanāḥ /",
  "GP12lip_1_pu:2487": "chagalaḥ kuṇḍakarṇaś ca kubhāṇḍaś ca pravāhakaḥ // LiP_1,24.116 //",
  "GP12lip_1_pu:2488": "prāpya māheśvaraṃ yogam amṛtatvāya te gatāḥ /",
  "GP12lip_1_pu:2489": "ṣaḍviṃśe parivarte tu yadā vyāsaḥ parāśaraḥ // LiP_1,24.117 //",
  "GP12lip_1_pu:2490": "tadāpyahaṃ bhaviṣyāmi sahiṣṇurnāma nāmataḥ /",
  "GP12lip_1_pu:2491": "puraṃ bhadravaṭaṃ prāpya kalau tasmin yugāntike // LiP_1,24.118 //",
  "GP12lip_1_pu:2492": "tatrāpi mama te putrā bhaviṣyanti sudhārmikāḥ /",
  "GP12lip_1_pu:2493": "ulūko vidyutaścaiva śaṃbūko hyāśvalāyanaḥ // LiP_1,24.119 //",
  "GP12lip_1_pu:2494": "prāpya māheśvaraṃ yogaṃ rudralokāya te gatāḥ /",
  "GP12lip_1_pu:2495": "saptaviṃśe punaḥ prāpte parivarte kramāgate // LiP_1,24.120 //",
  "GP12lip_1_pu:2496": "jātūkarṇyo yadā vyāso bhaviṣyati tapodhanaḥ /",
  "GP12lip_1_pu:2497": "tadāpyahaṃ bhaviṣyāmi somaśarmā dvijottamaḥ // LiP_1,24.121 //",
  "GP12lip_1_pu:2498": "prabhāsatīrthamāsādya yogātmā yogaviśrutaḥ /",
  "GP12lip_1_pu:2499": "tatrāpi mama te śiṣyā bhaviṣyanti tapodhanāḥ // LiP_1,24.122 //",
  "GP12lip_1_pu:2500": "akṣapādaḥ kumāraś ca ulūko vatsa eva ca /",
  "GP12lip_1_pu:2501": "yogātmāno mahātmāno vimalāḥ śuddhabuddhayaḥ // LiP_1,24.123 //",
  "GP12lip_1_pu:2502": "prāpya māheśvaraṃ yogaṃ rudralokaṃ tato gatāḥ /",
  "GP12lip_1_pu:2503": "aṣṭāviṃśe punaḥ prāpte parivarte kramāgate // LiP_1,24.124 //",
  "GP12lip_1_pu:2504": "parāśarasutaḥ śrīmān viṣṇurlokapitāmahaḥ /",
  "GP12lip_1_pu:2505": "yadā bhaviṣyati vyāso nāmnā dvaipāyanaḥ prabhuḥ // LiP_1,24.125 //",
  "GP12lip_1_pu:2506": "tadā ṣaṣṭhena cāṃśena kṛṣṇaḥ puruṣasattamaḥ /",
  "GP12lip_1_pu:2507": "vasudevādyaduśreṣṭho vāsudevo bhaviṣyati // LiP_1,24.126 //",
  "GP12lip_1_pu:2508": "tadāpyahaṃ bhaviṣyāmi yogātmā yogamāyayā /",
  "GP12lip_1_pu:2509": "lokavismayanārthāya brahmacāriśarīrakaḥ // LiP_1,24.127 //",
  "GP12lip_1_pu:2510": "śmaśāne mṛtam utsṛṣṭaṃ dṛṣṭvā kāyam anāthakam /",
  "GP12lip_1_pu:2511": "brāhmaṇānāṃ hitārthāya praviṣṭo yogamāyayā // LiP_1,24.128 //",
  "GP12lip_1_pu:2512": "divyāṃ meruguhāṃ puṇyāṃ tvayā sārdhaṃ ca viṣṇunā /",
  "GP12lip_1_pu:2513": "bhaviṣyāmi tadā brahmaṃl lakulī nāma nāmataḥ // LiP_1,24.129 //",
  "GP12lip_1_pu:2514": "kāyāvatāra ityevaṃ siddhakṣetraṃ ca vai tadā /",
  "GP12lip_1_pu:2515": "bhaviṣyati suvikhyātaṃ yāvad bhūmir dhariṣyati // LiP_1,24.130 //",
  "GP12lip_1_pu:2516": "tatrāpi mama te putrā bhaviṣyanti tapasvinaḥ /",
  "GP12lip_1_pu:2517": "kuśikaś caiva gargaś ca mitraḥ kauruṣya eva ca // LiP_1,24.131 //",
  "GP12lip_1_pu:2518": "yogātmāno mahātmāno brāhmaṇā vedapāragāḥ /",
  "GP12lip_1_pu:2519": "prāpya māheśvaraṃ yogaṃ vimalā hyūrdhvaretasaḥ // LiP_1,24.132 //",
  "GP12lip_1_pu:2520": "rudralokaṃ gamiṣyanti punarāvṛttidurlabham /",
  "GP12lip_1_pu:2521": "ete pāśupatāḥ siddhā bhasmoddhūlitavigrahāḥ // LiP_1,24.133 //",
  "GP12lip_1_pu:2522": "liṅgārcanaratā nityaṃ bāhyābhyantarataḥ sthitāḥ /",
  "GP12lip_1_pu:2523": "bhaktyā mayi ca yogena dhyānaniṣṭhā jitendriyāḥ // LiP_1,24.134 //",
  "GP12lip_1_pu:2524": "saṃsārabandhacchedārthaṃ jñānamārgaprakāśakam /",
  "GP12lip_1_pu:2525": "svarūpajñānasiddhyarthaṃ yogaṃ pāśupataṃ mahat // LiP_1,24.135 //",
  "GP12lip_1_pu:2526": "yogamārgā anekāś ca jñānamārgās tv anekaśaḥ /",
  "GP12lip_1_pu:2527": "na nivṛttimupāyānti vinā pañcākṣarīṃ kvacit // LiP_1,24.136 //",
  "GP12lip_1_pu:2528": "yadācarettapaścāyaṃ sarvadvandvavivarjitam /",
  "GP12lip_1_pu:2529": "tadā sa mukto mantavyaḥ pakvaṃ phalamiva sthitaḥ // LiP_1,24.137 //",
  "GP12lip_1_pu:2530": "ekāhaṃ yaḥ pumānsamyak caretpāśupatavratam /",
  "GP12lip_1_pu:2531": "na sāṃkhye pañcarātre vā na prāpnoti gatiṃ kadā // LiP_1,24.138 //",
  "GP12lip_1_pu:2532": "ityetadvai mayā proktam avatāreṣu lakṣaṇam /",
  "GP12lip_1_pu:2533": "manvādikṛṣṇaparyantam aṣṭāviṃśad yugakramāt // LiP_1,24.139 //",
  "GP12lip_1_pu:2534": "tatra śrutisamūhānāṃ vibhāgo dharmalakṣaṇaḥ /",
  "GP12lip_1_pu:2535": "bhaviṣyati tadā kalpe kṛṣṇadvaipāyano yadā // LiP_1,24.140 //",
  "GP12lip_1_pu:2536": "sūta uvāca",
  "GP12lip_1_pu:2537": "niśamyaivaṃ mahātejā mahādevena kīrtitam /",
  "GP12lip_1_pu:2538": "rudrāvatāraṃ bhagavān praṇipatya maheśvaram // LiP_1,24.141 //",
  "GP12lip_1_pu:2539": "tuṣṭāva vāgbhir iṣṭābhiḥ punaḥ prāha ca śaṅkaram /",
  "GP12lip_1_pu:2540": "pitāmaha uvāca",
  "GP12lip_1_pu:2541": "sarve viṣṇumayā devāḥ sarve viṣṇumayā gaṇāḥ // LiP_1,24.142 //",
  "GP12lip_1_pu:2542": "na hi viṣṇusamā kācid gatiranyā vidhīyate /",
  "GP12lip_1_pu:2543": "ityevaṃ satataṃ vedā gāyanti nātra saṃśayaḥ // LiP_1,24.143 //",
  "GP12lip_1_pu:2544": "sa devadevo bhagavāṃs tava liṅgārcane rataḥ /",
  "GP12lip_1_pu:2545": "tava praṇāmaparamaḥ kathaṃ devo hyabhūtprabhuḥ // LiP_1,24.144 //",
  "GP12lip_1_pu:2546": "sūta uvāca",
  "GP12lip_1_pu:2547": "niśamya vacanaṃ tasya brahmaṇaḥ parameṣṭhinaḥ /",
  "GP12lip_1_pu:2548": "prapibanniva cakṣurbhyāṃ prītastatpraśnagauravāt // LiP_1,24.145 //",
  "GP12lip_1_pu:2549": "pūjāprakaraṇaṃ tasmai tamālokyāha śaṅkaraḥ /",
  "GP12lip_1_pu:2550": "bhavānnārāyaṇaścaiva śakraḥ sākṣātsurottamaḥ // LiP_1,24.146 //",
  "GP12lip_1_pu:2551": "munayaś ca sadā liṅgaṃ sampūjya vidhipūrvakam /",
  "GP12lip_1_pu:2552": "svaṃsvaṃ padaṃ vibho prāptās tasmāt sampūjayanti te // LiP_1,24.147 //",
  "GP12lip_1_pu:2553": "liṅgārcanaṃ vinā niṣṭhā nāsti tasmājjanārdanaḥ /",
  "GP12lip_1_pu:2554": "ātmano yajate nityaṃ śraddhayā bhagavānprabhuḥ // LiP_1,24.148 //",
  "GP12lip_1_pu:2555": "ityevamuktvā brahmāṇam anugṛhya maheśvaraḥ /",
  "GP12lip_1_pu:2556": "punaḥ samprekṣya deveśaṃ tatraivāntaradhīyata // LiP_1,24.149 //",
  "GP12lip_1_pu:2557": "tamuddiśya tadā brahmā namaskṛtya kṛtāñjaliḥ /",
  "GP12lip_1_pu:2558": "sraṣṭuṃ tvaśeṣaṃ bhagavāṃl labdhasaṃjñastu śaṅkarāt // LiP_1,24.150 //",
  "GP12lip_1_pu:2560": "LiP, 1, 25",
  "GP12lip_1_pu:2561": "ṛṣaya ūcuḥ",
  "GP12lip_1_pu:2562": "kathaṃ pūjyo mahādevo liṅgamūrtirmaheśvaraḥ /",
  "GP12lip_1_pu:2563": "vaktumarhasi cāsmākaṃ romaharṣaṇa sāṃpratam // LiP_1,25.1 //",
  "GP12lip_1_pu:2564": "sūta uvāca",
  "GP12lip_1_pu:2565": "devyā pṛṣṭo mahādevaḥ kailāse tāṃ nagātmajām /",
  "GP12lip_1_pu:2566": "aṅkasthāmāha deveśo liṅgārcanavidhiṃ kramāt // LiP_1,25.2 //",
  "GP12lip_1_pu:2567": "tadā pārśve sthito nandī śālaṅkāyanakātmajaḥ /",
  "GP12lip_1_pu:2568": "śrutvākhilaṃ purā prāha brahmaputrāya suvratāḥ // LiP_1,25.3 //",
  "GP12lip_1_pu:2569": "sanatkumārāya śubhaṃ liṅgārcanavidhiṃ param /",
  "GP12lip_1_pu:2570": "tasmādvyāso mahātejāḥ śrutavāñchrutisaṃmitam // LiP_1,25.4 //",
  "GP12lip_1_pu:2571": "snānayogopacāraṃ ca yathā śailādino mukhāt /",
  "GP12lip_1_pu:2572": "śrutavān tatpravakṣyāmi snānādyaṃ cārcanāvidhim // LiP_1,25.5 //",
  "GP12lip_1_pu:2573": "śailādiruvāca",
  "GP12lip_1_pu:2574": "atha snānavidhiṃ vakṣye brāhmaṇānāṃ hitāya ca /",
  "GP12lip_1_pu:2575": "sarvapāpaharaṃ sākṣāc chivena kathitaṃ purā // LiP_1,25.6 //",
  "GP12lip_1_pu:2576": "anena vidhinā snātvā sakṛtpūjya ca śaṅkaram /",
  "GP12lip_1_pu:2577": "brahmakūrcaṃ ca pītvā tu sarvapāpaiḥ pramucyate // LiP_1,25.7 //",
  "GP12lip_1_pu:2578": "trividhaṃ snānamākhyātaṃ devadevena śaṃbhunā /",
  "GP12lip_1_pu:2579": "hitāya brāhmaṇādyānāṃ caturmukhasutottama // LiP_1,25.8 //",
  "GP12lip_1_pu:2580": "vāruṇaṃ purataḥ kṛtvā tataścāgneyamuttamam /",
  "GP12lip_1_pu:2581": "mantrasnānaṃ tataḥ kṛtvā pūjayetparameśvaram // LiP_1,25.9 //",
  "GP12lip_1_pu:2582": "bhāvaduṣṭo 'mbhasi snātvā bhasmanā ca na śudhyati /",
  "GP12lip_1_pu:2583": "bhāvaśuddhaścarecchaucam anyathā na samācaret // LiP_1,25.10 //",
  "GP12lip_1_pu:2584": "saritsarastaḍāgeṣu sarveṣv ā pralayaṃ naraḥ /",
  "GP12lip_1_pu:2585": "snātvāpi bhāvaduṣṭaścen na śudhyati na saṃśayaḥ // LiP_1,25.11 //",
  "GP12lip_1_pu:2586": "nṛṇāṃ hi cittakamalaṃ prabuddhamabhavadyadā /",
  "GP12lip_1_pu:2587": "prasuptaṃ tamasā jñāna- bhānorbhāsā tadā śuciḥ // LiP_1,25.12 //",
  "GP12lip_1_pu:2588": "mṛcchakṛttilapuṣpaṃ ca snānārthaṃ bhasitaṃ tathā /",
  "GP12lip_1_pu:2589": "ādāya tīre niḥkṣipya snānatīrthe kuśāni ca // LiP_1,25.13 //",
  "GP12lip_1_pu:2590": "prakṣālyācamya pādau ca malaṃ dehādviśodhya ca /",
  "GP12lip_1_pu:2591": "dravyaistu tīradeśasthais tataḥ snānaṃ samācaret // LiP_1,25.14 //",
  "GP12lip_1_pu:2592": "uddhṛtāsītimantreṇa punardehaṃ viśodhayet /",
  "GP12lip_1_pu:2593": "mṛdādāya tataścānyad vastraṃ snātvā hyanulbaṇam // LiP_1,25.15 //",
  "GP12lip_1_pu:2594": "gandhadvārāṃ durādharṣām iti mantreṇa mantravit /",
  "GP12lip_1_pu:2595": "kapilāgomayenaiva khasthenaiva tu lepayet // LiP_1,25.16 //",
  "GP12lip_1_pu:2596": "punaḥ snātvā parityajya tadvastraṃ malinaṃ tataḥ /",
  "GP12lip_1_pu:2597": "śuklavastraparīdhāno bhūtvā snānaṃ samācaret // LiP_1,25.17 //",
  "GP12lip_1_pu:2598": "sarvapāpaviśuddhyartham āvāhya varuṇaṃ tathā /",
  "GP12lip_1_pu:2599": "sampūjya manasā devaṃ dhyānayajñena vai bhavam // LiP_1,25.18 //",
  "GP12lip_1_pu:2600": "ācamya tristadā tīrthe hy avagāhya bhavaṃ smaran /",
  "GP12lip_1_pu:2601": "punarācamya vidhivad abhimantrya mahājalam // LiP_1,25.19 //",
  "GP12lip_1_pu:2602": "avagāhya punastasmin japedvai cāghamarṣaṇam /",
  "GP12lip_1_pu:2603": "tattoye bhānusomāgni- maṇḍalaṃ ca smaredvaśī // LiP_1,25.20 //",
  "GP12lip_1_pu:2604": "ācamya ca punastasmāj jalāduttīrya mantravit /",
  "GP12lip_1_pu:2605": "praviśya tīrthamadhye tu punaḥ puṇyavivṛddhaye // LiP_1,25.21 //",
  "GP12lip_1_pu:2606": "śṛṅgeṇa parṇapuṭakaiḥ pālāśaiḥ kṣālitais tathā /",
  "GP12lip_1_pu:2607": "sakuśena sapuṣpeṇa jalenaivābhiṣecayet // LiP_1,25.22 //",
  "GP12lip_1_pu:2608": "rudreṇa pavamānena tvaritākhyena mantravit /",
  "GP12lip_1_pu:2609": "taratsamandīvargādyais tathā śāntidvayena ca // LiP_1,25.23 //",
  "GP12lip_1_pu:2610": "śāntidharmeṇa caikena pañcabrahmapavitrakaiḥ /",
  "GP12lip_1_pu:2611": "tattanmantrādhidevānāṃ svarūpaṃ ca ṛṣīn smaran // LiP_1,25.24 //",
  "GP12lip_1_pu:2612": "evaṃ hi cābhiṣicyātha svamūrdhni payasā dvijāḥ /",
  "GP12lip_1_pu:2613": "dhyāyecca tryambakaṃ devaṃ hṛdi pañcāsyam īśvaram // LiP_1,25.25 //",
  "GP12lip_1_pu:2614": "ācamyācamanaṃ kuryāt svasūtroktaṃ samīkṣya ca /",
  "GP12lip_1_pu:2615": "pavitrahastaḥ svāsīnaḥ śucau deśe yathāvidhi // LiP_1,25.26 //",
  "GP12lip_1_pu:2616": "abhyukṣya sakuśaṃ cāpi dakṣiṇena kareṇa tu /",
  "GP12lip_1_pu:2617": "pibetprakṣipya tristoyaṃ cakrī bhūtvā hyatandritaḥ // LiP_1,25.27 //",
  "GP12lip_1_pu:2618": "pradakṣiṇaṃ tataḥ kuryād dhiṃsāpāpapraśāntaye /",
  "GP12lip_1_pu:2619": "evaṃ saṃkṣepataḥ proktaṃ snānācamanamuttamam // LiP_1,25.28 //",
  "GP12lip_1_pu:2620": "sarveṣāṃ brāhmaṇānāṃ tu hitārthe dvijasattamāḥ // LiP_1,25.29 //",
  "GP12lip_1_pu:2621": "iti śrīliṅgamahāpurāṇe pūrvabhāge snānavidhirnāma pañcaviṃśo 'dhyāyaḥ",
  "GP12lip_1_pu:2623": "LiP, 1, 26",
  "GP12lip_1_pu:2624": "nandyuvāca",
  "GP12lip_1_pu:2625": "āvāhayettato devīṃ gāyatrīṃ vedamātaram /",
  "GP12lip_1_pu:2626": "āyātu varadā devīty anenaiva maheśvarīm // LiP_1,26.1 //",
  "GP12lip_1_pu:2627": "pādyamācamanīyaṃ ca tasyāścārghyaṃ pradāpayet /",
  "GP12lip_1_pu:2628": "prāṇāyāmatrayaṃ kṛtvā samāsīnaḥ sthito 'pi vā // LiP_1,26.2 //",
  "GP12lip_1_pu:2629": "sahasraṃ vā tadardhaṃ vā śatamaṣṭottaraṃ tu vā /",
  "GP12lip_1_pu:2630": "gāyatrīṃ praṇavenaiva trividheṣvekamācaret // LiP_1,26.3 //",
  "GP12lip_1_pu:2631": "arghyaṃ dattvā samabhyarcya praṇamya śirasā svayam /",
  "GP12lip_1_pu:2632": "uttame śikhare devīty uktvodvāsya ca mātaram // LiP_1,26.4 //",
  "GP12lip_1_pu:2633": "prācyālokyābhivandyeśāṃ gāyatrīṃ vedamātaram /",
  "GP12lip_1_pu:2634": "kṛtāñjalipuṭo bhūtvā prārthayedbhāskaraṃ tathā // LiP_1,26.5 //",
  "GP12lip_1_pu:2635": "udutyaṃ ca tathā citraṃ jātavedasameva ca /",
  "GP12lip_1_pu:2636": "abhivandya punaḥ sūryaṃ brahmāṇaṃ ca vidhānataḥ // LiP_1,26.6 //",
  "GP12lip_1_pu:2637": "tathā saurāṇi sūktāni ṛgyajuḥsāmajāni ca /",
  "GP12lip_1_pu:2638": "japtvā pradakṣiṇaṃ paścāt triḥ kṛtvā ca vibhāvasoḥ // LiP_1,26.7 //",
  "GP12lip_1_pu:2639": "ātmānaṃ cāntarātmānaṃ paramātmānameva ca /",
  "GP12lip_1_pu:2640": "abhivandya punaḥ sūryaṃ brahmāṇaṃ ca vibhāvasum // LiP_1,26.8 //",
  "GP12lip_1_pu:2641": "munīn pitṝn yathānyāyaṃ svanāmnāvāhayettataḥ /",
  "GP12lip_1_pu:2642": "sarvānāvāhayāmīti devānāvāhya sarvataḥ // LiP_1,26.9 //",
  "GP12lip_1_pu:2643": "tarpayedvidhinā paścāt prāṅmukho vā hyudaṅmukhaḥ /",
  "GP12lip_1_pu:2644": "dhyātvā svarūpaṃ tattattvam abhivandya yathākramam // LiP_1,26.10 //",
  "GP12lip_1_pu:2645": "devānāṃ puṣpatoyena ṛṣīṇāṃ tu kuśāṃbhasā /",
  "GP12lip_1_pu:2646": "pitṝṇāṃ tilatoyena gandhayuktena sarvataḥ // LiP_1,26.11 //",
  "GP12lip_1_pu:2647": "yajñopavītī devānāṃ nivītī ṛṣitarpaṇam /",
  "GP12lip_1_pu:2648": "prācīnāvītī viprendra pitṝṇāṃ tarpayet kramāt // LiP_1,26.12 //",
  "GP12lip_1_pu:2649": "aṅgulyagreṇa vai dhīmāṃs tarpayeddevatarpaṇam /",
  "GP12lip_1_pu:2650": "ṛṣīn kaniṣṭhāṅgulinā śrotriyaḥ sarvasiddhaye // LiP_1,26.13 //",
  "GP12lip_1_pu:2651": "pitṝṃstu tarpayed vidvān dakṣiṇāṅguṣṭhakena tu /",
  "GP12lip_1_pu:2652": "tathaivaṃ muniśārdūla brahmayajñaṃ yajed dvijaḥ // LiP_1,26.14 //",
  "GP12lip_1_pu:2653": "devayajñaṃ ca mānuṣyaṃ bhūtayajñaṃ tathaiva ca /",
  "GP12lip_1_pu:2654": "pitṛyajñaṃ ca pūtātmā yajñakarmaparāyaṇaḥ // LiP_1,26.15 //",
  "GP12lip_1_pu:2655": "svaśākhādhyayanaṃ vipra brahmayajña iti smṛtaḥ /",
  "GP12lip_1_pu:2656": "agnau juhoti yaccānnaṃ devayajña iti smṛtaḥ // LiP_1,26.16 //",
  "GP12lip_1_pu:2657": "sarveṣāmeva bhūtānāṃ balidānaṃ vidhānataḥ /",
  "GP12lip_1_pu:2658": "bhūtayajña iti prokto bhūtidaḥ sarvadehinām // LiP_1,26.17 //",
  "GP12lip_1_pu:2659": "sadārān sarvatattvajñān brāhmaṇān vedapāragān /",
  "GP12lip_1_pu:2660": "praṇamya tebhyo yaddattam annaṃ mānuṣa ucyate // LiP_1,26.18 //",
  "GP12lip_1_pu:2661": "pitṝn uddiśya yaddattaṃ pitṛyajñaḥ sa ucyate /",
  "GP12lip_1_pu:2662": "evaṃ pañca mahāyajñān kuryāt sarvārthasiddhaye // LiP_1,26.19 //",
  "GP12lip_1_pu:2663": "sarveṣāṃ śṛṇu yajñānāṃ brahmayajñaḥ paraḥ smṛtaḥ /",
  "GP12lip_1_pu:2664": "brahmayajñarato martyo brahmaloke mahīyate // LiP_1,26.20 //",
  "GP12lip_1_pu:2665": "brahmayajñena tuṣyanti sarve devāḥ savāsavāḥ /",
  "GP12lip_1_pu:2666": "brahmā ca bhagavānviṣṇuḥ śaṅkaro nīlalohitaḥ // LiP_1,26.21 //",
  "GP12lip_1_pu:2667": "vedāś ca pitaraḥ sarve nātra kāryā vicāraṇā /",
  "GP12lip_1_pu:2668": "grāmādbahirgato bhūtvā brāhmaṇo brahmayajñavit // LiP_1,26.22 //",
  "GP12lip_1_pu:2669": "yāvat tvadṛṣṭam abhavad uṭajānāṃ chadaṃ naraḥ /",
  "GP12lip_1_pu:2670": "prācyāmudīcyāṃ ca tathā prāgudīcyāmathāpi vā // LiP_1,26.23 //",
  "GP12lip_1_pu:2671": "puṇyamācamanaṃ kuryād brahmayajñārthameva tat /",
  "GP12lip_1_pu:2672": "prītyarthaṃ ca ṛcāṃ viprāḥ triḥ pītvā plāvya plāvya ca // LiP_1,26.24 //",
  "GP12lip_1_pu:2673": "yajuṣāṃ parimṛjyaivaṃ dviḥ prakṣālya ca vāriṇā /",
  "GP12lip_1_pu:2674": "prītyarthaṃ sāmavedānām upaspṛśya ca mūrdhani // LiP_1,26.25 //",
  "GP12lip_1_pu:2675": "spṛśedatharvavedānāṃ netre cāṅgirasāṃ tathā /",
  "GP12lip_1_pu:2676": "nāsike brāhmaṇo 'ṅgānāṃ kṣālya kṣālya ca vāriṇā // LiP_1,26.26 //",
  "GP12lip_1_pu:2677": "aṣṭādaśapurāṇānāṃ brahmādyānāṃ tathaiva ca /",
  "GP12lip_1_pu:2678": "tathā copapurāṇānāṃ saurādīnāṃ yathākramam // LiP_1,26.27 //",
  "GP12lip_1_pu:2679": "puṇyānāmitihāsānāṃ śaivādīnāṃ tathaiva ca /",
  "GP12lip_1_pu:2680": "śrotre spṛśeddhi tuṣṭyarthaṃ hṛddeśaṃ tu tataḥ spṛśet // LiP_1,26.28 //",
  "GP12lip_1_pu:2681": "kalpādīnāṃ tu sarveṣāṃ kalpavitkalpavittamāḥ /",
  "GP12lip_1_pu:2682": "evamācamya cāstīrya darbhapiñjūlam ātmanaḥ // LiP_1,26.29 //",
  "GP12lip_1_pu:2683": "kṛtvā pāṇitale dhīmān ātmano dakṣiṇottaram /",
  "GP12lip_1_pu:2684": "hemāṅgulīyasaṃyukto brahmabandhayuto 'pi vā // LiP_1,26.30 //",
  "GP12lip_1_pu:2685": "vidhivadbrahmayajñaṃ ca kuryātsūtrī samāhitaḥ /",
  "GP12lip_1_pu:2686": "akṛtvā ca muniḥ pañca mahāyajñāndvijottamaḥ // LiP_1,26.31 //",
  "GP12lip_1_pu:2687": "bhuktvā ca sūkarāṇāṃ tu yonau vai jāyate naraḥ /",
  "GP12lip_1_pu:2688": "tasmātsarvaprayatnena kartavyāḥ śubhamicchatā // LiP_1,26.32 //",
  "GP12lip_1_pu:2689": "brahmayajñādatha snānaṃ kṛtvādau sarvathātmanaḥ /",
  "GP12lip_1_pu:2690": "tīrthaṃ saṃgṛhya vidhivat praviśecchibiraṃ vaśī // LiP_1,26.33 //",
  "GP12lip_1_pu:2691": "bahireva gṛhātpādau hastau prakṣālya vāriṇā /",
  "GP12lip_1_pu:2692": "bhasmasnānaṃ tataḥ kuryād vidhivad dehaśuddhaye // LiP_1,26.34 //",
  "GP12lip_1_pu:2693": "śodhya bhasma yathānyāyaṃ praṇavenāgnihotrajam /",
  "GP12lip_1_pu:2694": "jyotiḥ sūrya iti prātar juhuyādudite yataḥ // LiP_1,26.35 //",
  "GP12lip_1_pu:2695": "jyotiragnis tathā sāyaṃ samyak cānudite mṛṣā /",
  "GP12lip_1_pu:2696": "tasmāduditahomasthaṃ bhasitaṃ pāvanaṃ śubham // LiP_1,26.36 //",
  "GP12lip_1_pu:2697": "nāsti satyasamaṃ yasmād asatyaṃ pātakaṃ ca yat /",
  "GP12lip_1_pu:2698": "īśānena śirodeśaṃ mukhaṃ tatpuruṣeṇa ca // LiP_1,26.37 //",
  "GP12lip_1_pu:2699": "urodeśamaghoreṇa guhyaṃ vāmena suvratāḥ /",
  "GP12lip_1_pu:2700": "sadyena pādau sarvāṅgaṃ praṇavenābhiṣecayet // LiP_1,26.38 //",
  "GP12lip_1_pu:2701": "tataḥ prakṣālayetpādaṃ hastaṃ brahmavidāṃ varaḥ /",
  "GP12lip_1_pu:2702": "vyapohya bhasma cādāya devadevamanusmaran // LiP_1,26.39 //",
  "GP12lip_1_pu:2703": "mantrasnānaṃ tataḥ kuryād āpohiṣṭhādibhiḥ kramāt /",
  "GP12lip_1_pu:2704": "puṇyaiścaiva tathā mantrair ṛgyajuḥsāmasaṃbhavaiḥ // LiP_1,26.40 //",
  "GP12lip_1_pu:2705": "dvijānāṃ tu hitāyaivaṃ kathitaṃ snānamadya te /",
  "GP12lip_1_pu:2706": "saṃkṣipya yaḥ sakṛtkuryāt sa yāti paramaṃ padam // LiP_1,26.41 //",
  "GP12lip_1_pu:2707": "iti śrīliṅgamahāpurāṇe pūrvabhāge pañcayajñavidhānaṃ nāma ṣaḍviṃśo 'dhyāyaḥ",
  "GP12lip_1_pu:2709": "LiP, 1, 27",
  "GP12lip_1_pu:2710": "śailādiruvāca",
  "GP12lip_1_pu:2711": "vakṣyāmi śṛṇu saṃkṣepāl liṅgārcanāvidhikramam /",
  "GP12lip_1_pu:2712": "vaktuṃ varṣaśatenāpi na śakyaṃ vistareṇa yat // LiP_1,27.1 //",
  "GP12lip_1_pu:2713": "evaṃ snātvā yathānyāyaṃ pūjāsthānaṃ praviśya ca /",
  "GP12lip_1_pu:2714": "prāṇāyāmatrayaṃ kṛtvā dhyāyeddevaṃ triyaṃbakam // LiP_1,27.2 //",
  "GP12lip_1_pu:2715": "pañcavaktraṃ daśabhujaṃ śuddhasphaṭikasannibham /",
  "GP12lip_1_pu:2716": "sarvābharaṇasaṃyuktaṃ citrāṃbaravibhūṣitam // LiP_1,27.3 //",
  "GP12lip_1_pu:2717": "tasya rūpaṃ samāśritya dāhanaplāvanādibhiḥ /",
  "GP12lip_1_pu:2718": "śaivīṃ tanuṃ samāsthāya pūjayetparameśvaram // LiP_1,27.4 //",
  "GP12lip_1_pu:2719": "dehaśuddhiṃ ca kṛtvaiva mūlamantraṃ nyaset kramāt /",
  "GP12lip_1_pu:2720": "sarvatra praṇavenaiva brahmāṇi ca yathākramam // LiP_1,27.5 //",
  "GP12lip_1_pu:2721": "sūtre namaḥ śivāyeti chandāṃsi parame śubhe /",
  "GP12lip_1_pu:2722": "mantrāṇi sūkṣmarūpeṇa saṃsthitāni yatastataḥ // LiP_1,27.6 //",
  "GP12lip_1_pu:2723": "nyagrodhabīje nyagrodhas tathā sūtre tu śobhane /",
  "GP12lip_1_pu:2724": "mahatyapi mahadbrahma saṃsthitaṃ sūkṣmavatsvayam // LiP_1,27.7 //",
  "GP12lip_1_pu:2725": "secayedarcanasthānaṃ gandhacandanavāriṇā /",
  "GP12lip_1_pu:2726": "dravyāṇi śodhayetpaścāt kṣālanaprokṣaṇādibhiḥ // LiP_1,27.8 //",
  "GP12lip_1_pu:2727": "kṣālanaṃ prokṣaṇaṃ caiva praṇavena vidhīyate /",
  "GP12lip_1_pu:2728": "prokṣaṇī cārghyapātraṃ ca pādyapātram anukramāt // LiP_1,27.9 //",
  "GP12lip_1_pu:2729": "tathā hyācamanīyārthaṃ kalpitaṃ pātrameva ca /",
  "GP12lip_1_pu:2730": "sthāpayed vidhinā dhīmān avaguṇṭhya yathāvidhi // LiP_1,27.10 //",
  "GP12lip_1_pu:2731": "darbhair ācchādayeccaiva prokṣayecchuddhavāriṇā /",
  "GP12lip_1_pu:2732": "teṣu teṣvatha sarveṣu kṣipettoyaṃ suśītalam // LiP_1,27.11 //",
  "GP12lip_1_pu:2733": "praṇavena kṣipetteṣu dravyāṇyālokya buddhimān /",
  "GP12lip_1_pu:2734": "uśīraṃ candanaṃ caiva pādye tu parikalpayet // LiP_1,27.12 //",
  "GP12lip_1_pu:2735": "jātikaṅkolakarpūra- bahumūlatamālakam /",
  "GP12lip_1_pu:2736": "cūrṇayitvā yathānyāyaṃ kṣipedācamanīyake // LiP_1,27.13 //",
  "GP12lip_1_pu:2737": "evaṃ sarveṣu pātreṣu dāpayeccandanaṃ tathā /",
  "GP12lip_1_pu:2738": "karpūraṃ ca yathānyāyaṃ puṣpāṇi vividhāni ca // LiP_1,27.14 //",
  "GP12lip_1_pu:2739": "kuśāgramakṣatāṃścaiva yavavrīhitilāni ca /",
  "GP12lip_1_pu:2740": "ājyasiddhārthapuṣpāṇi bhasitaṃ cārghyapātrake // LiP_1,27.15 //",
  "GP12lip_1_pu:2741": "kuśapuṣpayavavrīhi- bahumūlatamālakam /",
  "GP12lip_1_pu:2742": "dāpayetprokṣaṇīpātre bhasitaṃ praṇavena ca // LiP_1,27.16 //",
  "GP12lip_1_pu:2743": "nyasetpañcākṣaraṃ caiva gāyatrīṃ rudradevatām /",
  "GP12lip_1_pu:2744": "kevalaṃ praṇavaṃ vāpi vedasāramanuttamam // LiP_1,27.17 //",
  "GP12lip_1_pu:2745": "atha saṃprokṣayetpaścād dravyāṇi praṇavena tu /",
  "GP12lip_1_pu:2746": "prokṣaṇīpātrasaṃsthena īśānādyaiś ca pañcabhiḥ // LiP_1,27.18 //",
  "GP12lip_1_pu:2747": "pārśvato devadevasya nandinaṃ māṃsamarcayet /",
  "GP12lip_1_pu:2748": "dīptānalāyutaprakhyaṃ trinetraṃ tridaśeśvaram // LiP_1,27.19 //",
  "GP12lip_1_pu:2749": "bālendumukuṭaṃ caiva harivaktraṃ caturbhujam /",
  "GP12lip_1_pu:2750": "puṣpamālādharaṃ saumyaṃ sarvābharaṇabhūṣitam // LiP_1,27.20 //",
  "GP12lip_1_pu:2751": "uttare cātmanaḥ puṇyāṃ bhāryāṃ ca marutāṃ śubhām /",
  "GP12lip_1_pu:2752": "suyaśāṃ suvratāṃ cāmbāṃ pādamaṇḍanatatparām // LiP_1,27.21 //",
  "GP12lip_1_pu:2753": "evaṃ pūjya praviśyāntar bhavanaṃ parameṣṭhinaḥ /",
  "GP12lip_1_pu:2754": "dattvā puṣpāñjaliṃ bhaktyā pañcamūrdhasu pañcabhiḥ // LiP_1,27.22 //",
  "GP12lip_1_pu:2755": "gandhapuṣpais tathā dhūpair vividhaiḥ pūjya śaṅkaram /",
  "GP12lip_1_pu:2756": "skandaṃ vināyakaṃ devīṃ liṅgaśuddhiṃ ca kārayet // LiP_1,27.23 //",
  "GP12lip_1_pu:2757": "japtvā sarvāṇi mantrāṇi praṇavādinamo 'ntakam /",
  "GP12lip_1_pu:2758": "kalpayedāsanaṃ paścāt padmākhyaṃ praṇavena tat // LiP_1,27.24 //",
  "GP12lip_1_pu:2759": "tasya pūrvadalaṃ sākṣād aṇimāmayam akṣaram /",
  "GP12lip_1_pu:2760": "laghimā dakṣiṇaṃ caiva mahimā paścimaṃ tathā // LiP_1,27.25 //",
  "GP12lip_1_pu:2761": "prāptistathottaraṃ patraṃ prākāmyaṃ pāvakasya tu /",
  "GP12lip_1_pu:2762": "īśitvaṃ nairṛtaṃ patraṃ vaśitvaṃ vāyugocare // LiP_1,27.26 //",
  "GP12lip_1_pu:2763": "sarvajñatvaṃ tathaiśānyaṃ karṇikā soma ucyate /",
  "GP12lip_1_pu:2764": "somasyādhas tathā sūryas tasyādhaḥ pāvakaḥ svayam // LiP_1,27.27 //",
  "GP12lip_1_pu:2765": "dharmādayo vidikṣvete tv anantaṃ kalpayetkramāt /",
  "GP12lip_1_pu:2766": "avyaktādicaturdikṣu somasyānte guṇatrayam // LiP_1,27.28 //",
  "GP12lip_1_pu:2767": "ātmatrayaṃ tataścordhvaṃ tasyānte śivapīṭhikā /",
  "GP12lip_1_pu:2768": "sadyojātaṃ prapadyāmīty āvāhya parameśvaram // LiP_1,27.29 //",
  "GP12lip_1_pu:2769": "vāmadevena mantreṇa sthāpayedāsanopari /",
  "GP12lip_1_pu:2770": "sānnidhyaṃ rudragāyatryā aghoreṇa nirudhya ca // LiP_1,27.30 //",
  "GP12lip_1_pu:2771": "īśānaḥ sarvavidyānām iti mantreṇa pūjayet /",
  "GP12lip_1_pu:2772": "pādyamācamanīyaṃ ca vibhoścārghyaṃ pradāpayet // LiP_1,27.31 //",
  "GP12lip_1_pu:2773": "snāpayedvidhinā rudraṃ gandhacandanavāriṇā /",
  "GP12lip_1_pu:2774": "pañcagavyavidhānena gṛhya pātre 'bhimantrya ca // LiP_1,27.32 //",
  "GP12lip_1_pu:2775": "praṇavenaiva gavyaistu snāpayecca yathāvidhi /",
  "GP12lip_1_pu:2776": "ājyena madhunā caiva tathā cekṣurasena ca // LiP_1,27.33 //",
  "GP12lip_1_pu:2777": "puṇyairdravyairmahādevaṃ praṇavenābhiṣecayet /",
  "GP12lip_1_pu:2778": "jalabhāṇḍaiḥ pavitraistu mantraistoyaṃ kṣipettataḥ // LiP_1,27.34 //",
  "GP12lip_1_pu:2779": "śuddhiṃ kṛtvā yathānyāyaṃ sitavastreṇa sādhakaḥ /",
  "GP12lip_1_pu:2780": "kuśāpāmārgakarpūra- jātipuṣpakacampakaiḥ // LiP_1,27.35 //",
  "GP12lip_1_pu:2781": "karavīraiḥ sitaiścaiva mallikākamalotpalaiḥ /",
  "GP12lip_1_pu:2782": "āpūrya puṣpaiḥ suśubhaiḥ candanādyaiś ca tajjalam // LiP_1,27.36 //",
  "GP12lip_1_pu:2783": "nyasenmantrāṇi tattoye sadyojātādikāni tu /",
  "GP12lip_1_pu:2784": "suvarṇakalaśenātha tathā vai rājatena vā // LiP_1,27.37 //",
  "GP12lip_1_pu:2785": "tāmreṇa padmapatreṇa pālāśena dalena vā /",
  "GP12lip_1_pu:2786": "śaṃkhena mṛnmayenātha śodhitena śubhena vā // LiP_1,27.38 //",
  "GP12lip_1_pu:2787": "sakūrcena sapuṣpeṇa snāpayenmantrapūrvakam /",
  "GP12lip_1_pu:2788": "mantrāṇi te pravakṣyāmi śṛṇu sarvārthasiddhaye // LiP_1,27.39 //",
  "GP12lip_1_pu:2789": "yairliṅgaṃ sakṛdapyevaṃ snāpya mucyeta mānavaḥ /",
  "GP12lip_1_pu:2790": "pavamānena mantrajñāḥ tathā vāmīyakena ca // LiP_1,27.40 //",
  "GP12lip_1_pu:2791": "rudreṇa nīlarudreṇa śrīsūktena śubhena ca /",
  "GP12lip_1_pu:2792": "rajanīsūktakenaiva camakena śubhena ca // LiP_1,27.41 //",
  "GP12lip_1_pu:2793": "hotāreṇātha śirasā atharveṇa śubhena ca /",
  "GP12lip_1_pu:2794": "śāntyā cātha punaḥ śāntyā bhāruṇḍenāruṇena ca // LiP_1,27.42 //",
  "GP12lip_1_pu:2795": "vāruṇena ca jyeṣṭhena tathā vedavratena ca /",
  "GP12lip_1_pu:2796": "tathāntareṇa puṇyena sūktena puruṣeṇa ca // LiP_1,27.43 //",
  "GP12lip_1_pu:2797": "tvaritenaiva rudreṇa kapinā ca kapardinā /",
  "GP12lip_1_pu:2798": "āvosajeti sāmnā tu bṛhaccandreṇa viṣṇunā // LiP_1,27.44 //",
  "GP12lip_1_pu:2799": "virūpākṣeṇa skandena śataṛgbhiḥ śivais tathā /",
  "GP12lip_1_pu:2800": "pañcabrahmaiś ca sūtreṇa kevalapraṇavena ca // LiP_1,27.45 //",
  "GP12lip_1_pu:2801": "snāpayeddevadeveśaṃ sarvapāpapraśāntaye /",
  "GP12lip_1_pu:2802": "vastraṃ śivopavītaṃ ca tathā hyācamanīyakam // LiP_1,27.46 //",
  "GP12lip_1_pu:2803": "gandhaṃ puṣpaṃ tathā dhūpaṃ dīpamannaṃ krameṇa tu /",
  "GP12lip_1_pu:2804": "toyaṃ sugandhitaṃ caiva punarācamanīyakam // LiP_1,27.47 //",
  "GP12lip_1_pu:2805": "mukuṭaṃ ca śubhaṃ channaṃ tathā vai bhūṣaṇāni ca /",
  "GP12lip_1_pu:2806": "dāpayetpraṇavenaiva mukhavāsādikāni ca // LiP_1,27.48 //",
  "GP12lip_1_pu:2807": "tataḥ sphaṭikasaṃkāśaṃ devaṃ niṣkalamakṣaram /",
  "GP12lip_1_pu:2808": "kāraṇaṃ sarvadevānāṃ sarvalokamayaṃ param // LiP_1,27.49 //",
  "GP12lip_1_pu:2809": "brahmendraviṣṇurudrādyair ṛṣidevair agocaram /",
  "GP12lip_1_pu:2810": "vedavidbhir hi vedāntais tv agocaramiti śrutiḥ // LiP_1,27.50 //",
  "GP12lip_1_pu:2811": "ādimadhyāntarahitaṃ bheṣajaṃ bhavarogiṇām /",
  "GP12lip_1_pu:2812": "śivatattvamiti khyātaṃ śivaliṅge vyavasthitam // LiP_1,27.51 //",
  "GP12lip_1_pu:2813": "praṇavenaiva mantreṇa pūjayelliṅgamūrdhani /",
  "GP12lip_1_pu:2814": "stotraṃ japecca vidhinā namaskāraṃ pradakṣiṇam // LiP_1,27.52 //",
  "GP12lip_1_pu:2815": "arghyaṃ dattvātha puṣpāṇi pādayostu vikīrya ca /",
  "GP12lip_1_pu:2816": "praṇipatya ca deveśam ātmanyāropayecchivam // LiP_1,27.53 //",
  "GP12lip_1_pu:2817": "evaṃ saṃkṣipya kathitaṃ liṅgārcanamanuttamam /",
  "GP12lip_1_pu:2818": "ābhyantaraṃ pravakṣyāmi liṅgārcanamihādya te // LiP_1,27.54 //",
  "GP12lip_1_pu:2819": "iti śrīliṅgamahāpurāṇe pūrvabhāge liṅgārcanavidhirnāma saptaviṃśo 'dhyāyaḥ",
  "GP12lip_1_pu:2821": "LiP, 1, 28",
  "GP12lip_1_pu:2822": "śailādiruvāca",
  "GP12lip_1_pu:2823": "āgneyaṃ sauramamṛtaṃ bimbaṃ bhāvyaṃ tatopari /",
  "GP12lip_1_pu:2824": "guṇatrayaṃ ca hṛdaye tathā cātmatrayaṃ kramāt // LiP_1,28.1 //",
  "GP12lip_1_pu:2825": "tasyopari mahādevaṃ niṣkalaṃ sakalākṛtim /",
  "GP12lip_1_pu:2826": "kāntārdharūḍhadehaṃ ca pūjayeddhyānavidyayā // LiP_1,28.2 //",
  "GP12lip_1_pu:2827": "tato bahuvidhaṃ proktaṃ cintyaṃ tatrāsti cedyataḥ /",
  "GP12lip_1_pu:2828": "cintakasya tataścintā anyathā nopapadyate // LiP_1,28.3 //",
  "GP12lip_1_pu:2829": "tasmāddhyeyaṃ tathā dhyānaṃ yajamānaḥ prayojanam /",
  "GP12lip_1_pu:2830": "smarettannānyathā jātu budhyate puruṣasya ha // LiP_1,28.4 //",
  "GP12lip_1_pu:2831": "pure śete puraṃ dehaṃ tasmātpuruṣa ucyate /",
  "GP12lip_1_pu:2832": "yājyaṃ yajñena yajate yajamānastu sa smṛtaḥ // LiP_1,28.5 //",
  "GP12lip_1_pu:2833": "dhyeyo maheśvaro dhyānaṃ cintanaṃ nirvṛtiḥ phalam /",
  "GP12lip_1_pu:2834": "pradhānapuruṣeśānaṃ yāthātathyaṃ prapadyate // LiP_1,28.6 //",
  "GP12lip_1_pu:2835": "iha ṣaḍviṃśako dhyeyo dhyātā vai pañcaviṃśakaḥ /",
  "GP12lip_1_pu:2836": "caturviṃśakam avyaktaṃ mahadādyāstu sapta ca // LiP_1,28.7 //",
  "GP12lip_1_pu:2837": "mahāṃs tathā tvahaṅkāraṃ tanmātraṃ pañcakaṃ punaḥ /",
  "GP12lip_1_pu:2838": "karmendriyāṇi pañcaiva tathā buddhīndriyāṇi ca // LiP_1,28.8 //",
  "GP12lip_1_pu:2839": "manaś ca pañca bhūtāni śivaḥ ṣaḍviṃśakastataḥ /",
  "GP12lip_1_pu:2840": "sa eva bhartā kartā ca vidherapi maheśvaraḥ // LiP_1,28.9 //",
  "GP12lip_1_pu:2841": "hiraṇyagarbhaṃ rudro 'sau janayāmāsa śaṅkaraḥ /",
  "GP12lip_1_pu:2842": "viśvādhikaś ca viśvātmā viśvarūpa iti smṛtaḥ // LiP_1,28.10 //",
  "GP12lip_1_pu:2843": "vinā yathā hi pitaraṃ mātaraṃ tanayāstviha /",
  "GP12lip_1_pu:2844": "na jāyante tathā somaṃ vinā nāsti jagattrayam // LiP_1,28.11 //",
  "GP12lip_1_pu:2845": "sanatkumāra uvāca",
  "GP12lip_1_pu:2846": "kartā yadi mahādevaḥ paramātmā maheśvaraḥ /",
  "GP12lip_1_pu:2847": "tathā kārayitā caiva kurvato 'lpātmanas tathā // LiP_1,28.12 //",
  "GP12lip_1_pu:2848": "nityo viśuddho buddhaś ca niṣkalaḥ parameśvaraḥ /",
  "GP12lip_1_pu:2849": "tvayokto muktidaḥ kiṃ vā niṣkalaścetkaroti kim // LiP_1,28.13 //",
  "GP12lip_1_pu:2850": "śailādiruvāca",
  "GP12lip_1_pu:2851": "kālaḥ karoti sakalaṃ kālaṃ kalayate sadā /",
  "GP12lip_1_pu:2852": "niṣkalaṃ ca manaḥ sarvaṃ manyate so 'pi niṣkalaḥ // LiP_1,28.14 //",
  "GP12lip_1_pu:2853": "karmaṇā tasya caiveha jagatsarvaṃ pratiṣṭhitam /",
  "GP12lip_1_pu:2854": "kimatra devadevasya mūrtyaṣṭakamidaṃ jagat // LiP_1,28.15 //",
  "GP12lip_1_pu:2855": "vinākāśaṃ jagannaiva vinā kṣmāṃ vāyunā vinā /",
  "GP12lip_1_pu:2856": "tejasā vāriṇā caiva yajamānaṃ tathā vinā // LiP_1,28.16 //",
  "GP12lip_1_pu:2857": "bhānunā śaśinā lokas tasyaitāstanavaḥ prabhoḥ /",
  "GP12lip_1_pu:2858": "vicāratastu rudrasya sthūlametaccarācaram // LiP_1,28.17 //",
  "GP12lip_1_pu:2859": "sūkṣmaṃ vadanti ṛṣayo yanna vācyaṃ dvijottamāḥ /",
  "GP12lip_1_pu:2860": "yato vāco nivartante aprāpya manasā saha // LiP_1,28.18 //",
  "GP12lip_1_pu:2861": "ānandaṃ brahmaṇo vidvān na bibheti kutaścana /",
  "GP12lip_1_pu:2862": "na bhetavyaṃ tathā tasmāj jñātvānandaṃ pinākinaḥ // LiP_1,28.19 //",
  "GP12lip_1_pu:2863": "vibhūtayaś ca rudrasya matvā sarvatra bhāvataḥ /",
  "GP12lip_1_pu:2864": "sarvaṃ rudra iti prāhur munayastattvadarśinaḥ // LiP_1,28.20 //",
  "GP12lip_1_pu:2865": "namaskāreṇa satataṃ gauravātparameṣṭhinaḥ /",
  "GP12lip_1_pu:2866": "sarvaṃ tu khalvidaṃ brahma sarvo vai rudra īśvaraḥ // LiP_1,28.21 //",
  "GP12lip_1_pu:2867": "puruṣo vai mahādevo maheśānaḥ paraḥ śivaḥ /",
  "GP12lip_1_pu:2868": "evaṃ vibhurvinirdiṣṭo dhyānaṃ tatraiva cintanam // LiP_1,28.22 //",
  "GP12lip_1_pu:2869": "caturvyūheṇa mārgeṇa vicāryālokya suvrata /",
  "GP12lip_1_pu:2870": "saṃsārahetuḥ saṃsāro mokṣahetuś ca nirvṛtiḥ // LiP_1,28.23 //",
  "GP12lip_1_pu:2871": "caturvyūhaḥ samākhyātaś cintakasyeha yoginaḥ /",
  "GP12lip_1_pu:2872": "cintā bahuvidhā khyātā saikatra parameṣṭhinā // LiP_1,28.24 //",
  "GP12lip_1_pu:2873": "suniṣṭhetyatra kathitā rudraṃ raudrī na saṃśayaḥ /",
  "GP12lip_1_pu:2874": "aindrī cendre tathā saumyā some nārāyaṇe tathā // LiP_1,28.25 //",
  "GP12lip_1_pu:2875": "sūrye vahnau ca sarveṣāṃ sarvatraivaṃ vicārataḥ /",
  "GP12lip_1_pu:2876": "saivāhaṃ so 'hamityevaṃ dvidhā saṃsthāpya bhāvataḥ // LiP_1,28.26 //",
  "GP12lip_1_pu:2877": "bhakto 'sau nāsti yastasmāc cintā brāhmī na saṃśayaḥ /",
  "GP12lip_1_pu:2878": "evaṃ brahmamayaṃ dhyāyet pūrvaṃ vipra carācaram // LiP_1,28.27 //",
  "GP12lip_1_pu:2879": "carācaravibhāgaṃ ca tyajedabhimataṃ smaran /",
  "GP12lip_1_pu:2880": "tyājyaṃ grāhyam alabhyaṃ ca kṛtyaṃ cākṛtyameva ca // LiP_1,28.28 //",
  "GP12lip_1_pu:2881": "yasya nāsti sutṛptasya tasya brāhmī na cānyathā /",
  "GP12lip_1_pu:2882": "ābhyantaraṃ samākhyātam evamabhyarcanaṃ kramāt // LiP_1,28.29 //",
  "GP12lip_1_pu:2883": "ābhyantarārcakāḥ pūjyā namaskārādibhis tathā /",
  "GP12lip_1_pu:2884": "virūpā vikṛtāścāpi na nindyā brahmavādinaḥ // LiP_1,28.30 //",
  "GP12lip_1_pu:2885": "ābhyantarārcakāḥ sarve na parīkṣyā vijānatā /",
  "GP12lip_1_pu:2886": "nindakā eva duḥkhārtā bhaviṣyantyalpacetasaḥ // LiP_1,28.31 //",
  "GP12lip_1_pu:2887": "yathā dāruvane rudraṃ vinindya munayaḥ purā /",
  "GP12lip_1_pu:2888": "tasmātsevyā namaskāryāḥ sadā brahmavidas tathā // LiP_1,28.32 //",
  "GP12lip_1_pu:2889": "varṇāśramavinirmuktā varṇāśramaparāyaṇaiḥ // LiP_1,28.33 //",
  "GP12lip_1_pu:2890": "iti śrīliṅgamahāpurāṇe pūrvabhāge śivārcanatattvasaṃkhyādivarṇanaṃ nāmāṣṭāviṃśo 'dhyāyaḥ",
  "GP12lip_1_pu:2892": "LiP, 1, 29",
  "GP12lip_1_pu:2893": "sanatkumāra uvāca",
  "GP12lip_1_pu:2894": "idānīṃ śrotumicchāmi purā dāruvane vibho /",
  "GP12lip_1_pu:2895": "pravṛttaṃ tadvanasthānāṃ tapasā bhāvitātmanām // LiP_1,29.1 //",
  "GP12lip_1_pu:2896": "kathaṃ dāruvanaṃ prāpto bhagavānnīlalohitaḥ /",
  "GP12lip_1_pu:2897": "vikṛtaṃ rūpamāsthāya cordhvaretā digambaraḥ // LiP_1,29.2 //",
  "GP12lip_1_pu:2898": "kiṃ pravṛttaṃ vane tasmin rudrasya paramātmanaḥ /",
  "GP12lip_1_pu:2899": "vaktumarhasi tattvena devadevasya ceṣṭitam // LiP_1,29.3 //",
  "GP12lip_1_pu:2900": "sūta uvāca",
  "GP12lip_1_pu:2901": "tasya tadvacanaṃ śrutvā śrutisāravidāṃ varaḥ /",
  "GP12lip_1_pu:2902": "śilādasūnurbhagavān prāha kiṃcidbhavaṃ hasan // LiP_1,29.4 //",
  "GP12lip_1_pu:2903": "śailādiruvāca",
  "GP12lip_1_pu:2904": "(Dāruvana)",
  "GP12lip_1_pu:2905": "munayo dārugahane tapastepuḥ sudāruṇam /",
  "GP12lip_1_pu:2906": "tuṣṭyarthaṃ devadevasya sadāratanayāgnayaḥ // LiP_1,29.5 //",
  "GP12lip_1_pu:2907": "tuṣṭo rudro jagannāthaś cekitāno vṛṣadhvajaḥ /",
  "GP12lip_1_pu:2908": "dhūrjaṭiḥ parameśāno bhagavānnīlalohitaḥ // LiP_1,29.6 //",
  "GP12lip_1_pu:2909": "pravṛttilakṣaṇaṃ jñānaṃ jñātuṃ dāruvanaukasām /",
  "GP12lip_1_pu:2910": "parīkṣārthaṃ jagannāthaḥ śraddhayā krīḍayā ca saḥ // LiP_1,29.7 //",
  "GP12lip_1_pu:2911": "nivṛttilakṣaṇajñāna- pratiṣṭhārthaṃ ca śaṅkaraḥ /",
  "GP12lip_1_pu:2912": "devadāruvanasthānāṃ pravṛttijñānacetasām // LiP_1,29.8 //",
  "GP12lip_1_pu:2913": "vikṛtaṃ rūpamāsthāya digvāsā viṣamekṣaṇaḥ /",
  "GP12lip_1_pu:2914": "mugdho dvihastaḥ kṛṣṇāṅgo divyaṃ dāruvanaṃ yayau // LiP_1,29.9 //",
  "GP12lip_1_pu:2915": "mandasmitaṃ ca bhagavān strīṇāṃ manasijodbhavam /",
  "GP12lip_1_pu:2916": "bhrūvilāsaṃ ca gānaṃ ca cakārātīva suṃdaraḥ // LiP_1,29.10 //",
  "GP12lip_1_pu:2917": "saṃprokṣya nārīvṛndaṃ vai muhurmuhuranaṅgahā /",
  "GP12lip_1_pu:2918": "anaṅgavṛddhim akarod atīva madhurākṛtiḥ // LiP_1,29.11 //",
  "GP12lip_1_pu:2919": "vane taṃ puruṣaṃ dṛṣṭvā vikṛtaṃ nīlalohitam /",
  "GP12lip_1_pu:2920": "striyaḥ pativratāścāpi tamevānvayurādarāt // LiP_1,29.12 //",
  "GP12lip_1_pu:2921": "vanoṭajadvāragatāś ca nāryo visrastavastrābharaṇā viceṣṭāḥ /",
  "GP12lip_1_pu:2922": "labdhvā smitaṃ tasya mukhāravindād drumālayasthās tam athānvayustāḥ // LiP_1,29.13 //",
  "GP12lip_1_pu:2923": "dṛṣṭvā kāścidbhavaṃ nāryo madaghūrṇitalocanāḥ /",
  "GP12lip_1_pu:2924": "vilāsabāhyāstāścāpi bhrūvilāsaṃ pracakrire // LiP_1,29.14 //",
  "GP12lip_1_pu:2925": "atha dṛṣṭvāparā nāryaḥ kiṃcit prahasitānanāḥ /",
  "GP12lip_1_pu:2926": "kiṃcid visrastavasanāḥ srastakāñcīguṇā jaguḥ // LiP_1,29.15 //",
  "GP12lip_1_pu:2927": "kāścittadā taṃ vipine tu dṛṣṭvā viprāṅganāḥ srastanavāṃśukaṃ vā /",
  "GP12lip_1_pu:2928": "svānsvānvicitrān valayānpravidhya madānvitā bandhujanāṃś ca jagmuḥ // LiP_1,29.16 //",
  "GP12lip_1_pu:2929": "kācittadā taṃ na viveda dṛṣṭvā vivāsanā srastamahāṃśukā ca /",
  "GP12lip_1_pu:2930": "śākhāvicitrān viṭapānprasiddhān madānvitā bandhujanāṃstathānyāḥ // LiP_1,29.17 //",
  "GP12lip_1_pu:2931": "kāścijjagustaṃ nanṛtur nipetuś ca dharātale /",
  "GP12lip_1_pu:2932": "niṣedurgajavaccānyā provāca dvijapuṅgavāḥ // LiP_1,29.18 //",
  "GP12lip_1_pu:2933": "anyonyaṃ sasmitaṃ prekṣya cāliliṅguḥ samantataḥ /",
  "GP12lip_1_pu:2934": "nirudhya mārgaṃ rudrasya naipuṇāni pracakrire // LiP_1,29.19 //",
  "GP12lip_1_pu:2935": "ko bhavāniti cāhustaṃ āsyatāmiti cāparāḥ /",
  "GP12lip_1_pu:2936": "kutretyatha prasīdeti jajalpuḥ prītamānasāḥ // LiP_1,29.20 //",
  "GP12lip_1_pu:2937": "viparītā nipeturvai visrastāṃśukamūrdhajāḥ /",
  "GP12lip_1_pu:2938": "pativratāḥ patīnāṃ tu saṃnidhau bhavamāyayā // LiP_1,29.21 //",
  "GP12lip_1_pu:2939": "dṛṣṭvā śrutvā bhavastāsāṃ ceṣṭāvākyāni cāvyayaḥ /",
  "GP12lip_1_pu:2940": "śubhaṃ vāpyaśubhaṃ vāpi noktavānparameśvaraḥ // LiP_1,29.22 //",
  "GP12lip_1_pu:2941": "dṛṣṭvā nārīkulaṃ viprās tathābhūtaṃ ca śaṅkaram /",
  "GP12lip_1_pu:2942": "atīva paruṣaṃ vākyaṃ jajalpuste munīśvarāḥ // LiP_1,29.23 //",
  "GP12lip_1_pu:2943": "tapāṃsi teṣāṃ sarveṣāṃ pratyāhanyanta śaṅkare /",
  "GP12lip_1_pu:2944": "yathādityaprakāśena tārakā nabhasi sthitāḥ // LiP_1,29.24 //",
  "GP12lip_1_pu:2945": "śrūyate ṛṣiśāpena brahmaṇastu mahātmanaḥ /",
  "GP12lip_1_pu:2946": "samṛddhaśreyasāṃ yonir yajñā vai nāśamāptavān // LiP_1,29.25 //",
  "GP12lip_1_pu:2947": "bhṛgor api ca śāpena viṣṇuḥ paramavīryavān /",
  "GP12lip_1_pu:2948": "prādurbhāvāndaśa prāpto duḥkhitaś ca sadā kṛtaḥ // LiP_1,29.26 //",
  "GP12lip_1_pu:2949": "indrasyāpi ca dharmajña chinnaṃ savṛṣaṇaṃ purā /",
  "GP12lip_1_pu:2950": "ṛṣiṇā gautamenorvyāṃ kruddhena vinipātitam // LiP_1,29.27 //",
  "GP12lip_1_pu:2951": "garbhavāso vasūnāṃ ca śāpena vihitas tathā /",
  "GP12lip_1_pu:2952": "ṛṣīṇāṃ caiva śāpena nahuṣaḥ sarpatāṃ gataḥ // LiP_1,29.28 //",
  "GP12lip_1_pu:2953": "kṣīrodaś ca samudro 'sau nivāsaḥ sarvadā hareḥ /",
  "GP12lip_1_pu:2954": "dvitīyaścāmṛtādhāro hy apeyo brāhmaṇaiḥ kṛtaḥ // LiP_1,29.29 //",
  "GP12lip_1_pu:2955": "avimukteśvaraṃ prāpya vārāṇasyāṃ janārdanaḥ /",
  "GP12lip_1_pu:2956": "kṣīreṇa cābhiṣicyeśaṃ devadevaṃ triyaṃbakam // LiP_1,29.30 //",
  "GP12lip_1_pu:2957": "śraddhayā parayā yukto dehāśleṣāmṛtena vai /",
  "GP12lip_1_pu:2958": "niṣiktena svayaṃ devaḥ kṣīreṇa madhusūdanaḥ // LiP_1,29.31 //",
  "GP12lip_1_pu:2959": "secayitvātha bhagavān brahmaṇā munibhiḥ samam /",
  "GP12lip_1_pu:2960": "kṣīrodaṃ pūrvavaccakre nivāsaṃ cātmanaḥ prabhuḥ // LiP_1,29.32 //",
  "GP12lip_1_pu:2961": "dharmaścaiva tathā śapto māṇḍavyena mahātmanā /",
  "GP12lip_1_pu:2962": "vṛṣṇayaścaiva kṛṣṇena durvāsādyairmahātmabhiḥ // LiP_1,29.33 //",
  "GP12lip_1_pu:2963": "rāghavaḥ sānujaś cāpi durvāsena mahātmanā /",
  "GP12lip_1_pu:2964": "śrīvatsaś ca muneḥ pāda patanāttasya dhīmataḥ // LiP_1,29.34 //",
  "GP12lip_1_pu:2965": "ete cānye ca bahavo viprāṇāṃ vaśamāgatāḥ /",
  "GP12lip_1_pu:2966": "varjayitvā virūpākṣaṃ devadevamumāpatim // LiP_1,29.35 //",
  "GP12lip_1_pu:2967": "evaṃ hi mohitāstena nāvabudhyanta śaṅkaram /",
  "GP12lip_1_pu:2968": "atyugravacanaṃ procuś cogro 'pyantaradhīyata // LiP_1,29.36 //",
  "GP12lip_1_pu:2969": "te 'pi dāruvanāttasmāt prātaḥ saṃvignamānasāḥ /",
  "GP12lip_1_pu:2970": "pitāmahaṃ mahātmānam āsīnaṃ paramāsane // LiP_1,29.37 //",
  "GP12lip_1_pu:2971": "gatvā vijñāpayāmāsuḥ pravṛttamakhilaṃ vibhoḥ /",
  "GP12lip_1_pu:2972": "śubhe dāruvane tasmin munayaḥ kṣīṇacetasaḥ // LiP_1,29.38 //",
  "GP12lip_1_pu:2973": "so 'pi saṃcintya manasā kṣaṇādeva pitāmahaḥ /",
  "GP12lip_1_pu:2974": "teṣāṃ pravṛttamakhilaṃ puṇye dāruvane purā // LiP_1,29.39 //",
  "GP12lip_1_pu:2975": "utthāya prāñjalirbhūtvā praṇipatya bhavāya ca /",
  "GP12lip_1_pu:2976": "uvāca satvaraṃ brahmā munīndāruvanālayān // LiP_1,29.40 //",
  "GP12lip_1_pu:2977": "dhig yuṣmān prāptanidhanān mahānidhim anuttamam /",
  "GP12lip_1_pu:2978": "vṛthākṛtaṃ yato viprā yuṣmābhir bhāgyavarjitaiḥ // LiP_1,29.41 //",
  "GP12lip_1_pu:2979": "yastu dāruvane tasmiṃl liṅgī dṛṣṭo 'pyaliṅgibhiḥ /",
  "GP12lip_1_pu:2980": "yuṣmābhir vikṛtākāraḥ sa eva parameśvaraḥ // LiP_1,29.42 //",
  "GP12lip_1_pu:2981": "gṛhasthaiś ca na nindyāstu sadā hyatithayo dvijāḥ /",
  "GP12lip_1_pu:2982": "virūpāś ca surūpāś ca malināścāpyapaṇḍitāḥ // LiP_1,29.43 //",
  "GP12lip_1_pu:2983": "(story of Sudarśana)",
  "GP12lip_1_pu:2984": "sudarśanena muninā kālamṛtyurapi svayam /",
  "GP12lip_1_pu:2985": "purā bhūmau dvijāgryeṇa jito hyatithipūjayā // LiP_1,29.44 //",
  "GP12lip_1_pu:2986": "anyathā nāsti saṃtartuṃ gṛhasthaiś ca dvijottamaiḥ /",
  "GP12lip_1_pu:2987": "tyaktvā cātithipūjāṃ tām ātmano bhuvi śodhanam // LiP_1,29.45 //",
  "GP12lip_1_pu:2988": "gṛhastho 'pi purā jetuṃ sudarśana iti śrutaḥ /",
  "GP12lip_1_pu:2989": "pratijñāmakarojjāyāṃ bhāryāmāha pativratām // LiP_1,29.46 //",
  "GP12lip_1_pu:2990": "suvrate subhru subhage śṛṇu sarvaṃ prayatnataḥ /",
  "GP12lip_1_pu:2991": "tvayā vai nāvamantavyā gṛhe hyatithayaḥ sadā // LiP_1,29.47 //",
  "GP12lip_1_pu:2992": "sarva eva svayaṃ sākṣād atithiryatpinākadhṛk /",
  "GP12lip_1_pu:2993": "tasmādatithaye dattvā ātmānamapi pūjaya // LiP_1,29.48 //",
  "GP12lip_1_pu:2994": "evamuktvātha saṃtaptā vivaśā sā pativratā /",
  "GP12lip_1_pu:2995": "patimāha rudantī ca kimuktaṃ bhavatā prabho // LiP_1,29.49 //",
  "GP12lip_1_pu:2996": "tasyāstadvacanaṃ śrutvā punaḥ prāha sudarśanaḥ /",
  "GP12lip_1_pu:2997": "deyaṃ sarvaṃ śivāyārye śiva evātithiḥ svayam // LiP_1,29.50 //",
  "GP12lip_1_pu:2998": "tasmātsarve pūjanīyāḥ sarve 'pyatithayaḥ sadā /",
  "GP12lip_1_pu:2999": "evamuktā tadā bhartrā bhāryā tasya pativratā // LiP_1,29.51 //",
  "GP12lip_1_pu:3000": "śeṣāmivājñāmādāya mūrdhnā sā prācarattadā /",
  "GP12lip_1_pu:3001": "parīkṣituṃ tathā śraddhāṃ tayoḥ sākṣād dvijottamāḥ // LiP_1,29.52 //",
  "GP12lip_1_pu:3002": "dharmo dvijottamo bhūtvā jagāmātha munergṛham /",
  "GP12lip_1_pu:3003": "taṃ dṛṣṭvā cārcayāmāsa sārghyādyairanaghā dvijam // LiP_1,29.53 //",
  "GP12lip_1_pu:3004": "sampūjitastayā tāṃ tu prāha dharmo dvijaḥ svayam /",
  "GP12lip_1_pu:3005": "bhadre kutaḥ patirdhīmāṃs tava bhartā sudarśanaḥ // LiP_1,29.54 //",
  "GP12lip_1_pu:3006": "annādyairalamadyārye svaṃ dātumiha cārhasi /",
  "GP12lip_1_pu:3007": "sā ca lajjāvṛtā nārī smarantī kathitaṃ purā // LiP_1,29.55 //",
  "GP12lip_1_pu:3008": "bhartrā nyamīlayannetre cacāla ca pativratā /",
  "GP12lip_1_pu:3009": "kiṃcetyāha punastaṃ vai dharme cakre ca sā matim // LiP_1,29.56 //",
  "GP12lip_1_pu:3010": "nivedituṃ kilātmānaṃ tasmai patyurihājñayā /",
  "GP12lip_1_pu:3011": "etasminnantare bhartā tasyā nāryāḥ sudarśanaḥ // LiP_1,29.57 //",
  "GP12lip_1_pu:3012": "gṛhadvāraṃ gato dhīmāṃs tāmuvāca mahāmuniḥ /",
  "GP12lip_1_pu:3013": "ehyehi kva gatā bhadre tamuvācātithiḥ svayam // LiP_1,29.58 //",
  "GP12lip_1_pu:3014": "bhāryayā tvanayā sārdhaṃ maithunastho 'hamadya vai /",
  "GP12lip_1_pu:3015": "sudarśana mahābhāga kiṃ kartavyamihocyatām // LiP_1,29.59 //",
  "GP12lip_1_pu:3016": "suratāntastu viprendra saṃtuṣṭo 'haṃ dvijottama /",
  "GP12lip_1_pu:3017": "sudarśanastataḥ prāha suprahṛṣṭo dvijottamaḥ // LiP_1,29.60 //",
  "GP12lip_1_pu:3018": "bhuṅkṣva caināṃ yathākāmaṃ gamiṣye 'haṃ dvijottama /",
  "GP12lip_1_pu:3019": "hṛṣṭo 'tha darśayāmāsa svātmānaṃ dharmarāṭ svayam // LiP_1,29.61 //",
  "GP12lip_1_pu:3020": "pradadau cepsitaṃ sarvaṃ tamāha ca mahādyutiḥ /",
  "GP12lip_1_pu:3021": "eṣā na bhuktā viprendra manasāpi suśobhanā // LiP_1,29.62 //",
  "GP12lip_1_pu:3022": "mayā caiṣā na saṃdehaḥ śraddhāṃ jñātumihāgataḥ /",
  "GP12lip_1_pu:3023": "jito vai yastvayā mṛtyur dharmeṇaikena suvrata // LiP_1,29.63 //",
  "GP12lip_1_pu:3024": "aho 'sya tapaso vīryam ityuktvā prayayau ca saḥ /",
  "GP12lip_1_pu:3025": "tasmāttathā pūjanīyāḥ sarve hyatithayaḥ sadā // LiP_1,29.64 //",
  "GP12lip_1_pu:3026": "bahunātra kimuktena bhāgyahīnā dvijottamāḥ /",
  "GP12lip_1_pu:3027": "tameva śaraṇaṃ tūrṇaṃ gantumarhatha śaṅkaram // LiP_1,29.65 //",
  "GP12lip_1_pu:3028": "tasya tadvacanaṃ śrutvā brahmaṇo brāhmaṇarṣabhāḥ /",
  "GP12lip_1_pu:3029": "brahmāṇamabhivandyārtāḥ procurākulitekṣaṇāḥ // LiP_1,29.66 //",
  "GP12lip_1_pu:3030": "brāhmaṇā ūcuḥ",
  "GP12lip_1_pu:3031": "nāpekṣitaṃ mahābhāga jīvitaṃ vikṛtāḥ striyaḥ /",
  "GP12lip_1_pu:3032": "dṛṣṭo 'smābhir mahādevo nindito yastvaninditaḥ // LiP_1,29.67 //",
  "GP12lip_1_pu:3033": "śaptaś ca sarvagaḥ śūlī pinākī nīlalohitaḥ /",
  "GP12lip_1_pu:3034": "ajñānācchāpajā śaktiḥ kuṇṭhitāsyanirīkṣaṇāt // LiP_1,29.68 //",
  "GP12lip_1_pu:3035": "vaktumarhasi deveśa saṃnyāsaṃ vai krameṇa tu /",
  "GP12lip_1_pu:3036": "draṣṭuṃ vai devadeveśam ugraṃ bhīmaṃ kapardinam // LiP_1,29.69 //",
  "GP12lip_1_pu:3037": "pitāmaha uvāca",
  "GP12lip_1_pu:3038": "ādau vedānadhītyaiva śraddhayā ca guroḥ sadā /",
  "GP12lip_1_pu:3039": "vicāryārthaṃ munerdharmān pratijñāya dvijottamāḥ // LiP_1,29.70 //",
  "GP12lip_1_pu:3040": "grahaṇāntaṃ hi vā vidvān atha dvādaśavārṣikam /",
  "GP12lip_1_pu:3041": "snātvāhṛtya ca dārānvai putrānutpādya suvratān // LiP_1,29.71 //",
  "GP12lip_1_pu:3042": "vṛttibhiścānurūpābhis tān vibhajya sutānmuniḥ /",
  "GP12lip_1_pu:3043": "agniṣṭomādibhiśceṣṭvā yajñairyajñeśvaraṃ vibhum // LiP_1,29.72 //",
  "GP12lip_1_pu:3044": "pūjayet paramātmānaṃ prāpyāraṇyaṃ vibhāvasau /",
  "GP12lip_1_pu:3045": "munirdvādaśavarṣaṃ vā varṣamātram athāpi vā // LiP_1,29.73 //",
  "GP12lip_1_pu:3046": "pakṣadvādaśakaṃ vāpi dinadvādaśakaṃ tu vā /",
  "GP12lip_1_pu:3047": "kṣīrabhuk saṃyutaḥ śāntaḥ sarvān sampūjayetsurān // LiP_1,29.74 //",
  "GP12lip_1_pu:3048": "iṣṭvaivaṃ juhuyādagnau yajñapātrāṇi mantrataḥ /",
  "GP12lip_1_pu:3049": "apsu vai pārthivaṃ nyasya gurave taijasāni tu // LiP_1,29.75 //",
  "GP12lip_1_pu:3050": "svadhanaṃ sakalaṃ caiva brāhmaṇebhyo viśaṅkayā /",
  "GP12lip_1_pu:3051": "praṇipatya guruṃ bhūmau viraktaḥ saṃnyasedyatiḥ // LiP_1,29.76 //",
  "GP12lip_1_pu:3052": "nikṛtya keśān saśikhān upavītaṃ visṛjya ca /",
  "GP12lip_1_pu:3053": "pañcabhir juhuyād apsu bhūḥ svāheti vicakṣaṇaḥ // LiP_1,29.77 //",
  "GP12lip_1_pu:3054": "tataścordhvaṃ caredevaṃ yatiḥ śivavimuktaye /",
  "GP12lip_1_pu:3055": "vratenānaśanenāpi toyavṛttyāpi vā punaḥ // LiP_1,29.78 //",
  "GP12lip_1_pu:3056": "parṇavṛttyā payovṛttyā phalavṛttyāpi vā yatiḥ /",
  "GP12lip_1_pu:3057": "evaṃ jīvanmṛto no cet ṣaṇmāsādvatsarāttu vā // LiP_1,29.79 //",
  "GP12lip_1_pu:3058": "prasthānādikamāyāsaṃ svadehasya caredyatiḥ /",
  "GP12lip_1_pu:3059": "śivasāyujyamāpnoti karmaṇāpyevamācaran // LiP_1,29.80 //",
  "GP12lip_1_pu:3060": "sadyo 'pi labhate muktiṃ bhaktiyukto dṛḍhavratāḥ // LiP_1,29.81 //",
  "GP12lip_1_pu:3061": "tyāgena vā kiṃ vidhināpy anena bhaktasya rudrasya śubhairvrataiśca /",
  "GP12lip_1_pu:3062": "yajñaiś ca dānairvividhaiś ca homair labdhaiścaśāstrairvividhaiś ca vedaiḥ // LiP_1,29.82 //",
  "GP12lip_1_pu:3063": "śvetenaivaṃ jito mṛtyur bhavabhaktyā mahātmanā /",
  "GP12lip_1_pu:3064": "vo 'stu bhaktirmahādeve śaṅkare paramātmani // LiP_1,29.83 //",
  "GP12lip_1_pu:3065": "iti śrīliṅgamahāpurāṇe pūrvabhāge ekonatriṃśo 'dhyāyaḥ",
  "GP12lip_1_pu:3067": "LiP, 1, 30",
  "GP12lip_1_pu:3068": "śailādiruvāca",
  "GP12lip_1_pu:3069": "evamuktāstadā tena brahmaṇā brāhmaṇarṣabhāḥ /",
  "GP12lip_1_pu:3070": "śvetasya ca kathāṃ puṇyām apṛcchan paramarṣayaḥ // LiP_1,30.1 //",
  "GP12lip_1_pu:3071": "pitāmaha uvāca",
  "GP12lip_1_pu:3072": "śveto nāma muniḥ śrīmān gatāyurgirigahvare /",
  "GP12lip_1_pu:3073": "sakto hyabhyarcya yadbhaktyā tuṣṭāva ca maheśvaram // LiP_1,30.2 //",
  "GP12lip_1_pu:3074": "rudrādhyāyena puṇyena namastetyādinā dvijāḥ /",
  "GP12lip_1_pu:3075": "tataḥ kālo mahātejāḥ kālaprāptaṃ dvijottamam // LiP_1,30.3 //",
  "GP12lip_1_pu:3076": "netuṃ saṃcintya viprendrāḥ sānnidhyamakaronmuneḥ /",
  "GP12lip_1_pu:3077": "śveto 'pi dṛṣṭvā taṃ kālaṃ kālaprāpto 'pi śaṅkaram // LiP_1,30.4 //",
  "GP12lip_1_pu:3078": "pūjayāmāsa puṇyātmā triyaṃbakamanusmaran /",
  "GP12lip_1_pu:3079": "triyaṃbakaṃ yajedevaṃ sugandhiṃ puṣṭivardhanam // LiP_1,30.5 //",
  "GP12lip_1_pu:3080": "kiṃ kariṣyati me mṛtyur mṛtyormṛtyurahaṃ yataḥ /",
  "GP12lip_1_pu:3081": "taṃ dṛṣṭvā sasmitaṃ prāha śvetaṃ lokabhayaṃkaraḥ // LiP_1,30.6 //",
  "GP12lip_1_pu:3082": "ehyehi śveta cānena vidhinā kiṃ phalaṃ tava /",
  "GP12lip_1_pu:3083": "rudro vā bhagavān viṣṇur brahmā vā jagadīśvaraḥ // LiP_1,30.7 //",
  "GP12lip_1_pu:3084": "kaḥ samarthaḥ paritrātuṃ mayā grastaṃ dvijottama /",
  "GP12lip_1_pu:3085": "anena mama kiṃ vipra raudreṇa vidhinā prabhoḥ // LiP_1,30.8 //",
  "GP12lip_1_pu:3086": "netuṃ yasyotthitaścāhaṃ yamalokaṃ kṣaṇena vai /",
  "GP12lip_1_pu:3087": "yasmādgatāyustvaṃ tasmān mune netumihodyataḥ // LiP_1,30.9 //",
  "GP12lip_1_pu:3088": "tasya tadvacanaṃ śrutvā bhairavaṃ dharmamiśritam /",
  "GP12lip_1_pu:3089": "hā rudra rudra rudreti lalāpa munipuṅgavaḥ // LiP_1,30.10 //",
  "GP12lip_1_pu:3090": "taṃ prāha ca mahādevaṃ kālaṃ samprekṣya vai dṛśā /",
  "GP12lip_1_pu:3091": "netreṇa bāṣpamiśreṇa saṃbhrāntena samākulaḥ // LiP_1,30.11 //",
  "GP12lip_1_pu:3092": "śveta uvāca",
  "GP12lip_1_pu:3093": "tvayā kiṃ kāla no nāthaś cāsti ceddhi vṛṣadhvajaḥ /",
  "GP12lip_1_pu:3094": "liṅge 'smin śaṅkaro rudraḥ sarvadevabhavodbhavaḥ // LiP_1,30.12 //",
  "GP12lip_1_pu:3095": "atīva bhavabhaktānāṃ madvidhānāṃ mahātmanām /",
  "GP12lip_1_pu:3096": "vidhinā kiṃ mahābāho gaccha gaccha yathāgatam // LiP_1,30.13 //",
  "GP12lip_1_pu:3097": "tato niśamya kupitas tīkṣṇadaṃṣṭro bhayaṅkaraḥ /",
  "GP12lip_1_pu:3098": "śrutvā śvetasya tadvākyaṃ pāśahasto bhayāvahaḥ // LiP_1,30.14 //",
  "GP12lip_1_pu:3099": "siṃhanādaṃ mahatkṛtvā cāsphāṭya ca muhurmuhuḥ /",
  "GP12lip_1_pu:3100": "babandha ca muniṃ kālaḥ kālaprāptaṃ tamāha ca // LiP_1,30.15 //",
  "GP12lip_1_pu:3101": "mayā baddho 'si viprarṣe śvetaṃ netuṃ yamālayam /",
  "GP12lip_1_pu:3102": "adya vai devadevena tava rudreṇa kiṃ kṛtam // LiP_1,30.16 //",
  "GP12lip_1_pu:3103": "kva śarvastava bhaktiś ca kva pūjā pūjayā phalam /",
  "GP12lip_1_pu:3104": "kva cāhaṃ kva ca me bhītiḥ śveta baddho 'si vai mayā // LiP_1,30.17 //",
  "GP12lip_1_pu:3105": "liṅge 'smin saṃsthitaḥ śveta tava rudro maheśvaraḥ /",
  "GP12lip_1_pu:3106": "niśceṣṭo 'sau mahādevaḥ kathaṃ pūjyo maheśvaraḥ // LiP_1,30.18 //",
  "GP12lip_1_pu:3107": "tataḥ sadāśivaḥ svayaṃ dvijaṃ nihantumāgatam /",
  "GP12lip_1_pu:3108": "nihantumantakaṃ smayan smarāriyajñahā haraḥ // LiP_1,30.19 //",
  "GP12lip_1_pu:3109": "tvaran vinirgataḥ paraḥ śivaḥ svayaṃ trilocanaḥ /",
  "GP12lip_1_pu:3110": "triyaṃbako 'mbayā samaṃ sanandinā gaṇeśvaraiḥ // LiP_1,30.20 //",
  "GP12lip_1_pu:3111": "sasarja jīvitaṃ kṣaṇād bhavaṃ nirīkṣya vai bhayāt /",
  "GP12lip_1_pu:3112": "papāta cāśu vai balī munestu saṃnidhau dvijāḥ // LiP_1,30.21 //",
  "GP12lip_1_pu:3113": "nanāda cordhvamuccadhīr nirīkṣya cāntakāntakam /",
  "GP12lip_1_pu:3114": "nirīkṣaṇena vai mṛtaṃ bhavasya viprapuṅgavāḥ // LiP_1,30.22 //",
  "GP12lip_1_pu:3115": "vineduruccamīśvarāḥ sureśvarā maheśvaram /",
  "GP12lip_1_pu:3116": "praṇemuraṃbikāmumāṃ munīśvarāstu harṣitāḥ // LiP_1,30.23 //",
  "GP12lip_1_pu:3117": "sasarjur asya mūrdhni vai munerbhavasya khecarāḥ /",
  "GP12lip_1_pu:3118": "suśobhanaṃ suśītalaṃ supuṣpavarṣamaṃbarāt // LiP_1,30.24 //",
  "GP12lip_1_pu:3119": "aho nirīkṣya cāntakaṃ mṛtaṃ tadā suvismitaḥ /",
  "GP12lip_1_pu:3120": "śilāśanātmajo 'vyayaṃ śivaṃ praṇamya śaṅkaram // LiP_1,30.25 //",
  "GP12lip_1_pu:3121": "uvāca bāladhīrmṛtaḥ prasīda ceti vai muneḥ /",
  "GP12lip_1_pu:3122": "maheśvaraṃ maheśvarasya cānugo gaṇeśvaraḥ // LiP_1,30.26 //",
  "GP12lip_1_pu:3123": "tato viveśa bhagavān anugṛhya dvijottamam /",
  "GP12lip_1_pu:3124": "kṣaṇādgūḍhaśarīraṃ hi dhvastaṃ dṛṣṭvāntakaṃ kṣaṇāt // LiP_1,30.27 //",
  "GP12lip_1_pu:3125": "tasmānmṛtyuñjayaṃ caiva bhaktyā sampūjaye dvijāḥ /",
  "GP12lip_1_pu:3126": "muktidaṃ bhuktidaṃ caiva sarveṣāmapi śaṅkaram // LiP_1,30.28 //",
  "GP12lip_1_pu:3127": "bahunā kiṃ pralāpena saṃnyasyābhyarcya vai bhavam /",
  "GP12lip_1_pu:3128": "bhaktyā cāparayā tasmin viśokā vai bhaviṣyatha // LiP_1,30.29 //",
  "GP12lip_1_pu:3129": "śailādiruvāca",
  "GP12lip_1_pu:3130": "evamuktāstadā tena brahmaṇā brahmavādinaḥ /",
  "GP12lip_1_pu:3131": "prasīda bhaktirdeveśe bhavedrudre pinākini // LiP_1,30.30 //",
  "GP12lip_1_pu:3132": "kena vā tapasā deva yajñenāpyatha kena vā /",
  "GP12lip_1_pu:3133": "vratairvā bhagavadbhaktā bhaviṣyanti dvijātayaḥ // LiP_1,30.31 //",
  "GP12lip_1_pu:3134": "pitāmaha uvāca",
  "GP12lip_1_pu:3135": "na dānena muniśreṣṭhās tapasā ca na vidyayā /",
  "GP12lip_1_pu:3136": "yajñair homair vratair vedair yogaśāstrair nirodhanaiḥ // LiP_1,30.32 //",
  "GP12lip_1_pu:3137": "prasāde naiva sā bhaktiḥ śive paramakāraṇe /",
  "GP12lip_1_pu:3138": "atha tasya vacaḥ śrutvā sarve te paramarṣayaḥ // LiP_1,30.33 //",
  "GP12lip_1_pu:3139": "sadāratanayāḥ śrāntāḥ praṇemuś ca pitāmaham /",
  "GP12lip_1_pu:3140": "tasmātpāśupatī bhaktir dharmakāmārthasiddhidā // LiP_1,30.34 //",
  "GP12lip_1_pu:3141": "muner vijayadā caiva sarvamṛtyujayapradā /",
  "GP12lip_1_pu:3142": "dadhīcastu purā bhaktyā hariṃ jitvāmarairvibhum // LiP_1,30.35 //",
  "GP12lip_1_pu:3143": "kṣayaṃ jaghāna pādena vajrāsthitvaṃ ca labdhavān /",
  "GP12lip_1_pu:3144": "mayāpi nirjito mṛtyur mahādevasya kīrtanāt // LiP_1,30.36 //",
  "GP12lip_1_pu:3145": "śvetenāpi gatenāsyaṃ mṛtyormunivareṇa tu /",
  "GP12lip_1_pu:3146": "mahādevaprasādena jito mṛtyuryathā mayā // LiP_1,30.37 //",
  "GP12lip_1_pu:3147": "iti śrīliṅgamahāpurāṇe pūrvabhāge triṃśo 'dhyāyaḥ",
  "GP12lip_1_pu:3149": "LiP, 1, 31",
  "GP12lip_1_pu:3150": "sanatkumāra uvāca",
  "GP12lip_1_pu:3151": "kathaṃ bhavaprasādena devadāruvanaukasaḥ /",
  "GP12lip_1_pu:3152": "prapannāḥ śaraṇaṃ devaṃ vaktumarhasi me prabho // LiP_1,31.1 //",
  "GP12lip_1_pu:3153": "śailādiruvāca",
  "GP12lip_1_pu:3154": "tānuvāca mahābhāgān bhagavān ātmabhūḥ svayam /",
  "GP12lip_1_pu:3155": "devadāruvanasthāṃstu tapasā pāvakaprabhān // LiP_1,31.2 //",
  "GP12lip_1_pu:3156": "pitāmaha uvāca",
  "GP12lip_1_pu:3157": "eṣa devo mahādevo vijñeyastu maheśvaraḥ /",
  "GP12lip_1_pu:3158": "na tasmātparamaṃ kiṃcit padaṃ samadhigamyate // LiP_1,31.3 //",
  "GP12lip_1_pu:3159": "devānāṃ ca ṛṣīnāṃ ca pitṝṇāṃ caiva sa prabhuḥ /",
  "GP12lip_1_pu:3160": "sahasrayugaparyante pralaye sarvadehinaḥ // LiP_1,31.4 //",
  "GP12lip_1_pu:3161": "saṃharatyeṣa bhagavān kālo bhūtvā maheśvaraḥ /",
  "GP12lip_1_pu:3162": "eṣa caiva prajāḥ sarvāḥ sṛjatyekaḥ svatejasā // LiP_1,31.5 //",
  "GP12lip_1_pu:3163": "eṣa cakrī ca vajrī ca śrīvatsakṛtalakṣaṇaḥ /",
  "GP12lip_1_pu:3164": "yogī kṛtayuge caiva tretāyāṃ kratur ucyate // LiP_1,31.6 //",
  "GP12lip_1_pu:3165": "dvāpare caiva kālāgnir dharmaketuḥ kalau smṛtaḥ /",
  "GP12lip_1_pu:3166": "rudrasya mūrtayastvetā ye 'bhidhyāyanti paṇḍitāḥ // LiP_1,31.7 //",
  "GP12lip_1_pu:3167": "caturasraṃ bahiścāntar aṣṭāsraṃ piṇḍikāśraye /",
  "GP12lip_1_pu:3168": "vṛttaṃ sudarśanaṃ yogyam evaṃ liṅgaṃ prapūjayet // LiP_1,31.8 //",
  "GP12lip_1_pu:3169": "tamo hyagnī rajo brahmā sattvaṃ viṣṇuḥ prakāśakam /",
  "GP12lip_1_pu:3170": "mūrtirekā sthitā cāsya mūrtayaḥ parikīrtitāḥ // LiP_1,31.9 //",
  "GP12lip_1_pu:3171": "yatra tiṣṭhati tadbrahma yogena tu samanvitam /",
  "GP12lip_1_pu:3172": "tasmāddhi devadeveśam īśānaṃ prabhumavyayam // LiP_1,31.10 //",
  "GP12lip_1_pu:3173": "ārādhayanti viprendrā jitakrodhā jitendriyāḥ /",
  "GP12lip_1_pu:3174": "liṅgaṃ kṛtvā yathānyāyaṃ sarvalakṣaṇasaṃyutam // LiP_1,31.11 //",
  "GP12lip_1_pu:3175": "aṅguṣṭhamātraṃ suśubhaṃ suvṛttaṃ sarvasaṃmatam /",
  "GP12lip_1_pu:3176": "samanābhaṃ tathāṣṭāsraṃ ṣoḍaśāsram athāpi vā // LiP_1,31.12 //",
  "GP12lip_1_pu:3177": "suvṛttaṃ maṇḍalaṃ divyaṃ sarvakāmaphalapradam /",
  "GP12lip_1_pu:3178": "vedikā dviguṇā tasya samā vā sarvasaṃmatā // LiP_1,31.13 //",
  "GP12lip_1_pu:3179": "gomukhī ca tribhāgaikā vedyā lakṣaṇasaṃyutā /",
  "GP12lip_1_pu:3180": "paṭṭikā ca samantādvai yavamātrā dvijottamāḥ // LiP_1,31.14 //",
  "GP12lip_1_pu:3181": "sauvarṇaṃ rājataṃ śailaṃ kṛtvā tāmramayaṃ tathā /",
  "GP12lip_1_pu:3182": "vedikāyāś ca vistāraṃ triguṇaṃ vai samantataḥ // LiP_1,31.15 //",
  "GP12lip_1_pu:3183": "vartulaṃ caturasraṃ vā ṣaḍasraṃ vā trirasrakam /",
  "GP12lip_1_pu:3184": "samantānnirvraṇaṃ śubhraṃ lakṣaṇaistat sulakṣitam // LiP_1,31.16 //",
  "GP12lip_1_pu:3185": "pratiṣṭhāpya yathānyāyaṃ pūjālakṣaṇasaṃyutam /",
  "GP12lip_1_pu:3186": "kalaśaṃ sthāpayettasya vedimadhye tathā dvijāḥ // LiP_1,31.17 //",
  "GP12lip_1_pu:3187": "sahiraṇyaṃ sabījaṃ ca brahmabhiś cābhimantritam /",
  "GP12lip_1_pu:3188": "secayecca tato liṅgaṃ pavitraiḥ pañcabhiḥ śubhaiḥ // LiP_1,31.18 //",
  "GP12lip_1_pu:3189": "pūjayecca yathālābhaṃ tataḥ siddhimavāpsyatha /",
  "GP12lip_1_pu:3190": "samāhitāḥ pūjayadhvaṃ saputrāḥ saha bandhubhiḥ // LiP_1,31.19 //",
  "GP12lip_1_pu:3191": "sarve prāñjalayo bhūtvā śūlapāṇiṃ prapadyata /",
  "GP12lip_1_pu:3192": "tato drakṣyatha deveśaṃ durdarśamakṛtātmabhiḥ // LiP_1,31.20 //",
  "GP12lip_1_pu:3193": "yaṃ dṛṣṭvā sarvamajñānam adharmaś ca praṇaśyati /",
  "GP12lip_1_pu:3194": "tataḥ pradakṣiṇaṃ kṛtvā brahmāṇamamitaujasam // LiP_1,31.21 //",
  "GP12lip_1_pu:3195": "samprasthitā vanaukāste devadāruvanaṃ tataḥ /",
  "GP12lip_1_pu:3196": "ārādhayitumārabdhā brahmaṇā kathitaṃ yathā // LiP_1,31.22 //",
  "GP12lip_1_pu:3197": "sthaṇḍileṣu vicitreṣu parvatānāṃ guhāsu ca /",
  "GP12lip_1_pu:3198": "nadīnāṃ ca vivikteṣu pulineṣu śubheṣu ca // LiP_1,31.23 //",
  "GP12lip_1_pu:3199": "śaivālaśobhanāḥ kecit kecidantarjaleśayāḥ /",
  "GP12lip_1_pu:3200": "keciddarbhāvakāśāstu pādāṅguṣṭhāgradhiṣṭhitāḥ // LiP_1,31.24 //",
  "GP12lip_1_pu:3201": "dantolūkhalinastvanye aśmakuṭṭās tathā pare /",
  "GP12lip_1_pu:3202": "sthānavīrāsanāstvanye mṛgacaryāratāḥ pare // LiP_1,31.25 //",
  "GP12lip_1_pu:3203": "kālaṃ nayanti tapasā pūjayā ca mahādhiyaḥ /",
  "GP12lip_1_pu:3204": "evaṃ saṃvatsare pūrṇe vasante samupasthite // LiP_1,31.26 //",
  "GP12lip_1_pu:3205": "tatasteṣāṃ prasādārthaṃ bhaktānām anukampayā /",
  "GP12lip_1_pu:3206": "devaḥ kṛtayuge tasmin girau himavataḥ śubhe // LiP_1,31.27 //",
  "GP12lip_1_pu:3207": "devadāruvanaṃ prāptaḥ prasannaḥ parameśvaraḥ /",
  "GP12lip_1_pu:3208": "bhasmapāṃsūpadigdhāṅgo nagno vikṛtalakṣaṇaḥ // LiP_1,31.28 //",
  "GP12lip_1_pu:3209": "ulmukavyagrahastaś ca raktapiṅgalalocanaḥ /",
  "GP12lip_1_pu:3210": "kvacicca hasate raudraṃ kvacidgāyati vismitaḥ // LiP_1,31.29 //",
  "GP12lip_1_pu:3211": "kvacinnṛtyati śṛṅgāraṃ kvacidrauti muhurmuhuḥ /",
  "GP12lip_1_pu:3212": "āśrame hyaṭate bhaikṣyaṃ yācate ca punaḥ punaḥ // LiP_1,31.30 //",
  "GP12lip_1_pu:3213": "māyāṃ kṛtvā tathārūpāṃ devastadvanam āgataḥ /",
  "GP12lip_1_pu:3214": "tataste munayaḥ sarve tuṣṭuvuś ca samāhitāḥ // LiP_1,31.31 //",
  "GP12lip_1_pu:3215": "adbhir vividhamālyaiś ca dhūpairgandhaistathaiva ca /",
  "GP12lip_1_pu:3216": "sapatnīkā mahābhāgāḥ saputrāḥ saparicchadāḥ // LiP_1,31.32 //",
  "GP12lip_1_pu:3217": "munayaste tathā vāgbhir īśvaraṃ cedam abruvan /",
  "GP12lip_1_pu:3218": "ajñānāddevadeveśa yadasmābhir anuṣṭhitam // LiP_1,31.33 //",
  "GP12lip_1_pu:3219": "karmaṇā manasā vācā tatsarvaṃ kṣantumarhasi /",
  "GP12lip_1_pu:3220": "caritāni vicitrāṇi guhyāni gahanāni ca // LiP_1,31.34 //",
  "GP12lip_1_pu:3221": "brahmādīnāṃ ca devānāṃ durvijñeyāni te hara /",
  "GP12lip_1_pu:3222": "agatiṃ te na jānīmo gatiṃ naiva ca naiva ca // LiP_1,31.35 //",
  "GP12lip_1_pu:3223": "viśveśvara mahādeva yo 'si so 'si namo 'stu te /",
  "GP12lip_1_pu:3224": "stuvanti tvāṃ mahātmāno devadevaṃ maheśvaram // LiP_1,31.36 //",
  "GP12lip_1_pu:3225": "namo bhavāya bhavyāya bhāvanāyodbhavāya ca /",
  "GP12lip_1_pu:3226": "anantabalavīryāya bhūtānāṃ pataye namaḥ // LiP_1,31.37 //",
  "GP12lip_1_pu:3227": "saṃhartre ca piśaṅgāya avyayāya vyayāya ca /",
  "GP12lip_1_pu:3228": "gaṅgāsaliladhārāya ādhārāya guṇātmane // LiP_1,31.38 //",
  "GP12lip_1_pu:3229": "tryaṃbakāya trinetrāya triśūlavaradhāriṇe /",
  "GP12lip_1_pu:3230": "kandarpāya hutāśāya namo 'stu paramātmane // LiP_1,31.39 //",
  "GP12lip_1_pu:3231": "śaṅkarāya vṛṣāṅkāya gaṇānāṃ pataye namaḥ /",
  "GP12lip_1_pu:3232": "daṇḍahastāya kālāya pāśahastāya vai namaḥ // LiP_1,31.40 //",
  "GP12lip_1_pu:3233": "vedamantrapradhānāya śatajihvāya vai namaḥ /",
  "GP12lip_1_pu:3234": "bhūtaṃ bhavyaṃ bhaviṣyaṃ ca sthāvaraṃ jaṅgamaṃ ca yat // LiP_1,31.41 //",
  "GP12lip_1_pu:3235": "tava dehātsamutpannaṃ deva sarvamidaṃ jagat /",
  "GP12lip_1_pu:3236": "pāsi haṃsi ca bhadraṃ te prasīda bhagavaṃstataḥ // LiP_1,31.42 //",
  "GP12lip_1_pu:3237": "ajñānādyadi vijñānād yat kiṃcit kurute naraḥ /",
  "GP12lip_1_pu:3238": "tatsarvaṃ bhagavāneva kurute yogamāyayā // LiP_1,31.43 //",
  "GP12lip_1_pu:3239": "evaṃ stutvā tu munayaḥ prahṛṣṭairantarātmabhiḥ /",
  "GP12lip_1_pu:3240": "yācanta tapasā yuktāḥ paśyāmastvāṃ yathāpurā // LiP_1,31.44 //",
  "GP12lip_1_pu:3241": "tato devaḥ prasannātmā svamevāsthāya śaṅkaraḥ /",
  "GP12lip_1_pu:3242": "rūpaṃ tryakṣaṃ ca saṃdraṣṭuṃ divyaṃ cakṣuradātprabhuḥ // LiP_1,31.45 //",
  "GP12lip_1_pu:3243": "labdhadṛṣṭyā tayā dṛṣṭvā devadevaṃ triyaṃbakam /",
  "GP12lip_1_pu:3244": "punastuṣṭuvurīśānaṃ devadāruvanaukasaḥ // LiP_1,31.46 //",
  "GP12lip_1_pu:3245": "iti śrīliṅgamahāpurāṇe pūrvabhāge ekatriṃśo 'dhyāyaḥ",
  "GP12lip_1_pu:3247": "LiP, 1, 32",
  "GP12lip_1_pu:3248": "ṛṣaya ūcuḥ",
  "GP12lip_1_pu:3249": "namo digvāsase nityaṃ kṛtāntāya triśūline /",
  "GP12lip_1_pu:3250": "vikaṭāya karālāya karālavadanāya ca // LiP_1,32.1 //",
  "GP12lip_1_pu:3251": "arūpāya surūpāya viśvarūpāya te namaḥ /",
  "GP12lip_1_pu:3252": "kaṭaṅkaṭāya rudrāya svāhākārāya vai namaḥ // LiP_1,32.2 //",
  "GP12lip_1_pu:3253": "sarvapraṇatadehāya svayaṃ ca praṇatātmane /",
  "GP12lip_1_pu:3254": "nityaṃ nīlaśikhaṇḍāya śrīkaṇṭhāya namonamaḥ // LiP_1,32.3 //",
  "GP12lip_1_pu:3255": "nīlakaṇṭhāya devāya citābhasmāṅgadhāriṇe /",
  "GP12lip_1_pu:3256": "tvaṃ brahmā sarvadevānāṃ rudrāṇāṃ nīlalohitaḥ // LiP_1,32.4 //",
  "GP12lip_1_pu:3257": "ātmā ca sarvabhūtānāṃ sāṃkhyaiḥ puruṣa ucyate /",
  "GP12lip_1_pu:3258": "parvatānāṃ mahāmerur nakṣatrāṇāṃ ca candramāḥ // LiP_1,32.5 //",
  "GP12lip_1_pu:3259": "ṛṣīṇāṃ ca vasiṣṭhas tvaṃ devānāṃ vāsavas tathā /",
  "GP12lip_1_pu:3260": "oṅkāraḥ sarvavedānāṃ śreṣṭhaṃ sāma ca sāmasu // LiP_1,32.6 //",
  "GP12lip_1_pu:3261": "āraṇyānāṃ paśūnāṃ ca siṃhastvaṃ parameśvaraḥ /",
  "GP12lip_1_pu:3262": "grāmyāṇāmṛṣabhaścāsi bhagavāṃllokapūjitaḥ // LiP_1,32.7 //",
  "GP12lip_1_pu:3263": "sarvathā vartamāno 'pi yo yo bhāvo bhaviṣyati /",
  "GP12lip_1_pu:3264": "tvāmeva tatra paśyāmo brahmaṇā kathitaṃ tathā // LiP_1,32.8 //",
  "GP12lip_1_pu:3265": "kāmaḥ krodhaś ca lobhaś ca viṣādo mada eva ca /",
  "GP12lip_1_pu:3266": "etad icchāmahe boddhuṃ prasīda parameśvara // LiP_1,32.9 //",
  "GP12lip_1_pu:3267": "mahāsaṃharaṇe prāpte tvayā deva kṛtātmanā /",
  "GP12lip_1_pu:3268": "karaṃ lalāṭe saṃvidhya vahnirutpāditastvayā // LiP_1,32.10 //",
  "GP12lip_1_pu:3269": "tenāgninā tadā lokā arcirbhiḥ sarvato vṛtāḥ /",
  "GP12lip_1_pu:3270": "tasmādagnisamā hyete bahavo vikṛtāgnayaḥ // LiP_1,32.11 //",
  "GP12lip_1_pu:3271": "kāmaḥ krodhaś ca lobhaś ca moho dambha upadravaḥ /",
  "GP12lip_1_pu:3272": "yāni cānyāni bhūtāni sthāvarāṇi carāṇi ca // LiP_1,32.12 //",
  "GP12lip_1_pu:3273": "dahyante prāṇinaste tu tvatsamutthena vahninā /",
  "GP12lip_1_pu:3274": "asmākaṃ dahyamānānāṃ trātā bhava sureśvara // LiP_1,32.13 //",
  "GP12lip_1_pu:3275": "tvaṃ ca lokahitārthāya bhūtāni pariṣiñcasi /",
  "GP12lip_1_pu:3276": "maheśvara mahābhāga prabho śubhanirīkṣaka // LiP_1,32.14 //",
  "GP12lip_1_pu:3277": "ājñāpaya vayaṃ nātha kartāro vacanaṃ tava /",
  "GP12lip_1_pu:3278": "bhūtakoṭisahasreṣu rūpakoṭiśateṣu ca // LiP_1,32.15 //",
  "GP12lip_1_pu:3279": "antaṃ gantuṃ na śaktāḥ sma devadeva namo 'stu te // LiP_1,32.16 //",
  "GP12lip_1_pu:3280": "iti śrīliṅgamahāpurāṇe pūrvabhāge dvātriṃśo 'dhyāyaḥ",
  "GP12lip_1_pu:3282": "LiP, 1, 33",
  "GP12lip_1_pu:3283": "nandyuvāca",
  "GP12lip_1_pu:3284": "tatastutoṣa bhagavān anugṛhya maheśvaraḥ /",
  "GP12lip_1_pu:3285": "stutiṃ śrutvā stutasteṣām idaṃ vacanamabravīt // LiP_1,33.1 //",
  "GP12lip_1_pu:3286": "yaḥ paṭhecchṛṇuyādvāpi yuṣmābhiḥ kīrtitaṃ stavam /",
  "GP12lip_1_pu:3287": "śrāvayedvā dvijānvipro gāṇapatyamavāpnuyāt // LiP_1,33.2 //",
  "GP12lip_1_pu:3288": "vakṣyāmi vo hitaṃ puṇyaṃ bhaktānāṃ munipuṅgavāḥ /",
  "GP12lip_1_pu:3289": "(advantages of the Pāśupata behaviour)",
  "GP12lip_1_pu:3290": "strīliṅgamakhilaṃ devī prakṛtirmama dehajā // LiP_1,33.3 //",
  "GP12lip_1_pu:3291": "puṃlliṅgaṃ puruṣo viprā mama dehasamudbhavaḥ /",
  "GP12lip_1_pu:3292": "ubhābhyāmeva vai sṛṣṭir mama viprā na saṃśayaḥ // LiP_1,33.4 //",
  "GP12lip_1_pu:3293": "na nindedyatinaṃ tasmād digvāsasamanuttamam /",
  "GP12lip_1_pu:3294": "bālonmattaviceṣṭaṃ tu matparaṃ brahmavādinam // LiP_1,33.5 //",
  "GP12lip_1_pu:3295": "ye hi māṃ bhasmaniratā bhasmanā dagdhakilbiṣāḥ /",
  "GP12lip_1_pu:3296": "yathoktakāriṇo dāntā viprā dhyānaparāyaṇāḥ // LiP_1,33.6 //",
  "GP12lip_1_pu:3297": "mahādevaparā nityaṃ caranto hyūrdhvaretasaḥ /",
  "GP12lip_1_pu:3298": "arcayanti mahādevaṃ vāṅmanaḥkāyasaṃyatāḥ // LiP_1,33.7 //",
  "GP12lip_1_pu:3299": "rudralokamanuprāpya na nivartanti te punaḥ /",
  "GP12lip_1_pu:3300": "tasmādetadvrataṃ divyam avyaktaṃ vyaktaliṅginaḥ // LiP_1,33.8 //",
  "GP12lip_1_pu:3301": "bhasmavratāś ca muṇḍāś ca vratino viśvarūpiṇaḥ /",
  "GP12lip_1_pu:3302": "na tānparivadedvidvān na caitānnābhilaṅghayet // LiP_1,33.9 //",
  "GP12lip_1_pu:3303": "na hasennāpriyaṃ brūyād amutreha hitārthavān /",
  "GP12lip_1_pu:3304": "yastānnindati mūḍhātmā mahādevaṃ sa nindati // LiP_1,33.10 //",
  "GP12lip_1_pu:3305": "yas tvetān pūjayen nityaṃ sa pūjayati śaṅkaram /",
  "GP12lip_1_pu:3306": "evameṣa mahādevo lokānāṃ hitakāmyayā // LiP_1,33.11 //",
  "GP12lip_1_pu:3307": "yuge yuge mahāyogī krīḍate bhasmaguṇṭhitaḥ /",
  "GP12lip_1_pu:3308": "evaṃ carata bhadraṃ vas tataḥ siddhimavāpsyatha // LiP_1,33.12 //",
  "GP12lip_1_pu:3309": "atulamiha mahābhayapraṇāśahetuṃ śivakathitaṃ paramaṃ padaṃ viditvā /",
  "GP12lip_1_pu:3310": "vyapagatabhavalobhamohacittāḥ praṇipatitāḥ sahasā śirobhir ugram // LiP_1,33.13 //",
  "GP12lip_1_pu:3311": "tataḥ pramuditā viprāḥ śrutvaivaṃ kathitaṃ tadā /",
  "GP12lip_1_pu:3312": "gandhodakaiḥ suśuddhaiś ca kuśapuṣpavimiśritaiḥ // LiP_1,33.14 //",
  "GP12lip_1_pu:3313": "snāpayanti mahākumbhair adbhir eva maheśvaram /",
  "GP12lip_1_pu:3314": "gāyanti vividhairguhyair huṃkāraiścāpi susvaraiḥ // LiP_1,33.15 //",
  "GP12lip_1_pu:3315": "namo devādhidevāya mahādevāya vai namaḥ /",
  "GP12lip_1_pu:3316": "ardhanārīśarīrāya sāṃkhyayogapravartine // LiP_1,33.16 //",
  "GP12lip_1_pu:3317": "meghavāhanakṛṣṇāya gajacarmanivāsine /",
  "GP12lip_1_pu:3318": "kṛṣṇājinottarīyāya vyālayajñopavītine // LiP_1,33.17 //",
  "GP12lip_1_pu:3319": "suracitasuvicitrakuṇḍalāya suracitamālyavibhūṣaṇāya tubhyam /",
  "GP12lip_1_pu:3320": "mṛgapativaracarmavāsase ca prathitayaśase namo 'stu śaṅkarāya // LiP_1,33.18 //",
  "GP12lip_1_pu:3321": "tatas tān sa munīn prītaḥ pratyuvāca maheśvaraḥ /",
  "GP12lip_1_pu:3322": "prīto 'smi tapasā yuṣmān varaṃ vṛṇuta suvratāḥ // LiP_1,33.19 //",
  "GP12lip_1_pu:3323": "tataste munayaḥ sarve praṇipatya maheśvaram /",
  "GP12lip_1_pu:3324": "bhṛgvaṅgirā vasiṣṭhaś ca viśvāmitrastathaiva ca // LiP_1,33.20 //",
  "GP12lip_1_pu:3325": "gautamo 'triḥ sukeśaś ca pulastyaḥ pulahaḥ kratuḥ /",
  "GP12lip_1_pu:3326": "marīciḥ kaśyapaḥ kaṇvaḥ saṃvartaś ca mahātapāḥ // LiP_1,33.21 //",
  "GP12lip_1_pu:3327": "te praṇamya mahādevam idaṃ vacanamabruvan /",
  "GP12lip_1_pu:3328": "bhasmasnānaṃ ca nagnatvaṃ vāmatvaṃ pratilomatā // LiP_1,33.22 //",
  "GP12lip_1_pu:3329": "sevyāsevyatvamevaṃ ca hy etadicchāma veditum /",
  "GP12lip_1_pu:3330": "tatasteṣāṃ vacaḥ śrutvā bhagavānparameśvaraḥ // LiP_1,33.23 //",
  "GP12lip_1_pu:3331": "sasmitaṃ prāha samprekṣya sarvānmunivarāṃstadā // LiP_1,33.24 //",
  "GP12lip_1_pu:3332": "iti śrīliṅgamahāpurāṇe pūrvabhāge ṛṣivākyaṃ nāma trayastriṃśo 'dhyāyaḥ",
  "GP12lip_1_pu:3334": "LiP, 1, 34",
  "GP12lip_1_pu:3335": "śrībhagavānuvāca",
  "GP12lip_1_pu:3336": "etadvaḥ sampravakṣyāmi kathā sarvasvamadya vai /",
  "GP12lip_1_pu:3337": "agnirhyahaṃ somakartā somaścāgnimupāśritaḥ // LiP_1,34.1 //",
  "GP12lip_1_pu:3338": "kṛtametadvahatyagnir bhūyo lokasamāśrayāt /",
  "GP12lip_1_pu:3339": "asakṛttvagninā dagdhaṃ jagat sthāvarajaṅgamam // LiP_1,34.2 //",
  "GP12lip_1_pu:3340": "bhasmasādvihitaṃ sarvaṃ pavitramidamuttamam /",
  "GP12lip_1_pu:3341": "bhasmanā vīryamāsthāya bhūtāni pariṣiñcati // LiP_1,34.3 //",
  "GP12lip_1_pu:3342": "agnikāryaṃ ca yaḥ kṛtvā kariṣyati triyāyuṣam /",
  "GP12lip_1_pu:3343": "bhasmanā mama vīryeṇa mucyate sarvakilbiṣaiḥ // LiP_1,34.4 //",
  "GP12lip_1_pu:3344": "bhāsata ityeva yadbhasma śubhaṃ bhāvayate ca yat /",
  "GP12lip_1_pu:3345": "bhakṣaṇāt sarvapāpānāṃ bhasmeti parikīrtitam // LiP_1,34.5 //",
  "GP12lip_1_pu:3346": "ūṣmapāḥ pitaro jñeyā devā vai somasaṃbhavāḥ /",
  "GP12lip_1_pu:3347": "agnīṣomātmakaṃ sarvaṃ jagatsthāvarajaṅgamam // LiP_1,34.6 //",
  "GP12lip_1_pu:3348": "ahamagnirmahātejāḥ somaścaiṣā mahāṃbikā /",
  "GP12lip_1_pu:3349": "ahamagniś ca somaś ca prakṛtyā puruṣaḥ svayam // LiP_1,34.7 //",
  "GP12lip_1_pu:3350": "tasmādbhasma mahābhāgā madvīryamiti cocyate /",
  "GP12lip_1_pu:3351": "svavīryaṃ vapuṣā caiva dhārayāmīti vai sthitiḥ // LiP_1,34.8 //",
  "GP12lip_1_pu:3352": "tadāprabhṛti lokeṣu rakṣārthamaśubheṣu ca /",
  "GP12lip_1_pu:3353": "bhasmanā kriyate rakṣā sūtikānāṃ gṛheṣu ca // LiP_1,34.9 //",
  "GP12lip_1_pu:3354": "bhasmasnānaviśuddhātmā jitakrodho jitendriyaḥ /",
  "GP12lip_1_pu:3355": "matsamīpaṃ samāgamya na bhūyo vinivartate // LiP_1,34.10 //",
  "GP12lip_1_pu:3356": "vrataṃ pāśupataṃ yogaṃ kāpilaṃ caiva nirmitam /",
  "GP12lip_1_pu:3357": "pūrvaṃ pāśupataṃ hyetan nirmitaṃ tadanuttamam // LiP_1,34.11 //",
  "GP12lip_1_pu:3358": "śeṣāścāśramiṇaḥ sarve paścātsṛṣṭāḥ svayaṃbhuvā /",
  "GP12lip_1_pu:3359": "sṛṣṭireṣā mayā sṛṣṭā lajjāmohabhayātmikā // LiP_1,34.12 //",
  "GP12lip_1_pu:3360": "nagnā eva hi jāyante devatā munayas tathā /",
  "GP12lip_1_pu:3361": "ye cānye mānavā loke sarve jāyantyavāsasaḥ // LiP_1,34.13 //",
  "GP12lip_1_pu:3362": "indriyairajitairnagno dukūlenāpi saṃvṛtaḥ /",
  "GP12lip_1_pu:3363": "taireva saṃvṛtairgupto na vastraṃ kāraṇaṃ smṛtam // LiP_1,34.14 //",
  "GP12lip_1_pu:3364": "kṣamā dhṛtirahiṃsā ca vairāgyaṃ caiva sarvaśaḥ /",
  "GP12lip_1_pu:3365": "tulyau mānāvamānau ca tadāvaraṇamuttamam // LiP_1,34.15 //",
  "GP12lip_1_pu:3366": "bhasmasnānena digdhāṅgo dhyāyate manasā bhavam /",
  "GP12lip_1_pu:3367": "yadyakāryasahasrāṇi kṛtvā yaḥ snāti bhasmanā // LiP_1,34.16 //",
  "GP12lip_1_pu:3368": "tatsarvaṃ dahate bhasma yathāgnistejasā vanam /",
  "GP12lip_1_pu:3369": "tasmād yatnaparo bhūtvā trikālamapi yaḥ sadā // LiP_1,34.17 //",
  "GP12lip_1_pu:3370": "bhasmanā kurute snānaṃ gāṇapatyaṃ sa gacchati /",
  "GP12lip_1_pu:3371": "samāhṛtya kratūn sarvān gṛhītvā vratamuttamam // LiP_1,34.18 //",
  "GP12lip_1_pu:3372": "dhyāyanti ye mahādevaṃ līlāsadbhāvabhāvitāḥ /",
  "GP12lip_1_pu:3373": "uttareṇāryapanthānaṃ te 'mṛtatvamavāpnuyuḥ // LiP_1,34.19 //",
  "GP12lip_1_pu:3374": "dakṣiṇena ca panthānaṃ ye śmaśānāni bhejire /",
  "GP12lip_1_pu:3375": "aṇimā garimā caiva laghimā prāptireva ca // LiP_1,34.20 //",
  "GP12lip_1_pu:3376": "icchā kāmāvasāyitvaṃ tathā prākāmyameva ca /",
  "GP12lip_1_pu:3377": "īkṣaṇena ca panthānaṃ ye śmaśānāni bhejire /",
  "GP12lip_1_pu:3378": "aṇimā garimā caiva laghimā prāptireva ca // LiP_1,34.21 //",
  "GP12lip_1_pu:3379": "indrādayas tathā devāḥ kāmikavratamāsthitāḥ /",
  "GP12lip_1_pu:3380": "aiśvaryaṃ paramaṃ prāpya sarve prathitatejasaḥ // LiP_1,34.22 //",
  "GP12lip_1_pu:3381": "vyapagatamadamohamuktarāgas tamorajodoṣavivarjitasvabhāvaḥ /",
  "GP12lip_1_pu:3382": "paribhavamidamuttamaṃ viditvā paśupatiyogaparo bhavetsadaiva // LiP_1,34.23 //",
  "GP12lip_1_pu:3383": "imaṃ pāśupataṃ dhyāyan sarvapāpapraṇāśanam /",
  "GP12lip_1_pu:3384": "yaḥ paṭhecca śucirbhūtvā śraddadhāno jitendriyaḥ // LiP_1,34.24 //",
  "GP12lip_1_pu:3385": "sarvapāpaviśuddhātmā rudralokaṃ sa gacchati /",
  "GP12lip_1_pu:3386": "te sarve munayaḥ śrutvā vasiṣṭhādyā dvijottamāḥ // LiP_1,34.25 //",
  "GP12lip_1_pu:3387": "bhasmapāṇḍuradigdhāṅgā babhūvurvigataspṛhāḥ /",
  "GP12lip_1_pu:3388": "rudralokāya kalpānte saṃsthitāḥ śivatejasā // LiP_1,34.26 //",
  "GP12lip_1_pu:3389": "tasmānna nindyāḥ pūjyāśca vikṛtā malinā api /",
  "GP12lip_1_pu:3390": "rūpānvitāś ca viprendrāḥ sadā yogīndraśaṅkayā // LiP_1,34.27 //",
  "GP12lip_1_pu:3391": "bahunā kiṃ pralāpena bhavabhaktā dvijottamāḥ /",
  "GP12lip_1_pu:3392": "saṃpūjyāḥ sarvayatnena śivavannātra saṃśayaḥ // LiP_1,34.28 //",
  "GP12lip_1_pu:3393": "malināścaiva viprendrā bhavabhaktā dṛḍhavratāḥ /",
  "GP12lip_1_pu:3394": "dadhīcastu yathā deva- devaṃ jitvā vyavasthitaḥ // LiP_1,34.29 //",
  "GP12lip_1_pu:3395": "nārāyaṇaṃ tathā loke rudrabhaktyā na saṃśayaḥ /",
  "GP12lip_1_pu:3396": "tasmātsarvaprayatnena bhasmadigdhatanūruhāḥ // LiP_1,34.30 //",
  "GP12lip_1_pu:3397": "jaṭino muṇḍinaścaiva nagnā nānāprakāriṇaḥ /",
  "GP12lip_1_pu:3398": "saṃpūjyāḥ śivavannityaṃ manasā karmaṇā girā // LiP_1,34.31 //",
  "GP12lip_1_pu:3399": "iti śrīliṅgamahāpurāṇe pūrvabhāge yogipraśaṃsā nāma catustriṃśo 'dhyāyaḥ",
  "GP12lip_1_pu:3401": "LiP, 1, 35",
  "GP12lip_1_pu:3402": "sanatkumāra uvāca",
  "GP12lip_1_pu:3403": "kathaṃ jaghāna rājānaṃ kṣupaṃ pādena suvrata /",
  "GP12lip_1_pu:3404": "dadhīcaḥ samare jitvā devadevaṃ janārdanam // LiP_1,35.1 //",
  "GP12lip_1_pu:3405": "vajrāsthitvaṃ kathaṃ lebhe mahādevānmahātapāḥ /",
  "GP12lip_1_pu:3406": "vaktumarhasi śailāde jito mṛtyustvayā yathā // LiP_1,35.2 //",
  "GP12lip_1_pu:3407": "śailādiruvāca",
  "GP12lip_1_pu:3408": "brahmaputro mahātejā rājā kṣupa iti smṛtaḥ /",
  "GP12lip_1_pu:3409": "abhūnmitro dadhīcasya munīndrasya janeśvaraḥ // LiP_1,35.3 //",
  "GP12lip_1_pu:3410": "cirāttayoḥ prasaṃgādvai vādaḥ kṣupadadhīcayoḥ /",
  "GP12lip_1_pu:3411": "abhavat kṣatriyaśreṣṭho vipra eveti viśrutaḥ // LiP_1,35.4 //",
  "GP12lip_1_pu:3412": "aṣṭānāṃ lokapālānāṃ vapurdhārayate nṛpaḥ /",
  "GP12lip_1_pu:3413": "tasmādindro hyayaṃ vahnir yamaś ca nirṛtis tathā // LiP_1,35.5 //",
  "GP12lip_1_pu:3414": "varuṇaścaiva vāyuś ca somo dhanada eva ca /",
  "GP12lip_1_pu:3415": "īśvaro 'haṃ na saṃdeho nāvamantavya eva ca // LiP_1,35.6 //",
  "GP12lip_1_pu:3416": "mahatī devatā yā sā mahataścāpi suvrata /",
  "GP12lip_1_pu:3417": "tasmāttvayā mahābhāga cyāvaneya sadā hyaham // LiP_1,35.7 //",
  "GP12lip_1_pu:3418": "nāvamantavya eveha pūjanīyaś ca sarvathā /",
  "GP12lip_1_pu:3419": "śrutvā tathā mataṃ tasya kṣupasya munisattamaḥ // LiP_1,35.8 //",
  "GP12lip_1_pu:3420": "dadhīcaś cyāvaniś cogro gauravādātmano dvijaḥ /",
  "GP12lip_1_pu:3421": "atāḍayatkṣupaṃ mūrdhni dadhīco vāmamuṣṭinā /",
  "GP12lip_1_pu:3422": "cicheda vajreṇa ca taṃ dadhīcaṃ balavān kṣupaḥ // LiP_1,35.9 //",
  "GP12lip_1_pu:3423": "brahmaloke purāsau hi brahmaṇaḥ kṣutasaṃbhavaḥ /",
  "GP12lip_1_pu:3424": "labdhaṃ vajraṃ ca kāryārthaṃ vajriṇā coditaḥ prabhuḥ // LiP_1,35.10 //",
  "GP12lip_1_pu:3425": "svecchayaiva naro bhūtvā narapālo babhūva saḥ /",
  "GP12lip_1_pu:3426": "tasmādrājā sa viprendram ajayadvai mahābalaḥ // LiP_1,35.11 //",
  "GP12lip_1_pu:3427": "yathā vajradharaḥ śrīmān balavāṃstamasānvitaḥ /",
  "GP12lip_1_pu:3428": "papāta bhūmau nihato vajreṇa dvijapuṅgavaḥ // LiP_1,35.12 //",
  "GP12lip_1_pu:3429": "sasmāra ca tadā tatra duḥkhādvai bhārgavaṃ munim /",
  "GP12lip_1_pu:3430": "śukro 'pi saṃdhayāmāsa tāḍitaṃ kuliśena tam // LiP_1,35.13 //",
  "GP12lip_1_pu:3431": "yogādetya dadhīcasya dehaṃ dehabhṛtāṃvaraḥ /",
  "GP12lip_1_pu:3432": "saṃdhāya pūrvavaddehaṃ dadhīcasyāha bhārgavaḥ // LiP_1,35.14 //",
  "GP12lip_1_pu:3433": "bho dadhīca mahābhāga devadevamumāpatim /",
  "GP12lip_1_pu:3434": "sampūjya pūjyaṃ brahmādyair devadevaṃ nirañjanam // LiP_1,35.15 //",
  "GP12lip_1_pu:3435": "avadhyo bhava viprarṣe prasādāttryambakasya tu /",
  "GP12lip_1_pu:3436": "mṛtasaṃjīvanaṃ tasmāl labdhametanmayā dvija // LiP_1,35.16 //",
  "GP12lip_1_pu:3437": "nāsti mṛtyubhayaṃ śaṃbhor bhaktānāmiha sarvataḥ /",
  "GP12lip_1_pu:3438": "mṛtasaṃjīvanaṃ cāpi śaivamadya vadāmi te // LiP_1,35.17 //",
  "GP12lip_1_pu:3439": "triyaṃbakaṃ yajāmahe trailokyapitaraṃ prabhum /",
  "GP12lip_1_pu:3440": "trimaṇḍalasya pitaraṃ triguṇasya maheśvaram // LiP_1,35.18 //",
  "GP12lip_1_pu:3441": "tritattvasya trivahneś ca tridhābhūtasya sarvataḥ /",
  "GP12lip_1_pu:3442": "trivedasya mahādevaṃ sugandhiṃ puṣṭivardhanam // LiP_1,35.19 //",
  "GP12lip_1_pu:3443": "sarvabhūteṣu sarvatra triguṇe prakṛtau tathā /",
  "GP12lip_1_pu:3444": "indriyeṣu tathānyeṣu deveṣu ca gaṇeṣu ca // LiP_1,35.20 //",
  "GP12lip_1_pu:3445": "puṣpeṣu gandhavatsūkṣmaḥ sugandhiḥ parameśvaraḥ /",
  "GP12lip_1_pu:3446": "puṣṭiś ca prakṛtiryasmāt puruṣasya dvijottama // LiP_1,35.21 //",
  "GP12lip_1_pu:3447": "mahadādiviśeṣānta- vikalpasyāpi suvrata /",
  "GP12lip_1_pu:3448": "viṣṇoḥ pitāmahasyāpi munīnāṃ ca mahāmune // LiP_1,35.22 //",
  "GP12lip_1_pu:3449": "indrasyāpi ca devānāṃ tasmādvai puṣṭivardhanaḥ /",
  "GP12lip_1_pu:3450": "taṃ devamamṛtaṃ rudraṃ karmaṇā tapasā tathā // LiP_1,35.23 //",
  "GP12lip_1_pu:3451": "svādhyāyena ca yogena dhyānena ca yajāmahe /",
  "GP12lip_1_pu:3452": "satyenānena mukṣīyān mṛtyupāśād bhavaḥ svayam // LiP_1,35.24 //",
  "GP12lip_1_pu:3453": "bandhamokṣakaro yasmād urvārukamiva prabhuḥ /",
  "GP12lip_1_pu:3454": "mṛtasaṃjīvano mantro mayā labdhastu śaṅkarāt // LiP_1,35.25 //",
  "GP12lip_1_pu:3455": "japtvā hutvābhimantryaivaṃ jalaṃ pītvā divāniśam /",
  "GP12lip_1_pu:3456": "liṅgasya saṃnidhau dhyātvā nāsti mṛtyubhayaṃ dvija // LiP_1,35.26 //",
  "GP12lip_1_pu:3457": "tasya tadvacanaṃ śrutvā tapasārādhya śaṅkaram /",
  "GP12lip_1_pu:3458": "vajrāsthitvam avadhyatvam adīnatvaṃ ca labdhavān // LiP_1,35.27 //",
  "GP12lip_1_pu:3459": "evamārādhya deveśaṃ dadhīco munisattamaḥ /",
  "GP12lip_1_pu:3460": "prāpyāvadhyatvamanyaiś ca vajrāsthitvaṃ prayatnataḥ // LiP_1,35.28 //",
  "GP12lip_1_pu:3461": "atāḍayacca rājendraṃ pādamūlena mūrdhani /",
  "GP12lip_1_pu:3462": "kṣupo dadhīcaṃ vajreṇa jaghānorasi ca prabhuḥ // LiP_1,35.29 //",
  "GP12lip_1_pu:3463": "nābhūnnāśāya tadvajraṃ dadhīcasya mahātmanaḥ /",
  "GP12lip_1_pu:3464": "prabhāvātparameśasya vajrabaddhaśarīriṇaḥ // LiP_1,35.30 //",
  "GP12lip_1_pu:3465": "dṛṣṭvāpyavadhyatvamadīnatāṃ ca kṣupo dadhīcasya tadā prabhāvam /",
  "GP12lip_1_pu:3466": "ārādhayāmāsa hariṃ mukundam indrānujaṃ prekṣya tadāṃbujākṣam // LiP_1,35.31 //",
  "GP12lip_1_pu:3467": "iti śrīliṅgamahāpurāṇe pūrvabhāge kṣupābidhanṛpaparābhavavarṇanaṃ nāma pañcatriṃśo 'dhyāyaḥ",
  "GP12lip_1_pu:3469": "LiP, 1, 36",
  "GP12lip_1_pu:3470": "nandyuvāca",
  "GP12lip_1_pu:3471": "pūjayā tasya saṃtuṣṭo bhagavānpuruṣottamaḥ /",
  "GP12lip_1_pu:3472": "śrībhūmisahitaḥ śrīmāñ śaṅkhacakragadādharaḥ // LiP_1,36.1 //",
  "GP12lip_1_pu:3473": "kirīṭī padmahastaś ca sarvābharaṇabhūṣitaḥ /",
  "GP12lip_1_pu:3474": "pītāṃbaraś ca bhagavān devairdaityaiś ca saṃvṛtaḥ // LiP_1,36.2 //",
  "GP12lip_1_pu:3475": "pradadau darśanaṃ tasmai divyaṃ vai garuḍadhvajaḥ /",
  "GP12lip_1_pu:3476": "divyena darśanenaiva dṛṣṭvā devaṃ janārdanam // LiP_1,36.3 //",
  "GP12lip_1_pu:3477": "tuṣṭāva vāgbhir iṣṭābhiḥ praṇamya garuḍadhvajam /",
  "GP12lip_1_pu:3478": "tvamādistvamanādiś ca prakṛtistvaṃ janārdanaḥ // LiP_1,36.4 //",
  "GP12lip_1_pu:3479": "puruṣastvaṃ jagannātho viṣṇurviśveśvaro bhavān /",
  "GP12lip_1_pu:3480": "yo 'yaṃ brahmāsi puruṣo viśvamūrtiḥ pitāmahaḥ // LiP_1,36.5 //",
  "GP12lip_1_pu:3481": "tattvamādyaṃ bhavāneva paraṃ jyotirjanārdana /",
  "GP12lip_1_pu:3482": "paramātmā paraṃ dhāma śrīpate bhūpate prabho // LiP_1,36.6 //",
  "GP12lip_1_pu:3483": "tvatkrodhasaṃbhavo rudras tamasā ca samāvṛtaḥ /",
  "GP12lip_1_pu:3484": "tvatprasādājjagaddhātā rajasā ca pitāmahaḥ // LiP_1,36.7 //",
  "GP12lip_1_pu:3485": "tvatprasādātsvayaṃ viṣṇuḥ sattvena puruṣottamaḥ /",
  "GP12lip_1_pu:3486": "kālamūrte hare viṣṇo nārāyaṇa jaganmaya // LiP_1,36.8 //",
  "GP12lip_1_pu:3487": "mahāṃs tathā ca bhūtādis tanmātrāṇīndriyāṇi ca /",
  "GP12lip_1_pu:3488": "tvayaivādhiṣṭhitānyeva viśvamūrte maheśvara // LiP_1,36.9 //",
  "GP12lip_1_pu:3489": "mahādeva jagannātha pitāmaha jagadguro /",
  "GP12lip_1_pu:3490": "prasīda devadeveśa prasīda parameśvara // LiP_1,36.10 //",
  "GP12lip_1_pu:3491": "prasīda tvaṃ jagannātha śaraṇyaṃ śaraṇaṃ gataḥ /",
  "GP12lip_1_pu:3492": "vaikuṇṭha śaure sarvajña vāsudeva mahābhuja // LiP_1,36.11 //",
  "GP12lip_1_pu:3493": "saṃkarṣaṇa mahābhāga pradyumna puruṣottama /",
  "GP12lip_1_pu:3494": "aniruddha mahāviṣṇo sadā viṣṇo namo 'stu te // LiP_1,36.12 //",
  "GP12lip_1_pu:3495": "viṣṇo tavāsanaṃ divyam avyaktaṃ madhyato vibhuḥ /",
  "GP12lip_1_pu:3496": "sahasraphaṇasaṃyuktas tamomūrtirdharādharaḥ // LiP_1,36.13 //",
  "GP12lip_1_pu:3497": "adhaś ca dharmo deveśa jñānaṃ vairāgyameva ca /",
  "GP12lip_1_pu:3498": "aiśvaryamāsanasyāsya pādarūpeṇa suvrata // LiP_1,36.14 //",
  "GP12lip_1_pu:3499": "saptapātālapādastvaṃ dharājaghanameva ca /",
  "GP12lip_1_pu:3500": "vāsāṃsi sāgarāḥ sapta diśaścaiva mahābhujāḥ // LiP_1,36.15 //",
  "GP12lip_1_pu:3501": "dyaurmūrdhā te vibho nābhiḥ khaṃ vāyurnāsikāṃ gataḥ /",
  "GP12lip_1_pu:3502": "netre somaś ca sūryaś ca keśā vai puṣkarādayaḥ // LiP_1,36.16 //",
  "GP12lip_1_pu:3503": "nakṣatratārakā dyauś ca graiveyakavibhūṣaṇam /",
  "GP12lip_1_pu:3504": "kathaṃ stoṣyāmi deveśaṃ pūjyaś ca puruṣottamaḥ // LiP_1,36.17 //",
  "GP12lip_1_pu:3505": "śraddhayā ca kṛtaṃ divyaṃ yac chrutaṃ yacca kīrtitam /",
  "GP12lip_1_pu:3506": "yadiṣṭaṃ tatkṣamasveśa nārāyaṇa namo 'stu te // LiP_1,36.18 //",
  "GP12lip_1_pu:3507": "śailādiruvāca",
  "GP12lip_1_pu:3508": "idaṃ tu vaiṣṇavaṃ stotraṃ sarvapāpapraṇāśanam /",
  "GP12lip_1_pu:3509": "yaḥ paṭhecchṛṇuyādvāpi kṣupeṇa parikīrtitam // LiP_1,36.19 //",
  "GP12lip_1_pu:3510": "śrāvayedvā dvijān bhaktyā viṣṇulokaṃ sa gacchati // LiP_1,36.20 //",
  "GP12lip_1_pu:3511": "sampūjya caivaṃ tridaśeśvarādyaiḥ stutvā stutaṃ devamajeyamīśam /",
  "GP12lip_1_pu:3512": "vijñāpayāmāsa nirīkṣya bhaktyā janārdanāya praṇipatya mūrdhnā // LiP_1,36.21 //",
  "GP12lip_1_pu:3513": "rājovāca",
  "GP12lip_1_pu:3514": "bhagavanbrāhmaṇaḥ kaścid dadhīca iti viśrutaḥ /",
  "GP12lip_1_pu:3515": "dharmavettā vinītātmā sakhā mama purābhavat // LiP_1,36.22 //",
  "GP12lip_1_pu:3516": "avadhyaḥ sarvadā sarvaiḥ śaṅkarārcanatatparaḥ /",
  "GP12lip_1_pu:3517": "sāvajñaṃ vāmapādena sa māṃ mūrdhni sadasyatha // LiP_1,36.23 //",
  "GP12lip_1_pu:3518": "tāḍayāmāsa deveśa viṣṇo viśvajagatpate /",
  "GP12lip_1_pu:3519": "uvāca ca madāviṣṭo na bibhemīti sarvataḥ // LiP_1,36.24 //",
  "GP12lip_1_pu:3520": "jetumicchāmi taṃ vipraṃ dadhīcaṃ jagadīśvara /",
  "GP12lip_1_pu:3521": "yathā hitaṃ tathā kartuṃ tvamarhasi janārdana // LiP_1,36.25 //",
  "GP12lip_1_pu:3522": "śailādiruvāca",
  "GP12lip_1_pu:3523": "jñātvā so 'pi dadhīcasya hy avadhyatvaṃ mahātmanaḥ /",
  "GP12lip_1_pu:3524": "sasmāra ca maheśasya prabhāvamatulaṃ hariḥ // LiP_1,36.26 //",
  "GP12lip_1_pu:3525": "evaṃ smṛtvā hariḥ prāha brahmaṇaḥ kṣutasaṃbhavam /",
  "GP12lip_1_pu:3526": "viprāṇāṃ nāsti rājendra bhayametya maheśvaram // LiP_1,36.27 //",
  "GP12lip_1_pu:3527": "viśeṣādrudrabhaktānām abhayaṃ sarvadā nṛpa /",
  "GP12lip_1_pu:3528": "nīcānāmapi sarvatra dadhīcasyāsya kiṃ punaḥ // LiP_1,36.28 //",
  "GP12lip_1_pu:3529": "tasmāttava mahābhāga vijayo nāsti bhūpate /",
  "GP12lip_1_pu:3530": "duḥkhaṃ karomi viprasya śāpārthaṃ sasurasya me // LiP_1,36.29 //",
  "GP12lip_1_pu:3531": "bhavitā tasya śāpena dakṣayajñe suraiḥ samam /",
  "GP12lip_1_pu:3532": "vināśo mama rājendra punarutthānameva ca // LiP_1,36.30 //",
  "GP12lip_1_pu:3533": "tasmātsametya viprendraṃ sarvayatnena bhūpate /",
  "GP12lip_1_pu:3534": "karomi yatnaṃ rājendra dadhīcavijayāya te // LiP_1,36.31 //",
  "GP12lip_1_pu:3535": "śailādiruvāca",
  "GP12lip_1_pu:3536": "śrutvā vākyaṃ kṣupaḥ prāha tathāstviti janārdanam /",
  "GP12lip_1_pu:3537": "bhagavānapi viprasya dadhīcasyāśramaṃ yayau // LiP_1,36.32 //",
  "GP12lip_1_pu:3538": "āsthāya rūpaṃ viprasya bhagavān bhaktavatsalaḥ /",
  "GP12lip_1_pu:3539": "dadhīcamāha brahmarṣim abhivandya jagadguruḥ // LiP_1,36.33 //",
  "GP12lip_1_pu:3540": "śrībhagavānuvāca",
  "GP12lip_1_pu:3541": "bhobho dadhīca brahmarṣe bhavārcanaratāvyaya /",
  "GP12lip_1_pu:3542": "varamekaṃ vṛṇe tvattas taṃ bhavāndātumarhati // LiP_1,36.34 //",
  "GP12lip_1_pu:3543": "yācito devadevena dadhīcaḥ prāha viṣṇunā /",
  "GP12lip_1_pu:3544": "jñātaṃ tavepsitaṃ sarvaṃ na bibhemi tavāpyaham // LiP_1,36.35 //",
  "GP12lip_1_pu:3545": "bhavān viprasya rūpeṇa āgato 'si janārdana /",
  "GP12lip_1_pu:3546": "bhūtaṃ bhaviṣyaṃ deveśa vartamānaṃ janārdana // LiP_1,36.36 //",
  "GP12lip_1_pu:3547": "jñātaṃ prasādādrudrasya dvijatvaṃ tyaja suvrata /",
  "GP12lip_1_pu:3548": "ārādhito 'si deveśa kṣupeṇa madhusūdana // LiP_1,36.37 //",
  "GP12lip_1_pu:3549": "jāne tavaināṃ bhagavan bhaktavatsalatāṃ hare /",
  "GP12lip_1_pu:3550": "sthāne tavaiṣā bhagavan bhaktavātsalyatā hare // LiP_1,36.38 //",
  "GP12lip_1_pu:3551": "asti cedbhagavan bhītir bhavārcanaratasya me /",
  "GP12lip_1_pu:3552": "vaktumarhasi yatnena varadāṃbujalocana // LiP_1,36.39 //",
  "GP12lip_1_pu:3553": "vadāmi na mṛṣā tasmān na bibhemi janārdana /",
  "GP12lip_1_pu:3554": "na bibhemi jagatyasmin devadaityadvijādapi // LiP_1,36.40 //",
  "GP12lip_1_pu:3555": "nandyuvāca",
  "GP12lip_1_pu:3556": "śrutvā vākyaṃ dadhīcasya tadāsthāya janārdanaḥ /",
  "GP12lip_1_pu:3557": "svarūpaṃ sasmitaṃ prāha saṃtyajya dvijatāṃ kṣaṇāt // LiP_1,36.41 //",
  "GP12lip_1_pu:3558": "śrībhagavānuvāca",
  "GP12lip_1_pu:3559": "bhayaṃ dadhīca sarvatra nāstyeva tava suvrata /",
  "GP12lip_1_pu:3560": "bhavārcanarato yasmād bhavān sarvajña eva ca // LiP_1,36.42 //",
  "GP12lip_1_pu:3561": "bibhemīti sakṛdvaktuṃ tvamarhasi namastava /",
  "GP12lip_1_pu:3562": "niyogānmama viprendra kṣupaṃ prati sadasyatha // LiP_1,36.43 //",
  "GP12lip_1_pu:3563": "evaṃ śrutvāpi tadvākyaṃ sāntvaṃ viṣṇormahāmuniḥ /",
  "GP12lip_1_pu:3564": "na bibhemīti taṃ prāha dadhīco devasattamam // LiP_1,36.44 //",
  "GP12lip_1_pu:3565": "prabhāvāddevadevasya śaṃbhoḥ sākṣātpinākinaḥ /",
  "GP12lip_1_pu:3566": "śarvasya śaṅkarasyāsya sarvajñasya mahāmuniḥ // LiP_1,36.45 //",
  "GP12lip_1_pu:3567": "tatastasya muneḥ śrutvā vacanaṃ kupito hariḥ /",
  "GP12lip_1_pu:3568": "cakramudyamya bhagavān didhakṣurmunisattamam // LiP_1,36.46 //",
  "GP12lip_1_pu:3569": "abhavatkuṇṭhitāgraṃ hi viṣṇoścakraṃ sudarśanam /",
  "GP12lip_1_pu:3570": "prabhāvāddhi dadhīcasya kṣupasyaiva hi saṃnidhau // LiP_1,36.47 //",
  "GP12lip_1_pu:3571": "dṛṣṭvā tatkuṇṭhitāgraṃ hi cakraṃ cakriṇamāha saḥ /",
  "GP12lip_1_pu:3572": "dadhīcaḥ sasmitaṃ sākṣāt sadasadvyaktikāraṇam // LiP_1,36.48 //",
  "GP12lip_1_pu:3573": "bhagavan bhavatā labdhaṃ purātīva sudāruṇam /",
  "GP12lip_1_pu:3574": "sudarśanamiti khyātaṃ cakraṃ viṣṇo prayatnataḥ // LiP_1,36.49 //",
  "GP12lip_1_pu:3575": "bhavasyaitacchubhaṃ cakraṃ na jighāṃsati māmiha /",
  "GP12lip_1_pu:3576": "brahmāstrādyaistathānyairhi prayatnaṃ kartumarhasi // LiP_1,36.50 //",
  "GP12lip_1_pu:3577": "śailādiruvāca",
  "GP12lip_1_pu:3578": "tasya tadvacanaṃ śrutvā dṛṣṭvā nirvīryamāyudham /",
  "GP12lip_1_pu:3579": "sasarja ca punastasmai sarvāstrāṇi samantataḥ // LiP_1,36.51 //",
  "GP12lip_1_pu:3580": "cakrurdevāstatastasya viṣṇoḥ sāhāyyamavyayāḥ /",
  "GP12lip_1_pu:3581": "dvijenaikena yoddhuṃ hi pravṛttasya mahābalāḥ // LiP_1,36.52 //",
  "GP12lip_1_pu:3582": "kuśamuṣṭiṃ tadādāya dadhīcaḥ saṃsmaranbhavam /",
  "GP12lip_1_pu:3583": "sasarja sarvadevebhyo vajrāsthiḥ sarvato vaśī // LiP_1,36.53 //",
  "GP12lip_1_pu:3584": "divyaṃ triśūlam abhavat kālāgnisadṛśaprabham /",
  "GP12lip_1_pu:3585": "dagdhuṃ devānmatiṃ cakre yugāntāgnirivāparaḥ // LiP_1,36.54 //",
  "GP12lip_1_pu:3586": "indranārāyaṇādyaiś ca devaistyaktāni yāni tu /",
  "GP12lip_1_pu:3587": "āyudhāni samastāni praṇemus triśikhaṃ mune // LiP_1,36.55 //",
  "GP12lip_1_pu:3588": "devāś ca dudruvuḥ sarve dhvastavīryā dvijottama /",
  "GP12lip_1_pu:3589": "sasarja bhagavān viṣṇuḥ svadehātpuruṣottamaḥ // LiP_1,36.56 //",
  "GP12lip_1_pu:3590": "ātmanaḥ sadṛśān divyāṃl lakṣalakṣāyutān gaṇān /",
  "GP12lip_1_pu:3591": "tāni sarvāṇi sahasā dadāha munisattamaḥ // LiP_1,36.57 //",
  "GP12lip_1_pu:3592": "tato vismayanārthāya viśvamūrtirabhūddhariḥ /",
  "GP12lip_1_pu:3593": "tasya dehe hareḥ sākṣād apaśyaddvijasattamaḥ // LiP_1,36.58 //",
  "GP12lip_1_pu:3594": "dadhīco bhagavānvipraḥ devatānāṃ gaṇān pṛthak /",
  "GP12lip_1_pu:3595": "rudrāṇāṃ koṭayaścaiva gaṇānāṃ koṭayastadā // LiP_1,36.59 //",
  "GP12lip_1_pu:3596": "aṇḍānāṃ koṭayaścaiva viśvamūrtestanau tadā /",
  "GP12lip_1_pu:3597": "dṛṣṭvaitadakhilaṃ tatra cyāvanir vismitaṃ tadā // LiP_1,36.60 //",
  "GP12lip_1_pu:3598": "viṣṇumāha jagannāthaṃ jaganmayamajaṃ vibhum /",
  "GP12lip_1_pu:3599": "aṃbhasābhyukṣya taṃ viṣṇuṃ viśvarūpaṃ mahāmuniḥ // LiP_1,36.61 //",
  "GP12lip_1_pu:3600": "māyāṃ tyaja mahābāho pratibhāsā vicārataḥ /",
  "GP12lip_1_pu:3601": "vijñānānāṃ sahasrāṇi durvijñeyāni mādhava // LiP_1,36.62 //",
  "GP12lip_1_pu:3602": "mayi paśya jagat sarvaṃ tvayā sārdham anindita /",
  "GP12lip_1_pu:3603": "brahmāṇaṃ ca tathā rudraṃ divyāṃ dṛṣṭiṃ dadāmi te // LiP_1,36.63 //",
  "GP12lip_1_pu:3604": "ityuktvā darśayāmāsa svatanau nikhilaṃ muniḥ /",
  "GP12lip_1_pu:3605": "taṃ prāha ca hariṃ devaṃ sarvadevabhavodbhavam // LiP_1,36.64 //",
  "GP12lip_1_pu:3606": "māyayā hyanayā kiṃ vā mantraśaktyātha vā prabho /",
  "GP12lip_1_pu:3607": "vastuśaktyātha vā viṣṇo dhyānaśaktyātha vā punaḥ // LiP_1,36.65 //",
  "GP12lip_1_pu:3608": "tyaktvā māyāmimāṃ tasmād yoddhumarhasi yatnataḥ /",
  "GP12lip_1_pu:3609": "evaṃ tasya vacaḥ śrutvā dṛṣṭvā māhātmyamadbhutam // LiP_1,36.66 //",
  "GP12lip_1_pu:3610": "devāś ca dudruvurbhūyo devaṃ nārāyaṇaṃ ca tam /",
  "GP12lip_1_pu:3611": "vārayāmāsa niśceṣṭaṃ padmayonirjagadguruḥ // LiP_1,36.67 //",
  "GP12lip_1_pu:3612": "niśamya vacanaṃ tasya brahmaṇastena nirjitaḥ /",
  "GP12lip_1_pu:3613": "jagāma bhagavān viṣṇuḥ praṇipatya mahāmunim // LiP_1,36.68 //",
  "GP12lip_1_pu:3614": "kṣupo duḥkhāturo bhūtvā sampūjya ca munīśvaram /",
  "GP12lip_1_pu:3615": "dadhīcamabhivandyāśu prārthayāmāsa viklavaḥ // LiP_1,36.69 //",
  "GP12lip_1_pu:3616": "dadhīca kṣamyatāṃ deva mayājñānātkṛtaṃ sakhe /",
  "GP12lip_1_pu:3617": "viṣṇunā hi surairvāpi rudrabhaktasya kiṃ tava // LiP_1,36.70 //",
  "GP12lip_1_pu:3618": "prasīda parameśāna durlabhā durjanairdvija /",
  "GP12lip_1_pu:3619": "bhaktirbhaktimatāṃ śreṣṭha madvidhaiḥ kṣatriyādhamaiḥ // LiP_1,36.71 //",
  "GP12lip_1_pu:3620": "śrutvānugṛhya taṃ vipro dadhīcastapatāṃ varaḥ /",
  "GP12lip_1_pu:3621": "rājānaṃ muniśārdūlaḥ śaśāpa ca surottamān // LiP_1,36.72 //",
  "GP12lip_1_pu:3622": "rudrakopāgninā devāḥ sadevendrā munīśvaraiḥ /",
  "GP12lip_1_pu:3623": "dhvastā bhavantu devena viṣṇunā ca samanvitāḥ // LiP_1,36.73 //",
  "GP12lip_1_pu:3624": "prajāpater makhe puṇye dakṣasya sumahātmanaḥ /",
  "GP12lip_1_pu:3625": "evaṃ śaptvā kṣupaṃ prekṣya punarāha dvijottamaḥ // LiP_1,36.74 //",
  "GP12lip_1_pu:3626": "devaiś ca pūjyā rājendra nṛpaiś ca vividhairgaṇaiḥ /",
  "GP12lip_1_pu:3627": "brāhmaṇā eva rājendra balinaḥ prabhaviṣṇavaḥ // LiP_1,36.75 //",
  "GP12lip_1_pu:3628": "ityuktvā svoṭajaṃ vipraḥ praviveśa mahādyutiḥ /",
  "GP12lip_1_pu:3629": "dadhīcamabhivandyaiva jagāma svaṃ nṛpaḥ kṣayam // LiP_1,36.76 //",
  "GP12lip_1_pu:3630": "tadeva tīrthamabhavat sthāneśvaramiti smṛtam /",
  "GP12lip_1_pu:3631": "sthāneśvaram anuprāpya śivasāyujyam āpnuyāt // LiP_1,36.77 //",
  "GP12lip_1_pu:3632": "kathitastava saṃkṣepād vivādaḥ kṣubdadhīcayoḥ /",
  "GP12lip_1_pu:3633": "prabhāvaś ca dadhīcasya bhavasya ca mahāmune // LiP_1,36.78 //",
  "GP12lip_1_pu:3634": "ya idaṃ kīrtayeddivyaṃ vivādaṃ kṣubdadhīcayoḥ /",
  "GP12lip_1_pu:3635": "jitvāpamṛtyuṃ dehānte brahmalokaṃ prayāti saḥ // LiP_1,36.79 //",
  "GP12lip_1_pu:3636": "ya idaṃ kīrtya saṃgrāmaṃ praviśettasya sarvadā /",
  "GP12lip_1_pu:3637": "nāsti mṛtyubhayaṃ caiva vijayī ca bhaviṣyati // LiP_1,36.80 //",
  "GP12lip_1_pu:3638": "iti śrīliṅgamahāpurāṇe pūrvabhāge kṣupadadhīcisaṃvādo nāma ṣaṭtriṃśo 'dhyāyaḥ",
  "GP12lip_1_pu:3640": "LiP, 1, 37",
  "GP12lip_1_pu:3641": "sanatkumāra uvāca",
  "GP12lip_1_pu:3642": "bhavānkathamanuprāpto mahādevamumāpatim /",
  "GP12lip_1_pu:3643": "śrotumicchāmi tatsarvaṃ vaktumarhasi me prabho // LiP_1,37.1 //",
  "GP12lip_1_pu:3644": "śailādiruvāca",
  "GP12lip_1_pu:3645": "prajākāmaḥ śilādo 'bhūt pitā mama mahāmune /",
  "GP12lip_1_pu:3646": "so 'pyandhaḥ suciraṃ kalaṃ tapastepe suduścaram // LiP_1,37.2 //",
  "GP12lip_1_pu:3647": "tapatastasya tapasā saṃtuṣṭo vajradhṛk prabhuḥ /",
  "GP12lip_1_pu:3648": "śilādamāha tuṣṭo 'smi varayasva varāniti // LiP_1,37.3 //",
  "GP12lip_1_pu:3649": "tataḥ praṇamya deveśaṃ sahasrākṣaṃ sahāmaraiḥ /",
  "GP12lip_1_pu:3650": "provāca muniśārdūla kṛtāñjalipuṭo harim // LiP_1,37.4 //",
  "GP12lip_1_pu:3651": "śilāda uvāca",
  "GP12lip_1_pu:3652": "bhagavandevatārighna sahasrākṣa varaprada /",
  "GP12lip_1_pu:3653": "ayonijaṃ mṛtyuhīnaṃ putramicchāmi suvrata // LiP_1,37.5 //",
  "GP12lip_1_pu:3654": "śakra uvāca",
  "GP12lip_1_pu:3655": "putraṃ dāsyāmi viprarṣe yonijaṃ mṛtyusaṃyutam /",
  "GP12lip_1_pu:3656": "anyathā te na dāsyāmi mṛtyuhīnā na santi vai // LiP_1,37.6 //",
  "GP12lip_1_pu:3657": "na dāsyati sutaṃ te 'tra mṛtyuhīnamayonijam /",
  "GP12lip_1_pu:3658": "pitāmaho 'pi bhagavān kimutānye mahāmune // LiP_1,37.7 //",
  "GP12lip_1_pu:3659": "so 'pi devaḥ svayaṃ brahmā mṛtyuhīno na ceśvaraḥ /",
  "GP12lip_1_pu:3660": "yonijaś ca mahātejāś cāṇḍajaḥ padmasaṃbhavaḥ // LiP_1,37.8 //",
  "GP12lip_1_pu:3661": "maheśvarāṅgajaścaiva bhavānyāstanayaḥ prabhuḥ /",
  "GP12lip_1_pu:3662": "tasyāpyāyuḥ samākhyātaṃ parārdhadvayasaṃmitam // LiP_1,37.9 //",
  "GP12lip_1_pu:3663": "koṭikoṭisahasrāṇi aharbhūtāni yāni vai /",
  "GP12lip_1_pu:3664": "samatītāni kalpānāṃ tāvaccheṣāparatraye // LiP_1,37.10 //",
  "GP12lip_1_pu:3665": "tasmādayonije putre mṛtyuhīne prayatnataḥ /",
  "GP12lip_1_pu:3666": "parityajāśāṃ viprendra gṛhāṇātmasamaṃ sutam // LiP_1,37.11 //",
  "GP12lip_1_pu:3667": "śailādiruvāca",
  "GP12lip_1_pu:3668": "tasya tadvacanaṃ śrutvā pitā me lokaviśrutaḥ /",
  "GP12lip_1_pu:3669": "śilāda iti puṇyātmā punaḥ prāha śacīpatim // LiP_1,37.12 //",
  "GP12lip_1_pu:3670": "śilāda uvāca",
  "GP12lip_1_pu:3671": "bhagavannaṇḍayonitvaṃ padmayonitvameva ca /",
  "GP12lip_1_pu:3672": "maheśvarāṅgayonitvaṃ śrutaṃ vai brahmaṇo mayā // LiP_1,37.13 //",
  "GP12lip_1_pu:3673": "purā mahendradāyādād gadataścāsya pūrvajāt /",
  "GP12lip_1_pu:3674": "nāradādvai mahābāho kathamatrāśu no vada // LiP_1,37.14 //",
  "GP12lip_1_pu:3675": "dākṣāyaṇī sā dakṣo 'pi devaḥ padmodbhavātmajaḥ /",
  "GP12lip_1_pu:3676": "pautrīkanakagarbhasya kathaṃ tasyāḥ suto vibhuḥ // LiP_1,37.15 //",
  "GP12lip_1_pu:3677": "śakra uvāca",
  "GP12lip_1_pu:3678": "sthāne saṃśayituṃ vipra tava vakṣyāmi kāraṇam /",
  "GP12lip_1_pu:3679": "kalpe tatpuruṣe vṛttaṃ brahmaṇaḥ parameṣṭhinaḥ // LiP_1,37.16 //",
  "GP12lip_1_pu:3680": "sasarja sakalaṃ dhyātvā brahmāṇaṃ parameśvaraḥ /",
  "GP12lip_1_pu:3681": "janārdano jagannāthaḥ kalpe vai meghavāhane // LiP_1,37.17 //",
  "GP12lip_1_pu:3682": "divyaṃ varṣasahasraṃ tu megho bhūtvāvahaddharam /",
  "GP12lip_1_pu:3683": "nārāyaṇo mahādevaṃ bahumānena sādaram // LiP_1,37.18 //",
  "GP12lip_1_pu:3684": "dṛṣṭvā bhāvaṃ mahādevo hareḥ svātmani śaṅkaraḥ /",
  "GP12lip_1_pu:3685": "pradadau tasya sakalaṃ sraṣṭuṃ vai brahmaṇā saha // LiP_1,37.19 //",
  "GP12lip_1_pu:3686": "tadā taṃ kalpamāhurvai meghavāhanasaṃjñayā /",
  "GP12lip_1_pu:3687": "hiraṇyagarbhastaṃ dṛṣṭvā tasya dehodbhavastadā // LiP_1,37.20 //",
  "GP12lip_1_pu:3688": "janārdanasutaḥ prāha tapasā prāpya śaṅkaram /",
  "GP12lip_1_pu:3689": "tava vāmāṅgajo viṣṇur dakṣiṇāṅgabhavo hyaham // LiP_1,37.21 //",
  "GP12lip_1_pu:3690": "mayā saha jagatsarvaṃ tathāpyasṛjadacyutaḥ /",
  "GP12lip_1_pu:3691": "jaganmayo 'vahadyasmān megho bhūtvā divāniśam // LiP_1,37.22 //",
  "GP12lip_1_pu:3692": "bhavantamavahadviṣṇur devadevaṃ jagadgurum /",
  "GP12lip_1_pu:3693": "nārāyaṇādapi vibho bhakto 'haṃ tava śaṅkara // LiP_1,37.23 //",
  "GP12lip_1_pu:3694": "prasīda dehi me sarvaṃ sarvātmatvaṃ tava prabho /",
  "GP12lip_1_pu:3695": "tadātha labdhvā bhagavān bhavātsarvātmatāṃ kṣaṇāt // LiP_1,37.24 //",
  "GP12lip_1_pu:3696": "tvaramāṇo 'tha saṃgamya dadarśa puruṣottamam /",
  "GP12lip_1_pu:3697": "ekārṇavālaye śubhre tv andhakāre sudāruṇe // LiP_1,37.25 //",
  "GP12lip_1_pu:3698": "hemaratnacite divye manasā ca vinirmite /",
  "GP12lip_1_pu:3699": "duṣprāpye durjanaiḥ puṇyaiḥ sanakādyairagocare // LiP_1,37.26 //",
  "GP12lip_1_pu:3700": "jagadāvāsahṛdayaṃ dadarśa puruṣaṃ tvajaḥ /",
  "GP12lip_1_pu:3701": "anantabhogaśayyāyāṃ śāyinaṃ paṅkajekṣaṇam // LiP_1,37.27 //",
  "GP12lip_1_pu:3702": "śaṅkhacakragadāpadmaṃ dhārayantaṃ caturbhujam /",
  "GP12lip_1_pu:3703": "sarvābharaṇasaṃyuktaṃ śaśimaṇḍalasannibham // LiP_1,37.28 //",
  "GP12lip_1_pu:3704": "śrīvatsalakṣaṇaṃ devaṃ prasannāsyaṃ janārdanam /",
  "GP12lip_1_pu:3705": "ramāmṛdukarāmbhoja- sparśaraktapadāmbujam // LiP_1,37.29 //",
  "GP12lip_1_pu:3706": "paramātmānamīśānaṃ tamasā kālarūpiṇam /",
  "GP12lip_1_pu:3707": "rajasā sarvalokānāṃ sargalīlāpravartakam // LiP_1,37.30 //",
  "GP12lip_1_pu:3708": "sattvena sarvabhūtānāṃ sthāpakaṃ parameśvaram /",
  "GP12lip_1_pu:3709": "sarvātmānaṃ mahātmānaṃ paramātmānamīśvaram // LiP_1,37.31 //",
  "GP12lip_1_pu:3710": "kṣīrārṇave 'mṛtamaye śāyinaṃ yoganidrayā /",
  "GP12lip_1_pu:3711": "taṃ dṛṣṭvā prāha vai brahmā bhagavantaṃ janārdanam // LiP_1,37.32 //",
  "GP12lip_1_pu:3712": "grasāmi tvāṃ prasādena yathāpūrvaṃ bhavānaham /",
  "GP12lip_1_pu:3713": "smayamānastu bhagavān pratibudhya pitāmaham // LiP_1,37.33 //",
  "GP12lip_1_pu:3714": "udaikṣata mahābāhuḥ smitamīṣaccakāra saḥ /",
  "GP12lip_1_pu:3715": "viveśa cāṇḍajaṃ taṃ tu grastastena mahātmanā // LiP_1,37.34 //",
  "GP12lip_1_pu:3716": "tatastaṃ cāsṛjadbrahmā bhruvormadhyena cācyutam /",
  "GP12lip_1_pu:3717": "sṛṣṭastena hariḥ prekṣya sthitastasyātha saṃnidhau // LiP_1,37.35 //",
  "GP12lip_1_pu:3718": "etasminnantare rudraḥ sarvadevabhavodbhavaḥ /",
  "GP12lip_1_pu:3719": "vikṛtaṃ rūpamāsthāya purā dattavarastayoḥ // LiP_1,37.36 //",
  "GP12lip_1_pu:3720": "āgacchadyatra vai viṣṇur viśvātmā parameśvaraḥ /",
  "GP12lip_1_pu:3721": "prasādamatulaṃ kartuṃ brahmaṇaś ca hareḥ prabhuḥ // LiP_1,37.37 //",
  "GP12lip_1_pu:3722": "tataḥ sametya tau devau sarvadevabhavodbhavam /",
  "GP12lip_1_pu:3723": "apaśyatāṃ bhavaṃ devaṃ kālāgnisadṛśaṃ prabhum // LiP_1,37.38 //",
  "GP12lip_1_pu:3724": "tau taṃ tuṣṭuvatuścaiva śarvamugraṃ kapardinam /",
  "GP12lip_1_pu:3725": "praṇematuś ca varadaṃ bahumānena dūrataḥ // LiP_1,37.39 //",
  "GP12lip_1_pu:3726": "bhavo 'pi bhagavān devam anugṛhya pitāmaham /",
  "GP12lip_1_pu:3727": "janārdanaṃ jagannāthas tatraivāntaradhīyata // LiP_1,37.40 //",
  "GP12lip_1_pu:3728": "iti śrīliṅgamahāpurāṇe pūrvabhāge brahmaṇo varapradānaṃ nāma saptatriṃśo 'dhyāyaḥ",
  "GP12lip_1_pu:3730": "LiP, 1, 38",
  "GP12lip_1_pu:3731": "śailādiruvāca",
  "GP12lip_1_pu:3732": "gate maheśvare deve tamuddiśya janārdanaḥ /",
  "GP12lip_1_pu:3733": "praṇamya bhagavānprāha padmayonimajodbhavaḥ // LiP_1,38.1 //",
  "GP12lip_1_pu:3734": "śrīviṣṇuruvāca",
  "GP12lip_1_pu:3735": "parameśo jagannāthaḥ śaṅkarastveṣa sarvagaḥ /",
  "GP12lip_1_pu:3736": "āvayorakhilasyeśaḥ śaraṇaṃ ca maheśvaraḥ // LiP_1,38.2 //",
  "GP12lip_1_pu:3737": "ahaṃ vāmāṅgajo brahman śaṅkarasya mahātmanaḥ /",
  "GP12lip_1_pu:3738": "bhavān bhavasya devasya dakṣiṇāṅgabhavaḥ svayam // LiP_1,38.3 //",
  "GP12lip_1_pu:3739": "māmāhur ṛṣayaḥ prekṣya pradhānaṃ prakṛtiṃ tathā /",
  "GP12lip_1_pu:3740": "avyaktamajamityevaṃ bhavantaṃ puruṣastviti // LiP_1,38.4 //",
  "GP12lip_1_pu:3741": "evamāhurmahādevam āvayorapi kāraṇam /",
  "GP12lip_1_pu:3742": "īśaṃ sarvasya jagataḥ prabhumavyayamīśvaram // LiP_1,38.5 //",
  "GP12lip_1_pu:3743": "so 'pi tasyāmareśasya vacanādvārijodbhavaḥ /",
  "GP12lip_1_pu:3744": "vareṇyaṃ varadaṃ rudram astuvatpraṇanāma ca // LiP_1,38.6 //",
  "GP12lip_1_pu:3745": "athāmbhasā plutāṃ bhūmīṃ samādhāya janārdanaḥ /",
  "GP12lip_1_pu:3746": "pūrvavatsthāpayāmāsa vārāhaṃ rūpamāsthitaḥ // LiP_1,38.7 //",
  "GP12lip_1_pu:3747": "nadīnadasamudrāṃś ca pūrvavaccākarotprabhuḥ /",
  "GP12lip_1_pu:3748": "kṛtvā corvīṃ prayatnena nimnonnatavivarjitām // LiP_1,38.8 //",
  "GP12lip_1_pu:3749": "dharāyāṃ so 'cinotsarvān bhūdharān bhūdharākṛtiḥ /",
  "GP12lip_1_pu:3750": "bhūrādyāṃścaturo lokān kalpayāmāsa pūrvavat // LiP_1,38.9 //",
  "GP12lip_1_pu:3751": "sraṣṭuṃ ca bhagavāṃścakre matiṃ matimatāṃ varaḥ /",
  "GP12lip_1_pu:3752": "mukhyaṃ ca tairyagyonyaṃ ca daivikaṃ mānuṣaṃ tathā // LiP_1,38.10 //",
  "GP12lip_1_pu:3753": "vibhuścānugrahaṃ tatra kaumārakam adīnadhīḥ /",
  "GP12lip_1_pu:3754": "purastādasṛjaddevaḥ sanandaṃ sanakaṃ tathā // LiP_1,38.11 //",
  "GP12lip_1_pu:3755": "sanātanaṃ satāṃ śreṣṭhaṃ naiṣkarmyeṇa gatāḥ param /",
  "GP12lip_1_pu:3756": "marīcibhṛgvaṅgirasaṃ pulastyaṃ pulahaṃ kratum // LiP_1,38.12 //",
  "GP12lip_1_pu:3757": "dakṣamatriṃ vasiṣṭhaṃ ca so 'sṛjad yogavidyayā /",
  "GP12lip_1_pu:3758": "saṃkalpaṃ caiva dharmaṃ ca hy adharmaṃ bhagavānprabhuḥ // LiP_1,38.13 //",
  "GP12lip_1_pu:3759": "dvādaśaiva prajāstvetā brahmaṇo 'vyaktajanmanaḥ /",
  "GP12lip_1_pu:3760": "ṛbhuṃ sanatkumāraṃ ca sasarjādau sanātanaḥ // LiP_1,38.14 //",
  "GP12lip_1_pu:3761": "tau cordhvaretasau divyau cāgrajau brahmavādinau /",
  "GP12lip_1_pu:3762": "kumārau brahmaṇastulyau sarvajñau sarvabhāvinau // LiP_1,38.15 //",
  "GP12lip_1_pu:3763": "evaṃ mukhyādikān sṛṣṭvā padmayoniḥ śilāśana /",
  "GP12lip_1_pu:3764": "yugadharmānaśeṣāṃś ca kalpayāmāsa viśvasṛk // LiP_1,38.16 //",
  "GP12lip_1_pu:3765": "iti śrīliṅgamahāpurāṇe pūrvabhāge vaiṣṇavakathanaṃ nāmāṣṭatriṃśo 'dhyāyaḥ",
  "GP12lip_1_pu:3767": "LiP, 1, 39",
  "GP12lip_1_pu:3768": "śailādiruvāca",
  "GP12lip_1_pu:3769": "śrutvā śakreṇa kathitaṃ pitā mama mahāmuniḥ /",
  "GP12lip_1_pu:3770": "punaḥ papraccha deveśaṃ praṇamya racitāñjaliḥ // LiP_1,39.1 //",
  "GP12lip_1_pu:3771": "śilāda uvāca",
  "GP12lip_1_pu:3772": "bhagavan śakra sarvajña devadevanamaskṛta /",
  "GP12lip_1_pu:3773": "śacīpate jagannātha sahasrākṣa maheśvara // LiP_1,39.2 //",
  "GP12lip_1_pu:3774": "yugadharmānkathaṃ cakre bhagavānpadmasaṃbhavaḥ /",
  "GP12lip_1_pu:3775": "vaktumarhasi me sarvaṃ sāṃprataṃ praṇatāya me // LiP_1,39.3 //",
  "GP12lip_1_pu:3776": "śailādiruvāca",
  "GP12lip_1_pu:3777": "tasya tadvacanaṃ śrutvā śilādasya mahātmanaḥ /",
  "GP12lip_1_pu:3778": "vyājahāra yathādṛṣṭaṃ yugadharmaṃ suvistaram // LiP_1,39.4 //",
  "GP12lip_1_pu:3779": "śakra uvāca",
  "GP12lip_1_pu:3780": "(caturyuga)",
  "GP12lip_1_pu:3781": "ādyaṃ kṛtayugaṃ viddhi tatastretāyugaṃ mune /",
  "GP12lip_1_pu:3782": "dvāparaṃ tiṣyamityete catvārastu samāsataḥ // LiP_1,39.5 //",
  "GP12lip_1_pu:3783": "sattvaṃ kṛtaṃ rajastretā dvāparaṃ ca rajastamaḥ /",
  "GP12lip_1_pu:3784": "kalistamaś ca vijñeyaṃ yugavṛttiryugeṣu ca // LiP_1,39.6 //",
  "GP12lip_1_pu:3785": "dhyānaṃ paraṃ kṛtayuge tretāyāṃ yajña ucyate /",
  "GP12lip_1_pu:3786": "bhajanaṃ dvāpare śuddhaṃ dānameva kalau yuge // LiP_1,39.7 //",
  "GP12lip_1_pu:3787": "catvāri ca sahasrāṇi varṣāṇāṃ tatkṛtaṃ yugam /",
  "GP12lip_1_pu:3788": "tasya tāvacchatī saṃdhyā saṃdhyāṃśaś ca tathāvidhaḥ // LiP_1,39.8 //",
  "GP12lip_1_pu:3789": "catvāri ca sahasrāṇi mānuṣāṇi śilāśana /",
  "GP12lip_1_pu:3790": "āyuḥ kṛtayuge viddhi prajānāmiha suvrata // LiP_1,39.9 //",
  "GP12lip_1_pu:3791": "tataḥ kṛtayuge tasmin saṃdhyāṃśe ca gate tu vai /",
  "GP12lip_1_pu:3792": "pādāvaśiṣṭo bhavati yugadharmastu sarvataḥ // LiP_1,39.10 //",
  "GP12lip_1_pu:3793": "caturbhāgaikahīnaṃ tu tretāyugamanuttamam /",
  "GP12lip_1_pu:3794": "kṛtārdhaṃ dvāparaṃ viddhi tadardhaṃ tiṣyamucyate // LiP_1,39.11 //",
  "GP12lip_1_pu:3795": "triśatī dviśatī saṃdhyā tathā caikaśatī mune /",
  "GP12lip_1_pu:3796": "saṃdhyāṃśakaṃ tathāpyevaṃ kalpeṣvevaṃ yuge yuge // LiP_1,39.12 //",
  "GP12lip_1_pu:3797": "ādye kṛtayuge dharmaś catuṣpādaḥ sanātanaḥ /",
  "GP12lip_1_pu:3798": "tretāyuge tripādastu dvipādo dvāpare sthitaḥ // LiP_1,39.13 //",
  "GP12lip_1_pu:3799": "tripādahīnastiṣye tu sattāmātreṇa dhiṣṭhitaḥ /",
  "GP12lip_1_pu:3800": "(kṛtayuga)",
  "GP12lip_1_pu:3801": "kṛte tu mithunotpattir vṛttiḥ sākṣādrasollasā // LiP_1,39.14 //",
  "GP12lip_1_pu:3802": "prajāstṛptāḥ sadā sarvāḥ sarvānandāś ca bhoginaḥ /",
  "GP12lip_1_pu:3803": "adhamottamatā tāsāṃ na viśeṣāḥ prajāḥ śubhāḥ // LiP_1,39.15 //",
  "GP12lip_1_pu:3804": "tulyamāyuḥ sukhaṃ rūpaṃ tāsāṃ tasminkṛte yuge /",
  "GP12lip_1_pu:3805": "tāsāṃ prītirna ca dvandvaṃ na dveṣo nāsti ca klamaḥ // LiP_1,39.16 //",
  "GP12lip_1_pu:3806": "parvatodadhivāsinyo hy aniketāśrayāstu tāḥ /",
  "GP12lip_1_pu:3807": "viśokāḥ sattvabahulā ekāntabahulās tathā // LiP_1,39.17 //",
  "GP12lip_1_pu:3808": "tā vai niṣkāmacāriṇyo nityaṃ muditamānasāḥ /",
  "GP12lip_1_pu:3809": "apravṛttiḥ kṛtayuge karmaṇoḥ śubhapāpayoḥ // LiP_1,39.18 //",
  "GP12lip_1_pu:3810": "varṇāśramavyavasthā ca tadāsīnna ca saṃkaraḥ /",
  "GP12lip_1_pu:3811": "rasollāsaḥ kālayogāt tretākhye naśyate dvija // LiP_1,39.19 //",
  "GP12lip_1_pu:3812": "tasyāṃ siddhau pranaṣṭāyām anyā siddhiḥ prajāyate /",
  "GP12lip_1_pu:3813": "apāṃ saukṣmye pratigate tadā meghātmanā tu vai // LiP_1,39.20 //",
  "GP12lip_1_pu:3814": "meghebhyastanayitnubhyaḥ pravṛttaṃ vṛṣṭisarjanam /",
  "GP12lip_1_pu:3815": "sakṛd eva tathā vṛṣṭyā saṃyukte pṛthivītale // LiP_1,39.21 //",
  "GP12lip_1_pu:3816": "prādurāsaṃstadā tāsāṃ vṛkṣāste gṛhasaṃjñitāḥ /",
  "GP12lip_1_pu:3817": "sarvavṛttyupabhogastu tāsāṃ tebhyaḥ prajāyate // LiP_1,39.22 //",
  "GP12lip_1_pu:3818": "vartayanti sma tebhyastās tretāyugamukhe prajāḥ /",
  "GP12lip_1_pu:3819": "tataḥ kālena mahatā tāsāmeva viparyayāt // LiP_1,39.23 //",
  "GP12lip_1_pu:3820": "rāgalobhātmako bhāvas tadā hyākasmiko 'bhavat /",
  "GP12lip_1_pu:3821": "viparyayeṇa tāsāṃ tu tena tatkālabhāvinā // LiP_1,39.24 //",
  "GP12lip_1_pu:3822": "praṇaśyanti tataḥ sarve vṛkṣāste gṛhasaṃjñitāḥ /",
  "GP12lip_1_pu:3823": "tatasteṣu pranaṣṭeṣu vibhrāntā maithunodbhavāḥ // LiP_1,39.25 //",
  "GP12lip_1_pu:3824": "api dhyāyanti tāṃ siddhiṃ satyābhidhyāyinastadā /",
  "GP12lip_1_pu:3825": "prādurbabhūvustāsāṃ tu vṛkṣāste gṛhasaṃjñitāḥ // LiP_1,39.26 //",
  "GP12lip_1_pu:3826": "vastrāṇi te prasūyante phalānyābharaṇāni ca /",
  "GP12lip_1_pu:3827": "teṣveva jāyate tāsāṃ gandhavarṇarasānvitam // LiP_1,39.27 //",
  "GP12lip_1_pu:3828": "amākṣikaṃ mahīvīryaṃ puṭake puṭake madhu /",
  "GP12lip_1_pu:3829": "tena tā vartayanti sma sukhamāyuḥ sadaiva hi // LiP_1,39.28 //",
  "GP12lip_1_pu:3830": "hṛṣṭapuṣṭāstayā siddhyā prajā vai vigatajvarāḥ /",
  "GP12lip_1_pu:3831": "tataḥ kālāntareṇaiva punarlobhāvṛtāstu tāḥ // LiP_1,39.29 //",
  "GP12lip_1_pu:3832": "vṛkṣāṃstānparyagṛhṇanti madhu vā mākṣikaṃ balāt /",
  "GP12lip_1_pu:3833": "tāsāṃ tenopacāreṇa punarlobhakṛtena vai // LiP_1,39.30 //",
  "GP12lip_1_pu:3834": "pranaṣṭā madhunā sārdhaṃ kalpavṛkṣāḥ kvacitkvacit /",
  "GP12lip_1_pu:3835": "tasyāmevālpaśiṣṭāyāṃ siddhyāṃ kālavaśāttadā // LiP_1,39.31 //",
  "GP12lip_1_pu:3836": "āvartanāttu tretāyāṃ dvandvānyabhyutthitāni vai /",
  "GP12lip_1_pu:3837": "śītavarṣātapaistīvrais tatastā duḥkhitā bhṛśam // LiP_1,39.32 //",
  "GP12lip_1_pu:3838": "dvandvaiḥ sampīḍyamānāś ca cakrur āvaraṇāni tu /",
  "GP12lip_1_pu:3839": "kṛtadvandvapratīghātāḥ ketanāni girau tataḥ // LiP_1,39.33 //",
  "GP12lip_1_pu:3840": "pūrvaṃ nikāmacārāstā hy aniketā athāvasan /",
  "GP12lip_1_pu:3841": "yathāyogaṃ yathāprīti niketeṣvavasanpunaḥ // LiP_1,39.34 //",
  "GP12lip_1_pu:3842": "kṛtvā dvandvopaghātāṃstān vṛttyupāyamacintayan /",
  "GP12lip_1_pu:3843": "naṣṭeṣu madhunā sārdhaṃ kalpavṛkṣeṣu vai tadā // LiP_1,39.35 //",
  "GP12lip_1_pu:3844": "vivādavyākulāstā vai prajāstṛṣṇākṣudhārditāḥ /",
  "GP12lip_1_pu:3845": "tataḥ prādurbabhau tāsāṃ siddhistretāyuge punaḥ // LiP_1,39.36 //",
  "GP12lip_1_pu:3846": "vārtāyāḥ sādhikāpyanyā vṛṣṭistāsāṃ nikāmataḥ /",
  "GP12lip_1_pu:3847": "tāsāṃ vṛṣṭyudakādīni hy abhavannimnagāni tu // LiP_1,39.37 //",
  "GP12lip_1_pu:3848": "abhavanvṛṣṭisaṃtatyā srotasthānāni nimnagāḥ /",
  "GP12lip_1_pu:3849": "evaṃ nadyaḥ pravṛttāstu dvitīye vṛṣṭisarjane // LiP_1,39.38 //",
  "GP12lip_1_pu:3850": "ye punastadapāṃ stokāḥ patitāḥ pṛthivītale /",
  "GP12lip_1_pu:3851": "apāṃ bhūmeś ca saṃyogād oṣadhyastāstadābhavan // LiP_1,39.39 //",
  "GP12lip_1_pu:3852": "athālpakṛṣṭāścānuptā grāmyāraṇyāścaturdaśa /",
  "GP12lip_1_pu:3853": "ṛtupuṣpaphalāścaiva vṛkṣagulmāś ca jajñire // LiP_1,39.40 //",
  "GP12lip_1_pu:3854": "prādurbhūtāni caitāni vṛkṣajātyauṣadhāni ca /",
  "GP12lip_1_pu:3855": "tenauṣadhena vartante prajāstretāyuge tadā // LiP_1,39.41 //",
  "GP12lip_1_pu:3856": "tataḥ punarabhūttāsāṃ rāgo lobhaś ca sarvaśaḥ /",
  "GP12lip_1_pu:3857": "avaśyaṃ bhāvinārthena tretāyugavaśena ca // LiP_1,39.42 //",
  "GP12lip_1_pu:3858": "tatastāḥ paryagṛhṇanta nadīkṣetrāṇi parvatān /",
  "GP12lip_1_pu:3859": "vṛkṣagulmauṣadhīścaiva prasahya tu yathābalam // LiP_1,39.43 //",
  "GP12lip_1_pu:3860": "viparyayeṇa cauṣadhyaḥ pranaṣṭāstāścaturdaśa /",
  "GP12lip_1_pu:3861": "matvā dharāṃ praviṣṭāstā ityauṣadhyaḥ pitāmahaḥ // LiP_1,39.44 //",
  "GP12lip_1_pu:3862": "dudoha gāṃ prayatnena sarvabhūtahitāya vai /",
  "GP12lip_1_pu:3863": "tadāprabhṛti cauṣadhyaḥ phālakṛṣṭāstvitastataḥ // LiP_1,39.45 //",
  "GP12lip_1_pu:3864": "vārtāṃ kṛṣiṃ samāyātā vartukāmāḥ prayatnataḥ /",
  "GP12lip_1_pu:3865": "vārtā vṛttiḥ samākhyātā kṛṣikāmaprayatnataḥ // LiP_1,39.46 //",
  "GP12lip_1_pu:3866": "anyathā jīvitaṃ tāsāṃ nāsti tretāyugātyaye /",
  "GP12lip_1_pu:3867": "hastodbhavā hyapaścaiva bhavanti bahuśastadā // LiP_1,39.47 //",
  "GP12lip_1_pu:3868": "tatrāpi jagṛhuḥ sarve cānyonyaṃ krodhamūrchitāḥ /",
  "GP12lip_1_pu:3869": "sutadāradhanādyāṃstu balādyugabalena tu // LiP_1,39.48 //",
  "GP12lip_1_pu:3870": "maryādāyāḥ pratiṣṭhārthaṃ jñātvā tadakhilaṃ vibhuḥ /",
  "GP12lip_1_pu:3871": "sasarja kṣatriyāṃstrātuṃ kṣatātkamalasaṃbhavaḥ // LiP_1,39.49 //",
  "GP12lip_1_pu:3872": "varṇāśramapratiṣṭhāṃ ca cakāra svena tejasā /",
  "GP12lip_1_pu:3873": "vṛttena vṛttinā vṛttaṃ viśvātmā nirmame svayam // LiP_1,39.50 //",
  "GP12lip_1_pu:3874": "yajñapravartanaṃ caiva tretāyāmabhavatkramāt /",
  "GP12lip_1_pu:3875": "paśuyajñaṃ na sevante kecittatrāpi suvratāḥ // LiP_1,39.51 //",
  "GP12lip_1_pu:3876": "balādviṣṇustadā yajñam akarotsarvadṛk kramāt /",
  "GP12lip_1_pu:3877": "dvijāstadā praśaṃsanti tatastvāhiṃsakaṃ mune // LiP_1,39.52 //",
  "GP12lip_1_pu:3878": "dvāpareṣvapi vartante matibhedāstadā nṛṇām /",
  "GP12lip_1_pu:3879": "manasā karmaṇā vācā kṛcchrādvārtā prasidhyati // LiP_1,39.53 //",
  "GP12lip_1_pu:3880": "tadā tu sarvabhūtānāṃ kāyakleśavaśātkramāt /",
  "GP12lip_1_pu:3881": "lobho bhṛtirvaṇigyuddhaṃ tattvānāmaviniścayaḥ // LiP_1,39.54 //",
  "GP12lip_1_pu:3882": "vedaśākhāpraṇayanaṃ dharmāṇāṃ saṃkaras tathā /",
  "GP12lip_1_pu:3883": "varṇāśramaparidhvaṃsaḥ kāmadveṣau tathaiva ca // LiP_1,39.55 //",
  "GP12lip_1_pu:3884": "dvāpare tu pravartante rāgo lobho madas tathā /",
  "GP12lip_1_pu:3885": "vedo vyāsaiścaturdhā tu vyasyate dvāparādiṣu // LiP_1,39.56 //",
  "GP12lip_1_pu:3886": "eko vedaścatuṣpādas tretāsviha vidhīyate /",
  "GP12lip_1_pu:3887": "saṃkṣayādāyuṣaścaiva vyasyate dvāpareṣu saḥ // LiP_1,39.57 //",
  "GP12lip_1_pu:3888": "ṛṣiputraiḥ punarbhedā bhidyante dṛṣṭivibhramaiḥ /",
  "GP12lip_1_pu:3889": "mantrabrāhmaṇavinyāsaiḥ svaravarṇaviparyayaiḥ // LiP_1,39.58 //",
  "GP12lip_1_pu:3890": "saṃhitā ṛgyajuḥsāmnāṃ saṃhanyante manīṣibhiḥ /",
  "GP12lip_1_pu:3891": "sāmānyā vaikṛtāścaiva draṣṭṛbhistaiḥ pṛthakpṛthak // LiP_1,39.59 //",
  "GP12lip_1_pu:3892": "brāhmaṇaṃ kalpasūtrāṇi mantrapravacanāni ca /",
  "GP12lip_1_pu:3893": "anye tu prasthitāstānvai kecittānpratyavasthitāḥ // LiP_1,39.60 //",
  "GP12lip_1_pu:3894": "itihāsapurāṇāni bhidyante kālagauravāt /",
  "GP12lip_1_pu:3895": "brāhmaṃ pādmaṃ vaiṣṇavaṃ ca śaivaṃ bhāgavataṃ tathā // LiP_1,39.61 //",
  "GP12lip_1_pu:3896": "bhaviṣyaṃ nāradīyaṃ ca mārkaṇḍeyamataḥ param /",
  "GP12lip_1_pu:3897": "āgneyaṃ brahmavaivartaṃ laiṅgaṃ vārāhameva ca // LiP_1,39.62 //",
  "GP12lip_1_pu:3898": "vāmanākhyaṃ tataḥ kūrmaṃ mātsyaṃ gāruḍameva ca /",
  "GP12lip_1_pu:3899": "skāndaṃ tathā ca brahmāṇḍaṃ teṣāṃ bhedaḥ prakathyate // LiP_1,39.63 //",
  "GP12lip_1_pu:3900": "laiṅgam ekādaśavidhaṃ prabhinnaṃ dvāpare śubham /",
  "GP12lip_1_pu:3901": "manvatriviṣṇuhārīta- yājñavalkyośano 'ṅgirāḥ // LiP_1,39.64 //",
  "GP12lip_1_pu:3902": "yamāpastambasaṃvartāḥ kātyāyanabṛhaspatī /",
  "GP12lip_1_pu:3903": "parāśaravyāsaśaṅkha- likhitā dakṣagautamau // LiP_1,39.65 //",
  "GP12lip_1_pu:3904": "śātātapo vasiṣṭhaś ca evamādyaiḥ sahasraśaḥ /",
  "GP12lip_1_pu:3905": "avṛṣṭirmaraṇaṃ caiva tathā vyādhyādyupadravāḥ // LiP_1,39.66 //",
  "GP12lip_1_pu:3906": "vāṅmanaḥkarmajair duḥkhair nirvedo jāyate tataḥ /",
  "GP12lip_1_pu:3907": "nirvedājjāyate teṣāṃ duḥkhamokṣavicāraṇā // LiP_1,39.67 //",
  "GP12lip_1_pu:3908": "vicāraṇācca vairāgyaṃ vairāgyāddoṣadarśanam /",
  "GP12lip_1_pu:3909": "doṣāṇāṃ darśanāccaiva dvāpare jñānasaṃbhavaḥ // LiP_1,39.68 //",
  "GP12lip_1_pu:3910": "eṣā rajastamoyuktā vṛttir vai dvāpare smṛtā /",
  "GP12lip_1_pu:3911": "ādye kṛte tu dharmo 'sti sa tretāyāṃ pravartate // LiP_1,39.69 //",
  "GP12lip_1_pu:3912": "dvāpare vyākulībhūtvā praṇaśyati kalau yuge // LiP_1,39.70 //",
  "GP12lip_1_pu:3913": "iti śrīliṅgamahāpurāṇe pūrvabhāge ekonacatvāriṃśo 'dhyāyaḥ",
  "GP12lip_1_pu:3915": "LiP, 1, 40",
  "GP12lip_1_pu:3916": "śakra uvāca",
  "GP12lip_1_pu:3917": "tiṣye māyāmasūyāṃ ca vadhaṃ caiva tapasvinām /",
  "GP12lip_1_pu:3918": "sādhayanti narāstatra tamasā vyākulendriyāḥ // LiP_1,40.1 //",
  "GP12lip_1_pu:3919": "kalau pramādako rogaḥ satataṃ kṣudbhayāni ca /",
  "GP12lip_1_pu:3920": "anāvṛṣṭibhayaṃ ghoraṃ deśānāṃ ca viparyayaḥ // LiP_1,40.2 //",
  "GP12lip_1_pu:3921": "na prāmāṇyaṃ śruterasti nṛṇāṃ cādharmasevanam /",
  "GP12lip_1_pu:3922": "adhārmikāstvanācārā mahākopālpacetasaḥ // LiP_1,40.3 //",
  "GP12lip_1_pu:3923": "anṛtaṃ bruvate lubdhās tiṣye jātāś ca duṣprajāḥ /",
  "GP12lip_1_pu:3924": "duriṣṭairduradhītaiś ca durācārairdurāgamaiḥ // LiP_1,40.4 //",
  "GP12lip_1_pu:3925": "viprāṇāṃ karma doṣeṇa prajānāṃ jāyate bhayam /",
  "GP12lip_1_pu:3926": "nādhīyante tadā vedān na yajanti dvijātayaḥ // LiP_1,40.5 //",
  "GP12lip_1_pu:3927": "utsīdanti narāścaiva kṣatriyāś ca viśaḥ kramāt /",
  "GP12lip_1_pu:3928": "śūdrāṇāṃ mantrayogena saṃbandho brāhmaṇaiḥ saha // LiP_1,40.6 //",
  "GP12lip_1_pu:3929": "bhavatīha kalau tasmiñ śayanāsanabhojanaiḥ /",
  "GP12lip_1_pu:3930": "rājānaḥ śūdrabhūyiṣṭhā brāhmaṇān bādhayanti te // LiP_1,40.7 //",
  "GP12lip_1_pu:3931": "bhrūṇahatyā vīrahatyā prajāyante prajāsu vai /",
  "GP12lip_1_pu:3932": "śūdrāś ca brāhmaṇācārāḥ śūdrācārāś ca brāhmaṇāḥ // LiP_1,40.8 //",
  "GP12lip_1_pu:3933": "rājavṛttisthitāś caurāś caurācārāś ca pārthivāḥ /",
  "GP12lip_1_pu:3934": "ekapatnyo na śiṣyanti vardhiṣyantyabhisārikāḥ // LiP_1,40.9 //",
  "GP12lip_1_pu:3935": "varṇāśramapratiṣṭhāno jāyate nṛṣu sarvataḥ /",
  "GP12lip_1_pu:3936": "tadā svalpaphalā bhūmiḥ kvaciccāpi mahāphalā // LiP_1,40.10 //",
  "GP12lip_1_pu:3937": "arakṣitāro hartāraḥ pārthivāś ca śilāśana /",
  "GP12lip_1_pu:3938": "śūdrā vai jñāninaḥ sarve brāhmaṇairabhivanditāḥ // LiP_1,40.11 //",
  "GP12lip_1_pu:3939": "akṣatriyāś ca rājāno viprāḥ śūdropajīvinaḥ /",
  "GP12lip_1_pu:3940": "āsanasthā dvijāndṛṣṭvā na calantyalpabuddhayaḥ // LiP_1,40.12 //",
  "GP12lip_1_pu:3941": "tāḍayanti dvijendrāṃś ca śūdrā vai svalpabuddhayaḥ /",
  "GP12lip_1_pu:3942": "āsye nidhāya vai hastaṃ karṇaṃ śūdrasya vai dvijāḥ // LiP_1,40.13 //",
  "GP12lip_1_pu:3943": "nīcasyeva tadā vākyaṃ vadanti vinayena tam /",
  "GP12lip_1_pu:3944": "uccāsanasthān śūdrāṃś ca dvijamadhye dvijarṣabha // LiP_1,40.14 //",
  "GP12lip_1_pu:3945": "jñātvā na hiṃsate rājā kalau kālavaśena tu /",
  "GP12lip_1_pu:3946": "puṣpaiś ca vāsitaiścaiva tathānyair maṅgalaiḥ śubhaiḥ // LiP_1,40.15 //",
  "GP12lip_1_pu:3947": "śūdrānabhyarcayantyalpa- śrutabhāgyabalānvitāḥ /",
  "GP12lip_1_pu:3948": "na prekṣante garvitāś ca śūdrā dvijavarān dvija // LiP_1,40.16 //",
  "GP12lip_1_pu:3949": "sevāvasaram ālokya dvāre tiṣṭhanti vai dvijāḥ /",
  "GP12lip_1_pu:3950": "vāhanasthān samāvṛtya śūdrāñśūdropajīvinaḥ // LiP_1,40.17 //",
  "GP12lip_1_pu:3951": "sevante brāhmaṇāstatra stuvanti stutibhiḥ kalau /",
  "GP12lip_1_pu:3952": "tapoyajñaphalānāṃ ca vikretāro dvijottamāḥ // LiP_1,40.18 //",
  "GP12lip_1_pu:3953": "yatayaś ca bhaviṣyanti bahavo 'sminkalau yuge /",
  "GP12lip_1_pu:3954": "puruṣālpaṃ bahustrīkaṃ yugānte samupasthite // LiP_1,40.19 //",
  "GP12lip_1_pu:3955": "nindanti vedavidyāṃ ca dvijāḥ karmāṇi vai kalau /",
  "GP12lip_1_pu:3956": "kalau devo mahādevaḥ śaṅkaro nīlalohitaḥ // LiP_1,40.20 //",
  "GP12lip_1_pu:3957": "prakāśate pratiṣṭhārthaṃ dharmasya vikṛtākṛtiḥ /",
  "GP12lip_1_pu:3958": "ye taṃ viprā niṣevante yena kenāpi śaṅkaram // LiP_1,40.21 //",
  "GP12lip_1_pu:3959": "kalidoṣān vinirjitya prayānti paramaṃ padam /",
  "GP12lip_1_pu:3960": "śvāpadaprabalatvaṃ ca gavāṃ caiva parikṣayaḥ // LiP_1,40.22 //",
  "GP12lip_1_pu:3961": "sādhūnāṃ vinivṛttiś ca vedyā tasminyugakṣaye /",
  "GP12lip_1_pu:3962": "tadā sūkṣmo mahodarko durlabho dānamūlavān // LiP_1,40.23 //",
  "GP12lip_1_pu:3963": "cāturāśramaśaithilye dharmaḥ praticaliṣyati /",
  "GP12lip_1_pu:3964": "arakṣitāro hartāro balibhāgasya pārthivāḥ // LiP_1,40.24 //",
  "GP12lip_1_pu:3965": "yugānteṣu bhaviṣyanti svarakṣaṇaparāyaṇāḥ /",
  "GP12lip_1_pu:3966": "aṭṭaśūlā janapadāḥ śivaśūlāścatuṣpathāḥ // LiP_1,40.25 //",
  "GP12lip_1_pu:3967": "pramadāḥ keśaśūlinyo bhaviṣyanti kalau yuge /",
  "GP12lip_1_pu:3968": "citravarṣī tadā devo yadā prāhuryugakṣayam // LiP_1,40.26 //",
  "GP12lip_1_pu:3969": "sarve vaṇigjanāścāpi bhaviṣyantyadhame yuge /",
  "GP12lip_1_pu:3970": "kuśīlacaryāḥ pāṣaṇḍair vṛthārūpaiḥ samāvṛtāḥ // LiP_1,40.27 //",
  "GP12lip_1_pu:3971": "bahuyājanako loko bhaviṣyati parasparam /",
  "GP12lip_1_pu:3972": "nāvyāhṛtakrūravākyo nārjavī nānasūyakaḥ // LiP_1,40.28 //",
  "GP12lip_1_pu:3973": "na kṛte pratikartā ca yugakṣīṇe bhaviṣyati /",
  "GP12lip_1_pu:3974": "nindakāścaiva patitā yugāntasya ca lakṣaṇam // LiP_1,40.29 //",
  "GP12lip_1_pu:3975": "nṛpaśūnyā vasumatī na ca dhānyadhanāvṛtā /",
  "GP12lip_1_pu:3976": "maṇḍalāni bhaviṣyanti deśeṣu nagareṣu ca // LiP_1,40.30 //",
  "GP12lip_1_pu:3977": "alpodakā cālpaphalā bhaviṣyati vasuṃdharā /",
  "GP12lip_1_pu:3978": "goptāraścāpyagoptāraḥ sambhaviṣyantyaśāsanāḥ // LiP_1,40.31 //",
  "GP12lip_1_pu:3979": "hartāraḥ paravittānāṃ paradārapradharṣakāḥ /",
  "GP12lip_1_pu:3980": "kāmātmāno durātmāno hy adhamāḥ sāhasapriyāḥ // LiP_1,40.32 //",
  "GP12lip_1_pu:3981": "pranaṣṭaceṣṭanāḥ puṃso muktakeśāś ca śūlinaḥ /",
  "GP12lip_1_pu:3982": "janāḥ ṣoḍaśavarṣāś ca prajāyante yugakṣaye // LiP_1,40.33 //",
  "GP12lip_1_pu:3983": "śukladantājinākṣāś ca muṇḍāḥ kāṣāyavāsasaḥ /",
  "GP12lip_1_pu:3984": "śūdrā dharmaṃ cariṣyanti yugānte samupasthite // LiP_1,40.34 //",
  "GP12lip_1_pu:3985": "sasyacaurā bhaviṣyanti dṛḍhacailābhilāṣiṇaḥ /",
  "GP12lip_1_pu:3986": "caurāścorasvahartāro harturhartā tathāparaḥ // LiP_1,40.35 //",
  "GP12lip_1_pu:3987": "yogyakarmaṇyuparate loke niṣkriyatāṃ gate /",
  "GP12lip_1_pu:3988": "kīṭamūṣakasarpāś ca dharṣayiṣyanti mānavān // LiP_1,40.36 //",
  "GP12lip_1_pu:3989": "subhikṣaṃ kṣemamārogyaṃ sāmarthyaṃ durlabhaṃ tadā /",
  "GP12lip_1_pu:3990": "kauśikīṃ pratipatsyante deśānkṣudbhayapīḍitāḥ // LiP_1,40.37 //",
  "GP12lip_1_pu:3991": "duḥkhenābhiplutānāṃ ca paramāyuḥ śataṃ tadā /",
  "GP12lip_1_pu:3992": "dṛśyante na ca dṛśyante vedāḥ kaliyuge 'khilāḥ // LiP_1,40.38 //",
  "GP12lip_1_pu:3993": "utsīdanti tadā yajñāḥ kevalādharmapīḍitāḥ /",
  "GP12lip_1_pu:3994": "kāṣāyiṇo 'pyanirgranthāḥ kāpālībahulāstviha // LiP_1,40.39 //",
  "GP12lip_1_pu:3995": "vedavikrayiṇaścānye tīrthavikrayiṇaḥ pare /",
  "GP12lip_1_pu:3996": "varṇāśramāṇāṃ ye cānye pāṣaṇḍāḥ paripanthinaḥ // LiP_1,40.40 //",
  "GP12lip_1_pu:3997": "utpadyante tadā te vai samprāpte tu kalau yuge /",
  "GP12lip_1_pu:3998": "adhīyante tadā vedāñ śūdrā dharmārthakovidāḥ // LiP_1,40.41 //",
  "GP12lip_1_pu:3999": "yajante cāśvamedhena rājānaḥ śūdrayonayaḥ /",
  "GP12lip_1_pu:4000": "strībālagovadhaṃ kṛtvā hatvā caiva parasparam // LiP_1,40.42 //",
  "GP12lip_1_pu:4001": "upadravāṃstathānyonyaṃ sādhayanti tadā prajāḥ /",
  "GP12lip_1_pu:4002": "duḥkhaprabhūtamalpāyur dehotsādaḥ sarogatā // LiP_1,40.43 //",
  "GP12lip_1_pu:4003": "adharmābhiniveśitvāt tamovṛttaṃ kalau smṛtam /",
  "GP12lip_1_pu:4004": "prajāsu brahmahatyādi tadā vai sampravartate // LiP_1,40.44 //",
  "GP12lip_1_pu:4005": "tasmādāyurbalaṃ rūpaṃ kaliṃ prāpya prahīyate /",
  "GP12lip_1_pu:4006": "tadā tvalpena kālena siddhiṃ gacchanti mānavāḥ // LiP_1,40.45 //",
  "GP12lip_1_pu:4007": "dhanyā dharmaṃ cariṣyanti yugānte dvijasattamāḥ /",
  "GP12lip_1_pu:4008": "śrutismṛtyuditaṃ dharmaṃ ye carantyanasūyakāḥ // LiP_1,40.46 //",
  "GP12lip_1_pu:4009": "tretāyāṃ vārṣiko dharmo dvāpare māsikaḥ smṛtaḥ /",
  "GP12lip_1_pu:4010": "yathākleśaṃ caranprājñas tadahnā prāpnute kalau // LiP_1,40.47 //",
  "GP12lip_1_pu:4011": "(saṃdhyāṃśa)",
  "GP12lip_1_pu:4012": "eṣā kaliyugāvasthā saṃdhyāṃśaṃ tu nibodha me /",
  "GP12lip_1_pu:4013": "yuge yuge ca hīyante trīṃstrīnpādāṃstu siddhayaḥ // LiP_1,40.48 //",
  "GP12lip_1_pu:4014": "yugasvabhāvāḥ saṃdhyāstu tiṣṭhantīha tu pādaśaḥ /",
  "GP12lip_1_pu:4015": "saṃdhyāsvabhāvāḥ svāṃśeṣu pādaśaste pratiṣṭhitāḥ // LiP_1,40.49 //",
  "GP12lip_1_pu:4016": "(Pramiti)",
  "GP12lip_1_pu:4017": "evaṃ saṃdhyāṃśake kāle samprāpte tu yugāntike /",
  "GP12lip_1_pu:4018": "teṣāṃ śāstā hyasādhūnāṃ bhūtānāṃ nidhanotthitaḥ // LiP_1,40.50 //",
  "GP12lip_1_pu:4019": "gotre 'sminvai candramaso nāmnā pramitirucyate /",
  "GP12lip_1_pu:4020": "mānavasya tu so 'ṃśena pūrvaṃ svāyaṃbhuve 'ntare // LiP_1,40.51 //",
  "GP12lip_1_pu:4021": "samāḥ sa viṃśatiḥ pūrṇāḥ paryaṭanvai vasuṃdharām /",
  "GP12lip_1_pu:4022": "anukarṣan sa vai senāṃ savājirathakuñjarām // LiP_1,40.52 //",
  "GP12lip_1_pu:4023": "pragṛhītāyudhairvipraiḥ śataśo 'tha sahasraśaḥ /",
  "GP12lip_1_pu:4024": "sa tadā taiḥ parivṛto mlecchān hanti sahasraśaḥ // LiP_1,40.53 //",
  "GP12lip_1_pu:4025": "sa hatvā sarvaśaścaiva rājñastāñśūdrayonijān /",
  "GP12lip_1_pu:4026": "pākhaṇḍāṃstu tataḥ sarvān niḥśeṣaṃ kṛtavān prabhuḥ // LiP_1,40.54 //",
  "GP12lip_1_pu:4027": "nātyarthaṃ dhārmikā ye ca tān sarvān hanti sarvataḥ /",
  "GP12lip_1_pu:4028": "varṇavyatyāsajātāś ca ye ca tānanujīvinaḥ // LiP_1,40.55 //",
  "GP12lip_1_pu:4029": "pravṛttacakro balavān mlecchānāmantakṛtsa tu /",
  "GP12lip_1_pu:4030": "adhṛṣyaḥ sarvabhūtānāṃ cacārātha vasuṃdharām // LiP_1,40.56 //",
  "GP12lip_1_pu:4031": "mānavasya tu so 'ṃśena devasyeha vijajñivān /",
  "GP12lip_1_pu:4032": "pūrvajanmani viṣṇostu pramitirnāma vīryavān // LiP_1,40.57 //",
  "GP12lip_1_pu:4033": "gotrato vai candramasaḥ pūrṇe kaliyuge prabhuḥ /",
  "GP12lip_1_pu:4034": "dvātriṃśe 'bhyudite varṣe prakrānto viṃśatiḥ samāḥ // LiP_1,40.58 //",
  "GP12lip_1_pu:4035": "vinighnansarvabhūtāni śataśo 'tha sahasraśaḥ /",
  "GP12lip_1_pu:4036": "kṛtvā bījāvaśeṣāṃ tu pṛthivīṃ krūrakarmaṇaḥ // LiP_1,40.59 //",
  "GP12lip_1_pu:4037": "parasparanimittena kopenākasmikena tu /",
  "GP12lip_1_pu:4038": "sa sādhayitvā vṛṣalān prāyaśas tān adhārmikān // LiP_1,40.60 //",
  "GP12lip_1_pu:4039": "gaṅgāyamunayormadhye sthitiṃ prāptaḥ sahānugaḥ /",
  "GP12lip_1_pu:4040": "tato vyatīte kāle tu sāmātyaḥ sahasainikaḥ // LiP_1,40.61 //",
  "GP12lip_1_pu:4041": "utsādya pārthivān sarvān mlecchāṃścaiva sahasraśaḥ /",
  "GP12lip_1_pu:4042": "tatra saṃdhyāṃśake kāle samprāpte tu yugāntike // LiP_1,40.62 //",
  "GP12lip_1_pu:4043": "(behaviour of people during yugānta)",
  "GP12lip_1_pu:4044": "sthitāsvalpāvaśiṣṭāsu prajāsviha kvacitkvacit /",
  "GP12lip_1_pu:4045": "apragrahāstatastā vai lobhāviṣṭāstu kṛtsnaśaḥ // LiP_1,40.63 //",
  "GP12lip_1_pu:4046": "upahiṃsanti cānyonyaṃ praṇipatya parasparam /",
  "GP12lip_1_pu:4047": "arājake yugavaśāt saṃśaye samupasthite // LiP_1,40.64 //",
  "GP12lip_1_pu:4048": "prajāstā vai tataḥ sarvāḥ parasparabhayārditāḥ /",
  "GP12lip_1_pu:4049": "vyākulāś ca paribhrāntās tyaktvā dārān gṛhāṇi ca // LiP_1,40.65 //",
  "GP12lip_1_pu:4050": "svānprāṇān anapekṣanto niṣkāruṇyāḥ suduḥkhitāḥ /",
  "GP12lip_1_pu:4051": "naṣṭe śraute smārtadharme parasparahatāstadā // LiP_1,40.66 //",
  "GP12lip_1_pu:4052": "nirmaryādā nirākrāntā niḥsnehā nirapatrapāḥ /",
  "GP12lip_1_pu:4053": "naṣṭe dharme pratihatāḥ hrasvakāḥ pañcaviṃśakāḥ // LiP_1,40.67 //",
  "GP12lip_1_pu:4054": "hitvā putrāṃś ca dārāṃś ca vivādavyākulendriyāḥ /",
  "GP12lip_1_pu:4055": "anāvṛṣṭihatāścaiva vārtāmutsṛjya dūrataḥ // LiP_1,40.68 //",
  "GP12lip_1_pu:4056": "pratyantānupasevante hitvā janapadān svakān /",
  "GP12lip_1_pu:4057": "saritsāgarakūpāṃste sevante parvatāṃs tathā // LiP_1,40.69 //",
  "GP12lip_1_pu:4058": "madhumāṃsairmūlaphalair vartayanti suduḥkhitāḥ /",
  "GP12lip_1_pu:4059": "cīrapatrājinadharā niṣkriyā niṣparigrahāḥ // LiP_1,40.70 //",
  "GP12lip_1_pu:4060": "varṇāśramaparibhraṣṭāḥ saṃkaṭaṃ ghoramāsthitāḥ /",
  "GP12lip_1_pu:4061": "evaṃ kaṣṭamanuprāptā alpaśeṣāḥ prajāstadā // LiP_1,40.71 //",
  "GP12lip_1_pu:4062": "jarāvyādhikṣudhāviṣṭā duḥkhānnirvedamānasāḥ /",
  "GP12lip_1_pu:4063": "vicāraṇā tu nirvedāt sāmyāvasthā vicāraṇā // LiP_1,40.72 //",
  "GP12lip_1_pu:4064": "sāmyāvasthātmako bodhaḥ saṃbodhāddharmaśīlatā /",
  "GP12lip_1_pu:4065": "arūpaśamayuktāstu kaliśiṣṭā hi vai svayam // LiP_1,40.73 //",
  "GP12lip_1_pu:4066": "ahorātrāttadā tāsāṃ yugaṃ tu parivartate /",
  "GP12lip_1_pu:4067": "cittasaṃmohanaṃ kṛtvā tāsāṃ vai suptamattavat // LiP_1,40.74 //",
  "GP12lip_1_pu:4068": "bhāvino 'rthasya ca balāt tataḥ kṛtamavartata /",
  "GP12lip_1_pu:4069": "pravṛtte tu tatastasmin punaḥ kṛtayuge tu vai // LiP_1,40.75 //",
  "GP12lip_1_pu:4070": "utpannāḥ kaliśiṣṭāstu prajāḥ kārtayugāstadā /",
  "GP12lip_1_pu:4071": "tiṣṭhanti ceha ye siddhā adṛṣṭā vicaranti ca // LiP_1,40.76 //",
  "GP12lip_1_pu:4072": "sapta saptarṣibhiścaiva tatra te tu vyavasthitāḥ /",
  "GP12lip_1_pu:4073": "brahmakṣatraviśaḥ śūdrā bījārthaṃ ye smṛtā iha // LiP_1,40.77 //",
  "GP12lip_1_pu:4074": "kalijaiḥ saha te sarve nirviśeṣāstadābhavan /",
  "GP12lip_1_pu:4075": "teṣāṃ saptarṣayo dharmaṃ kathayantītare 'pi ca // LiP_1,40.78 //",
  "GP12lip_1_pu:4076": "varṇāśramācārayutaṃ śrautaṃ smārtaṃ dvidhā tu yam /",
  "GP12lip_1_pu:4077": "tatasteṣu kriyāvatsu vardhante vai prajāḥ kṛte // LiP_1,40.79 //",
  "GP12lip_1_pu:4078": "śrautasmārtakṛtānāṃ ca dharme saptarṣidarśite /",
  "GP12lip_1_pu:4079": "keciddharmavyavasthārthaṃ tiṣṭhantīha yugakṣaye // LiP_1,40.80 //",
  "GP12lip_1_pu:4080": "manvantarādhikāreṣu tiṣṭhanti munayastu vai /",
  "GP12lip_1_pu:4081": "yathā dāvapradagdheṣu tṛṇeṣviha tataḥ kṣitau // LiP_1,40.81 //",
  "GP12lip_1_pu:4082": "vanānāṃ prathamaṃ vṛṣṭyā teṣāṃ mūleṣu saṃbhavaḥ /",
  "GP12lip_1_pu:4083": "tathā kārtayugānāṃ tu kalijeṣviha saṃbhavaḥ // LiP_1,40.82 //",
  "GP12lip_1_pu:4084": "evaṃ yugādyugasyeha saṃtānaṃ tu parasparam /",
  "GP12lip_1_pu:4085": "vartate ha vyavacchedād yāvanmanvantarakṣayaḥ // LiP_1,40.83 //",
  "GP12lip_1_pu:4086": "sukhamāyurbalaṃ rūpaṃ dharmo 'rthaḥ kāma eva ca /",
  "GP12lip_1_pu:4087": "yugeṣvetāni hīyante trīṃstrīn pādān krameṇa tu // LiP_1,40.84 //",
  "GP12lip_1_pu:4088": "sasaṃdhyāṃśeṣu hīyante yugānāṃ dharmasiddhayaḥ /",
  "GP12lip_1_pu:4089": "ityeṣā pratisiddhirvai kīrtitaiṣā krameṇa tu // LiP_1,40.85 //",
  "GP12lip_1_pu:4090": "caturyugānāṃ sarveṣām anenaiva tu sādhanam /",
  "GP12lip_1_pu:4091": "(yuga =) höhere Zeiteinheiten)",
  "GP12lip_1_pu:4092": "eṣā caturyugāvṛttir ā sahasrād guṇīkṛtā // LiP_1,40.86 //",
  "GP12lip_1_pu:4093": "brahmaṇastadahaḥ proktaṃ rātriścaitāvatī smṛtā /",
  "GP12lip_1_pu:4094": "anārjavaṃ jaḍībhāvo bhūtānām ā yugakṣayāt // LiP_1,40.87 //",
  "GP12lip_1_pu:4095": "etadeva tu sarveṣāṃ yugānāṃ lakṣaṇaṃ smṛtam /",
  "GP12lip_1_pu:4096": "eṣāṃ caturyugāṇāṃ ca guṇitā hyekasaptatiḥ // LiP_1,40.88 //",
  "GP12lip_1_pu:4097": "krameṇa parivṛttā tu manorantaram ucyate /",
  "GP12lip_1_pu:4098": "caturyuge yathaikasmin bhavatīha yadā tu yat // LiP_1,40.89 //",
  "GP12lip_1_pu:4099": "tathā cānyeṣu bhavati punastadvai yathākramam /",
  "GP12lip_1_pu:4100": "sarge sarge yathā bhedā utpadyante tathaiva tu // LiP_1,40.90 //",
  "GP12lip_1_pu:4101": "pañcaviṃśatparimitā na nyūnā nādhikās tathā /",
  "GP12lip_1_pu:4102": "tathā kalpā yugaiḥ sārdhaṃ bhavanti saha lakṣaṇaiḥ // LiP_1,40.91 //",
  "GP12lip_1_pu:4103": "manvantarāṇāṃ sarveṣām etadeva tu lakṣaṇam // LiP_1,40.92 //",
  "GP12lip_1_pu:4104": "yathā yugānāṃ parivartanāni cirapravṛttāni yugasvabhāvāt /",
  "GP12lip_1_pu:4105": "tathā tu saṃtiṣṭhati jīvalokaḥ kṣayodayābhyāṃ parivartamānaḥ // LiP_1,40.93 //",
  "GP12lip_1_pu:4106": "ityetallakṣaṇaṃ proktaṃ yugānāṃ vai samāsataḥ /",
  "GP12lip_1_pu:4107": "atītānāgatānāṃ hi sarvamanvantareṣu vai // LiP_1,40.94 //",
  "GP12lip_1_pu:4108": "manvantareṇa caikena sarvāṇyevāntarāṇi ca /",
  "GP12lip_1_pu:4109": "vyākhyātāni na saṃdehaḥ kalpaḥ kalpena caiva hi // LiP_1,40.95 //",
  "GP12lip_1_pu:4110": "anāgateṣu tadvacca tarkaḥ kāryo vijānatā /",
  "GP12lip_1_pu:4111": "manvantareṣu sarveṣu atītānāgateṣviha // LiP_1,40.96 //",
  "GP12lip_1_pu:4112": "tulyābhimāninaḥ sarve nāmarūpairbhavantyuta /",
  "GP12lip_1_pu:4113": "devā hyaṣṭavidhā ye ca ye ca manvantareśvarāḥ // LiP_1,40.97 //",
  "GP12lip_1_pu:4114": "ṛṣayo manavaścaiva sarve tulyaprayojanāḥ /",
  "GP12lip_1_pu:4115": "evaṃ varṇāśramāṇāṃ tu pravibhāgo yuge yuge // LiP_1,40.98 //",
  "GP12lip_1_pu:4116": "yugasvabhāvaś ca tathā vidhatte vai tadā prabhuḥ /",
  "GP12lip_1_pu:4117": "varṇāśramavibhāgāś ca yugāni yugasiddhayaḥ // LiP_1,40.99 //",
  "GP12lip_1_pu:4118": "yugānāṃ parimāṇaṃ te kathitaṃ hi prasaṅgataḥ /",
  "GP12lip_1_pu:4119": "vadāmi devīputratvaṃ padmayoneḥ samāsataḥ // LiP_1,40.100 //",
  "GP12lip_1_pu:4120": "iti śrīliṅgamahāpurāṇe pūrvabhāge caturyugaparimāṇaṃ nāma catvāriṃśo 'dhyāyaḥ",
  "GP12lip_1_pu:4122": "LiP, 1, 41",
  "GP12lip_1_pu:4123": "indra uvāca",
  "GP12lip_1_pu:4124": "punaḥ sasarja bhagavān prabhraṣṭāḥ pūrvavatprajāḥ /",
  "GP12lip_1_pu:4125": "sahasrayugaparyante prabhāte tu pitāmahaḥ // LiP_1,41.1 //",
  "GP12lip_1_pu:4126": "evaṃ parārdhe viprendra dviguṇe tu tathā gate /",
  "GP12lip_1_pu:4127": "tadā dharāmbhasi vyāptā hy āpo vahnau samīraṇe // LiP_1,41.2 //",
  "GP12lip_1_pu:4128": "vahniḥ samīraṇaścaiva vyomni tanmātrasaṃyutaḥ /",
  "GP12lip_1_pu:4129": "indriyāṇi daśaikaṃ ca tanmātrāṇi dvijottama // LiP_1,41.3 //",
  "GP12lip_1_pu:4130": "ahaṅkāramanuprāpya pralīnāstatkṣaṇādaho /",
  "GP12lip_1_pu:4131": "abhimānastadā tatra mahāntaṃ vyāpya vai kṣaṇāt // LiP_1,41.4 //",
  "GP12lip_1_pu:4132": "mahānapi tathā vyaktaṃ prāpya līno 'bhavaddvija /",
  "GP12lip_1_pu:4133": "avyaktaṃ svaguṇaiḥ sārdhaṃ pralīnamabhavadbhave // LiP_1,41.5 //",
  "GP12lip_1_pu:4134": "tataḥ sṛṣṭirabhūttasmāt pūrvavatpuruṣācchivāt /",
  "GP12lip_1_pu:4135": "atha sṛṣṭāstadā tasya manasā tena mānasāḥ // LiP_1,41.6 //",
  "GP12lip_1_pu:4136": "na vyavardhanta loke 'smin prajāḥ kamalayoninā /",
  "GP12lip_1_pu:4137": "vṛddhyarthaṃ bhagavānbrahmā putrairvai mānasaiḥ saha // LiP_1,41.7 //",
  "GP12lip_1_pu:4138": "duścaraṃ vicacāreśaṃ samuddiśya tapaḥ svayam /",
  "GP12lip_1_pu:4139": "tuṣṭastu tapasā tasya bhavo jñātvā sa vāñchitam // LiP_1,41.8 //",
  "GP12lip_1_pu:4140": "lalāṭamadhyaṃ nirbhidya brahmaṇaḥ puruṣasya tu /",
  "GP12lip_1_pu:4141": "putrasnehamiti procya strīpuṃrūpo 'bhavattadā // LiP_1,41.9 //",
  "GP12lip_1_pu:4142": "tasya putro mahādevo hy ardhanārīśvaro 'bhavat /",
  "GP12lip_1_pu:4143": "dadāha bhagavānsarvaṃ brahmāṇaṃ ca jagadgurum // LiP_1,41.10 //",
  "GP12lip_1_pu:4144": "athārdhamātrāṃ kalyāṇīm ātmanaḥ parameśvarīm /",
  "GP12lip_1_pu:4145": "bubhuje yogamārgeṇa vṛddhyarthaṃ jagatāṃ śivaḥ // LiP_1,41.11 //",
  "GP12lip_1_pu:4146": "tasyāṃ hariṃ ca brahmāṇaṃ sasarja parameśvaraḥ /",
  "GP12lip_1_pu:4147": "viśveśvarastu viśvātmā cāstraṃ pāśupataṃ tathā // LiP_1,41.12 //",
  "GP12lip_1_pu:4148": "tasmādbrahmā mahādevyāś cāṃśajaś ca haris tathā /",
  "GP12lip_1_pu:4149": "aṇḍajaḥ padmajaścaiva bhavāṅgabhava eva ca // LiP_1,41.13 //",
  "GP12lip_1_pu:4150": "etatte kathitaṃ sarvam itihāsaṃ purātanam /",
  "GP12lip_1_pu:4151": "parārdhaṃ brahmaṇo yāvat tāvadbhūtiḥ samāsataḥ // LiP_1,41.14 //",
  "GP12lip_1_pu:4152": "vairāgyaṃ brahmaṇo vakṣye tamodbhūtaṃ samāsataḥ /",
  "GP12lip_1_pu:4153": "nārāyaṇo 'pi bhagavān dvidhā kṛtvātmanastanum // LiP_1,41.15 //",
  "GP12lip_1_pu:4154": "sasarja sakalaṃ tasmāt svāṅgādeva carācaram /",
  "GP12lip_1_pu:4155": "tato brahmāṇamasṛjad brahmā rudraṃ pitāmahaḥ // LiP_1,41.16 //",
  "GP12lip_1_pu:4156": "mune kalpāntare rudro hariṃ brahmāṇam īśvaram /",
  "GP12lip_1_pu:4157": "tato brahmāṇamasṛjan mune kalpāntare hariḥ // LiP_1,41.17 //",
  "GP12lip_1_pu:4158": "nārāyaṇaṃ punarbrahmā brahmāṇaṃ ca punarbhavaḥ /",
  "GP12lip_1_pu:4159": "tadā vicārya vai brahmā duḥkhaṃ saṃsāra ityajaḥ // LiP_1,41.18 //",
  "GP12lip_1_pu:4160": "sargaṃ visṛjya cātmānam ātmanyeva niyojya ca /",
  "GP12lip_1_pu:4161": "saṃhṛtya prāṇasañcāraṃ pāṣāṇa iva niścalaḥ // LiP_1,41.19 //",
  "GP12lip_1_pu:4162": "daśavarṣasahasrāṇi samādhistho 'bhavatprabhuḥ /",
  "GP12lip_1_pu:4163": "adhomukhaṃ tu yatpadmaṃ hṛdi saṃsthaṃ suśobhanam // LiP_1,41.20 //",
  "GP12lip_1_pu:4164": "pūritaṃ pūrakeṇaiva prabuddhaṃ cābhavattadā /",
  "GP12lip_1_pu:4165": "tadūrdhvavaktram abhavat kumbhakena nirodhitam // LiP_1,41.21 //",
  "GP12lip_1_pu:4166": "tatpadmakarṇikāmadhye sthāpayāmāsa ceśvaram /",
  "GP12lip_1_pu:4167": "tadomiti śivaṃ devam ardhamātrāparaṃ param // LiP_1,41.22 //",
  "GP12lip_1_pu:4168": "mṛṇālatantubhāgaika- śatabhāge vyavasthitam /",
  "GP12lip_1_pu:4169": "yamī yamaviśuddhātmā niyamyaivaṃ hṛdīśvaram // LiP_1,41.23 //",
  "GP12lip_1_pu:4170": "yamapuṣpādibhiḥ pūjyaṃ yājyo hyayajadavyayam /",
  "GP12lip_1_pu:4171": "tasya hṛtkamalasthasya niyogāccāṃśajo vibhuḥ // LiP_1,41.24 //",
  "GP12lip_1_pu:4172": "lalāṭamasya nirbhidya prādurāsītpitāmahāt /",
  "GP12lip_1_pu:4173": "lohito 'bhūt svayaṃ nīlaḥ śivasya hṛdayodbhavaḥ // LiP_1,41.25 //",
  "GP12lip_1_pu:4174": "vahneścaiva tu saṃyogāt prakṛtya puruṣaḥ prabhuḥ /",
  "GP12lip_1_pu:4175": "nīlaś ca lohitaścaiva yataḥ kālākṛtiḥ pumān // LiP_1,41.26 //",
  "GP12lip_1_pu:4176": "nīlalohita ityuktas tena devena vai prabhuḥ /",
  "GP12lip_1_pu:4177": "brahmaṇā bhagavānkālaḥ prītātmā cābhavadvibhuḥ // LiP_1,41.27 //",
  "GP12lip_1_pu:4178": "suprītamanasaṃ devaṃ tuṣṭāva ca pitāmahaḥ /",
  "GP12lip_1_pu:4179": "nāmāṣṭakena viśvātmā viśvātmānaṃ mahāmune // LiP_1,41.28 //",
  "GP12lip_1_pu:4180": "pitāmaha uvāca",
  "GP12lip_1_pu:4181": "namaste bhagavan rudra bhāskarāmitatejase /",
  "GP12lip_1_pu:4182": "namo bhavāya devāya rasāyāmbumayāya te // LiP_1,41.29 //",
  "GP12lip_1_pu:4183": "śarvāya kṣitirūpāya sadā surabhiṇe namaḥ /",
  "GP12lip_1_pu:4184": "īśāya vāyave tubhyaṃ saṃsparśāya namo namaḥ // LiP_1,41.30 //",
  "GP12lip_1_pu:4185": "paśūnāṃ pataye caiva pāvakāyātitejase /",
  "GP12lip_1_pu:4186": "bhīmāya vyomarūpāya śabdamātrāya te namaḥ // LiP_1,41.31 //",
  "GP12lip_1_pu:4187": "mahādevāya somāya amṛtāya namo 'stu te /",
  "GP12lip_1_pu:4188": "ugrāya yajamānāya namaste karmayogine // LiP_1,41.32 //",
  "GP12lip_1_pu:4189": "yaḥ paṭhecchṛṇuyādvāpi paitāmahamimaṃ stavam /",
  "GP12lip_1_pu:4190": "rudrāya kathitaṃ viprāñ śrāvayedvā samāhitaḥ // LiP_1,41.33 //",
  "GP12lip_1_pu:4191": "aṣṭamūrtestu sāyujyaṃ varṣādekādavāpnuyāt /",
  "GP12lip_1_pu:4192": "evaṃ stutvā mahādevam avaikṣata pitāmahaḥ // LiP_1,41.34 //",
  "GP12lip_1_pu:4193": "tadāṣṭadhā mahādevaḥ samātiṣṭhatsamantataḥ /",
  "GP12lip_1_pu:4194": "tadā prakāśate bhānuḥ kṛṣṇavartmā niśākaraḥ // LiP_1,41.35 //",
  "GP12lip_1_pu:4195": "kṣitirvāyuḥ pumānaṃbhaḥ suṣiraṃ sarvagaṃ tathā /",
  "GP12lip_1_pu:4196": "tadāprabhṛti taṃ prāhur aṣṭamūrtiritīśvaram // LiP_1,41.36 //",
  "GP12lip_1_pu:4197": "aṣṭamūrteḥ prasādena virañciścāsṛjatpunaḥ /",
  "GP12lip_1_pu:4198": "sṛṣṭvaitad akhilaṃ brahmā punaḥ kalpāntare prabhuḥ // LiP_1,41.37 //",
  "GP12lip_1_pu:4199": "sahasrayugaparyantaṃ saṃsupte ca carācare /",
  "GP12lip_1_pu:4200": "prajāḥ sraṣṭumanās tepe tata ugraṃ tapo mahat // LiP_1,41.38 //",
  "GP12lip_1_pu:4201": "tasyaivaṃ tapyamānasya na kiṃcitsamavartata /",
  "GP12lip_1_pu:4202": "tato dīrgheṇa kālena duḥkhātkrodho vyajāyata // LiP_1,41.39 //",
  "GP12lip_1_pu:4203": "krodhāviṣṭasya netrābhyāṃ prāpatannaśrubindavaḥ /",
  "GP12lip_1_pu:4204": "tatastebhyo 'śrubindubhyo bhūtāḥ pretāstadābhavan // LiP_1,41.40 //",
  "GP12lip_1_pu:4205": "sarvāṃstānagrajāndṛṣṭvā bhūtapretaniśācarān /",
  "GP12lip_1_pu:4206": "anindata tadā devo brahmātmānam ajo vibhuḥ // LiP_1,41.41 //",
  "GP12lip_1_pu:4207": "jahau prāṇāṃś ca bhagavān krodhāviṣṭaḥ prajāpatiḥ /",
  "GP12lip_1_pu:4208": "tataḥ prāṇamayo rudraḥ prādurāsītprabhormukhāt // LiP_1,41.42 //",
  "GP12lip_1_pu:4209": "ardhanārīśvaro bhūtvā bālārkasadṛśadyutiḥ /",
  "GP12lip_1_pu:4210": "tadaikādaśadhātmānaṃ pravibhajya vyavasthitaḥ // LiP_1,41.43 //",
  "GP12lip_1_pu:4211": "ardhenāṃśena sarvātmā sasarjāsau śivāmumām /",
  "GP12lip_1_pu:4212": "sā cāsṛjattadā lakṣmīṃ durgāṃ śreṣṭhāṃ sarasvatīm // LiP_1,41.44 //",
  "GP12lip_1_pu:4213": "vāmāṃ raudrīṃ mahāmāyāṃ vaiṣṇavīṃ vārijekṣaṇām /",
  "GP12lip_1_pu:4214": "kalāṃ vikiriṇīṃ caiva kālīṃ kamalavāsinīm // LiP_1,41.45 //",
  "GP12lip_1_pu:4215": "balavikariṇīṃ devīṃ balapramathinīṃ tathā /",
  "GP12lip_1_pu:4216": "sarvabhūtasya damanīṃ sasṛje ca manonmanīm // LiP_1,41.46 //",
  "GP12lip_1_pu:4217": "tathānyā bahavaḥ sṛṣṭās tayā nāryaḥ sahasraśaḥ /",
  "GP12lip_1_pu:4218": "rudraiścaiva mahādevas tābhistribhuvaneśvaraḥ // LiP_1,41.47 //",
  "GP12lip_1_pu:4219": "sarvātmanaś ca tasyāgre hy atiṣṭhatparameśvaraḥ /",
  "GP12lip_1_pu:4220": "mṛtasya tasya devasya brahmaṇaḥ parameṣṭhinaḥ // LiP_1,41.48 //",
  "GP12lip_1_pu:4221": "ghṛṇī dadau punaḥ prāṇān brahmaputro maheśvaraḥ /",
  "GP12lip_1_pu:4222": "brahmaṇaḥ pradadau prāṇān ātmasthāṃstu tadā prabhuḥ // LiP_1,41.49 //",
  "GP12lip_1_pu:4223": "prahṛṣṭo 'bhūttato rudraḥ kiṃcitpratyāgatāsavam /",
  "GP12lip_1_pu:4224": "abhyabhāṣata deveśo brahmāṇaṃ paramaṃ vacaḥ // LiP_1,41.50 //",
  "GP12lip_1_pu:4225": "mā bhairdeva mahābhāga viriñca jagatāṃ guro /",
  "GP12lip_1_pu:4226": "mayeha sthāpitāḥ prāṇās tasmāduttiṣṭha vai prabho // LiP_1,41.51 //",
  "GP12lip_1_pu:4227": "śrutvā vacastatastasya svapnabhūtaṃ manogatam /",
  "GP12lip_1_pu:4228": "pitāmahaḥ prasannātmā netraiḥ phullāmbujaprabhaiḥ // LiP_1,41.52 //",
  "GP12lip_1_pu:4229": "tataḥ pratyāgataprāṇaḥ samudaikṣan maheśvaram /",
  "GP12lip_1_pu:4230": "sa udvīkṣya ciraṃ kālaṃ snigdhagaṃbhīrayā girā // LiP_1,41.53 //",
  "GP12lip_1_pu:4231": "uvāca bhagavān brahmā samutthāya kṛtāñjaliḥ /",
  "GP12lip_1_pu:4232": "bho bho vada mahābhāga ānandayasi me manaḥ // LiP_1,41.54 //",
  "GP12lip_1_pu:4233": "ko bhavān aṣṭamūrtir vai sthita ekādaśātmakaḥ /",
  "GP12lip_1_pu:4234": "indra uvāca",
  "GP12lip_1_pu:4235": "tasya tadvacanaṃ śrutvā vyājahāra maheśvaraḥ // LiP_1,41.55 //",
  "GP12lip_1_pu:4236": "spṛśankarābhyāṃ brahmāṇaṃ sukhābhyāṃ sa surārihā /",
  "GP12lip_1_pu:4237": "śrīśaṅkara uvāca",
  "GP12lip_1_pu:4238": "māṃ viddhi paramātmānam enāṃ māyāmajāmiti // LiP_1,41.56 //",
  "GP12lip_1_pu:4239": "ete vai saṃsthitā rudrās tvāṃ rakṣitumihāgatāḥ /",
  "GP12lip_1_pu:4240": "tataḥ praṇamya taṃ brahmā devadevamuvāca ha // LiP_1,41.57 //",
  "GP12lip_1_pu:4241": "kṛtāñjalipuṭo bhūtvā harṣagadgadayā girā /",
  "GP12lip_1_pu:4242": "bhagavandevadeveśa duḥkhairākulito hyaham // LiP_1,41.58 //",
  "GP12lip_1_pu:4243": "saṃsārānmoktumīśāna māmihārhasi śaṅkara /",
  "GP12lip_1_pu:4244": "tataḥ prahasya bhagavān pitāmahamumāpatiḥ // LiP_1,41.59 //",
  "GP12lip_1_pu:4245": "tadā rudrairjagannāthas tayā cāntardadhe vibhuḥ /",
  "GP12lip_1_pu:4246": "indra uvāca",
  "GP12lip_1_pu:4247": "tasmācchilāda lokeṣu durlabho vai tvayonijaḥ // LiP_1,41.60 //",
  "GP12lip_1_pu:4248": "mṛtyuhīnaḥ pumānviddhi samṛtyuḥ padmajo 'pi saḥ /",
  "GP12lip_1_pu:4249": "kiṃtu deveśvaro rudraḥ prasīdati yadīśvaraḥ // LiP_1,41.61 //",
  "GP12lip_1_pu:4250": "na durlabho mṛtyuhīnas tava putro hyayonijaḥ /",
  "GP12lip_1_pu:4251": "mayā ca viṣṇunā caiva brahmaṇā ca mahātmanā // LiP_1,41.62 //",
  "GP12lip_1_pu:4252": "ayonijaṃ mṛtyuhīnam asamarthaṃ niveditum /",
  "GP12lip_1_pu:4253": "śailādiruvāca",
  "GP12lip_1_pu:4254": "evaṃ vyāhṛtya viprendram anugṛhya ca taṃ ghṛṇī // LiP_1,41.63 //",
  "GP12lip_1_pu:4255": "devairvṛto yayau devaḥ sitenebhena vai prabhuḥ // LiP_1,41.64 //",
  "GP12lip_1_pu:4256": "iti śrīliṅgamahāpurāṇe pūrvabhāge indravākyaṃ nāmaikacatvāriṃśo 'dhyāyaḥ",
  "GP12lip_1_pu:4258": "LiP, 1, 42",
  "GP12lip_1_pu:4259": "sūta uvāca",
  "GP12lip_1_pu:4260": "gate puṇye ca varade sahasrākṣe śilāśanaḥ /",
  "GP12lip_1_pu:4261": "ārādhayanmahādevaṃ tapasātoṣayadbhavam // LiP_1,42.1 //",
  "GP12lip_1_pu:4262": "atha tasyaivamaniśaṃ tatparasya dvijasya tu /",
  "GP12lip_1_pu:4263": "divyaṃ varṣasahasraṃ tu gataṃ kṣaṇamivādbhutam // LiP_1,42.2 //",
  "GP12lip_1_pu:4264": "valmīkenāvṛtāṅgaś ca lakṣyaḥ kīṭagaṇairmuniḥ /",
  "GP12lip_1_pu:4265": "vajrasūcīmukhaiścānyai raktakīṭaiś ca sarvataḥ // LiP_1,42.3 //",
  "GP12lip_1_pu:4266": "nirmāṃsarudhiratvag vai nirlepaḥ kuḍyavat sthitaḥ /",
  "GP12lip_1_pu:4267": "asthiśeṣo 'bhavatpaścāt tamamanyata śaṅkaraḥ // LiP_1,42.4 //",
  "GP12lip_1_pu:4268": "yadā spṛṣṭo munistena kareṇa ca smarāriṇā /",
  "GP12lip_1_pu:4269": "tadaiva muniśārdūlaś cotsasarja klamaṃ dvijaḥ // LiP_1,42.5 //",
  "GP12lip_1_pu:4270": "tapatastasya tapasā prabhustuṣṭātha śaṅkaraḥ /",
  "GP12lip_1_pu:4271": "tuṣṭastavetyathovāca sagaṇaścomayā saha // LiP_1,42.6 //",
  "GP12lip_1_pu:4272": "tapasānena kiṃ kāryaṃ bhavataste mahāmate /",
  "GP12lip_1_pu:4273": "dadāmi putraṃ sarvajñaṃ sarvaśāstrārthapāragam // LiP_1,42.7 //",
  "GP12lip_1_pu:4274": "tataḥ praṇamya deveśaṃ stutvovāca śilāśanaḥ /",
  "GP12lip_1_pu:4275": "harṣagadgadayā vācā somaṃ somavibhūṣaṇam // LiP_1,42.8 //",
  "GP12lip_1_pu:4276": "śilāda uvāca",
  "GP12lip_1_pu:4277": "bhagavandevadeveśa tripurārdana śaṅkara /",
  "GP12lip_1_pu:4278": "ayonijaṃ mṛtyuhīnaṃ putramicchāmi sattama // LiP_1,42.9 //",
  "GP12lip_1_pu:4279": "sūta uvāca",
  "GP12lip_1_pu:4280": "pūrvamārādhitaḥ prāha tapasā parameśvaraḥ /",
  "GP12lip_1_pu:4281": "śilādaṃ brahmaṇā rudraḥ prītyā paramayā punaḥ // LiP_1,42.10 //",
  "GP12lip_1_pu:4282": "śrīdevadeva uvāca",
  "GP12lip_1_pu:4283": "pūrvamārādhito vipra brahmaṇāhaṃ tapodhana /",
  "GP12lip_1_pu:4284": "tapasā cāvatārārthaṃ munibhiś ca surottamaiḥ // LiP_1,42.11 //",
  "GP12lip_1_pu:4285": "tava putro bhaviṣyāmi nandināmnā tvayonijaḥ /",
  "GP12lip_1_pu:4286": "pitā bhaviṣyasi mama piturvai jagatāṃ mune // LiP_1,42.12 //",
  "GP12lip_1_pu:4287": "evamuktvā muniṃ prekṣya praṇipatya sthitaṃ ghṛṇī /",
  "GP12lip_1_pu:4288": "somaḥ somopamaḥ prītas tatraivāntaradhīyata // LiP_1,42.13 //",
  "GP12lip_1_pu:4289": "labdhaputraḥ pitā rudrāt prīto mama mahāmune /",
  "GP12lip_1_pu:4290": "yajñāṅgaṇaṃ mahatprāpya yajñārthaṃ yajñavittamaḥ // LiP_1,42.14 //",
  "GP12lip_1_pu:4291": "tadaṅgaṇādahaṃ śaṃbhos tanujastasya cājñayā /",
  "GP12lip_1_pu:4292": "saṃjātaḥ pūrvamevāhaṃ yugāntāgnisamaprabhaḥ // LiP_1,42.15 //",
  "GP12lip_1_pu:4293": "vavarṣustadā puṣkarāvartakādyā jaguḥ khecarāḥ kinnarāḥ siddhasādhyāḥ /",
  "GP12lip_1_pu:4294": "śilādātmajatvaṃ gate mayyupendraḥ sasarjātha vṛṣṭiṃ supuṣpaughamiśrām // LiP_1,42.16 //",
  "GP12lip_1_pu:4295": "māṃ dṛṣṭvā kālasūryābhaṃ jaṭāmukuṭadhāriṇam /",
  "GP12lip_1_pu:4296": "tryakṣaṃ caturbhujaṃ bālaṃ śūlaṭaṅkagadādharam // LiP_1,42.17 //",
  "GP12lip_1_pu:4297": "vajriṇaṃ vajradaṃṣṭraṃ ca vajriṇārādhitaṃ śiśum /",
  "GP12lip_1_pu:4298": "vajrakuṇḍalinaṃ ghoraṃ nīradopamaniḥsvanam // LiP_1,42.18 //",
  "GP12lip_1_pu:4299": "brahmādyāstuṣṭuvuḥ sarve surendraś ca munīśvarāḥ /",
  "GP12lip_1_pu:4300": "neduḥ samantataḥ sarve nanṛtuścāpsarogaṇāḥ // LiP_1,42.19 //",
  "GP12lip_1_pu:4301": "ṛṣayo muniśārdūla ṛgyajuḥsāmasaṃbhavaiḥ /",
  "GP12lip_1_pu:4302": "mantrairmāheśvaraiḥ stutvā sampraṇemurmudānvitāḥ // LiP_1,42.20 //",
  "GP12lip_1_pu:4303": "brahmā hariś ca rudraś ca śakraḥ sākṣācchivāṃbikā /",
  "GP12lip_1_pu:4304": "jīvaścendurmahātejā bhāskaraḥ pavano 'nalaḥ // LiP_1,42.21 //",
  "GP12lip_1_pu:4305": "īśāno nirṛtiryakṣo yamo varuṇa eva ca /",
  "GP12lip_1_pu:4306": "viśvedevās tathā rudrā vasavaś ca mahābalāḥ // LiP_1,42.22 //",
  "GP12lip_1_pu:4307": "lakṣmīḥ sākṣācchacī jyeṣṭhā devī caiva sarasvatī /",
  "GP12lip_1_pu:4308": "aditiś ca ditiścaiva śraddhā lajjā dhṛtis tathā // LiP_1,42.23 //",
  "GP12lip_1_pu:4309": "nandā bhadrā ca surabhī suśīlā sumanās tathā /",
  "GP12lip_1_pu:4310": "vṛṣendraś ca mahātejā dharmo dharmātmajas tathā // LiP_1,42.24 //",
  "GP12lip_1_pu:4311": "āvṛtya māṃ tathāliṅgya tuṣṭuvurmunisattama /",
  "GP12lip_1_pu:4312": "śilādo 'pi munirdṛṣṭvā pitā me tādṛśaṃ tadā // LiP_1,42.25 //",
  "GP12lip_1_pu:4313": "prītyā praṇamya puṇyātmā tuṣṭāveṣṭapradaṃ sutam /",
  "GP12lip_1_pu:4314": "śilāda uvāca",
  "GP12lip_1_pu:4315": "bhagavandevadeveśa triyaṃbaka mamāvyaya // LiP_1,42.26 //",
  "GP12lip_1_pu:4316": "putro 'si jagatāṃ yasmāt trātā duḥkhāddhi kiṃ punaḥ /",
  "GP12lip_1_pu:4317": "rakṣako jagatāṃ yasmāt pitā me putra sarvaga // LiP_1,42.27 //",
  "GP12lip_1_pu:4318": "ayonija namastubhyaṃ jagadyone pitāmaha /",
  "GP12lip_1_pu:4319": "pitā putra maheśāna jagatāṃ ca jagadguro // LiP_1,42.28 //",
  "GP12lip_1_pu:4320": "vatsa vatsa mahābhāga pāhi māṃ parameśvara /",
  "GP12lip_1_pu:4321": "tvayāhaṃ nandito yasmān nandī nāmnā sureśvara // LiP_1,42.29 //",
  "GP12lip_1_pu:4322": "tasmānnandaya māṃ nandin namāmi jagadīśvaram /",
  "GP12lip_1_pu:4323": "prasīda pitarau me 'dya rudralokaṃ gatau vibho // LiP_1,42.30 //",
  "GP12lip_1_pu:4324": "pitāmahaś ca bho nandin navatīrṇe maheśvare /",
  "GP12lip_1_pu:4325": "mamaiva saphalaṃ loke janma vai jagatāṃ prabho // LiP_1,42.31 //",
  "GP12lip_1_pu:4326": "avatīrṇe sute nandin rakṣārthaṃ mahyamīśvara /",
  "GP12lip_1_pu:4327": "tubhyaṃ namaḥ sureśāna nandīśvara namo 'stu te // LiP_1,42.32 //",
  "GP12lip_1_pu:4328": "putra pāhi mahābāho devadeva jagadguro /",
  "GP12lip_1_pu:4329": "putratvameva nandīśa matvā yatkīrtitaṃ mayā // LiP_1,42.33 //",
  "GP12lip_1_pu:4330": "tvayā tatkṣamyatāṃ vatsa stavastavya surāsuraiḥ /",
  "GP12lip_1_pu:4331": "yaḥ paṭhecchṛṇuyādvāpi mama putraprabhāṣitam // LiP_1,42.34 //",
  "GP12lip_1_pu:4332": "śrāvayedvā dvijān bhaktyā mayā sārdhaṃ sa modate /",
  "GP12lip_1_pu:4333": "evaṃ stutvā sutaṃ bālaṃ praṇamya bahumānataḥ // LiP_1,42.35 //",
  "GP12lip_1_pu:4334": "munīśvarāṃś ca samprekṣya śilāda uvāca suvrataḥ /",
  "GP12lip_1_pu:4335": "paśyadhvaṃ munayaḥ sarve mahābhāgyaṃ mamāvyayaḥ // LiP_1,42.36 //",
  "GP12lip_1_pu:4336": "nandī yajñāṅgaṇe devaś cāvatīrṇo yataḥ prabhuḥ /",
  "GP12lip_1_pu:4337": "matsamaḥ kaḥ pumāṃlloke devo vā dānavo 'pi vā // LiP_1,42.37 //",
  "GP12lip_1_pu:4338": "eṣa nandī yato jāto yajñabhūmau hitāya me // LiP_1,42.38 //",
  "GP12lip_1_pu:4339": "iti śrīliṅgamahāpurāṇe pūrvabhāge nandikeśvarotpattir nāma dvicatvāriṃśo 'dhyāyaḥ",
  "GP12lip_1_pu:4341": "LiP, 1, 43",
  "GP12lip_1_pu:4342": "nandikeśvara uvāca",
  "GP12lip_1_pu:4343": "mayā saha pitā hṛṣṭaḥ praṇamya ca maheśvaram /",
  "GP12lip_1_pu:4344": "uṭajaṃ svaṃ jagāmāśu nidhiṃ labdhveva nirdhanaḥ // LiP_1,43.1 //",
  "GP12lip_1_pu:4345": "yadāgato 'hamuṭajaṃ śilādasya mahāmune /",
  "GP12lip_1_pu:4346": "tadā vai daivikaṃ rūpaṃ tyaktvā mānuṣyam āsthitaḥ // LiP_1,43.2 //",
  "GP12lip_1_pu:4347": "naṣṭā caiva smṛtirdivyā yena kenāpi kāraṇāt /",
  "GP12lip_1_pu:4348": "mānuṣyamāsthitaṃ dṛṣṭvā pitā me lokapūjitaḥ // LiP_1,43.3 //",
  "GP12lip_1_pu:4349": "vilalāpātiduḥkhārtaḥ svajanaiś ca samāvṛtaḥ /",
  "GP12lip_1_pu:4350": "jātakarmādikāścaiva cakāra mama sarvavit // LiP_1,43.4 //",
  "GP12lip_1_pu:4351": "śālaṅkāyanaputro vai śilādaḥ putravatsalaḥ /",
  "GP12lip_1_pu:4352": "upadiṣṭā hi tenaiva ṛkśākhā yajuṣas tathā // LiP_1,43.5 //",
  "GP12lip_1_pu:4353": "sāmaśākhāsahasraṃ ca sāṅgopāṅgaṃ mahāmune /",
  "GP12lip_1_pu:4354": "āyurvedaṃ dhanurvedaṃ gāndharvaṃ cāśvalakṣaṇam // LiP_1,43.6 //",
  "GP12lip_1_pu:4355": "hastināṃ caritaṃ caiva narāṇāṃ caiva lakṣaṇam /",
  "GP12lip_1_pu:4356": "sampūrṇe saptame varṣe tato 'tha munisattamau // LiP_1,43.7 //",
  "GP12lip_1_pu:4357": "mitrāvaruṇanāmānau tapoyogabalānvitau /",
  "GP12lip_1_pu:4358": "tasyāśramaṃ gatau divyau draṣṭuṃ māṃ cājñayā vibhoḥ // LiP_1,43.8 //",
  "GP12lip_1_pu:4359": "ūcatuś ca mahātmānau māṃ nirīkṣya muhurmuhuḥ /",
  "GP12lip_1_pu:4360": "tāta nandyayamalpāyuḥ sarvaśāstrārthapāragaḥ // LiP_1,43.9 //",
  "GP12lip_1_pu:4361": "na dṛṣṭamevamāścaryam āyurvarṣādataḥ param /",
  "GP12lip_1_pu:4362": "ityuktavati viprendraḥ śilādaḥ putravatsalaḥ // LiP_1,43.10 //",
  "GP12lip_1_pu:4363": "samāliṅgya ca duḥkhārto rurodātīva visvaram /",
  "GP12lip_1_pu:4364": "hā putra putra putreti papāta ca samantataḥ // LiP_1,43.11 //",
  "GP12lip_1_pu:4365": "aho balaṃ daivavidher vidhātuśceti duḥkhitaḥ /",
  "GP12lip_1_pu:4366": "tasya cārtasvaraṃ śrutvā tadāśramanivāsinaḥ // LiP_1,43.12 //",
  "GP12lip_1_pu:4367": "nipeturvihvalātyarthaṃ rakṣāścakruś ca maṅgalam /",
  "GP12lip_1_pu:4368": "tuṣṭuvuś ca mahādevaṃ triyaṃbakamumāpatim // LiP_1,43.13 //",
  "GP12lip_1_pu:4369": "hutvā triyaṃbakenaiva madhunaiva ca saṃplutām /",
  "GP12lip_1_pu:4370": "dūrvāmayutasaṃkhyātāṃ sarvadravyasamanvitām // LiP_1,43.14 //",
  "GP12lip_1_pu:4371": "pitā vigatasaṃjñaś ca tathā caiva pitāmahaḥ /",
  "GP12lip_1_pu:4372": "viceṣṭaś ca lalāpāsau mṛtavannipapāta ca // LiP_1,43.15 //",
  "GP12lip_1_pu:4373": "mṛtyor bhīto 'ham acirāc chirasā cābhivandya tam /",
  "GP12lip_1_pu:4374": "mṛtavatpatitaṃ sākṣāt pitaraṃ ca pitāmaham // LiP_1,43.16 //",
  "GP12lip_1_pu:4375": "pradakṣiṇīkṛtya ca taṃ rudrajāpyarato 'bhavam /",
  "GP12lip_1_pu:4376": "hṛtpuṇḍarīke suṣire dhyātvā devaṃ triyaṃbakam // LiP_1,43.17 //",
  "GP12lip_1_pu:4377": "tryakṣaṃ daśabhujaṃ śāntaṃ pañcavaktraṃ sadāśivam /",
  "GP12lip_1_pu:4378": "saritaścāntare puṇye sthitaṃ māṃ parameśvaraḥ // LiP_1,43.18 //",
  "GP12lip_1_pu:4379": "tuṣṭo 'bravīnmahādevaḥ somaḥ somārdhabhūṣaṇaḥ /",
  "GP12lip_1_pu:4380": "vatsa nandinmahābāho mṛtyorbhītiḥ kutastava // LiP_1,43.19 //",
  "GP12lip_1_pu:4381": "mayaiva preṣitau viprau matsamastvaṃ na saṃśayaḥ /",
  "GP12lip_1_pu:4382": "vatsainattava dehaṃ ca laukikaṃ paramārthataḥ // LiP_1,43.20 //",
  "GP12lip_1_pu:4383": "nāstyeva daivikaṃ dṛṣṭaṃ śilādena purā tava /",
  "GP12lip_1_pu:4384": "devaiś ca munibhiḥ siddhair gandharvairdānavottamaiḥ // LiP_1,43.21 //",
  "GP12lip_1_pu:4385": "pūjitaṃ yatpurā vatsa daivikaṃ nandikeśvara /",
  "GP12lip_1_pu:4386": "saṃsārasya svabhāvo 'yaṃ sukhaṃ duḥkhaṃ punaḥ punaḥ // LiP_1,43.22 //",
  "GP12lip_1_pu:4387": "nṛṇāṃ yoniparityāgaḥ sarvathaiva vivekinaḥ /",
  "GP12lip_1_pu:4388": "evamuktvā tu māṃ sākṣāt sarvadevamaheśvaraḥ // LiP_1,43.23 //",
  "GP12lip_1_pu:4389": "karābhyāṃ suśubhābhyāṃ ca ubhābhyāṃ parameśvaraḥ /",
  "GP12lip_1_pu:4390": "pasparśa bhagavān rudraḥ paramārtiharo haraḥ // LiP_1,43.24 //",
  "GP12lip_1_pu:4391": "uvāca ca mahādevas tuṣṭātmā vṛṣabhadhvajaḥ /",
  "GP12lip_1_pu:4392": "nirīkṣya gaṇapāṃścaiva devīṃ himavataḥ sutām // LiP_1,43.25 //",
  "GP12lip_1_pu:4393": "samālokya ca tuṣṭātmā mahādevaḥ sureśvaraḥ /",
  "GP12lip_1_pu:4394": "ajaro jarayā tyakto nityaṃ duḥkhavivarjitaḥ // LiP_1,43.26 //",
  "GP12lip_1_pu:4395": "akṣayaścāvyayaścaiva sapitā sasuhṛjjanaḥ /",
  "GP12lip_1_pu:4396": "mameṣṭo gaṇapaścaiva madvīryo matparākramaḥ // LiP_1,43.27 //",
  "GP12lip_1_pu:4397": "iṣṭo mama sadā caiva mama pārśvagataḥ sadā /",
  "GP12lip_1_pu:4398": "madbalaścaiva bhavitā mahāyogabalānvitaḥ // LiP_1,43.28 //",
  "GP12lip_1_pu:4399": "evamuktvā ca māṃ devo bhagavān sagaṇastadā /",
  "GP12lip_1_pu:4400": "kuśeśayamayīṃ mālāṃ samunmucyātmanastadā // LiP_1,43.29 //",
  "GP12lip_1_pu:4401": "ābabandha mahātejā mama devo vṛṣadhvajaḥ /",
  "GP12lip_1_pu:4402": "tayāhaṃ mālayā jātaḥ śubhayā kaṇṭhasaktayā // LiP_1,43.30 //",
  "GP12lip_1_pu:4403": "tryakṣo daśabhujaścaiva dvitīya iva śaṅkaraḥ /",
  "GP12lip_1_pu:4404": "tata eva samādāya hastena parameśvaraḥ // LiP_1,43.31 //",
  "GP12lip_1_pu:4405": "uvāca brūhi kiṃ te 'dya dadāmi varamuttamam /",
  "GP12lip_1_pu:4406": "tato jaṭāśritaṃ vāri gṛhītvā cātinirmalam // LiP_1,43.32 //",
  "GP12lip_1_pu:4407": "uktā nadī bhavasveti utsasarja vṛṣadhvajaḥ /",
  "GP12lip_1_pu:4408": "tataḥ sā divyatoyā ca pūrṇāsitajalā śubhā // LiP_1,43.33 //",
  "GP12lip_1_pu:4409": "padmotpalavanopetā prāvartata mahānadī /",
  "GP12lip_1_pu:4410": "tāmāha ca mahādevo nadīṃ paramaśobhanām // LiP_1,43.34 //",
  "GP12lip_1_pu:4411": "yasmājjaṭodakādeva pravṛttā tvaṃ mahānadī /",
  "GP12lip_1_pu:4412": "tasmājjaṭodakā puṇyā bhaviṣyasi saridvarā // LiP_1,43.35 //",
  "GP12lip_1_pu:4413": "tvayi snātvā naraḥ kaścit sarvapāpaiḥ pramucyate /",
  "GP12lip_1_pu:4414": "tato devyā mahādevaḥ śilādatanayaṃ prabhuḥ // LiP_1,43.36 //",
  "GP12lip_1_pu:4415": "putraste 'yamiti procya pādayoḥ saṃnyapātayat /",
  "GP12lip_1_pu:4416": "sā māmāghrāya śirasi pāṇibhyāṃ parimārjatī // LiP_1,43.37 //",
  "GP12lip_1_pu:4417": "putrapremṇābhyaṣiñcacca srotobhistanayaistribhiḥ /",
  "GP12lip_1_pu:4418": "payasā śaṅkhagaureṇa devadevaṃ nirīkṣya sā // LiP_1,43.38 //",
  "GP12lip_1_pu:4419": "tāni srotāṃsi trīṇyasyāḥ srotasvinyo 'bhavaṃstadā /",
  "GP12lip_1_pu:4420": "nadīṃ trisrotasaṃ devo bhagavānavadadbhavaḥ // LiP_1,43.39 //",
  "GP12lip_1_pu:4421": "trisrotasaṃ nadīṃ dṛṣṭvā vṛṣaḥ paramaharṣitaḥ /",
  "GP12lip_1_pu:4422": "nanāda nādāttasmācca saridanyā tato 'bhavat // LiP_1,43.40 //",
  "GP12lip_1_pu:4423": "vṛṣadhvaniriti khyātā devadevena sā nadī /",
  "GP12lip_1_pu:4424": "jāṃbūnadamayaṃ citraṃ sarvaratnamayaṃ śubham // LiP_1,43.41 //",
  "GP12lip_1_pu:4425": "svaṃ devaścādbhutaṃ divyaṃ nirmitaṃ viśvakarmaṇā /",
  "GP12lip_1_pu:4426": "mukuṭaṃ cābabandheśo mama mūrdhni vṛṣadhvajaḥ // LiP_1,43.42 //",
  "GP12lip_1_pu:4427": "kuṇḍale ca śubhe divye vajravaiḍūryabhūṣite /",
  "GP12lip_1_pu:4428": "ābabandha mahādevaḥ svayameva maheśvaraḥ // LiP_1,43.43 //",
  "GP12lip_1_pu:4429": "māṃ tathābhyarcitaṃ vyomni dṛṣṭvā meghaiḥ prabhākaraḥ /",
  "GP12lip_1_pu:4430": "meghāṃbhasā cābhyaṣiñcac chilādanam atho mune // LiP_1,43.44 //",
  "GP12lip_1_pu:4431": "tasyābhiṣiktasya tadā pravṛttā srotasā bhṛśam /",
  "GP12lip_1_pu:4432": "yasmāt suvarṇānniḥsṛtya nadyeṣā sampravartate // LiP_1,43.45 //",
  "GP12lip_1_pu:4433": "svarṇodaketi tāmāha devadevastriyaṃbakaḥ /",
  "GP12lip_1_pu:4434": "jāmbūnadamayādyasmād dvitīyā mukuṭācchubhā // LiP_1,43.46 //",
  "GP12lip_1_pu:4435": "prāvartata nadī puṇyā ūcur jambūnadīti tām /",
  "GP12lip_1_pu:4436": "etatpañcanadaṃ nāma japyeśvarasamīpagam // LiP_1,43.47 //",
  "GP12lip_1_pu:4437": "yaḥ pañcanadamāsādya snātvā japyeśvareśvaram /",
  "GP12lip_1_pu:4438": "pūjayecchivasāyujyaṃ prayātyeva na saṃśayaḥ // LiP_1,43.48 //",
  "GP12lip_1_pu:4439": "(Devī adopts Nandin)",
  "GP12lip_1_pu:4440": "atha devo mahādevaḥ sarvabhūtapatirbhavaḥ /",
  "GP12lip_1_pu:4441": "devīmuvāca śarvāṇīm umāṃ girisutāmajām // LiP_1,43.49 //",
  "GP12lip_1_pu:4442": "devī nandīśvaraṃ devam abhiṣiñcāmi bhūtapam /",
  "GP12lip_1_pu:4443": "gaṇendraṃ vyāhariṣyāmi kiṃ vā tvaṃ manyase 'vyaye // LiP_1,43.50 //",
  "GP12lip_1_pu:4444": "tasya tadvacanaṃ śrutvā bhavānī harṣitānanā /",
  "GP12lip_1_pu:4445": "smayantī varadaṃ prāha bhavaṃ bhūtapatiṃ patim // LiP_1,43.51 //",
  "GP12lip_1_pu:4446": "sarvalokādhipatyaṃ ca gaṇeśatvaṃ tathaiva ca /",
  "GP12lip_1_pu:4447": "dātumarhasi deveśa śailādistanayo mama // LiP_1,43.52 //",
  "GP12lip_1_pu:4448": "tataḥ sa bhagavāñśarvaḥ sarvalokeśvareśvaraḥ /",
  "GP12lip_1_pu:4449": "sasmāra gaṇapān divyān devadevo vṛṣadhvajaḥ // LiP_1,43.53 //",
  "GP12lip_1_pu:4450": "iti śrīliṅgamahāpurāṇe pūrvabhāge nandikeśvaraprādurbhāvanandikeśvarābhiṣekamantro nāma tricatvāriṃśo 'dhyāyaḥ",
  "GP12lip_1_pu:4452": "LiP, 1, 44",
  "GP12lip_1_pu:4453": "śailādiruvāca",
  "GP12lip_1_pu:4454": "smaraṇādeva rudrasya samprāptāś ca gaṇeśvarāḥ /",
  "GP12lip_1_pu:4455": "sarve sahasrahastāś ca sahasrāyudhapāṇayaḥ // LiP_1,44.1 //",
  "GP12lip_1_pu:4456": "trinetrāś ca mahātmānas tridaśairapi vanditāḥ /",
  "GP12lip_1_pu:4457": "koṭikālāgnisaṃkāśā jaṭāmukuṭadhāriṇaḥ // LiP_1,44.2 //",
  "GP12lip_1_pu:4458": "daṃṣṭrākarālavadanā nityā buddhāś ca nirmalāḥ /",
  "GP12lip_1_pu:4459": "koṭikoṭigaṇaistulyair ātmanā ca gaṇeśvarāḥ /",
  "GP12lip_1_pu:4460": "asaṃkhyātā mahātmānas tatrājagmurmudā yutāḥ // LiP_1,44.3 //",
  "GP12lip_1_pu:4461": "gāyantaś ca dravantaś ca nṛtyantaś ca mahābalāḥ /",
  "GP12lip_1_pu:4462": "mukhāḍambaravādyāni vādayantastathaiva ca // LiP_1,44.4 //",
  "GP12lip_1_pu:4463": "rathairnāgairhayaiścaiva siṃhamarkaṭavāhanāḥ /",
  "GP12lip_1_pu:4464": "vimāneṣu tathārūḍhā hemacitreṣu vai gaṇāḥ // LiP_1,44.5 //",
  "GP12lip_1_pu:4465": "bherīmṛdaṅgakādyaiś ca paṇavānakagomukhaiḥ /",
  "GP12lip_1_pu:4466": "vāditrairvividhaiścānyaiḥ paṭahairekapuṣkaraiḥ // LiP_1,44.6 //",
  "GP12lip_1_pu:4467": "bherīmurajasaṃnādair āḍambarakaḍiṇḍimaiḥ /",
  "GP12lip_1_pu:4468": "mardalairveṇuvīṇābhir vividhaistālaniḥsvanaiḥ // LiP_1,44.7 //",
  "GP12lip_1_pu:4469": "darduraistalaghātaiś ca kacchapaiḥ paṇavairapi /",
  "GP12lip_1_pu:4470": "vādyamānairmahāyogā ājagmurdevasaṃsadam // LiP_1,44.8 //",
  "GP12lip_1_pu:4471": "te gaṇeśā mahāsattvāḥ sarvadeveśvareśvarāḥ /",
  "GP12lip_1_pu:4472": "praṇamya devaṃ devīṃ ca idaṃ vacanam abruvan // LiP_1,44.9 //",
  "GP12lip_1_pu:4473": "bhagavandevadeveśa triyaṃbaka vṛṣadhvaja /",
  "GP12lip_1_pu:4474": "kimarthaṃ ca smṛtā deva ājñāpaya mahādyute // LiP_1,44.10 //",
  "GP12lip_1_pu:4475": "kiṃ sāgarāñśoṣayāmo yamaṃ vā saha kiṅkaraiḥ /",
  "GP12lip_1_pu:4476": "hanmo mṛtyusutāṃ mṛtyuṃ paśuvaddhanma padmajam // LiP_1,44.11 //",
  "GP12lip_1_pu:4477": "baddhvendraṃ saha devaiś ca saha viṣṇuṃ ca vāyunā /",
  "GP12lip_1_pu:4478": "ānayāmaḥ susaṃkruddhā daityānvā saha dānavaiḥ // LiP_1,44.12 //",
  "GP12lip_1_pu:4479": "kasyādya vyasanaṃ ghoraṃ kariṣyāmastavājñayā /",
  "GP12lip_1_pu:4480": "kasya vādyotsavo deva sarvakāmasamṛddhaye // LiP_1,44.13 //",
  "GP12lip_1_pu:4481": "tāṃstathāvādinaḥ sarvān gaṇeśān sarvasaṃmatān /",
  "GP12lip_1_pu:4482": "uvāca devaḥ sampūjya koṭikoṭiśatānprabhuḥ // LiP_1,44.14 //",
  "GP12lip_1_pu:4483": "śṛṇudhvaṃ yatkṛte yūyam ihāhūtā jagaddhitāḥ /",
  "GP12lip_1_pu:4484": "śrutvā ca prayatātmānaḥ kurudhvaṃ tadaśaṅkitāḥ // LiP_1,44.15 //",
  "GP12lip_1_pu:4485": "nandīśvaro 'yaṃ putro naḥ sarveṣāmīśvareśvaraḥ /",
  "GP12lip_1_pu:4486": "vipro 'yaṃ nāyakaścaiva senānīr vaḥ samṛddhimān // LiP_1,44.16 //",
  "GP12lip_1_pu:4487": "tamimaṃ mama saṃdeśād yūyaṃ sarve 'pi saṃmatāḥ /",
  "GP12lip_1_pu:4488": "senānyam abhiṣiñcadhvaṃ mahāyogapatiṃ patim // LiP_1,44.17 //",
  "GP12lip_1_pu:4489": "evamuktā bhagavatā gaṇapāḥ sarva eva te /",
  "GP12lip_1_pu:4490": "evamastviti saṃmantrya saṃbhārānāharaṃstataḥ // LiP_1,44.18 //",
  "GP12lip_1_pu:4491": "tasya sarvāśrayaṃ divyaṃ jāṃbūnadamayaṃ śubham /",
  "GP12lip_1_pu:4492": "āsanaṃ merusaṃkāśaṃ manoharam upāharan // LiP_1,44.19 //",
  "GP12lip_1_pu:4493": "naikastaṃbhamayaṃ cāpi cāmīkaravaraprabham /",
  "GP12lip_1_pu:4494": "muktādāmāvalambaṃ ca maṇiratnāvabhāsitam // LiP_1,44.20 //",
  "GP12lip_1_pu:4495": "staṃbhaiś ca vaiḍūryamayaiḥ kiṅkiṇījālasaṃvṛtam /",
  "GP12lip_1_pu:4496": "cāruratnakasaṃyuktaṃ maṇḍapaṃ viśvatomukham // LiP_1,44.21 //",
  "GP12lip_1_pu:4497": "kṛtvā vinyasya tanmadhye tadāsanavaraṃ śubham /",
  "GP12lip_1_pu:4498": "tasyāgrataḥ pādapīṭhaṃ nīlavajrāvabhāsitam // LiP_1,44.22 //",
  "GP12lip_1_pu:4499": "cakruḥ pādapratiṣṭhārthaṃ kalaśau cāsya pārśvagau /",
  "GP12lip_1_pu:4500": "sampūrṇau paramāmbhobhir aravindāvṛtānanau // LiP_1,44.23 //",
  "GP12lip_1_pu:4501": "kalaśānāṃ sahasraṃ tu sauvarṇaṃ rājataṃ tathā /",
  "GP12lip_1_pu:4502": "tāmrajaṃ mṛnmayaṃ caiva sarvatīrthāmbupūritam // LiP_1,44.24 //",
  "GP12lip_1_pu:4503": "vāsoyugaṃ tathā divyaṃ gandhaṃ divyaṃ tathaiva ca /",
  "GP12lip_1_pu:4504": "keyūre kuṇḍale caiva mukuṭaṃ hārameva ca // LiP_1,44.25 //",
  "GP12lip_1_pu:4505": "chatraṃ śataśalākaṃ ca vālavyajanameva ca /",
  "GP12lip_1_pu:4506": "dattaṃ mahātmanā tena brahmaṇā parameṣṭhinā // LiP_1,44.26 //",
  "GP12lip_1_pu:4507": "śaṅkhahārāṅgagaureṇa pṛṣṭhenāpi virājitam /",
  "GP12lip_1_pu:4508": "vyajanaṃ candraśubhraṃ ca hemadaṇḍaṃ sucāmaram // LiP_1,44.27 //",
  "GP12lip_1_pu:4509": "airāvataḥ supratīko gajāvetau supūjitau /",
  "GP12lip_1_pu:4510": "mukuṭaṃ kāñcanaṃ caiva nirmitaṃ viśvakarmaṇā // LiP_1,44.28 //",
  "GP12lip_1_pu:4511": "kuṇḍale cāmale divye vajraṃ caiva varāyudham /",
  "GP12lip_1_pu:4512": "jāṃbūnadamayaṃ sūtraṃ keyūradvayameva ca // LiP_1,44.29 //",
  "GP12lip_1_pu:4513": "sambhārāṇi tathānyāni vividhāni bahūnyapi /",
  "GP12lip_1_pu:4514": "samantān ninyur avyagrā gaṇapā devasaṃmatāḥ // LiP_1,44.30 //",
  "GP12lip_1_pu:4515": "tato devāś ca sendrāś ca nārāyaṇamukhās tathā /",
  "GP12lip_1_pu:4516": "munayo bhagavānbrahmā navabrahmāṇa eva ca // LiP_1,44.31 //",
  "GP12lip_1_pu:4517": "devaiś ca lokāḥ sarve te tato jagmurmudā yutāḥ /",
  "GP12lip_1_pu:4518": "teṣvāgateṣu sarveṣu bhagavānparameśvaraḥ // LiP_1,44.32 //",
  "GP12lip_1_pu:4519": "sarvakāryavidhiṃ kartum ādideśa pitāmaham /",
  "GP12lip_1_pu:4520": "pitāmaho 'pi bhagavān niyogādeva tasya tu // LiP_1,44.33 //",
  "GP12lip_1_pu:4521": "cakāra sarvaṃ bhagavān abhiṣekaṃ samāhitaḥ /",
  "GP12lip_1_pu:4522": "arcayitvā tato brahmā svayamevābhyaṣecayat // LiP_1,44.34 //",
  "GP12lip_1_pu:4523": "tato viṣṇustataḥ śakro lokapālāstathaiva ca /",
  "GP12lip_1_pu:4524": "abhyaṣiñcanta vidhivad gaṇendraṃ śivaśāsanāt // LiP_1,44.35 //",
  "GP12lip_1_pu:4525": "ṛṣayastuṣṭuvuścaiva pitā mahapurogamāḥ /",
  "GP12lip_1_pu:4526": "stutavatsu tatasteṣu viṣṇuḥ sarvajagatpatiḥ // LiP_1,44.36 //",
  "GP12lip_1_pu:4527": "śirasyañjalimādāya tuṣṭāva ca samāhitaḥ /",
  "GP12lip_1_pu:4528": "prāñjaliḥ praṇato bhūtvā jayaśabdaṃ cakāra ca // LiP_1,44.37 //",
  "GP12lip_1_pu:4529": "tato gaṇādhipāḥ sarve tato devāstato 'surāḥ /",
  "GP12lip_1_pu:4530": "evaṃ stutaścābhiṣikto devaiḥ sabrahmakaistadā // LiP_1,44.38 //",
  "GP12lip_1_pu:4531": "udvāhaś ca kṛtastatra niyogātparameṣṭhinaḥ /",
  "GP12lip_1_pu:4532": "marutāṃ ca sutā devī suyaśākhyā babhūva yā // LiP_1,44.39 //",
  "GP12lip_1_pu:4533": "labdhaṃ śaśiprabhaṃ chatraṃ tayā tatra vibhūṣitam /",
  "GP12lip_1_pu:4534": "cāmare cāmarāsakta- hastāgraiḥ strīgaṇairyutā // LiP_1,44.40 //",
  "GP12lip_1_pu:4535": "siṃhāsanaṃ ca paramaṃ tayā cādhiṣṭhitaṃ mayā /",
  "GP12lip_1_pu:4536": "alaṃkṛtā mahālakṣmyā mukuṭādyaiḥ subhūṣaṇaiḥ // LiP_1,44.41 //",
  "GP12lip_1_pu:4537": "labdho hāraś ca paramo devyāḥ kaṇṭhagatas tathā /",
  "GP12lip_1_pu:4538": "vṛṣendraś ca sito nāgaḥ siṃhaḥ siṃhadhvajas tathā // LiP_1,44.42 //",
  "GP12lip_1_pu:4539": "rathaś ca hemacchatraṃ ca candrabiṃbasamaprabham /",
  "GP12lip_1_pu:4540": "adyāpi sadṛśaḥ kaścin mayā nāsti vibhuḥ kvacit // LiP_1,44.43 //",
  "GP12lip_1_pu:4541": "sānvayaṃ ca gṛhītveśas tathā saṃbandhibāndhavaiḥ /",
  "GP12lip_1_pu:4542": "āruhya vṛṣamīśāno mayā devyā gataḥ śivaḥ // LiP_1,44.44 //",
  "GP12lip_1_pu:4543": "tadā devīṃ bhavaṃ dṛṣṭvā mayā ca prārthayan gaṇaiḥ /",
  "GP12lip_1_pu:4544": "munidevarṣayaḥ siddhā ājñāṃ pāśupatīṃ dvijāḥ // LiP_1,44.45 //",
  "GP12lip_1_pu:4545": "athājñāṃ pradadau teṣām arhāṇām ājñayā vibhoḥ /",
  "GP12lip_1_pu:4546": "nandiko nagajābhartus teṣāṃ pāśupatīṃ śubhām // LiP_1,44.46 //",
  "GP12lip_1_pu:4547": "tasmāddhi munayo labdhvā tadājñāṃ munipuṅgavāt /",
  "GP12lip_1_pu:4548": "bhavabhaktāstadā cāsaṃs tasmādevaṃ samarcayet // LiP_1,44.47 //",
  "GP12lip_1_pu:4549": "namaskāravihīnastu nāma udgirayedbhave /",
  "GP12lip_1_pu:4550": "brahmaghnadaśasaṃtulyaṃ tasya pāpaṃ garīyasam // LiP_1,44.48 //",
  "GP12lip_1_pu:4551": "tasmātsarvaprakāreṇa namaskārādimuccaret /",
  "GP12lip_1_pu:4552": "ādau kuryānnamaskāraṃ tadante śivatāṃ vrajet // LiP_1,44.49 //",
  "GP12lip_1_pu:4553": "iti śrīliṅgamahāpurāṇe pūrvabhāge nandikeśvarābhiṣeko nāma catuścatvāriṃśo 'dhyāyaḥ",
  "GP12lip_1_pu:4555": "LiP, 1, 45",
  "GP12lip_1_pu:4556": "ṛṣaya ūcuḥ",
  "GP12lip_1_pu:4557": "sūta suvyaktamakhilaṃ kathitaṃ śaṅkarasya tu /",
  "GP12lip_1_pu:4558": "sarvātmabhāvaṃ rudrasya svarūpaṃ vaktumarhasi // LiP_1,45.1 //",
  "GP12lip_1_pu:4559": "sūta uvāca",
  "GP12lip_1_pu:4560": "bhūrbhuvaḥ svarmahaścaiva janaḥ sākṣāttapas tathā /",
  "GP12lip_1_pu:4561": "satyalokaś ca pātālaṃ narakārṇavakoṭayaḥ // LiP_1,45.2 //",
  "GP12lip_1_pu:4562": "tārakāgrahasomārkā dhruvaḥ saptarṣayas tathā /",
  "GP12lip_1_pu:4563": "vaimānikāstathānye ca tiṣṭhantyasya prasādataḥ // LiP_1,45.3 //",
  "GP12lip_1_pu:4564": "anena nirmitāstvevaṃ tadātmāno dvijarṣabhāḥ /",
  "GP12lip_1_pu:4565": "samaṣṭirūpaḥ sarvātmā saṃsthitaḥ sarvadā śivaḥ // LiP_1,45.4 //",
  "GP12lip_1_pu:4566": "sarvātmānaṃ mahātmānaṃ mahādevaṃ maheśvaram /",
  "GP12lip_1_pu:4567": "na vijānanti saṃmūḍhā māyayā tasya mohitāḥ // LiP_1,45.5 //",
  "GP12lip_1_pu:4568": "tasya devasya rudrasya śarīraṃ vai jagattrayam /",
  "GP12lip_1_pu:4569": "tasmātpraṇamya taṃ vakṣye jagatāṃ nirṇayaṃ śubham // LiP_1,45.6 //",
  "GP12lip_1_pu:4570": "purā vaḥ kathitaṃ sarvaṃ mayāṇḍasya yathā kṛtiḥ /",
  "GP12lip_1_pu:4571": "bhuvanānāṃ svarūpaṃ ca brahmāṇḍe kathayāmyaham // LiP_1,45.7 //",
  "GP12lip_1_pu:4572": "pṛthivī cāntarikṣaṃ ca svarmaharjana eva ca /",
  "GP12lip_1_pu:4573": "tapaḥ satyaṃ ca saptaite lokāstvaṇḍodbhavāḥ śubhāḥ // LiP_1,45.8 //",
  "GP12lip_1_pu:4574": "adhastādatra caiteṣāṃ dvijāḥ sapta talāni tu /",
  "GP12lip_1_pu:4575": "mahātalādayasteṣāṃ adhastānnarakāḥ kramāt // LiP_1,45.9 //",
  "GP12lip_1_pu:4576": "mahātalaṃ hematalaṃ sarvaratnopaśobhitam /",
  "GP12lip_1_pu:4577": "prāsādaiś ca vicitraiś ca bhavasyāyatanais tathā // LiP_1,45.10 //",
  "GP12lip_1_pu:4578": "anantena ca saṃyuktaṃ mucukundena dhīmatā /",
  "GP12lip_1_pu:4579": "nṛpeṇa balinā caiva pātālasvargavāsinā // LiP_1,45.11 //",
  "GP12lip_1_pu:4580": "śailaṃ rasātalaṃ viprāḥ śārkaraṃ hi talātalam /",
  "GP12lip_1_pu:4581": "pītaṃ sutalamityuktaṃ vitalaṃ vidrumaprabham // LiP_1,45.12 //",
  "GP12lip_1_pu:4582": "sitaṃ hi atalaṃ tacca talaṃ yacca sitetaram /",
  "GP12lip_1_pu:4583": "kṣmāyāstu yāvadvistāro hy adhasteṣāṃ ca suvratāḥ // LiP_1,45.13 //",
  "GP12lip_1_pu:4584": "talānāṃ caiva sarveṣāṃ tāvatsaṃkhyā samāhitā /",
  "GP12lip_1_pu:4585": "sahasrayojanaṃ vyoma daśasāhasrameva ca // LiP_1,45.14 //",
  "GP12lip_1_pu:4586": "lakṣaṃ saptasahasraṃ hi talānāṃ saghanasya tu /",
  "GP12lip_1_pu:4587": "vyomnaḥ pramāṇaṃ mūlaṃ tu triṃśatsāhasrakeṇa tu // LiP_1,45.15 //",
  "GP12lip_1_pu:4588": "suvarṇena muniśreṣṭhās tathā vāsukinā śubham /",
  "GP12lip_1_pu:4589": "rasātalamiti khyātaṃ tathānyaiś ca niṣevitam // LiP_1,45.16 //",
  "GP12lip_1_pu:4590": "virocanahiraṇyākṣa- narakādyaiś ca sevitam /",
  "GP12lip_1_pu:4591": "talātalamiti khyātaṃ sarvaśobhāsamanvitam // LiP_1,45.17 //",
  "GP12lip_1_pu:4592": "vaināyakādibhiścaiva kālanemipurogamaiḥ /",
  "GP12lip_1_pu:4593": "pūrvadevaiḥ samākīrṇaṃ sutalaṃ ca tathāparaiḥ // LiP_1,45.18 //",
  "GP12lip_1_pu:4594": "vitalaṃ dānavādyaiś ca tārakāgnimukhais tathā /",
  "GP12lip_1_pu:4595": "mahāntakādyair nāgaiś ca prahlādenāsureṇa ca // LiP_1,45.19 //",
  "GP12lip_1_pu:4596": "vitalaṃ cātra vikhyātaṃ kambalāśvaniṣevitam /",
  "GP12lip_1_pu:4597": "mahākumbhena vīreṇa hayagrīveṇa dhīmatā // LiP_1,45.20 //",
  "GP12lip_1_pu:4598": "śaṅkukarṇena saṃbhinnaṃ tathā namucipūrvakaiḥ /",
  "GP12lip_1_pu:4599": "tathānyair vividhair vīrais talaṃ caiva suśobhitam // LiP_1,45.21 //",
  "GP12lip_1_pu:4600": "taleṣu teṣu sarveṣu cāmbayā parameśvaraḥ /",
  "GP12lip_1_pu:4601": "skandena nandinā sārdhaṃ gaṇapaiḥ sarvato vṛtaḥ // LiP_1,45.22 //",
  "GP12lip_1_pu:4602": "talānāṃ caiva sarveṣām ūrdhvataḥ saptasaptamāḥ /",
  "GP12lip_1_pu:4603": "kṣmātalāni dharā cāpi saptadhā kathayāmi vaḥ // LiP_1,45.23 //",
  "GP12lip_1_pu:4604": "iti śrīliṅgamahāpurāṇe pūrvabhāge pātālavarṇanaṃ nāma pañcacatvāriṃśo 'dhyāyaḥ",
  "GP12lip_1_pu:4606": "LiP, 1, 46",
  "GP12lip_1_pu:4607": "sūta uvāca",
  "GP12lip_1_pu:4608": "saptadvīpā tathā pṛthvī nadīparvatasaṃkulā /",
  "GP12lip_1_pu:4609": "samudraiḥ saptabhiścaiva sarvataḥ samalaṃkṛtā // LiP_1,46.1 //",
  "GP12lip_1_pu:4610": "jambūḥ plakṣaḥ śālmaliś ca kuśaḥ krauñcastathaiva ca /",
  "GP12lip_1_pu:4611": "śākaḥ puṣkaranāmā ca dvīpāstvabhyantare kramāt // LiP_1,46.2 //",
  "GP12lip_1_pu:4612": "saptadvīpeṣu sarveṣu sāmbaḥ sarvagaṇairvṛtaḥ /",
  "GP12lip_1_pu:4613": "nānāveṣadharo bhūtvā sānnidhyaṃ kurute haraḥ // LiP_1,46.3 //",
  "GP12lip_1_pu:4614": "kṣārodekṣurasodaś ca surodaś ca ghṛtodadhiḥ /",
  "GP12lip_1_pu:4615": "dadhyarṇavaś ca kṣīrodaḥ svādūdaścāpyanukramāt // LiP_1,46.4 //",
  "GP12lip_1_pu:4616": "samudreṣviha sarveṣu sarvadā sagaṇaḥ śivaḥ /",
  "GP12lip_1_pu:4617": "jalarūpī bhavaḥ śrīmān krīḍate cormibāhubhiḥ // LiP_1,46.5 //",
  "GP12lip_1_pu:4618": "kṣīrārṇavāmṛtamiva sadā kṣīrārṇave hariḥ /",
  "GP12lip_1_pu:4619": "śete śivajñānadhiyā sākṣādvai yoganidrayā // LiP_1,46.6 //",
  "GP12lip_1_pu:4620": "yadā prabuddho bhagavān prabuddhamakhilaṃ jagat /",
  "GP12lip_1_pu:4621": "yadā suptastadā suptaṃ tanmayaṃ ca carācaram // LiP_1,46.7 //",
  "GP12lip_1_pu:4622": "tenaiva sṛṣṭamakhilaṃ dhṛtaṃ rakṣitameva ca /",
  "GP12lip_1_pu:4623": "saṃhṛtaṃ devadevasya prasādātparameṣṭhinaḥ // LiP_1,46.8 //",
  "GP12lip_1_pu:4624": "suṣeṇā iti vikhyātā yajante puruṣarṣabham /",
  "GP12lip_1_pu:4625": "aniruddhaṃ muniśreṣṭhāḥ śaṅkhacakragadādharam // LiP_1,46.9 //",
  "GP12lip_1_pu:4626": "ye cāniruddhaṃ puruṣaṃ dhyāyantyātmavidāṃ varāḥ /",
  "GP12lip_1_pu:4627": "nārāyaṇasamāḥ sarve sarvasaṃpatsamanvitāḥ // LiP_1,46.10 //",
  "GP12lip_1_pu:4628": "sanandanaś ca bhagavān sanakaś ca sanātanaḥ /",
  "GP12lip_1_pu:4629": "vālakhilyāś ca siddhāś ca mitrāvaruṇakau tathā // LiP_1,46.11 //",
  "GP12lip_1_pu:4630": "yajanti satataṃ tatra viśvasya prabhavaṃ harim /",
  "GP12lip_1_pu:4631": "saptadvīpeṣu tiṣṭhanti nānāśṛṅgā mahodayāḥ // LiP_1,46.12 //",
  "GP12lip_1_pu:4632": "āsamudrāyatāḥ kecid girayo gahvarais tathā /",
  "GP12lip_1_pu:4633": "dharāyāḥ patayaścāsan bahavaḥ kālagauravāt // LiP_1,46.13 //",
  "GP12lip_1_pu:4634": "sāmarthyātparameśānāḥ krauñcārerjanakātprabhoḥ /",
  "GP12lip_1_pu:4635": "manvantareṣu sarveṣu atītānāgateṣviha // LiP_1,46.14 //",
  "GP12lip_1_pu:4636": "pravakṣyāmi dhareśān vo vakṣye svāyaṃbhuve 'ntare /",
  "GP12lip_1_pu:4637": "manvantareṣu sarveṣu atītānāgateṣu ca // LiP_1,46.15 //",
  "GP12lip_1_pu:4638": "tulyābhimāninaścaiva sarve tulyaprayojanāḥ /",
  "GP12lip_1_pu:4639": "svāyaṃbhuvasya ca manoḥ pautrāstvāsanmahābalāḥ // LiP_1,46.16 //",
  "GP12lip_1_pu:4640": "priyavratātmajā vīrās te daśeha prakīrtitāḥ /",
  "GP12lip_1_pu:4641": "āgnīdhraścāgnibāhuś ca medhā medhātithirvasuḥ // LiP_1,46.17 //",
  "GP12lip_1_pu:4642": "jyotiṣmāndyutimān havyaḥ savanaḥ putra eva ca /",
  "GP12lip_1_pu:4643": "priyavrato 'bhyaṣiñcattān sapta saptasu pārthivān // LiP_1,46.18 //",
  "GP12lip_1_pu:4644": "jambūdvīpeśvaraṃ cakre āgnīdhraṃ sumahābalam /",
  "GP12lip_1_pu:4645": "plakṣadvīpeśvaraścāpi tena medhātithiḥ kṛtaḥ // LiP_1,46.19 //",
  "GP12lip_1_pu:4646": "śālmaleś ca vapuṣmantaṃ rājānamabhiṣiktavān /",
  "GP12lip_1_pu:4647": "jyotiṣmantaṃ kuśadvīpe rājānaṃ kṛtavānnṛpaḥ // LiP_1,46.20 //",
  "GP12lip_1_pu:4648": "dyutimantaṃ ca rājānaṃ krauñcadvīpe samādiśat /",
  "GP12lip_1_pu:4649": "śākadvīpeśvaraṃ cāpi havyaṃ cakre priyavrataḥ // LiP_1,46.21 //",
  "GP12lip_1_pu:4650": "puṣkarādhipatiṃ cakre savanaṃ cāpi suvratāḥ /",
  "GP12lip_1_pu:4651": "puṣkare savanasyāpi mahāvītaḥ suto 'bhavat // LiP_1,46.22 //",
  "GP12lip_1_pu:4652": "dhātakī caiva dvāvetau putrau putravatāṃ varau /",
  "GP12lip_1_pu:4653": "mahāvītaṃ smṛtaṃ varṣaṃ tasya nāmnā mahātmanaḥ // LiP_1,46.23 //",
  "GP12lip_1_pu:4654": "nāmnā tu dhātakeścaiva dhātakīkhaṇḍamucyate /",
  "GP12lip_1_pu:4655": "havyo 'pyajanayat putrāñ chākadvīpeśvaraḥ prabhuḥ // LiP_1,46.24 //",
  "GP12lip_1_pu:4656": "jaladaṃ ca kumāraṃ ca sukumāraṃ maṇīcakam /",
  "GP12lip_1_pu:4657": "kusumottaramodākī saptamastu mahādrumaḥ // LiP_1,46.25 //",
  "GP12lip_1_pu:4658": "aladaṃ jaladasyātha varṣaṃ prathamamucyate /",
  "GP12lip_1_pu:4659": "kumārasya tu kaumāraṃ dvitīyaṃ parikīrtitam // LiP_1,46.26 //",
  "GP12lip_1_pu:4660": "sukumāraṃ tṛtīyaṃ tu sukumārasya kīrtyate /",
  "GP12lip_1_pu:4661": "maṇīcakaṃ caturthaṃ tu māṇīcakamihocyate // LiP_1,46.27 //",
  "GP12lip_1_pu:4662": "kusumottarasya vai varṣaṃ pañcamaṃ kusumottaram /",
  "GP12lip_1_pu:4663": "modakaṃ cāpi modāker varṣaṃ ṣaṣṭhaṃ prakīrtitam // LiP_1,46.28 //",
  "GP12lip_1_pu:4664": "mahādrumasya nāmnā tu saptamaṃ tanmahādrumam /",
  "GP12lip_1_pu:4665": "teṣāṃ tu nāmabhistāni sapta varṣāṇi tatra vai // LiP_1,46.29 //",
  "GP12lip_1_pu:4666": "krauñcadvīpeśvarasyāpi putrā dyutimatastu vai /",
  "GP12lip_1_pu:4667": "kuśalo manugaścoṣṇaḥ pīvaraścāndhakārakaḥ // LiP_1,46.30 //",
  "GP12lip_1_pu:4668": "muniśca dundubhiścaiva sutā dyutimatastu vai /",
  "GP12lip_1_pu:4669": "teṣāṃ svanāmabhir deśāḥ krauñcadvīpāśrayāḥ śubhāḥ // LiP_1,46.31 //",
  "GP12lip_1_pu:4670": "kuśaladeśaḥ kuśale manugasya manonugaḥ /",
  "GP12lip_1_pu:4671": "uṣṇasyoṣṇaḥ smṛto deśaḥ pīvaraḥ pīvarasya ca // LiP_1,46.32 //",
  "GP12lip_1_pu:4672": "andhakārasya kathito deśo nāmnāndhakārakaḥ /",
  "GP12lip_1_pu:4673": "munerdeśo muniḥ prokto dundubher dundubhiḥ smṛtaḥ // LiP_1,46.33 //",
  "GP12lip_1_pu:4674": "ete janapadāḥ sapta krauñcadvīpeṣu bhāsvarāḥ /",
  "GP12lip_1_pu:4675": "jyotiṣmantaḥ kuśadvīpe sapta cāsanmahaujasaḥ // LiP_1,46.34 //",
  "GP12lip_1_pu:4676": "udbhido veṇumāṃścaiva dvairatho lavaṇo dhṛtiḥ /",
  "GP12lip_1_pu:4677": "ṣaṣṭhaḥ prabhākaraścāpi saptamaḥ kapilaḥ smṛtaḥ // LiP_1,46.35 //",
  "GP12lip_1_pu:4678": "udbhidaṃ prathamaṃ varṣaṃ dvitīyaṃ veṇumaṇḍalam /",
  "GP12lip_1_pu:4679": "tṛtīyaṃ dvairathaṃ caiva caturthaṃ lavaṇaṃ smṛtam // LiP_1,46.36 //",
  "GP12lip_1_pu:4680": "pañcamaṃ dhṛtimat ṣaṣṭhaṃ prabhākaram anuttamam /",
  "GP12lip_1_pu:4681": "saptamaṃ kapilaṃ nāma kapilasya prakīrtitam // LiP_1,46.37 //",
  "GP12lip_1_pu:4682": "śālmalasyeśvarāḥ sapta sutāste vai vapuṣmataḥ /",
  "GP12lip_1_pu:4683": "śvetaś ca haritaścaiva jīmūto rohitas tathā // LiP_1,46.38 //",
  "GP12lip_1_pu:4684": "vaidyuto mānasaścaiva suprabhaḥ saptamas tathā /",
  "GP12lip_1_pu:4685": "śvetasya deśaḥ śvetastu haritasya ca hāritaḥ // LiP_1,46.39 //",
  "GP12lip_1_pu:4686": "jīmūtasya ca jīmūto rohitasya ca rohitaḥ /",
  "GP12lip_1_pu:4687": "vaidyuto vaidyutasyāpi mānasasya ca mānasaḥ // LiP_1,46.40 //",
  "GP12lip_1_pu:4688": "suprabhaḥ suprabhasyāpi sapta vai deśalāñchakāḥ /",
  "GP12lip_1_pu:4689": "plakṣadvīpe tu vakṣyāmi jambūdvīpādanantaram // LiP_1,46.41 //",
  "GP12lip_1_pu:4690": "sapta medhātitheḥ putrāḥ plakṣadvīpeśvarā nṛpāḥ /",
  "GP12lip_1_pu:4691": "jyeṣṭhaḥ śāntabhayasteṣāṃ saptavarṣāṇi tāni vai // LiP_1,46.42 //",
  "GP12lip_1_pu:4692": "tasmācchāntabhayāccaiva śiśirastu sukhodayaḥ /",
  "GP12lip_1_pu:4693": "ānandaś ca śivaścaiva kṣemakaś ca dhruvas tathā // LiP_1,46.43 //",
  "GP12lip_1_pu:4694": "tāni teṣāṃ tu nāmāni saptavarṣāṇi bhāgaśaḥ /",
  "GP12lip_1_pu:4695": "niveśitāni taistāni pūrvaṃ svāyaṃbhuve 'ntare // LiP_1,46.44 //",
  "GP12lip_1_pu:4696": "medhātithestu putraistaiḥ plakṣadvīpanivāsibhiḥ /",
  "GP12lip_1_pu:4697": "varṇāśramācārayutāḥ prajāstatra niveśitāḥ // LiP_1,46.45 //",
  "GP12lip_1_pu:4698": "plakṣadvīpādivarṣeṣu śākadvīpāntikeṣu vai /",
  "GP12lip_1_pu:4699": "jñeyaḥ pañcasu dharmo vai varṇāśramavibhāgaśaḥ // LiP_1,46.46 //",
  "GP12lip_1_pu:4700": "sukhamāyuḥ svarūpaṃ ca balaṃ dharmo dvijottamāḥ /",
  "GP12lip_1_pu:4701": "pañcasveteṣu dvīpeṣu sarvasādhāraṇaṃ smṛtam // LiP_1,46.47 //",
  "GP12lip_1_pu:4702": "rudrārcanaratā nityaṃ maheśvaraparāyaṇāḥ /",
  "GP12lip_1_pu:4703": "anye ca puṣkaradvīpe prajātāś ca prajeśvarāḥ // LiP_1,46.48 //",
  "GP12lip_1_pu:4704": "prajāpateś ca rudrasya bhāvāmṛtasukhotkaṭāḥ // LiP_1,46.49 //",
  "GP12lip_1_pu:4705": "iti śrīliṅgamahāpurāṇe pūrvabhāge bhuvanakośe dvīpadvīpeśvarakathanaṃ nāma ṣaṭcatvāriṃśo 'dhyāyaḥ",
  "GP12lip_1_pu:4707": "LiP, 1, 47",
  "GP12lip_1_pu:4708": "sūta uvāca",
  "GP12lip_1_pu:4709": "āgnīdhraṃ jyeṣṭhadāyādaṃ kāmyaputraṃ mahābalam /",
  "GP12lip_1_pu:4710": "priyavrato 'bhyaṣiñcadvai jaṃbūdvīpeśvaraṃ nṛpaḥ // LiP_1,47.1 //",
  "GP12lip_1_pu:4711": "so 'tīva bhavabhaktaś ca tapasvī taruṇaḥ sadā /",
  "GP12lip_1_pu:4712": "bhavārcanarataḥ śrīmān gomāndhīmāndvijarṣabhāḥ // LiP_1,47.2 //",
  "GP12lip_1_pu:4713": "tasya putrā babhūvuste prajāpatisamā nava /",
  "GP12lip_1_pu:4714": "sarve māheśvarāścaiva mahādevaparāyaṇāḥ // LiP_1,47.3 //",
  "GP12lip_1_pu:4715": "jyeṣṭho nābhir iti khyātas tasya kiṃpuruṣo 'nujaḥ /",
  "GP12lip_1_pu:4716": "harivarṣastṛtīyastu caturtho vai tvilāvṛtaḥ // LiP_1,47.4 //",
  "GP12lip_1_pu:4717": "ramyastu pañcamas tatra hiraṇmān ṣaṣṭha ucyate /",
  "GP12lip_1_pu:4718": "kurustu saptamasteṣāṃ bhadrāśvastvaṣṭamaḥ smṛtaḥ // LiP_1,47.5 //",
  "GP12lip_1_pu:4719": "navamaḥ ketumālastu teṣāṃ deśānnibodhata /",
  "GP12lip_1_pu:4720": "nābhestu dakṣiṇaṃ varṣaṃ hemākhyaṃ tu pitā dadau // LiP_1,47.6 //",
  "GP12lip_1_pu:4721": "hemakūṭaṃ tu yadvarṣaṃ dadau kiṃpuruṣāya saḥ /",
  "GP12lip_1_pu:4722": "naiṣadhaṃ yatsmṛtaṃ varṣaṃ haraye tatpitā dadau // LiP_1,47.7 //",
  "GP12lip_1_pu:4723": "ilāvṛtāya pradadau meruryatra tu madhyamaḥ /",
  "GP12lip_1_pu:4724": "nīlācalāśritaṃ varṣaṃ ramyāya pradadau pitā // LiP_1,47.8 //",
  "GP12lip_1_pu:4725": "śvetaṃ yaduttaraṃ tasmāt pitrā dattaṃ hiraṇmate /",
  "GP12lip_1_pu:4726": "yaduttaraṃ śṛṅgavarṣaṃ pitā tatkurave dadau // LiP_1,47.9 //",
  "GP12lip_1_pu:4727": "varṣaṃ mālyavataṃ cāpi bhadrāśvasya nyavedayat /",
  "GP12lip_1_pu:4728": "gandhamādanavarṣaṃ tu ketumālāya dattavān // LiP_1,47.10 //",
  "GP12lip_1_pu:4729": "ityetāni mahāntīha nava varṣāṇi bhāgaśaḥ /",
  "GP12lip_1_pu:4730": "āgnīdhrasteṣu varṣeṣu putrāṃstānabhiṣicya vai // LiP_1,47.11 //",
  "GP12lip_1_pu:4731": "yathākramaṃ sa dharmātmā tatastu tapasi sthitaḥ /",
  "GP12lip_1_pu:4732": "tapasā bhāvitaścaiva svādhyāyaniratastvabhūt // LiP_1,47.12 //",
  "GP12lip_1_pu:4733": "svādhyāyanirataḥ paścāc chivadhyānaratas tvabhūt /",
  "GP12lip_1_pu:4734": "yāni kiṃpuruṣādyāni varṣāṇyaṣṭau śubhāni ca // LiP_1,47.13 //",
  "GP12lip_1_pu:4735": "teṣāṃ svabhāvataḥ siddhiḥ sukhaprāyā hyayatnataḥ /",
  "GP12lip_1_pu:4736": "viparyayo na teṣvasti jarāmṛtyubhayaṃ na ca // LiP_1,47.14 //",
  "GP12lip_1_pu:4737": "dharmādharmau na teṣvāstāṃ nottamādhamamadhyamāḥ /",
  "GP12lip_1_pu:4738": "na teṣvasti yugāvasthā kṣetreṣvaṣṭasu sarvataḥ // LiP_1,47.15 //",
  "GP12lip_1_pu:4739": "rudrakṣetre mṛtāścaiva jaṅgamāḥ sthāvarās tathā /",
  "GP12lip_1_pu:4740": "bhaktāḥ prāsaṃgikāścāpi teṣu kṣetreṣu yānti te // LiP_1,47.16 //",
  "GP12lip_1_pu:4741": "teṣāṃ hitāya rudreṇa cāṣṭakṣetraṃ vinirmitam /",
  "GP12lip_1_pu:4742": "tatra teṣāṃ mahādevaḥ sānnidhyaṃ kurute sadā // LiP_1,47.17 //",
  "GP12lip_1_pu:4743": "dṛṣṭvā hṛdi mahādevam aṣṭakṣetranivāsinaḥ /",
  "GP12lip_1_pu:4744": "sukhinaḥ sarvadā teṣāṃ sa eveha parā gatiḥ // LiP_1,47.18 //",
  "GP12lip_1_pu:4745": "nābhernisargaṃ vakṣyāmi himāṅke 'sminnibodhata /",
  "GP12lip_1_pu:4746": "nābhistvajanayatputraṃ merudevyāṃ mahāmatiḥ // LiP_1,47.19 //",
  "GP12lip_1_pu:4747": "ṛṣabhaṃ pārthivaśreṣṭhaṃ sarvakṣatrasya pūjitam /",
  "GP12lip_1_pu:4748": "ṛṣabhādbharato jajñe vīraḥ putraśatāgrajaḥ // LiP_1,47.20 //",
  "GP12lip_1_pu:4749": "so 'bhiṣicyātha ṛṣabho bharataṃ putravatsalaḥ /",
  "GP12lip_1_pu:4750": "jñānavairāgyamāśritya jitvendriyamahoragān // LiP_1,47.21 //",
  "GP12lip_1_pu:4751": "sarvātmanātmani sthāpya paramātmānamīśvaram /",
  "GP12lip_1_pu:4752": "nagno jaṭī nirāhāraś cīrī dhvāntagato hi saḥ // LiP_1,47.22 //",
  "GP12lip_1_pu:4753": "nirāśastyaktasaṃdehaḥ śaivamāpa paraṃ padam /",
  "GP12lip_1_pu:4754": "himādrerdakṣiṇaṃ varṣaṃ bharatāya nyavedayat // LiP_1,47.23 //",
  "GP12lip_1_pu:4755": "tasmāttu bhārataṃ varṣaṃ tasya nāmnā vidurbudhāḥ /",
  "GP12lip_1_pu:4756": "bharatasyātmajo vidvān sumatirnāma dhārmikaḥ // LiP_1,47.24 //",
  "GP12lip_1_pu:4757": "babhūva tasmiṃstadrājyaṃ bharataḥ saṃnyaveśayat /",
  "GP12lip_1_pu:4758": "putrasaṃkrāmitaśrīko vanaṃ rājā viveśa saḥ // LiP_1,47.25 //",
  "GP12lip_1_pu:4759": "iti śrīliṅgamahāpurāṇe pūrvabhāge bharatavarṣakathanaṃ nāma saptacatvāriṃśo 'dhyāyaḥ",
  "GP12lip_1_pu:4761": "LiP, 1, 48",
  "GP12lip_1_pu:4762": "suta uvāca",
  "GP12lip_1_pu:4763": "(Meru)",
  "GP12lip_1_pu:4764": "asya dvīpasya madhye tu merur nāma mahāgiriḥ /",
  "GP12lip_1_pu:4765": "nānāratnamayaiḥ śṛṅgaiḥ sthitaḥ sthitimatāṃ varaḥ // LiP_1,48.1 //",
  "GP12lip_1_pu:4766": "caturaśītisāhasram utsedhena prakīrtitaḥ /",
  "GP12lip_1_pu:4767": "praviṣṭaḥ ṣoḍaśādhastād vistṛtaḥ ṣoḍaśaiva tu // LiP_1,48.2 //",
  "GP12lip_1_pu:4768": "śarāvavat saṃsthitatvād dvātriṃśanmūrdhni vistṛtaḥ /",
  "GP12lip_1_pu:4769": "vistārāt triguṇaś cāsya pariṇāho 'numaṇḍalaḥ // LiP_1,48.3 //",
  "GP12lip_1_pu:4770": "haimīkṛto maheśasya śubhāṅgasparśanena ca /",
  "GP12lip_1_pu:4771": "dhattūrapuṣpasaṃkāśaḥ sarvadevaniketanaḥ // LiP_1,48.4 //",
  "GP12lip_1_pu:4772": "krīḍābhūmiś ca devānām anekāścaryasaṃyutaḥ /",
  "GP12lip_1_pu:4773": "lakṣayojana āyāmas tasyaivaṃ tu mahāgireḥ // LiP_1,48.5 //",
  "GP12lip_1_pu:4774": "tataḥ ṣoḍaśasāhasraṃ yojanāni kṣiteradhaḥ /",
  "GP12lip_1_pu:4775": "śeṣaṃ copari viprendrā dharāyāstasya śṛṅgiṇaḥ // LiP_1,48.6 //",
  "GP12lip_1_pu:4776": "mūlāyāmapramāṇaṃ tu vistārān mūlato gireḥ /",
  "GP12lip_1_pu:4777": "ūcurvistāramasyaiva dviguṇaṃ mūlato gireḥ // LiP_1,48.7 //",
  "GP12lip_1_pu:4778": "pūrvataḥ padmarāgābho dakṣiṇe hemasannibhaḥ /",
  "GP12lip_1_pu:4779": "paścime nīlasaṃkāśa uttare vidrumaprabhaḥ // LiP_1,48.8 //",
  "GP12lip_1_pu:4780": "(Amarāvatī)",
  "GP12lip_1_pu:4781": "amarāvatī pūrvabhāge nānāprāsādasaṃkulā /",
  "GP12lip_1_pu:4782": "nānādevagaṇaiḥ kīrṇā maṇijālasamāvṛtā // LiP_1,48.9 //",
  "GP12lip_1_pu:4783": "gopurairvividhākārair hemaratnavibhūṣitaiḥ /",
  "GP12lip_1_pu:4784": "toraṇair hemacitraistu maṇikḷptaiḥ pathi sthitaiḥ // LiP_1,48.10 //",
  "GP12lip_1_pu:4785": "saṃlāpālāpakuśalaiḥ sarvābharaṇabhūṣitaiḥ /",
  "GP12lip_1_pu:4786": "stanabhāravinamraiś ca madaghūrṇitalocanaiḥ // LiP_1,48.11 //",
  "GP12lip_1_pu:4787": "strīsahasraiḥ samākīrṇā cāpsarobhiḥ samantataḥ /",
  "GP12lip_1_pu:4788": "dīrghikābhirvicitrābhiḥ phullāmbhoruhasaṃkulaiḥ // LiP_1,48.12 //",
  "GP12lip_1_pu:4789": "hemasopānasaṃyuktair hemasaikatarāśibhiḥ /",
  "GP12lip_1_pu:4790": "nīlotpalaiścotpalaiś ca haimaiścāpi sugandhibhiḥ // LiP_1,48.13 //",
  "GP12lip_1_pu:4791": "evaṃvidhaistaṭākaiś ca nadībhiś ca nadairyutā /",
  "GP12lip_1_pu:4792": "virājate purī śubhrā tayāsau parvataḥ śubhaḥ // LiP_1,48.14 //",
  "GP12lip_1_pu:4793": "(other cities at Mt. Meru)",
  "GP12lip_1_pu:4794": "tejasvinī nāma purī āgneyyāṃ pāvakasya tu /",
  "GP12lip_1_pu:4795": "amarāvatīsamā divyā sarvabhogasamanvitā // LiP_1,48.15 //",
  "GP12lip_1_pu:4796": "vaivasvatī dakṣiṇe tu yamasya yamināṃ varāḥ /",
  "GP12lip_1_pu:4797": "bhavanairāvṛtā divyair jāṃbūnadamayaiḥ śubhaiḥ // LiP_1,48.16 //",
  "GP12lip_1_pu:4798": "nairṛte kṛṣṇavarṇā ca tathā śuddhavatī śubhā /",
  "GP12lip_1_pu:4799": "tādṛśī gandhavantī ca vāyavyāṃ diśi śobhanā // LiP_1,48.17 //",
  "GP12lip_1_pu:4800": "mahodayā cottare ca aiśānyāṃ tu yaśovatī /",
  "GP12lip_1_pu:4801": "parvatasya diganteṣu śobhate divi sarvadā // LiP_1,48.18 //",
  "GP12lip_1_pu:4802": "brahmaviṣṇumaheśānāṃ tathānyeṣāṃ niketanam /",
  "GP12lip_1_pu:4803": "sarvabhogayutaṃ puṇyaṃ dīrghikābhirnagottamam // LiP_1,48.19 //",
  "GP12lip_1_pu:4804": "siddhairyakṣaistu sampūrṇaṃ gandharvairmunipuṅgavaiḥ /",
  "GP12lip_1_pu:4805": "tathānyairvividhākārair bhūtasaṃghaiś caturvidhaiḥ // LiP_1,48.20 //",
  "GP12lip_1_pu:4806": "girerupari viprendrāḥ śuddhasphaṭikasannibham /",
  "GP12lip_1_pu:4807": "sahasrabhaumaṃ vistīrṇaṃ vimānaṃ vāmataḥ sthitam // LiP_1,48.21 //",
  "GP12lip_1_pu:4808": "tasminmahābhujaḥ śarvaḥ somasūryāgnilocanaḥ /",
  "GP12lip_1_pu:4809": "siṃhāsane maṇimaye devyāste ṣaṇmukhena ca // LiP_1,48.22 //",
  "GP12lip_1_pu:4810": "harestadardhaṃ vistīrṇaṃ vimānaṃ tatra so 'pi ca /",
  "GP12lip_1_pu:4811": "padmarāgamayaṃ divyaṃ padmajasya ca dakṣiṇe // LiP_1,48.23 //",
  "GP12lip_1_pu:4812": "tasmin śakrasya vipulaṃ puraṃ ramyaṃ yamasya ca /",
  "GP12lip_1_pu:4813": "somasya varuṇasyātha nirṛteḥ pāvakasya ca // LiP_1,48.24 //",
  "GP12lip_1_pu:4814": "vāyoścaiva tu rudrasya śarvālayasamantataḥ /",
  "GP12lip_1_pu:4815": "teṣāṃ teṣāṃ vimāneṣu divyeṣu vividheṣu ca // LiP_1,48.25 //",
  "GP12lip_1_pu:4816": "īśānyāmīśvarakṣetre nityārcā ca vyavasthitā /",
  "GP12lip_1_pu:4817": "siddheśvaraiś ca bhagavāñ chailādiḥ śiṣyasaṃmataḥ // LiP_1,48.26 //",
  "GP12lip_1_pu:4818": "sanatkumāraḥ siddhaistu sukhāsīnaḥ sureśvaraḥ /",
  "GP12lip_1_pu:4819": "sanakaś ca sanandaś ca sadṛśāś ca sahasraśaḥ // LiP_1,48.27 //",
  "GP12lip_1_pu:4820": "yogabhūmiḥ kvacittasmin bhogabhūmiḥ kvacitkvacit /",
  "GP12lip_1_pu:4821": "bālasūryapratīkāśaṃ vimānaṃ tatra śobhanam // LiP_1,48.28 //",
  "GP12lip_1_pu:4822": "śailādinaḥ śubhaṃ cāsti tasminnāste gaṇeśvaraḥ /",
  "GP12lip_1_pu:4823": "ṣaṇmukhasya gaṇeśasya gaṇānāṃ tu sahasraśaḥ // LiP_1,48.29 //",
  "GP12lip_1_pu:4824": "suyaśāyāḥ sunetrāyāḥ mātṝṇāṃ madanasya ca /",
  "GP12lip_1_pu:4825": "tasya jambūnadī nāma mūlamāveṣṭya saṃsthitā // LiP_1,48.30 //",
  "GP12lip_1_pu:4826": "tasya dakṣiṇapārśve tu jambūvṛkṣaḥ suśobhanaḥ /",
  "GP12lip_1_pu:4827": "atyucchritaḥ suvistīrṇaḥ sarvakālaphalapradaḥ // LiP_1,48.31 //",
  "GP12lip_1_pu:4828": "(Ilāvṛta)",
  "GP12lip_1_pu:4829": "meroḥ samantādvistīrṇaṃ śubhaṃ varṣamilāvṛtam /",
  "GP12lip_1_pu:4830": "tatra jambūphalāhārāḥ keciccāmṛtabhojanāḥ // LiP_1,48.32 //",
  "GP12lip_1_pu:4831": "jāṃbūnadasamaprakhyā nānāvarṇāś ca bhoginaḥ /",
  "GP12lip_1_pu:4832": "merupādāśrito viprā dvīpo 'yaṃ madhyamaḥ śubhaḥ // LiP_1,48.33 //",
  "GP12lip_1_pu:4833": "navavarṣānvitaścaiva nadīnadagirīśvaraiḥ /",
  "GP12lip_1_pu:4834": "navavarṣaṃ tu vakṣyāmi jaṃbūdvīpaṃ yathātatham // LiP_1,48.34 //",
  "GP12lip_1_pu:4835": "vistārānmaṇḍalāccaiva yojanaiś ca nibodhata // LiP_1,48.35 //",
  "GP12lip_1_pu:4836": "iti śrīliṅgamahāpurāṇe pūrvabhāge 'ṣṭacatvāriṃśo 'dhyāyaḥ",
  "GP12lip_1_pu:4838": "LiP, 1, 49",
  "GP12lip_1_pu:4839": "sūta uvāca",
  "GP12lip_1_pu:4840": "śatamekaṃ sahasrāṇāṃ yojanānāṃ sa tu smṛtaḥ /",
  "GP12lip_1_pu:4841": "anu dvīpaṃ sahasrāṇāṃ dviguṇaṃ dviguṇottaram // LiP_1,49.1 //",
  "GP12lip_1_pu:4842": "pañcāśatkoṭivistīrṇā sasamudrā dharā smṛtā /",
  "GP12lip_1_pu:4843": "dvīpaiś ca saptabhir yuktā lokālokāvṛtā śubhā // LiP_1,49.2 //",
  "GP12lip_1_pu:4844": "nīlastathottare meroḥ śvetastasyottare punaḥ /",
  "GP12lip_1_pu:4845": "śṛṅgī tasyottare viprās trayaste varṣaparvatāḥ // LiP_1,49.3 //",
  "GP12lip_1_pu:4846": "jaṭharo devakūṭaś ca pūrvasyāṃ diśi parvatau /",
  "GP12lip_1_pu:4847": "niṣadho dakṣiṇe meros tasya dakṣiṇato giriḥ /",
  "GP12lip_1_pu:4848": "hemakūṭa iti khyāto himavāṃstasya dakṣiṇe // LiP_1,49.4 //",
  "GP12lip_1_pu:4849": "meroḥ paścimataścaiva parvatau dvau dharādharau /",
  "GP12lip_1_pu:4850": "mālyavāngandhamādaś ca dvāvetāvudagāyatau // LiP_1,49.5 //",
  "GP12lip_1_pu:4851": "ete parvatarājānaḥ siddhacāraṇasevitāḥ /",
  "GP12lip_1_pu:4852": "teṣām antaraviṣkambho navasāhasramekaśaḥ // LiP_1,49.6 //",
  "GP12lip_1_pu:4853": "idaṃ haimavataṃ varṣaṃ bhārataṃ nāma viśrutam /",
  "GP12lip_1_pu:4854": "hemakūṭaṃ paraṃ tasmān nāmnā kiṃpuruṣaṃ smṛtam // LiP_1,49.7 //",
  "GP12lip_1_pu:4855": "naiṣadhaṃ hemakūṭāttu harivarṣaṃ taducyate /",
  "GP12lip_1_pu:4856": "harivarṣātparaṃ caiva meroḥ śubhamilāvṛtam // LiP_1,49.8 //",
  "GP12lip_1_pu:4857": "ilāvṛtātparaṃ nīlaṃ ramyakaṃ nāma viśrutam /",
  "GP12lip_1_pu:4858": "ramyātparataraṃ śvetaṃ vikhyātaṃ taddhiraṇmayam // LiP_1,49.9 //",
  "GP12lip_1_pu:4859": "hiraṇmayātparaṃ cāpi śṛṅgī caiva kuruḥ smṛtaḥ /",
  "GP12lip_1_pu:4860": "dhanuḥsaṃsthe tu vijñeye dve varṣe dakṣiṇottare // LiP_1,49.10 //",
  "GP12lip_1_pu:4861": "dīrghāṇi tatra catvāri madhyatastadilāvṛtam /",
  "GP12lip_1_pu:4862": "meroḥ paścimapūrveṇa dve tu dīrghetare smṛte // LiP_1,49.11 //",
  "GP12lip_1_pu:4863": "arvāktu niṣadhasyātha vedyardhaṃ cottaraṃ smṛtam /",
  "GP12lip_1_pu:4864": "vedyardhe dakṣiṇe trīṇi varṣāṇi trīṇi cottare // LiP_1,49.12 //",
  "GP12lip_1_pu:4865": "tayormadhye ca vijñeyaṃ merumadhyamilāvṛtam /",
  "GP12lip_1_pu:4866": "dakṣiṇena tu nīlasya niṣadhasyottareṇa tu // LiP_1,49.13 //",
  "GP12lip_1_pu:4867": "udagāyato mahāśailo mālyavānnāma parvataḥ /",
  "GP12lip_1_pu:4868": "yojanānāṃ sahasre dve upariṣṭāttu vistṛtaḥ // LiP_1,49.14 //",
  "GP12lip_1_pu:4869": "āyāmataścatustriṃśat sahasrāṇi prakīrtitaḥ /",
  "GP12lip_1_pu:4870": "tasya pratīcyāṃ vijñeyaḥ parvato gandhamādanaḥ // LiP_1,49.15 //",
  "GP12lip_1_pu:4871": "āyāmataḥ sa vijñeyo mālyavāniva vistṛtaḥ /",
  "GP12lip_1_pu:4872": "jambūdvīpasya vistārāt samena tu samantataḥ // LiP_1,49.16 //",
  "GP12lip_1_pu:4873": "prāgāyatāḥ suparvāṇaḥ ṣaḍete varṣaparvatāḥ /",
  "GP12lip_1_pu:4874": "avagāḍhāścobhayataḥ samudrau pūrvapaścimau // LiP_1,49.17 //",
  "GP12lip_1_pu:4875": "himaprāyastu himavān hemakūṭastu hemavān /",
  "GP12lip_1_pu:4876": "taruṇādityasaṃkāśo hairaṇyo niṣadhaḥ smṛtaḥ // LiP_1,49.18 //",
  "GP12lip_1_pu:4877": "caturvarṇaḥ sasauvarṇo meruścordhvāyataḥ smṛtaḥ /",
  "GP12lip_1_pu:4878": "vṛttākṛtiparīṇāhaś caturasraḥ samutthitaḥ // LiP_1,49.19 //",
  "GP12lip_1_pu:4879": "nīlaś ca vaiḍūryamayaḥ śvetaḥ śuklo hiraṇmayaḥ /",
  "GP12lip_1_pu:4880": "mayūrabarhavarṇastu śātakuṃbhas triśṛṅgavān // LiP_1,49.20 //",
  "GP12lip_1_pu:4881": "evaṃ saṃkṣepataḥ proktāḥ punaḥ śṛṇu girīśvarān /",
  "GP12lip_1_pu:4882": "mandaro devakūṭaś ca pūrvasyāṃ diśi parvatau // LiP_1,49.21 //",
  "GP12lip_1_pu:4883": "kailāso gandhamādaś ca hemavāṃścaiva parvatau /",
  "GP12lip_1_pu:4884": "pūrvataś cāyatāvetāv arṇavāntarvyavasthitau // LiP_1,49.22 //",
  "GP12lip_1_pu:4885": "niṣadhaḥ pāriyātraś ca dvāvetau varaparvatau /",
  "GP12lip_1_pu:4886": "yathā pūrvau tathā yāmyāv etau paścimataḥ śritau // LiP_1,49.23 //",
  "GP12lip_1_pu:4887": "triśṛṅgo jāruciścaiva uttarau varaparvatau /",
  "GP12lip_1_pu:4888": "pūrvataś cāyatāvetāv arṇavāntarvyavasthitau // LiP_1,49.24 //",
  "GP12lip_1_pu:4889": "maryādāparvatān etān aṣṭāvāhurmanīṣiṇaḥ /",
  "GP12lip_1_pu:4890": "yo 'sau merurdvijaśreṣṭhāḥ prāṃśuḥ kanakaparvataḥ // LiP_1,49.25 //",
  "GP12lip_1_pu:4891": "tasya pādāstu catvāraś caturdikṣu nagottamāḥ /",
  "GP12lip_1_pu:4892": "yairviṣṭabdhā na calati saptadvīpavatī mahī // LiP_1,49.26 //",
  "GP12lip_1_pu:4893": "daśayojanasāhasram āyāmas teṣu paṭhyate /",
  "GP12lip_1_pu:4894": "pūrve tu mandaro nāma dakṣiṇe gandhamādanaḥ // LiP_1,49.27 //",
  "GP12lip_1_pu:4895": "vipulaḥ paścime pārśve supārśvaścottare smṛtaḥ /",
  "GP12lip_1_pu:4896": "mahāvṛkṣāḥ samutpannāś catvāro dvīpaketavaḥ // LiP_1,49.28 //",
  "GP12lip_1_pu:4897": "mandarasya gireḥ śṛṅge mahāvṛkṣaḥ saketurāṭ /",
  "GP12lip_1_pu:4898": "pralambaśākhāśikharaḥ kadambaś caityapādapaḥ // LiP_1,49.29 //",
  "GP12lip_1_pu:4899": "dakṣiṇasyāpi śailasya śikhare devasevitā /",
  "GP12lip_1_pu:4900": "jambūḥ sadā puṇyaphalā sadā mālyopaśobhitā // LiP_1,49.30 //",
  "GP12lip_1_pu:4901": "saketur dakṣiṇe dvīpe jambūrlokeṣu viśrutā /",
  "GP12lip_1_pu:4902": "vipulasyāpi śailasya paścime ca mahātmanaḥ // LiP_1,49.31 //",
  "GP12lip_1_pu:4903": "saṃjātaḥ śikhare 'śvatthaḥ sa mahān caityapādapaḥ /",
  "GP12lip_1_pu:4904": "supārśvasyottarasyāpi śṛṅge jāto mahādrumaḥ // LiP_1,49.32 //",
  "GP12lip_1_pu:4905": "nyagrodho vipulaskandho 'nekayojanamaṇḍalaḥ /",
  "GP12lip_1_pu:4906": "teṣāṃ caturṇāṃ vakṣyāmi śailendrāṇāṃ yathākramam // LiP_1,49.33 //",
  "GP12lip_1_pu:4907": "amānuṣyāṇi ramyāṇi sarvakālartukāni ca /",
  "GP12lip_1_pu:4908": "manoharāṇi catvāri devakrīḍanakāni ca // LiP_1,49.34 //",
  "GP12lip_1_pu:4909": "vanāni vai caturdikṣu nāmatastu nibodhata /",
  "GP12lip_1_pu:4910": "pūrve caitrarathaṃ nāma dakṣiṇe gandhamādanam // LiP_1,49.35 //",
  "GP12lip_1_pu:4911": "vaibhrājaṃ paścime vidyād uttare saviturvanam /",
  "GP12lip_1_pu:4912": "mitreśvaraṃ tu pūrve tu ṣaṣṭheśvaram ataḥ param // LiP_1,49.36 //",
  "GP12lip_1_pu:4913": "varyeśvaraṃ paścime tu uttare cāmrakeśvaram /",
  "GP12lip_1_pu:4914": "mahāsarāṃsi ca tathā catvāri munipuṅgavāḥ // LiP_1,49.37 //",
  "GP12lip_1_pu:4915": "yatra krīḍanti munayaḥ parvateṣu vaneṣu ca /",
  "GP12lip_1_pu:4916": "aruṇodaṃ saraḥ pūrvaṃ dakṣiṇaṃ mānasaṃ smṛtam // LiP_1,49.38 //",
  "GP12lip_1_pu:4917": "sitodaṃ paścimasaro mahābhadraṃ tathottaram /",
  "GP12lip_1_pu:4918": "śākhasya dakṣiṇe kṣetraṃ viśākhasya ca paścime // LiP_1,49.39 //",
  "GP12lip_1_pu:4919": "uttare naigameyasya kumārasya ca pūrvataḥ /",
  "GP12lip_1_pu:4920": "aruṇodasya pūrveṇa śailendrā nāmataḥ smṛtāḥ // LiP_1,49.40 //",
  "GP12lip_1_pu:4921": "tāṃstu saṃkṣepato vakṣye na śakyaṃ vistareṇa tu /",
  "GP12lip_1_pu:4922": "sitāntaś ca kuraṇḍaś ca kuraraścācalottamaḥ // LiP_1,49.41 //",
  "GP12lip_1_pu:4923": "vikaro maṇiśailaś ca vṛkṣavāṃścācalottamaḥ /",
  "GP12lip_1_pu:4924": "mahānīlo 'tha rucakaḥ sabindurdarduras tathā // LiP_1,49.42 //",
  "GP12lip_1_pu:4925": "veṇumāṃś ca sameghaś ca niṣadho devaparvataḥ /",
  "GP12lip_1_pu:4926": "ityete parvatavarā hy anye ca girayas tathā // LiP_1,49.43 //",
  "GP12lip_1_pu:4927": "pūrveṇa mandarasyaite siddhāvāsā udāhṛtāḥ /",
  "GP12lip_1_pu:4928": "teṣu teṣu girīndreṣu guhāsu ca vaneṣu ca // LiP_1,49.44 //",
  "GP12lip_1_pu:4929": "rudrakṣetrāṇi divyāni viṣṇornārāyaṇasya ca /",
  "GP12lip_1_pu:4930": "saraso mānasasyeha dakṣiṇena mahācalāḥ // LiP_1,49.45 //",
  "GP12lip_1_pu:4931": "ye kīrtyamānāstānsarvān saṃkṣipya pravadāmyaham /",
  "GP12lip_1_pu:4932": "śailaś ca viśirāścaiva śikharaścācalottamaḥ // LiP_1,49.46 //",
  "GP12lip_1_pu:4933": "ekaśṛṅgo mahāśūlo gajaśailaḥ piśācakaḥ /",
  "GP12lip_1_pu:4934": "pañcaśailo 'tha kailāso himavāṃścācalottamaḥ // LiP_1,49.47 //",
  "GP12lip_1_pu:4935": "ityete devacaritā utkaṭāḥ parvatottamāḥ /",
  "GP12lip_1_pu:4936": "teṣu teṣu ca sarveṣu parvateṣu vaneṣu ca // LiP_1,49.48 //",
  "GP12lip_1_pu:4937": "rudrakṣetrāṇi divyāni sthāpitāni surottamaiḥ /",
  "GP12lip_1_pu:4938": "digbhāge dakṣiṇe proktāḥ paścime ca vadāmi vaḥ // LiP_1,49.49 //",
  "GP12lip_1_pu:4939": "apareṇa sitodaś ca surapaś ca mahābalaḥ /",
  "GP12lip_1_pu:4940": "kumudo madhumāṃścaiva hy añjano mukuṭas tathā // LiP_1,49.50 //",
  "GP12lip_1_pu:4941": "kṛṣṇaś ca pāṇḍuraścaiva sahasraśikharaś ca yaḥ /",
  "GP12lip_1_pu:4942": "pārijātaś ca śailendraḥ śrīśṛṅgaścācalottamaḥ // LiP_1,49.51 //",
  "GP12lip_1_pu:4943": "ityete devacaritā utkaṭāḥ parvatottamāḥ /",
  "GP12lip_1_pu:4944": "sarve paścimadigbhāge rudrakṣetrasamanvitāḥ // LiP_1,49.52 //",
  "GP12lip_1_pu:4945": "mahābhadrasya sarasaś cottare ca mahābalāḥ /",
  "GP12lip_1_pu:4946": "ye sthitāḥ kīrtyamānāṃstān saṃkṣipyeha nibodhata // LiP_1,49.53 //",
  "GP12lip_1_pu:4947": "śaṅkhakūṭo mahāśailo vṛṣabho haṃsaparvataḥ /",
  "GP12lip_1_pu:4948": "nāgaś ca kapilaścaiva indraśailaś ca sānumān // LiP_1,49.54 //",
  "GP12lip_1_pu:4949": "nīlaḥ kaṇṭakaśṛṅgaś ca śataśṛṅgaś ca parvataḥ /",
  "GP12lip_1_pu:4950": "puṣpakośaḥ praśailaś ca virajaścācalottamaḥ // LiP_1,49.55 //",
  "GP12lip_1_pu:4951": "varāhaparvataścaiva mayūraścācalottamaḥ /",
  "GP12lip_1_pu:4952": "jārudhiścaiva śailendra eta uttarasaṃsthitāḥ // LiP_1,49.56 //",
  "GP12lip_1_pu:4953": "teṣu śaileṣu divyeṣu devadevasya śūlinaḥ /",
  "GP12lip_1_pu:4954": "asaṃkhyātāni divyāni vimānāni sahasraśaḥ // LiP_1,49.57 //",
  "GP12lip_1_pu:4955": "eteṣāṃ śailamukhyānām antareṣu yathākramam /",
  "GP12lip_1_pu:4956": "santi caivāntaradroṇyaḥ sarāṃsyupavanāni ca // LiP_1,49.58 //",
  "GP12lip_1_pu:4957": "vasanti devā munayaḥ siddhāś ca śivabhāvitāḥ /",
  "GP12lip_1_pu:4958": "kṛtavāsāḥ sapatnīkāḥ prasādātparameṣṭhinaḥ // LiP_1,49.59 //",
  "GP12lip_1_pu:4959": "lakṣmyādyānāṃ bilvavane kakubhe kaśyapādayaḥ /",
  "GP12lip_1_pu:4960": "tathā tālavane proktam indropendroragātmanām // LiP_1,49.60 //",
  "GP12lip_1_pu:4961": "uduṃbare kardamasya tathānyeṣāṃ mahātmanām /",
  "GP12lip_1_pu:4962": "vidyādharāṇāṃ siddhānāṃ puṇye tvāmravane śubhe // LiP_1,49.61 //",
  "GP12lip_1_pu:4963": "nāgānāṃ siddhasaṃghānāṃ tathā niṃbavane sthitiḥ /",
  "GP12lip_1_pu:4964": "sūryasya kiṃśukavane tathā rudragaṇasya ca // LiP_1,49.62 //",
  "GP12lip_1_pu:4965": "bījapūravane puṇye devācāryo vyavasthitaḥ /",
  "GP12lip_1_pu:4966": "kaumude tu vane viṣṇu- pramukhānāṃ mahātmanām // LiP_1,49.63 //",
  "GP12lip_1_pu:4967": "sthalapadmavanāntastha- nyagrodhe 'śeṣabhoginaḥ /",
  "GP12lip_1_pu:4968": "śeṣastvaśeṣajagatāṃ patirāste 'tigarvitaḥ // LiP_1,49.64 //",
  "GP12lip_1_pu:4969": "sa eva jagatāṃ kālaḥ pātāle ca vyavasthitaḥ /",
  "GP12lip_1_pu:4970": "viṣṇorviśvagurormūrtir divyaḥ sākṣāddhalāyudhaḥ // LiP_1,49.65 //",
  "GP12lip_1_pu:4971": "śayanaṃ devadevasya sa hareḥ kaṅkaṇaṃ vibhoḥ /",
  "GP12lip_1_pu:4972": "vane panasavṛkṣāṇāṃ saśukrā dānavādayaḥ // LiP_1,49.66 //",
  "GP12lip_1_pu:4973": "kinnarairuragāścaiva viśākhakavane sthitāḥ /",
  "GP12lip_1_pu:4974": "manoharavane vṛkṣāḥ sarvakoṭisamanvitāḥ // LiP_1,49.67 //",
  "GP12lip_1_pu:4975": "nandīśvaro gaṇavaraiḥ stūyamāno vyavasthitaḥ /",
  "GP12lip_1_pu:4976": "saṃtānakasthalīmadhye sākṣāddevī sarasvatī // LiP_1,49.68 //",
  "GP12lip_1_pu:4977": "evaṃ saṃkṣepataḥ proktā vaneṣu vanavāsinaḥ /",
  "GP12lip_1_pu:4978": "asaṃkhyātā mayāpyatra vaktuṃ no vistareṇa tu // LiP_1,49.69 //",
  "GP12lip_1_pu:4979": "iti śrīliṅgamahāpurāṇe pūrvabhāge ekonapañcāśattamo 'dhyāyaḥ",
  "GP12lip_1_pu:4981": "LiP, 1, 50",
  "GP12lip_1_pu:4982": "sūta uvāca",
  "GP12lip_1_pu:4983": "śitāntaśikhare śakraḥ pārijātavane śubhe /",
  "GP12lip_1_pu:4984": "tasya prācyāṃ kumudādri- kūṭo 'sau bahuvistaraḥ // LiP_1,50.1 //",
  "GP12lip_1_pu:4985": "aṣṭau purāṇyudīrṇāni dānavānāṃ dvijottamāḥ /",
  "GP12lip_1_pu:4986": "suvarṇakoṭare puṇye rākṣasānāṃ mahātmanām // LiP_1,50.2 //",
  "GP12lip_1_pu:4987": "nīlakānāṃ purāṇyāhur aṣṭaṣaṣṭirdvijottamāḥ /",
  "GP12lip_1_pu:4988": "mahānīle 'pi śailendre purāṇi daśa pañca ca // LiP_1,50.3 //",
  "GP12lip_1_pu:4989": "hayānanānāṃ mukhyānāṃ kinnarāṇāṃ ca suvratāḥ /",
  "GP12lip_1_pu:4990": "veṇusaudhe mahāśaile vidyādharapuratrayam // LiP_1,50.4 //",
  "GP12lip_1_pu:4991": "vaikuṇṭhe garuḍaḥ śrīmān karañje nīlalohitaḥ /",
  "GP12lip_1_pu:4992": "vasudhāre vasūnāṃ tu nivāsaḥ parikīrtitaḥ // LiP_1,50.5 //",
  "GP12lip_1_pu:4993": "ratnadhāre girivare saptarṣīṇāṃ mahātmanām /",
  "GP12lip_1_pu:4994": "saptasthānāni puṇyāni siddhāvāsayutāni ca // LiP_1,50.6 //",
  "GP12lip_1_pu:4995": "mahatprajāpateḥ sthānam ekaśṛṅge nagottame /",
  "GP12lip_1_pu:4996": "gajaśaile tu durgādyāḥ sumedhe vasavas tathā // LiP_1,50.7 //",
  "GP12lip_1_pu:4997": "ādityāś ca tathā rudrāḥ kṛtāvāsāstathāśvinau /",
  "GP12lip_1_pu:4998": "aśītirdevapuryastu hemakakṣe nagottame // LiP_1,50.8 //",
  "GP12lip_1_pu:4999": "sunīle rakṣasāṃ vāsāḥ pañcakoṭiśatāni ca /",
  "GP12lip_1_pu:5000": "pañcakūṭe purāṇyāsan pañcakoṭipramāṇataḥ // LiP_1,50.9 //",
  "GP12lip_1_pu:5001": "śataśṛṅge puraśataṃ yakṣāṇāmamitaujasām /",
  "GP12lip_1_pu:5002": "tāmrābhe kādraveyāṇāṃ viśākhe tu guhasya vai // LiP_1,50.10 //",
  "GP12lip_1_pu:5003": "śvetodare muniśreṣṭhāḥ suparṇasya mahātmanaḥ /",
  "GP12lip_1_pu:5004": "piśācake kuberasya harikūṭe harergṛham // LiP_1,50.11 //",
  "GP12lip_1_pu:5005": "kumude kiṃnarāvāsas tv añjane cāraṇālayaḥ /",
  "GP12lip_1_pu:5006": "kṛṣṇe gandharvanilayaḥ pāṇḍure purasaptakam // LiP_1,50.12 //",
  "GP12lip_1_pu:5007": "vidyādharāṇāṃ viprendrā viśvabhogasamanvitam /",
  "GP12lip_1_pu:5008": "sahasraśikhare śaile daityānāmugrakarmaṇām // LiP_1,50.13 //",
  "GP12lip_1_pu:5009": "purāṇāṃ tu sahasrāṇi sapta śakrāriṇāṃ dvijāḥ /",
  "GP12lip_1_pu:5010": "mukuṭe pannagāvāsaḥ puṣpaketau munīśvarāḥ // LiP_1,50.14 //",
  "GP12lip_1_pu:5011": "vaivasvatasya somasya vāyornāgādhipasya ca /",
  "GP12lip_1_pu:5012": "takṣake caiva śailendre catvāryāyatanāni ca // LiP_1,50.15 //",
  "GP12lip_1_pu:5013": "brahmendraviṣṇurudrāṇāṃ guhasya ca mahātmanaḥ /",
  "GP12lip_1_pu:5014": "kuberasya ca somasya tathānyeṣāṃ mahātmanām // LiP_1,50.16 //",
  "GP12lip_1_pu:5015": "santyāyatanamukhyāni maryādāparvateṣvapi /",
  "GP12lip_1_pu:5016": "śrīkaṇṭhādriguhāvāsī sarvāvāsaḥ sahomayā // LiP_1,50.17 //",
  "GP12lip_1_pu:5017": "śrīkaṇṭhasyādhipatyaṃ vai sarvadeveśvarasya ca /",
  "GP12lip_1_pu:5018": "aṇḍasyāsya pravṛttistu śrīkaṇṭhena na saṃśayaḥ // LiP_1,50.18 //",
  "GP12lip_1_pu:5019": "ananteśādayastvevaṃ pratyekaṃ cāṇḍapālakāḥ /",
  "GP12lip_1_pu:5020": "cakravartina ityuktās tato vidyeśvarāstviha // LiP_1,50.19 //",
  "GP12lip_1_pu:5021": "śrīkaṇṭhādhiṣṭhitānyatra sthānāni ca samāsataḥ /",
  "GP12lip_1_pu:5022": "maryādāparvateṣvadya śṛṇvantu pravadāmy aham // LiP_1,50.20 //",
  "GP12lip_1_pu:5023": "śrīkaṇṭhādhiṣṭhitaṃ viśvaṃ carācaramidaṃ jagat /",
  "GP12lip_1_pu:5024": "kālāgniśivaparyantaṃ kathaṃ vakṣye savistaram // LiP_1,50.21 //",
  "GP12lip_1_pu:5025": "iti śrīliṅgamahāpurāṇe pūrvabhāge bhuvanavinyāsoddeśasthānavarṇanaṃ nāma pañcāśattamo 'dhyāyaḥ",
  "GP12lip_1_pu:5027": "LiP, 1, 51",
  "GP12lip_1_pu:5028": "sūta uvāca",
  "GP12lip_1_pu:5029": "devakūṭe girau madhye mahākūṭe suśobhane /",
  "GP12lip_1_pu:5030": "hemavaiḍūryamāṇikya- nīlagomedakāntibhiḥ // LiP_1,51.1 //",
  "GP12lip_1_pu:5031": "tathānyairmaṇimukhyaiś ca nirmite nirmale śubhe /",
  "GP12lip_1_pu:5032": "śākhāśatasahasrāḍhye sarvadrumavibhūṣite // LiP_1,51.2 //",
  "GP12lip_1_pu:5033": "campakāśokapuṃnāga- vakulāsanamaṇḍite /",
  "GP12lip_1_pu:5034": "pārijātakasampūrṇe nānāpakṣigaṇānvite // LiP_1,51.3 //",
  "GP12lip_1_pu:5035": "naikadhātuśataiścitre vicitrakusumākule /",
  "GP12lip_1_pu:5036": "nitambapuṣpasālambenaikasattvagaṇānvite // LiP_1,51.4 //",
  "GP12lip_1_pu:5037": "vimalasvādupānīyenaikaprasravaṇairyute /",
  "GP12lip_1_pu:5038": "nirjharaiḥ kusumākīrṇair anekaiś ca vibhūṣite // LiP_1,51.5 //",
  "GP12lip_1_pu:5039": "puṣpoḍupavahābhiś ca sravantībhir alaṃkṛte /",
  "GP12lip_1_pu:5040": "snigdhavarṇaṃ mahāmūlam anekaskandhapādapam // LiP_1,51.6 //",
  "GP12lip_1_pu:5041": "ramyaṃ hyaviralacchāyaṃ daśayojanamaṇḍalam /",
  "GP12lip_1_pu:5042": "tatra bhūtavanaṃ nāma nānābhūtagaṇālayam // LiP_1,51.7 //",
  "GP12lip_1_pu:5043": "mahādevasya devasya śaṅkarasya mahātmanaḥ /",
  "GP12lip_1_pu:5044": "dīptamāyatanaṃ tatra mahāmaṇivibhūṣitam // LiP_1,51.8 //",
  "GP12lip_1_pu:5045": "hemaprākārasaṃyuktaṃ maṇitoraṇamaṇḍitam /",
  "GP12lip_1_pu:5046": "sphāṭikaiś ca vicitraiś ca gopuraiś ca samanvitam // LiP_1,51.9 //",
  "GP12lip_1_pu:5047": "siṃhāsanairmaṇimayaiḥ śubhāstaraṇasaṃyutaiḥ /",
  "GP12lip_1_pu:5048": "kṣitāvitastataḥ samyak śarveṇādhiṣṭhitaiḥ śubhaiḥ // LiP_1,51.10 //",
  "GP12lip_1_pu:5049": "amlānamālānicitair nānāvarṇair gṛhottamaiḥ /",
  "GP12lip_1_pu:5050": "maṇḍapaiḥ suvicitrais tu sphāṭikastambhasaṃyutaiḥ // LiP_1,51.11 //",
  "GP12lip_1_pu:5051": "saṃyutaṃ sarvabhūtendrair brahmendropendrapūjitaiḥ /",
  "GP12lip_1_pu:5052": "varāhagajasiṃharkṣa- śārdūlakarabhānanaiḥ // LiP_1,51.12 //",
  "GP12lip_1_pu:5053": "gṛdhrolūkamukhaiścānyair mṛgoṣṭrājamukhairapi /",
  "GP12lip_1_pu:5054": "pramathairvividhaiḥ sthūlair girikūṭopamaiḥ śubhaiḥ // LiP_1,51.13 //",
  "GP12lip_1_pu:5055": "karālairharikeśaiś ca romaśaiś ca mahābhujaiḥ /",
  "GP12lip_1_pu:5056": "nānāvarṇākṛtidharair nānāsaṃsthānasaṃsthitaiḥ // LiP_1,51.14 //",
  "GP12lip_1_pu:5057": "dīptāsyair dīptacaritair nandīśvaramukhaiḥ śubhaiḥ /",
  "GP12lip_1_pu:5058": "brahmendraviṣṇusaṃkāśair aṇimādiguṇānvitaiḥ // LiP_1,51.15 //",
  "GP12lip_1_pu:5059": "aśūnyamamarairnityaṃ mahāpariṣadais tathā /",
  "GP12lip_1_pu:5060": "tatra bhūtapaterdevāḥ pūjāṃ nityaṃ prayuñjate // LiP_1,51.16 //",
  "GP12lip_1_pu:5061": "jharjharaiḥ śaṅkhapaṭahair bherīḍiṇḍimagomukhaiḥ /",
  "GP12lip_1_pu:5062": "lalitāvasitodgītair vṛttavalgitagarjitaiḥ // LiP_1,51.17 //",
  "GP12lip_1_pu:5063": "pūjito vai mahādevaḥ pramathaiḥ pramatheśvaraḥ /",
  "GP12lip_1_pu:5064": "siddharṣidevagandharvair brahmaṇā ca mahātmanā // LiP_1,51.18 //",
  "GP12lip_1_pu:5065": "upendrapramukhaiścānyaiḥ pūjitastatra śaṃkaraḥ /",
  "GP12lip_1_pu:5066": "vibhaktacāruśikharaṃ yatra tacchaṅkhavarcasam // LiP_1,51.19 //",
  "GP12lip_1_pu:5067": "(Kailāsa)",
  "GP12lip_1_pu:5068": "kailāso yakṣarājasya kuberasya mahātmanaḥ /",
  "GP12lip_1_pu:5069": "nivāsaḥ koṭiyakṣāṇāṃ tathānyeṣāṃ mahātmanām // LiP_1,51.20 //",
  "GP12lip_1_pu:5070": "tatrāpi devadevasya bhavasyāyatanaṃ mahat /",
  "GP12lip_1_pu:5071": "tasminnāyatane somaḥ sadāste sagaṇo haraḥ // LiP_1,51.21 //",
  "GP12lip_1_pu:5072": "yatra mandākinī nāma nalinī vipulodakā /",
  "GP12lip_1_pu:5073": "suvarṇamaṇisopānā kuberaśikhare śubhe // LiP_1,51.22 //",
  "GP12lip_1_pu:5074": "jāṃbūnadamayaiḥ padmair gandhasparśaguṇānvitaiḥ /",
  "GP12lip_1_pu:5075": "nīlavaiḍūryapatraiś ca gandhopetairmahotpalaiḥ // LiP_1,51.23 //",
  "GP12lip_1_pu:5076": "tathā kumudaṣaṇḍaiś ca mahāpadmair alaṃkṛtā /",
  "GP12lip_1_pu:5077": "yakṣagandharvanārībhir apsarobhiś ca sevitā // LiP_1,51.24 //",
  "GP12lip_1_pu:5078": "devadānavagandharvair yakṣarākṣasakinnaraiḥ /",
  "GP12lip_1_pu:5079": "upaspṛṣṭajalā puṇyā nadī mandākinī śubhā // LiP_1,51.25 //",
  "GP12lip_1_pu:5080": "tasyāścottarapārśve tu bhavasyāyatanaṃ śubham /",
  "GP12lip_1_pu:5081": "vaiḍūryamaṇisampannaṃ tatrāste śaṅkaro 'vyayaḥ // LiP_1,51.26 //",
  "GP12lip_1_pu:5082": "dvijāḥ kanakanandāyās tīre vai prāci dakṣiṇe /",
  "GP12lip_1_pu:5083": "vanaṃ dvijasahasrāḍhyaṃ mṛgapakṣisamākulam // LiP_1,51.27 //",
  "GP12lip_1_pu:5084": "tatrāpi sagaṇaḥ sāmbaḥ krīḍate 'drisame gṛhe /",
  "GP12lip_1_pu:5085": "nandāyāḥ paścime tīre kiṃcid vai dakṣiṇāśrite // LiP_1,51.28 //",
  "GP12lip_1_pu:5086": "puraṃ rudrapurī nāma nānāprāsādasaṃkulam /",
  "GP12lip_1_pu:5087": "tatrāpi śatadhā kṛtvā hy ātmānaṃ cāmbayā saha // LiP_1,51.29 //",
  "GP12lip_1_pu:5088": "krīḍate sagaṇaḥ sāmbas tacchivālayam ucyate /",
  "GP12lip_1_pu:5089": "evaṃ śatasahasrāṇi śarvasyāyatanāni tu // LiP_1,51.30 //",
  "GP12lip_1_pu:5090": "pratidvīpe muniśreṣṭhāḥ parvateṣu vaneṣu ca /",
  "GP12lip_1_pu:5091": "nadīnadataṭākānāṃ tīreṣvarṇavasaṃdhiṣu // LiP_1,51.31 //",
  "GP12lip_1_pu:5092": "iti śrīliṅgamahāpurāṇe pūrvabhāge ekapañcāśattamo 'dhyāyaḥ",
  "GP12lip_1_pu:5094": "LiP, 1, 52",
  "GP12lip_1_pu:5095": "sūta uvāca",
  "GP12lip_1_pu:5096": "nadyaś ca bahavaḥ proktāḥ sadā bahujalāḥ śubhāḥ /",
  "GP12lip_1_pu:5097": "sarovarebhyaḥ sambhūtās tv asaṃkhyātā dvijottamāḥ // LiP_1,52.1 //",
  "GP12lip_1_pu:5098": "prāṅmukhā dakṣiṇāsyāstu cottaraprabhavāḥ śubhāḥ /",
  "GP12lip_1_pu:5099": "paścimāgrāḥ pavitrāś ca prativarṣaṃ prakīrtitāḥ // LiP_1,52.2 //",
  "GP12lip_1_pu:5100": "ākāśāṃbhonidhir yo 'sau soma ityabhidhīyate /",
  "GP12lip_1_pu:5101": "ādhāraḥ sarvabhūtānāṃ devānāmamṛtākaraḥ // LiP_1,52.3 //",
  "GP12lip_1_pu:5102": "asmātpravṛttā puṇyodā nadī tvākāśagāminī /",
  "GP12lip_1_pu:5103": "saptamenānilapathā pravṛttā cāmṛtodakā // LiP_1,52.4 //",
  "GP12lip_1_pu:5104": "sā jyotīṃṣyanuvartantī jyotirgaṇaniṣevitā /",
  "GP12lip_1_pu:5105": "tārākoṭisahasrāṇāṃ nabhasaś ca samāyutā // LiP_1,52.5 //",
  "GP12lip_1_pu:5106": "parivartatyaharaho yathā somastathaiva sā /",
  "GP12lip_1_pu:5107": "catvāryaśītiś ca tathā sahasrāṇāṃ samucchritaḥ // LiP_1,52.6 //",
  "GP12lip_1_pu:5108": "yojanānāṃ mahāmeruḥ śrīkaṇṭhākrīḍakomalaḥ /",
  "GP12lip_1_pu:5109": "tatrāsīno yataḥ śarvaḥ sāmbaḥ saha gaṇeśvaraiḥ // LiP_1,52.7 //",
  "GP12lip_1_pu:5110": "krīḍate suciraṃ kālaṃ tasmātpuṇyajalā śivā /",
  "GP12lip_1_pu:5111": "giriṃ meruṃ nadī puṇyā sā prayāti pradakṣiṇam // LiP_1,52.8 //",
  "GP12lip_1_pu:5112": "vibhajyamānasalilā sā javenānilena ca /",
  "GP12lip_1_pu:5113": "merorantarakūṭeṣu nipapāta caturṣvapi // LiP_1,52.9 //",
  "GP12lip_1_pu:5114": "samantātsamatikramya sarvādrīnpravibhāgaśaḥ /",
  "GP12lip_1_pu:5115": "niyogāddevadevasya praviṣṭā sā mahārṇavam // LiP_1,52.10 //",
  "GP12lip_1_pu:5116": "asyā vinirgatā nadyaḥ śataśo 'tha sahasraśaḥ /",
  "GP12lip_1_pu:5117": "sarvadvīpādrivarṣeṣu bahavaḥ parikīrtitāḥ // LiP_1,52.11 //",
  "GP12lip_1_pu:5118": "kṣudranadyastvasaṃkhyātā gaṅgā yadgāṅgatāmbarāt /",
  "GP12lip_1_pu:5119": "ketumāle narāḥ kālāḥ sarve panasabhojanāḥ // LiP_1,52.12 //",
  "GP12lip_1_pu:5120": "striyaścotpalavarṇābhā jīvitaṃ cāyutaṃ smṛtam /",
  "GP12lip_1_pu:5121": "bhadrāśve śuklavarṇāś ca striyaścandrāṃśusaṃnibhāḥ // LiP_1,52.13 //",
  "GP12lip_1_pu:5122": "kālāmrabhojanāḥ sarve nirātaṅkā ratipriyāḥ /",
  "GP12lip_1_pu:5123": "daśavarṣasahasrāṇi jīvanti śivabhāvitāḥ // LiP_1,52.14 //",
  "GP12lip_1_pu:5124": "hiraṇmayā ivātyartham īśvarārpitacetasaḥ /",
  "GP12lip_1_pu:5125": "tathā ramaṇake jīvā nyagrodhaphalabhojanāḥ // LiP_1,52.15 //",
  "GP12lip_1_pu:5126": "daśavarṣasahasrāṇi śatāni daśapañca ca /",
  "GP12lip_1_pu:5127": "jīvanti śuklāste sarve śivadhyānaparāyaṇāḥ // LiP_1,52.16 //",
  "GP12lip_1_pu:5128": "hairaṇmayā mahābhāgā hiraṇmayavanāśrayāḥ /",
  "GP12lip_1_pu:5129": "ekādaśa sahasrāṇi śatāni daśapañca ca // LiP_1,52.17 //",
  "GP12lip_1_pu:5130": "varṣāṇāṃ tatra jīvanti aśvatthāśanajīvanāḥ /",
  "GP12lip_1_pu:5131": "hairaṇmayā ivātyartham īśvarārpitamānasāḥ // LiP_1,52.18 //",
  "GP12lip_1_pu:5132": "kuruvarṣe tu kuravaḥ svargalokāt paricyutāḥ /",
  "GP12lip_1_pu:5133": "sarve maithunajātāś ca kṣīriṇaḥ kṣīrabhojanāḥ // LiP_1,52.19 //",
  "GP12lip_1_pu:5134": "anyonyamanuraktāś ca cakravākasadharmiṇaḥ /",
  "GP12lip_1_pu:5135": "anāmayā hyaśokāś ca nityaṃ sukhaniṣeviṇaḥ // LiP_1,52.20 //",
  "GP12lip_1_pu:5136": "trayodaśasahasrāṇi śatāni daśapañca ca /",
  "GP12lip_1_pu:5137": "jīvanti te mahāvīryā na cānyastrīniṣeviṇaḥ // LiP_1,52.21 //",
  "GP12lip_1_pu:5138": "sahaiva maraṇaṃ teṣāṃ kurūṇāṃ svargavāsinām /",
  "GP12lip_1_pu:5139": "hṛṣṭānāṃ supravṛddhānāṃ sarvānnāmṛtabhojinām // LiP_1,52.22 //",
  "GP12lip_1_pu:5140": "sadā tu candrakāntānāṃ sadā yauvanaśālinām /",
  "GP12lip_1_pu:5141": "śyāmāṅgānāṃ sadā sarva- bhūṣaṇāspadadehinām // LiP_1,52.23 //",
  "GP12lip_1_pu:5142": "jaṃbūdvīpe tu tatrāpi kuruvarṣaṃ suśobhanam /",
  "GP12lip_1_pu:5143": "tatra candraprabhaṃ śambhor vimānaṃ candramaulinaḥ // LiP_1,52.24 //",
  "GP12lip_1_pu:5144": "varṣe tu bhārate martyāḥ puṇyāḥ karmavaśāyuṣaḥ /",
  "GP12lip_1_pu:5145": "śatāyuṣaḥ samākhyātā nānāvarṇālpadehinaḥ // LiP_1,52.25 //",
  "GP12lip_1_pu:5146": "nānādevārcane yuktā nānākarmaphalāśinaḥ /",
  "GP12lip_1_pu:5147": "nānājñānārthasampannā durbalāścālpabhoginaḥ // LiP_1,52.26 //",
  "GP12lip_1_pu:5148": "indradvīpe tathā kecit tathaiva ca kaseruke /",
  "GP12lip_1_pu:5149": "tāmradvīpaṃ gatāḥ kecit keciddeśaṃ gabhastimat // LiP_1,52.27 //",
  "GP12lip_1_pu:5150": "nāgadvīpaṃ tathā saumyaṃ gāndharvaṃ vāruṇaṃ gatāḥ /",
  "GP12lip_1_pu:5151": "kecinmlecchāḥ pulindāś ca nānājātisamudbhavāḥ // LiP_1,52.28 //",
  "GP12lip_1_pu:5152": "pūrve kirātāstasyānte paścime yavanāḥ smṛtāḥ /",
  "GP12lip_1_pu:5153": "brāhmaṇāḥ kṣatriyā vaiśyā madhye śūdrāś ca sarvaśaḥ // LiP_1,52.29 //",
  "GP12lip_1_pu:5154": "ijyāyuddhavaṇijyābhir vartayanto vyavasthitāḥ /",
  "GP12lip_1_pu:5155": "teṣāṃ saṃvyavahāro 'yaṃ vartate 'tra parasparam // LiP_1,52.30 //",
  "GP12lip_1_pu:5156": "dharmārthakāmasaṃyukto varṇānāṃ tu svakarmasu /",
  "GP12lip_1_pu:5157": "saṃkalpaścābhimānaś ca āśramāṇāṃ yathāvidhi // LiP_1,52.31 //",
  "GP12lip_1_pu:5158": "iha svargāpavargārthaṃ pravṛttiryatra mānuṣī /",
  "GP12lip_1_pu:5159": "teṣāṃ ca yugakarmāṇi nānyatra munipuṅgavāḥ // LiP_1,52.32 //",
  "GP12lip_1_pu:5160": "daśavarṣasahasrāṇi sthitiḥ kiṃpuruṣe nṛṇām /",
  "GP12lip_1_pu:5161": "suvarṇavarṇāś ca narāḥ striyaścāpsarasopamāḥ // LiP_1,52.33 //",
  "GP12lip_1_pu:5162": "anāmayā hyaśokāś ca sarve te śivabhāvitāḥ /",
  "GP12lip_1_pu:5163": "śuddhasattvāś ca hemābhāḥ sadārāḥ plakṣabhojanāḥ // LiP_1,52.34 //",
  "GP12lip_1_pu:5164": "mahārajatasaṃkāśā harivarṣe 'pi mānavāḥ /",
  "GP12lip_1_pu:5165": "devalokāccyutāḥ sarve devākārāś ca sarvaśaḥ // LiP_1,52.35 //",
  "GP12lip_1_pu:5166": "haraṃ yajanti sarveśaṃ pibantīkṣurasaṃ śubham /",
  "GP12lip_1_pu:5167": "na jarā bādhate tena na ca jīryanti te narāḥ // LiP_1,52.36 //",
  "GP12lip_1_pu:5168": "daśavarṣasahasrāṇi tatra jīvanti mānavāḥ /",
  "GP12lip_1_pu:5169": "madhyamaṃ yanmayā proktaṃ nāmnā varṣamilāvṛtam // LiP_1,52.37 //",
  "GP12lip_1_pu:5170": "na tatra sūryastapati na te jīryanti mānavāḥ /",
  "GP12lip_1_pu:5171": "candrasūryau na nakṣatraṃ na prakāśam ilāvṛte // LiP_1,52.38 //",
  "GP12lip_1_pu:5172": "padmaprabhāḥ padmamukhāḥ padmapattranibhekṣaṇāḥ /",
  "GP12lip_1_pu:5173": "padmapattrasugandhāś ca jāyante bhavabhāvitāḥ // LiP_1,52.39 //",
  "GP12lip_1_pu:5174": "jambūphalarasāhārā aniṣpandāḥ sugandhinaḥ /",
  "GP12lip_1_pu:5175": "devalokāgatāstatra jāyante hyajarāmarāḥ // LiP_1,52.40 //",
  "GP12lip_1_pu:5176": "trayodaśasahasrāṇi varṣāṇāṃ te narottamāḥ /",
  "GP12lip_1_pu:5177": "āyuḥpramāṇaṃ jīvanti varṣe divye tvilāvṛte // LiP_1,52.41 //",
  "GP12lip_1_pu:5178": "jaṃbūphalarasaṃ pītvā na jarā bādhate tvimān /",
  "GP12lip_1_pu:5179": "na kṣudhā na klamaścāpi na jano mṛtyumāṃs tathā // LiP_1,52.42 //",
  "GP12lip_1_pu:5180": "tatra jāmbūnadaṃ nāma kanakaṃ devabhūṣaṇam /",
  "GP12lip_1_pu:5181": "indragopapratīkāśaṃ jāyate bhāsvaraṃ tu tat // LiP_1,52.43 //",
  "GP12lip_1_pu:5182": "evaṃ mayā samākhyātā navavarṣānuvartinaḥ /",
  "GP12lip_1_pu:5183": "varṇāyurbhojanādyāni saṃkṣipya na tu vistarāt // LiP_1,52.44 //",
  "GP12lip_1_pu:5184": "hemakūṭe tu gandharvā vijñeyāścāpsarogaṇāḥ /",
  "GP12lip_1_pu:5185": "sarve nāgāś ca niṣadhe śeṣavāsukitakṣakāḥ // LiP_1,52.45 //",
  "GP12lip_1_pu:5186": "mahābalās trayastriṃśad ramante yājñikāḥ surāḥ /",
  "GP12lip_1_pu:5187": "nīle tu vaiḍūryamaye siddhā brahmarṣayo 'malāḥ // LiP_1,52.46 //",
  "GP12lip_1_pu:5188": "daityānāṃ dānavānāṃ ca śvetaḥ parvata ucyate /",
  "GP12lip_1_pu:5189": "śṛṅgavān parvataścaiva pitṝṇāṃ nilayaḥ sadā // LiP_1,52.47 //",
  "GP12lip_1_pu:5190": "himavān yakṣamukhyānāṃ bhūtānām īśvarasya ca /",
  "GP12lip_1_pu:5191": "sarvādriṣu mahādevo hariṇā brahmaṇāṃbayā // LiP_1,52.48 //",
  "GP12lip_1_pu:5192": "nandinā ca gaṇaiścaiva varṣeṣu ca vaneṣu ca /",
  "GP12lip_1_pu:5193": "nīlaśvetatriśṛṅge ca bhagavānnīlalohitaḥ // LiP_1,52.49 //",
  "GP12lip_1_pu:5194": "siddhairdevaiś ca pitṛbhir dṛṣṭo nityaṃ viśeṣataḥ /",
  "GP12lip_1_pu:5195": "nīlaś ca vaiḍūryamayaḥ śvetaḥ śuklo hiraṇmayaḥ // LiP_1,52.50 //",
  "GP12lip_1_pu:5196": "mayūrabarhavarṇastu śātakuṃbhas triśṛṅgavān /",
  "GP12lip_1_pu:5197": "ete parvatarājāno jaṃbūdvīpe vyavasthitāḥ // LiP_1,52.51 //",
  "GP12lip_1_pu:5198": "iti śrīliṅgamahāpurāṇe pūrvabhāge bhuvanakośasvabhāvavarṇanaṃ nāma dvipañcāśattamo 'dhyāyaḥ",
  "GP12lip_1_pu:5200": "LiP, 1, 53",
  "GP12lip_1_pu:5201": "sūta uvāca",
  "GP12lip_1_pu:5202": "plakṣadvīpādidvīpeṣu sapta saptasu parvatāḥ /",
  "GP12lip_1_pu:5203": "ṛjvāyatāḥ pratidiśaṃ niviṣṭā varṣaparvatāḥ // LiP_1,53.1 //",
  "GP12lip_1_pu:5204": "plakṣadvīpe tu vakṣyāmi sapta divyān mahācalān /",
  "GP12lip_1_pu:5205": "gomedako 'tra prathamo dvitīyaścāndra ucyate // LiP_1,53.2 //",
  "GP12lip_1_pu:5206": "tṛtīyo nārado nāma caturtho dundubhiḥ smṛtaḥ /",
  "GP12lip_1_pu:5207": "pañcamaḥ somako nāma sumanāḥ ṣaṣṭha ucyate // LiP_1,53.3 //",
  "GP12lip_1_pu:5208": "sa eva vaibhavaḥ prokto vaibhrājaḥ saptamaḥ smṛtaḥ /",
  "GP12lip_1_pu:5209": "saptaite girayaḥ proktāḥ plakṣadvīpe viśeṣataḥ // LiP_1,53.4 //",
  "GP12lip_1_pu:5210": "sapta vai śālmalidvīpe tāṃstu vakṣyāmyanukramāt /",
  "GP12lip_1_pu:5211": "kumudaścottamaścaiva parvataś ca balāhakaḥ // LiP_1,53.5 //",
  "GP12lip_1_pu:5212": "droṇaḥ kaṅkaś ca mahiṣaḥ kakudmān saptamaḥ smṛtaḥ /",
  "GP12lip_1_pu:5213": "kuśadvīpe tu saptaiva dvīpāś ca kulaparvatāḥ // LiP_1,53.6 //",
  "GP12lip_1_pu:5214": "tāṃstu saṃkṣepato vakṣye nāmamātreṇa vai kramāt /",
  "GP12lip_1_pu:5215": "vidrumaḥ prathamaḥ prokto dvitīyo hemaparvataḥ // LiP_1,53.7 //",
  "GP12lip_1_pu:5216": "tṛtīyo dyutimānnāma caturthaḥ puṣpitaḥ smṛtaḥ /",
  "GP12lip_1_pu:5217": "kuśeśayaḥ pañcamastu ṣaṣṭho harigiriḥ smṛtaḥ // LiP_1,53.8 //",
  "GP12lip_1_pu:5218": "saptamo mandaraḥ śrīmān mahādevaniketanam /",
  "GP12lip_1_pu:5219": "mandā iti hyapāṃ nāma mandaro dhāraṇād apām // LiP_1,53.9 //",
  "GP12lip_1_pu:5220": "tatra sākṣādvṛṣāṅkastu viśveśo vimalaḥ śivaḥ /",
  "GP12lip_1_pu:5221": "somaḥ sanandī bhagavān āste hemagṛhottame // LiP_1,53.10 //",
  "GP12lip_1_pu:5222": "tapasā toṣitaḥ pūrvaṃ mandareṇa maheśvaraḥ /",
  "GP12lip_1_pu:5223": "avimukte mahākṣetre lebhe sa paramaṃ varam // LiP_1,53.11 //",
  "GP12lip_1_pu:5224": "prārthitaś ca mahādevo nivāsārthaṃ sahāṃbayā /",
  "GP12lip_1_pu:5225": "avimuktādupāgamya cakre vāsaṃ sa mandare // LiP_1,53.12 //",
  "GP12lip_1_pu:5226": "sanandī sagaṇaḥ somas tenāsau tanna muñcati /",
  "GP12lip_1_pu:5227": "krauñcadvīpe tu sapteha krauñcādyāḥ kulaparvatāḥ // LiP_1,53.13 //",
  "GP12lip_1_pu:5228": "krauñco vāmanakaḥ paścāt tṛtīyaścāndhakārakaḥ /",
  "GP12lip_1_pu:5229": "andhakārātparaścāpi divāvṛnnāma parvataḥ // LiP_1,53.14 //",
  "GP12lip_1_pu:5230": "divāvṛtaḥ paraścāpi vivindo girirucyate /",
  "GP12lip_1_pu:5231": "vivindātparataścāpi puṇḍarīko mahāgiriḥ // LiP_1,53.15 //",
  "GP12lip_1_pu:5232": "puṇḍarīkātparaścāpi procyate dundubhisvanaḥ /",
  "GP12lip_1_pu:5233": "ete ratnamayāḥ sapta krauñcadvīpasya parvatāḥ // LiP_1,53.16 //",
  "GP12lip_1_pu:5234": "śākadvīpe ca girayaḥ sapta tāṃstu nibodhata /",
  "GP12lip_1_pu:5235": "udayo raivataścāpi śyāmako munisattamāḥ // LiP_1,53.17 //",
  "GP12lip_1_pu:5236": "rājataśca giriḥ śrīmān āṃbikeyaḥ suśobhanaḥ /",
  "GP12lip_1_pu:5237": "āṃbikeyātparo ramyaḥ sarvauṣadhisamanvitaḥ // LiP_1,53.18 //",
  "GP12lip_1_pu:5238": "tathaiva kesarītyukto yato vāyuḥ prajāyate /",
  "GP12lip_1_pu:5239": "puṣkare parvataḥ śrīmān eka eva mahāśilaḥ // LiP_1,53.19 //",
  "GP12lip_1_pu:5240": "citrairmaṇimayaiḥ kūṭaiḥ śilājālaiḥ samucchritaiḥ /",
  "GP12lip_1_pu:5241": "dvīpasya tasya pūrvārdhe citrasānusthito mahān // LiP_1,53.20 //",
  "GP12lip_1_pu:5242": "yojanānāṃ sahasrāṇi ūrdhvaṃ pañcāśaducchritaḥ /",
  "GP12lip_1_pu:5243": "adhaścaiva catustriṃśat sahasrāṇi mahācalaḥ // LiP_1,53.21 //",
  "GP12lip_1_pu:5244": "dvīpasyārdhe parikṣiptaḥ parvato mānasottaraḥ /",
  "GP12lip_1_pu:5245": "sthito velāsamīpe tu navacandra ivoditaḥ // LiP_1,53.22 //",
  "GP12lip_1_pu:5246": "yojanānāṃ sahasrāṇi ūrdhvaṃ pañcāśaducchritaḥ /",
  "GP12lip_1_pu:5247": "tāvadeva tu vistīrṇaḥ pārśvataḥ parimaṇḍalaḥ // LiP_1,53.23 //",
  "GP12lip_1_pu:5248": "sa eva dvīpapaścārdhe mānasaḥ pṛthivīdharaḥ /",
  "GP12lip_1_pu:5249": "eka eva mahāsānuḥ saṃniveśāddvidhā kṛtaḥ // LiP_1,53.24 //",
  "GP12lip_1_pu:5250": "tasmindvīpe smṛtau dvau tu puṇyau janapadau śubhau /",
  "GP12lip_1_pu:5251": "rājatau mānasasyātha parvatasyānumaṇḍalau // LiP_1,53.25 //",
  "GP12lip_1_pu:5252": "mahāvītaṃ tu yadvarṣaṃ bāhyato mānasasya tu /",
  "GP12lip_1_pu:5253": "tasyaivābhyantaro yastu dhātakīkhaṇḍa ucyate // LiP_1,53.26 //",
  "GP12lip_1_pu:5254": "svādūdakenodadhinā puṣkaraḥ parivāritaḥ /",
  "GP12lip_1_pu:5255": "puṣkaradvīpavistāra- vistīrṇo 'sau samantataḥ // LiP_1,53.27 //",
  "GP12lip_1_pu:5256": "vistārānmaṇḍalāccaiva puṣkarasya samena tu /",
  "GP12lip_1_pu:5257": "evaṃ dvīpāḥ samudraistu saptasaptabhir āvṛtāḥ // LiP_1,53.28 //",
  "GP12lip_1_pu:5258": "dvīpasyānantaro yastu samudraḥ saptamastu vai /",
  "GP12lip_1_pu:5259": "evaṃ dvīpasamudrāṇāṃ vṛddhirjñeyā parasparam // LiP_1,53.29 //",
  "GP12lip_1_pu:5260": "pareṇa puṣkarasyātha anuvṛtya sthito mahān /",
  "GP12lip_1_pu:5261": "svādūdakasamudrastu samantātpariveṣṭya ca // LiP_1,53.30 //",
  "GP12lip_1_pu:5262": "pareṇa tasya mahatī dṛśyate lokasaṃsthitiḥ /",
  "GP12lip_1_pu:5263": "kāñcanī dviguṇā bhūmiḥ sarvā caikaśilopamā // LiP_1,53.31 //",
  "GP12lip_1_pu:5264": "tasyāḥ pareṇa śailastu maryādāpāramaṇḍalaḥ /",
  "GP12lip_1_pu:5265": "prakāśaścāprakāśaś ca lokālokaḥ sa ucyate // LiP_1,53.32 //",
  "GP12lip_1_pu:5266": "dṛśyādṛśyagirir yāvat tāvadeṣā dharā dvijāḥ /",
  "GP12lip_1_pu:5267": "yojanānāṃ sahasrāṇi daśa tasyocchrayaḥ smṛtaḥ // LiP_1,53.33 //",
  "GP12lip_1_pu:5268": "tāvāṃś ca vistarastasya lokālokamahāgireḥ /",
  "GP12lip_1_pu:5269": "arvācīne tu tasyārdhe caranti raviraśmayaḥ // LiP_1,53.34 //",
  "GP12lip_1_pu:5270": "parārdhe tu tamo nityaṃ lokālokastataḥ smṛtaḥ /",
  "GP12lip_1_pu:5271": "evaṃ saṃkṣepataḥ prokto bhūrlokasya ca vistaraḥ // LiP_1,53.35 //",
  "GP12lip_1_pu:5272": "ā bhānorvai bhuvaḥ svastu ā dhruvānmunisattamāḥ /",
  "GP12lip_1_pu:5273": "āvahādyā niviṣṭāstu vāyorvai sapta nemayaḥ // LiP_1,53.36 //",
  "GP12lip_1_pu:5274": "āvahaḥ pravahaścaiva tataścānuvahas tathā /",
  "GP12lip_1_pu:5275": "saṃvaho vivahaścātha tataścordhvaṃ parāvahaḥ // LiP_1,53.37 //",
  "GP12lip_1_pu:5276": "dvijāḥ parivahaśceti vāyorvai sapta nemayaḥ /",
  "GP12lip_1_pu:5277": "balāhakās tathā bhānuś candro nakṣatrarāśayaḥ // LiP_1,53.38 //",
  "GP12lip_1_pu:5278": "grahāṇi ṛṣayaḥ sapta dhruvo viprāḥ kramādiha /",
  "GP12lip_1_pu:5279": "yojanānāṃ mahīpṛṣṭhād ūrdhvaṃ pañcadaśa ā dhruvāt // LiP_1,53.39 //",
  "GP12lip_1_pu:5280": "niyutānyekaniyutaṃ bhūpṛṣṭhādbhānumaṇḍalam /",
  "GP12lip_1_pu:5281": "rathaḥ ṣoḍaśasāhasro bhāskarasya tathopari // LiP_1,53.40 //",
  "GP12lip_1_pu:5282": "caturaśītisāhasro meruścopari bhūtalāt /",
  "GP12lip_1_pu:5283": "koṭiyojanamākramya maharloko dhruvāddhruvaḥ // LiP_1,53.41 //",
  "GP12lip_1_pu:5284": "janaloko maharlokāt tathā koṭidvayaṃ dvijāḥ /",
  "GP12lip_1_pu:5285": "janalokāttapolokaś catasraḥ koṭayo mataḥ // LiP_1,53.42 //",
  "GP12lip_1_pu:5286": "prājāpatyādbrahmalokaḥ koṭiṣaṭkaṃ visṛjya tu /",
  "GP12lip_1_pu:5287": "puṇyalokāstu saptaite hy aṇḍe 'sminkathitā dvijāḥ // LiP_1,53.43 //",
  "GP12lip_1_pu:5288": "adhaḥ saptatalānāṃ tu narakāṇāṃ hi koṭayaḥ /",
  "GP12lip_1_pu:5289": "māyāntāścaiva ghorādyā aṣṭāviṃśatireva tu // LiP_1,53.44 //",
  "GP12lip_1_pu:5290": "pāpinasteṣu pacyante svasvakarmānurūpataḥ /",
  "GP12lip_1_pu:5291": "avīcyantāni sarvāṇi rauravādyāni teṣu ca // LiP_1,53.45 //",
  "GP12lip_1_pu:5292": "pratyekaṃ pañcakānyāhur narakāṇi viśeṣataḥ /",
  "GP12lip_1_pu:5293": "aṇḍamādau mayā proktam aṇḍasyāvaraṇāni ca // LiP_1,53.46 //",
  "GP12lip_1_pu:5294": "hiraṇyagarbhasargaś ca prasaṃgādbahuvistarāt /",
  "GP12lip_1_pu:5295": "aṇḍānāmīdṛśānāṃ tu koṭyo jñeyāḥ sahasraśaḥ // LiP_1,53.47 //",
  "GP12lip_1_pu:5296": "sarvagatvāt pradhānasya tiryag ūrdhvam adhas tathā /",
  "GP12lip_1_pu:5297": "aṇḍeṣveteṣu sarveṣu bhuvanāni caturdaśa // LiP_1,53.48 //",
  "GP12lip_1_pu:5298": "pratyaṇḍaṃ dvijaśārdūlās teṣāṃ heturmaheśvaraḥ /",
  "GP12lip_1_pu:5299": "aṇḍeṣu cāṇḍabāhyeṣu tathāṇḍāvaraṇeṣu ca // LiP_1,53.49 //",
  "GP12lip_1_pu:5300": "tamo 'nte ca tamaḥpāre cāṣṭamūrtirvyavasthitaḥ /",
  "GP12lip_1_pu:5301": "asyātmano maheśasya mahādevasya dhīmataḥ // LiP_1,53.50 //",
  "GP12lip_1_pu:5302": "adehinas tvaho deham akhilaṃ paramātmanaḥ /",
  "GP12lip_1_pu:5303": "asyāṣṭamūrteḥ śarvasya śivasya gṛhamedhinaḥ // LiP_1,53.51 //",
  "GP12lip_1_pu:5304": "gṛhiṇī prakṛtirdivyā prajāś ca mahadādayaḥ /",
  "GP12lip_1_pu:5305": "paśavaḥ kiṅkarāstasya sarve dehābhimāninaḥ // LiP_1,53.52 //",
  "GP12lip_1_pu:5306": "ādyantahīno bhagavān anantaḥ pumānpradhānapramukhāś ca sapta /",
  "GP12lip_1_pu:5307": "pradhānamūrtistvatha ṣoḍaśāṅgo maheśvaraścāṣṭatanuḥ sa eva // LiP_1,53.53 //",
  "GP12lip_1_pu:5308": "ājñābalāttasya dharā sthiteha dharādharā vāridharāḥ samudrāḥ /",
  "GP12lip_1_pu:5309": "jyotirgaṇaḥ śakramukhāḥ surāś ca vaimānikāḥ sthāvarajaṅgamāś ca // LiP_1,53.54 //",
  "GP12lip_1_pu:5310": "dṛṣṭvā yakṣaṃ lakṣaṇairhīnamīśaṃ dṛṣṭvā sendrāste kimetattviheti /",
  "GP12lip_1_pu:5311": "yakṣaṃ gatvā niścayātpāvakādyāḥ śaktikṣīṇāścābhavan yattato 'pi // LiP_1,53.55 //",
  "GP12lip_1_pu:5312": "dagdhuṃ tṛṇaṃ vāpi samakṣamasya yakṣasya vahnirna śaśāka viprāḥ /",
  "GP12lip_1_pu:5313": "vāyustṛṇaṃ cālayituṃ tathānye svānsvānprabhāvān sakalāmarendrāḥ // LiP_1,53.56 //",
  "GP12lip_1_pu:5314": "tadā svayaṃ vṛtraripuḥ surendraiḥ sureśvaraḥ sarvasamṛddhihetuḥ /",
  "GP12lip_1_pu:5315": "sureśvaraṃ yakṣamuvāca ko vā bhavānitītthaṃ sa kutūhalātmā // LiP_1,53.57 //",
  "GP12lip_1_pu:5316": "tadā hyadṛśyaṃ gata eva yakṣas tadāṃbikā haimavatī śubhāsyā /",
  "GP12lip_1_pu:5317": "umā śubhairābharaṇairanekaiḥ suśobhamānā tvanu cāvirāsīt // LiP_1,53.58 //",
  "GP12lip_1_pu:5318": "tāṃ śakramukhyā bahuśobhamānām umāmajāṃ haimavatīmapṛcchan /*",
  "GP12lip_1_pu:5319": "kimetadīśe bahuśobhamāne vāṃbike yakṣavapuścakāsti // LiP_1,53.59 //*",
  "GP12lip_1_pu:5320": "niśamya tadyakṣamumāmbikāha tvagocaraśceti surāḥ saśakrāḥ /*",
  "GP12lip_1_pu:5321": "praṇemurenāṃ mṛgarājagāminīmumāmajāṃ lohitaśuklakṛṣṇām // LiP_1,53.60 //*",
  "GP12lip_1_pu:5322": "saṃbhāvitā sā sakalāmarendraiḥ sarvapravṛttistu surāsurāṇām /",
  "GP12lip_1_pu:5323": "ahaṃ purāsaṃ prakṛtiś ca puṃso yakṣasya cājñāvaśagetyathāha // LiP_1,53.61 //",
  "GP12lip_1_pu:5324": "tasmāddvijāḥ sarvamajasya tasya niyogataścāṇḍamabhūdajādvai /",
  "GP12lip_1_pu:5325": "ajaś ca aṇḍādakhilaṃ ca tasmāj jyotirgaṇairlokamajātmakaṃ tat // LiP_1,53.62 //",
  "GP12lip_1_pu:5326": "iti śrīliṅgamahāpurāṇe pūrvabhāge bhuvanakośavinyāsanirṇayo nāma tripañcāśattamo 'dhyāyaḥ",
  "GP12lip_1_pu:5328": "LiP, 1, 54",
  "GP12lip_1_pu:5329": "sūta uvāca",
  "GP12lip_1_pu:5330": "jyotirgaṇapracāraṃ vai saṃkṣipyāṇḍe bravīmyaham /",
  "GP12lip_1_pu:5331": "devakṣetrāṇi cālokya grahacāraprasiddhaye // LiP_1,54.1 //",
  "GP12lip_1_pu:5332": "mānasopari māhendrī prācyāṃ meroḥ purī sthitā /",
  "GP12lip_1_pu:5333": "dakṣiṇe bhānuputrasya varuṇasya ca vāruṇī // LiP_1,54.2 //",
  "GP12lip_1_pu:5334": "saumye somasya vipulā tāsu digdevatāḥ sthitāḥ /",
  "GP12lip_1_pu:5335": "amarāvatī saṃyamanī sukhā caiva vibhā kramāt // LiP_1,54.3 //",
  "GP12lip_1_pu:5336": "lokapālopariṣṭāt tu sarvato dakṣiṇāyane /",
  "GP12lip_1_pu:5337": "kāṣṭhāṃ gatasya sūryasya gatir yā tāṃ nibodhata // LiP_1,54.4 //",
  "GP12lip_1_pu:5338": "dakṣiṇaprakrame bhānuḥ kṣipteṣuriva dhāvati /",
  "GP12lip_1_pu:5339": "jyotiṣāṃ cakramādāya satataṃ parigacchati // LiP_1,54.5 //",
  "GP12lip_1_pu:5340": "purāntago yadā bhānuḥ śakrasya bhavati prabhuḥ /",
  "GP12lip_1_pu:5341": "sarvaiḥ sāyamanaiḥ sauro hy udayo dṛśyate dvijāḥ // LiP_1,54.6 //",
  "GP12lip_1_pu:5342": "sa eva sukhavatyāṃ tu niśāntasthaḥ pradṛśyate /",
  "GP12lip_1_pu:5343": "astameti punaḥ sūryo vibhāyāṃ viśvadṛg vibhuḥ // LiP_1,54.7 //",
  "GP12lip_1_pu:5344": "mayā prokto 'marāvatyāṃ yathāsau vāritaskaraḥ /",
  "GP12lip_1_pu:5345": "tathā saṃyamanīṃ prāpya sukhāṃ caiva vibhāṃ khagaḥ // LiP_1,54.8 //",
  "GP12lip_1_pu:5346": "yadāparāhṇastvāgneyyāṃ pūrvāhṇo nairṛte dvijāḥ /",
  "GP12lip_1_pu:5347": "tadā tvapararātraś ca vāyubhāge sudāruṇaḥ // LiP_1,54.9 //",
  "GP12lip_1_pu:5348": "īśānyāṃ pūrvarātrastu gatireṣā ca sarvataḥ /",
  "GP12lip_1_pu:5349": "evaṃ puṣkaramadhye tu yadā sarpati vāripaḥ // LiP_1,54.10 //",
  "GP12lip_1_pu:5350": "triṃśāṃśakaṃ tu medinyāṃ muhūrtenaiva gacchati /",
  "GP12lip_1_pu:5351": "yojanānāṃ muhūrtasya imāṃ saṃkhyāṃ nibodhata // LiP_1,54.11 //",
  "GP12lip_1_pu:5352": "pūrṇā śatasahasrāṇām ekatriṃśattu sā smṛtā /",
  "GP12lip_1_pu:5353": "pañcāśacca tathānyāni sahasrāṇyadhikāni tu // LiP_1,54.12 //",
  "GP12lip_1_pu:5354": "mauhūrtikī gatirhyeṣā bhāskarasya mahātmanaḥ /",
  "GP12lip_1_pu:5355": "etena gatiyogena yadā kāṣṭhāṃ tu dakṣiṇām // LiP_1,54.13 //",
  "GP12lip_1_pu:5356": "paryapṛcchet pataṅgo 'pi saumyāśāṃ cottare 'hani /",
  "GP12lip_1_pu:5357": "madhye tu puṣkarasyātha bhramate dakṣiṇāyane // LiP_1,54.14 //",
  "GP12lip_1_pu:5358": "mānasottaraśaile tu mahātejā vibhāvasuḥ /",
  "GP12lip_1_pu:5359": "maṇḍalānāṃ śataṃ pūrṇaṃ tadaśītyadhikaṃ vibhuḥ // LiP_1,54.15 //",
  "GP12lip_1_pu:5360": "bāhyaṃ cābhyantaraṃ proktam uttarāyaṇadakṣiṇe /",
  "GP12lip_1_pu:5361": "pratyahaṃ carate tāni sūryo vai maṇḍalāni tu // LiP_1,54.16 //",
  "GP12lip_1_pu:5362": "kulālacakraparyanto yathā śīghraṃ pravartate /",
  "GP12lip_1_pu:5363": "dakṣiṇaprakrame devas tathā śīghraṃ pravartate // LiP_1,54.17 //",
  "GP12lip_1_pu:5364": "tasmātprakṛṣṭāṃ bhūmiṃ tu kālenālpena gacchati /",
  "GP12lip_1_pu:5365": "sūryo dvādaśabhiḥ śīghraṃ muhūrtairdakṣiṇāyane // LiP_1,54.18 //",
  "GP12lip_1_pu:5366": "trayodaśārdhamṛkṣāṇām ahnā tu carate raviḥ /",
  "GP12lip_1_pu:5367": "muhūrtaistāvadṛkṣāṇi naktamaṣṭādaśaiścaran // LiP_1,54.19 //",
  "GP12lip_1_pu:5368": "kulālacakramadhyaṃ tu yathā mandaṃ prasarpati /",
  "GP12lip_1_pu:5369": "tathodagayane sūryaḥ sarpate mandavikramaḥ // LiP_1,54.20 //",
  "GP12lip_1_pu:5370": "tasmāddīrgheṇa kālena bhūmimalpāṃ tu gacchati /",
  "GP12lip_1_pu:5371": "sa ratho dhiṣṭhito bhānor ādityairmunibhis tathā // LiP_1,54.21 //",
  "GP12lip_1_pu:5372": "gandharvairapsarobhiś ca grāmaṇīsarparākṣasaiḥ /",
  "GP12lip_1_pu:5373": "pradīpayan sahasrāṃśur agrataḥ pṛṣṭhato 'pyadhaḥ // LiP_1,54.22 //",
  "GP12lip_1_pu:5374": "ūrdhvataś ca karaṃ tyaktvā sabhāṃ brāhmīmanuttamām /",
  "GP12lip_1_pu:5375": "aṃbhobhir munibhistyaktaiḥ saṃdhyāyāṃ tu niśācarān // LiP_1,54.23 //",
  "GP12lip_1_pu:5376": "hatvā hatvā tu samprāptān brāhmaṇaiścarate raviḥ /",
  "GP12lip_1_pu:5377": "aṣṭādaśa muhūrtaṃ tu uttarāyaṇapaścimam // LiP_1,54.24 //",
  "GP12lip_1_pu:5378": "aharbhavati taccāpi carate mandavikramaḥ /",
  "GP12lip_1_pu:5379": "trayodaśārdham ṛkṣāṇi naktaṃ dvādaśabhī raviḥ /",
  "GP12lip_1_pu:5380": "muhūrtais tāvad ṛkṣāṇi divāṣṭādaśabhiścaran // LiP_1,54.25 //",
  "GP12lip_1_pu:5381": "tato mandataraṃ nābhyāṃ cakraṃ bhramati vai yathā /",
  "GP12lip_1_pu:5382": "mṛtpiṇḍa iva madhyastho dhruvo bhramati vai tathā // LiP_1,54.26 //",
  "GP12lip_1_pu:5383": "triṃśanmuhūrtair evāhur ahorātraṃ purāvidaḥ /",
  "GP12lip_1_pu:5384": "ubhayoḥ kāṣṭhayormadhye bhramato maṇḍalāni tu // LiP_1,54.27 //",
  "GP12lip_1_pu:5385": "kulālacakranābhistu yathā tatraiva vartate /",
  "GP12lip_1_pu:5386": "auttānapādo bhramati grahaiḥ sārdhaṃ grahāgraṇīḥ // LiP_1,54.28 //",
  "GP12lip_1_pu:5387": "gaṇo munijyotiṣāṃ tu manasā tasya sarpati /",
  "GP12lip_1_pu:5388": "adhiṣṭhitaḥ punastena bhānustvādāya tiṣṭhati // LiP_1,54.29 //",
  "GP12lip_1_pu:5389": "(Sonne-Regen-Kreislauf)",
  "GP12lip_1_pu:5390": "kiraṇaiḥ sarvatastoyaṃ devo vai sasamīraṇaḥ /",
  "GP12lip_1_pu:5391": "auttānapādasya sadā dhruvatvaṃ vai prasādataḥ // LiP_1,54.30 //",
  "GP12lip_1_pu:5392": "viṣṇorauttānapādena cāptaṃ tātasya hetunā /",
  "GP12lip_1_pu:5393": "āpaḥ pītāstu sūryeṇa kramante śaśinaḥ kramāt // LiP_1,54.31 //",
  "GP12lip_1_pu:5394": "niśākarānnisravante jīmūtānpratyapaḥ kramāt /",
  "GP12lip_1_pu:5395": "vṛndaṃ jalamucāṃ caiva śvasanenābhitāḍitam // LiP_1,54.32 //",
  "GP12lip_1_pu:5396": "kṣmāyāṃ sṛṣṭiṃ visṛjate 'bhāsayattena bhāskaraḥ /",
  "GP12lip_1_pu:5397": "toyasya nāsti vai nāśaḥ tadaiva parivartate // LiP_1,54.33 //",
  "GP12lip_1_pu:5398": "hitāya sarvajantūnāṃ gatiḥ śarveṇa nirmitā /",
  "GP12lip_1_pu:5399": "bhūrbhuvaḥ svas tathā hyāpo hy annaṃ cāmṛtameva ca // LiP_1,54.34 //",
  "GP12lip_1_pu:5400": "prāṇā vai jagatāmāpo bhūtāni bhuvanāni ca /",
  "GP12lip_1_pu:5401": "bahunātra kimuktena carācaramidaṃ jagat // LiP_1,54.35 //",
  "GP12lip_1_pu:5402": "apāṃ śivasya bhagavān ādhipatye vyavasthitaḥ /",
  "GP12lip_1_pu:5403": "apāṃ tvadhipatirdevo bhava ityeva kīrtitaḥ // LiP_1,54.36 //",
  "GP12lip_1_pu:5404": "bhavātmakaṃ jagatsarvam iti kiṃ ceha cādbhutam /",
  "GP12lip_1_pu:5405": "nārāyaṇatvaṃ devasya hareścādbhiḥ kṛtaṃ vibhoḥ /",
  "GP12lip_1_pu:5406": "jagatāmālayo viṣṇus tv āpastasyālayāni tu // LiP_1,54.37 //",
  "GP12lip_1_pu:5407": "dandahyamāneṣu carācareṣu godhūmabhūtās tvathaniṣkramanti /",
  "GP12lip_1_pu:5408": "yā yā ūrdhvaṃ māruteneritā vai tāstāstvabhrāṇyagninā vāyunā ca // LiP_1,54.38 //",
  "GP12lip_1_pu:5409": "ato dhūmāgnivātānāṃ saṃyogastvabhramucyate /",
  "GP12lip_1_pu:5410": "vārīṇi varṣatītyabhram abhrasyeśaḥ sahasradṛk // LiP_1,54.39 //",
  "GP12lip_1_pu:5411": "yajñadhūmodbhavaṃ cāpi dvijānāṃ hitakṛtsadā /",
  "GP12lip_1_pu:5412": "dāvāgnidhūmasambhūtam abhraṃ vanahitaṃ smṛtam // LiP_1,54.40 //",
  "GP12lip_1_pu:5413": "mṛtadhūmodbhavaṃ tvabhram aśubhāya bhaviṣyati /",
  "GP12lip_1_pu:5414": "abhicārāgnidhūmotthaṃ bhūtanāśāya vai dvijāḥ // LiP_1,54.41 //",
  "GP12lip_1_pu:5415": "evaṃ dhūmaviśeṣeṇa jagatāṃ vai hitāhitam /",
  "GP12lip_1_pu:5416": "tasmādācchādayeddhūmam abhicārakṛtaṃ naraḥ // LiP_1,54.42 //",
  "GP12lip_1_pu:5417": "anāchādya dvijaḥ kuryād dhūmaṃ yaścābhicārikam /",
  "GP12lip_1_pu:5418": "evamuddiśya lokasya kṣayakṛcca bhaviṣyati // LiP_1,54.43 //",
  "GP12lip_1_pu:5419": "apāṃ nidhānaṃ jīmūtāḥ ṣaṇmāsāniha suvratāḥ /",
  "GP12lip_1_pu:5420": "varṣayantyeva jagatāṃ hitāya pavanājñayā // LiP_1,54.44 //",
  "GP12lip_1_pu:5421": "stanitaṃ ceha vāyavyaṃ vaidyutaṃ pāvakodbhavam /",
  "GP12lip_1_pu:5422": "tridhā teṣāmihotpattir abhrāṇāṃ munipuṅgavāḥ // LiP_1,54.45 //",
  "GP12lip_1_pu:5423": "na bhraśyanti yato 'bhrāṇi mehanānmegha ucyate /",
  "GP12lip_1_pu:5424": "kāṣṭhāvāhāś ca vairiñcyāḥ pakṣāścaiva pṛthagvidhāḥ // LiP_1,54.46 //",
  "GP12lip_1_pu:5425": "ājyānāṃ kāṣṭhasaṃyogād agnerdhūmaḥ pravartitaḥ /",
  "GP12lip_1_pu:5426": "dvitīyānāṃ ca saṃbhūtir viriñcocchvāsavāyunā // LiP_1,54.47 //",
  "GP12lip_1_pu:5427": "bhūbhṛtāṃ tvatha pakṣaistu maghavaccheditaistataḥ /",
  "GP12lip_1_pu:5428": "vāhneyāstvatha jīmūtās tv āvahasthānagāḥ śubhāḥ // LiP_1,54.48 //",
  "GP12lip_1_pu:5429": "viriñcocchvāsajāḥ sarve pravahaskandhajāstataḥ /",
  "GP12lip_1_pu:5430": "pakṣajāḥ puṣkarādyāś ca varṣanti ca yadā jalam // LiP_1,54.49 //",
  "GP12lip_1_pu:5431": "mūkāḥ saśabdaduṣṭāśās tv etaiḥ kṛtyaṃ yathākramam /",
  "GP12lip_1_pu:5432": "kṣāmavṛṣṭipradā dīrgha- kālaṃ śītasamīriṇaḥ // LiP_1,54.50 //",
  "GP12lip_1_pu:5433": "jīvakāś ca tathā kṣīṇā vidyuddhvanivivarjitāḥ /",
  "GP12lip_1_pu:5434": "tiṣṭhantyākrośamātre tu dharāpṛṣṭhāditastataḥ // LiP_1,54.51 //",
  "GP12lip_1_pu:5435": "ardhakrośe tu sarve vai jīmūtā girivāsinaḥ /",
  "GP12lip_1_pu:5436": "meghā yojanamātraṃ tu sādhyatvād bahutoyadāḥ // LiP_1,54.52 //",
  "GP12lip_1_pu:5437": "dharāpṛṣṭhāddvijāḥ kṣmāyāṃ vidyudguṇasamanvitāḥ /",
  "GP12lip_1_pu:5438": "teṣāṃ teṣāṃ vṛṣṭisargaṃ tredhā kathitamatra tu // LiP_1,54.53 //",
  "GP12lip_1_pu:5439": "pakṣajāḥ kalpajāḥ sarve parvatānāṃ mahattamāḥ /",
  "GP12lip_1_pu:5440": "kalpānte te ca varṣanti rātrau nāśāya śāradāḥ // LiP_1,54.54 //",
  "GP12lip_1_pu:5441": "pakṣajāḥ puṣkarādyāś ca varṣanti ca yadā jalam /",
  "GP12lip_1_pu:5442": "tadārṇavamabhūtsarvaṃ tatra śete niśīśvaraḥ // LiP_1,54.55 //",
  "GP12lip_1_pu:5443": "āgneyānāṃ śvāsajānāṃ pakṣajānāṃ dvijarṣabhāḥ /",
  "GP12lip_1_pu:5444": "jaladānāṃ sadā dhūmo hy āpyāyana iti smṛtaḥ // LiP_1,54.56 //",
  "GP12lip_1_pu:5445": "pauṇḍrāstu vṛṣṭayaḥ sarvā vaidyutāḥ śītaśasyadāḥ /",
  "GP12lip_1_pu:5446": "puṇḍradeśeṣu patitā nāgānāṃ śīkarā himāḥ // LiP_1,54.57 //",
  "GP12lip_1_pu:5447": "gāṅgā gaṅgāmbusambhūtā parjanyena parāvahaiḥ /",
  "GP12lip_1_pu:5448": "nagānāṃ ca nadīnāṃ ca diggajānāṃ samākulam // LiP_1,54.58 //",
  "GP12lip_1_pu:5449": "meghānāṃ ca pṛthagbhūtaṃ jalaṃ prāyādagādagam /",
  "GP12lip_1_pu:5450": "parāvaho yaḥ śvasanaś cānayatyambikāgurum // LiP_1,54.59 //",
  "GP12lip_1_pu:5451": "menāpatimatikramya vṛṣṭiśeṣaṃ dvijāḥ param /",
  "GP12lip_1_pu:5452": "abhyeti bhārate varṣe tv aparāntavivṛddhaye // LiP_1,54.60 //",
  "GP12lip_1_pu:5453": "vṛṣṭayaḥ kathitā hyadya dvidhā vastu vivṛddhaye /",
  "GP12lip_1_pu:5454": "sasyadvayasya saṃkṣepāt prabravīmi yathāmati // LiP_1,54.61 //",
  "GP12lip_1_pu:5455": "sraṣṭā bhānurmahātejā vṛṣṭīnāṃ viśvadṛg vibhuḥ /",
  "GP12lip_1_pu:5456": "so 'pi sākṣāddvijaśreṣṭhāś ceśānaḥ paramaḥ śivaḥ // LiP_1,54.62 //",
  "GP12lip_1_pu:5457": "sa eva tejastvojastu balaṃ viprā yaśaḥ svayam /",
  "GP12lip_1_pu:5458": "cakṣuḥ śrotraṃ mano mṛtyur ātmā manyur vidig diśaḥ // LiP_1,54.63 //",
  "GP12lip_1_pu:5459": "satyaṃ ṛtaṃ tathā vāyur aṃbaraṃ khacaraś ca saḥ /",
  "GP12lip_1_pu:5460": "lokapālo harirbrahmā rudraḥ sākṣānmaheśvaraḥ // LiP_1,54.64 //",
  "GP12lip_1_pu:5461": "sahasrakiraṇaḥ śrīmān aṣṭahastaḥ sumaṅgalaḥ /",
  "GP12lip_1_pu:5462": "ardhanārivapuḥ sākṣāt trinetras tridaśādhipaḥ // LiP_1,54.65 //",
  "GP12lip_1_pu:5463": "asyaiveha prasādāttu vṛṣṭirnānābhavaddvijāḥ /",
  "GP12lip_1_pu:5464": "sahasraguṇamutsraṣṭum ādatte kiraṇairjalam // LiP_1,54.66 //",
  "GP12lip_1_pu:5465": "jalasya nāśo vṛddhirvā nāstyevāsya vicārataḥ /",
  "GP12lip_1_pu:5466": "dhruveṇādhiṣṭhito vāyur vṛṣṭiṃ saṃharate punaḥ // LiP_1,54.67 //",
  "GP12lip_1_pu:5467": "grahān niḥsṛtya sūryāt tu kṛtsne nakṣatramaṇḍale /",
  "GP12lip_1_pu:5468": "cārasyānte viśatyarke dhruveṇa samadhiṣṭhitā // LiP_1,54.68 //",
  "GP12lip_1_pu:5469": "iti śrīliṅgamahāpurāṇe pūrvabhāge jyotiścakre sūryagatyādikathanaṃ nāma catuḥpañcāśattamo 'dhyāyaḥ",
  "GP12lip_1_pu:5471": "LiP, 1, 55",
  "GP12lip_1_pu:5472": "sūta uvāca",
  "GP12lip_1_pu:5473": "(chariot of Sūrya)",
  "GP12lip_1_pu:5474": "sauraṃ saṃkṣepato vakṣye rathaṃ śaśina eva ca /",
  "GP12lip_1_pu:5475": "grahāṇām itareṣāṃ ca yathā gacchati cāmbupaḥ // LiP_1,55.1 //",
  "GP12lip_1_pu:5476": "saurastu brahmaṇā sṛṣṭo rathastvarthavaśena saḥ /",
  "GP12lip_1_pu:5477": "saṃvatsarasyāvayavaiḥ kalpitaś ca dvijarṣabhāḥ // LiP_1,55.2 //",
  "GP12lip_1_pu:5478": "trinābhinā tu cakreṇa pañcāreṇa samanvitaḥ /",
  "GP12lip_1_pu:5479": "sauvarṇaḥ sarvadevānām āvāso bhāskarasya tu // LiP_1,55.3 //",
  "GP12lip_1_pu:5480": "navayojanasāhasro vistārāyāmataḥ smṛtaḥ /",
  "GP12lip_1_pu:5481": "dviguṇo 'pi rathopasthād īṣādaṇḍaḥ pramāṇataḥ // LiP_1,55.4 //",
  "GP12lip_1_pu:5482": "asaṅgaistu hayairyukto yataścakraṃ tataḥ sthitaiḥ /",
  "GP12lip_1_pu:5483": "vājinastasya vai sapta chandobhir nirmitāstu te // LiP_1,55.5 //",
  "GP12lip_1_pu:5484": "cakrapakṣe nibaddhāstu dhruve cākṣaḥ samarpitaḥ /",
  "GP12lip_1_pu:5485": "sahāśvacakro bhramate sahākṣo bhramate dhruvaḥ // LiP_1,55.6 //",
  "GP12lip_1_pu:5486": "akṣaḥ sahaikacakreṇa bhramate 'sau dhruveritaḥ /",
  "GP12lip_1_pu:5487": "prerako jyotiṣāṃ dhīmān dhruvo vai vātaraśmibhiḥ // LiP_1,55.7 //",
  "GP12lip_1_pu:5488": "yugākṣakoṭisambaddhau dvau raśmī syandanasya tu /",
  "GP12lip_1_pu:5489": "dhruveṇa bhramate raśmi- nibaddhaḥ sa yugākṣayoḥ // LiP_1,55.8 //",
  "GP12lip_1_pu:5490": "bhramato maṇḍalāni syuḥ khecarasya rathasya tu /",
  "GP12lip_1_pu:5491": "yugākṣakoṭī te tasya dakṣiṇe syandanasya hi // LiP_1,55.9 //",
  "GP12lip_1_pu:5492": "dhruveṇa pragṛhīte vai vicakrāśve ca rajjubhiḥ /",
  "GP12lip_1_pu:5493": "bhramantamanugacchanti dhruvaṃ raśmī ca tāvubhau // LiP_1,55.10 //",
  "GP12lip_1_pu:5494": "yugākṣakoṭistvetasya vātormisyandanasya tu /",
  "GP12lip_1_pu:5495": "kīle saktā yathā rajjur bhramate sarvatodiśam // LiP_1,55.11 //",
  "GP12lip_1_pu:5496": "bhrāmyatastasya raśmī tu maṇḍaleṣūttarāyaṇe /",
  "GP12lip_1_pu:5497": "vardhete dakṣiṇe caiva bhramatā maṇḍalāni tu // LiP_1,55.12 //",
  "GP12lip_1_pu:5498": "ākṛṣyete yadā te vai dhruveṇādhiṣṭhite tadā /",
  "GP12lip_1_pu:5499": "ābhyantarasthaḥ sūryo 'tha bhramate maṇḍalāni tu // LiP_1,55.13 //",
  "GP12lip_1_pu:5500": "aśītimaṇḍalaśataṃ kāṣṭhayorantaraṃ dvayoḥ /",
  "GP12lip_1_pu:5501": "dhruveṇa mucyamānābhyāṃ raśmibhyāṃ punareva tu // LiP_1,55.14 //",
  "GP12lip_1_pu:5502": "tathaiva bāhyataḥ sūryo bhramate maṇḍalāni tu /",
  "GP12lip_1_pu:5503": "udveṣṭayan sa vegena maṇḍalāni tu gacchati // LiP_1,55.15 //",
  "GP12lip_1_pu:5504": "devāścaiva tathā nityaṃ munayaś ca divāniśam /",
  "GP12lip_1_pu:5505": "yajanti satataṃ devaṃ bhāskaraṃ bhavamīśvaram // LiP_1,55.16 //",
  "GP12lip_1_pu:5506": "saratho 'dhiṣṭhito devair ādityairmunibhis tathā /",
  "GP12lip_1_pu:5507": "gandharvairapsarobhiś ca grāmaṇīsarparākṣasaiḥ // LiP_1,55.17 //",
  "GP12lip_1_pu:5508": "ete vasanti vai sūrye dvau dvau māsau krameṇa tu /",
  "GP12lip_1_pu:5509": "āpyāyayanti cādityaṃ tejobhir bhāskaraṃ śivam // LiP_1,55.18 //",
  "GP12lip_1_pu:5510": "grathitaiḥ svairvacobhistu stuvanti munayo ravim /",
  "GP12lip_1_pu:5511": "gandharvāpsarasaścaiva nṛtyageyairupāsate // LiP_1,55.19 //",
  "GP12lip_1_pu:5512": "grāmaṇīyakṣabhūtāni kurvate 'bhīṣusaṃgraham /",
  "GP12lip_1_pu:5513": "sarpā vahanti vai sūryaṃ yātudhānā anuyānti ca // LiP_1,55.20 //",
  "GP12lip_1_pu:5514": "vālakhilyā nayantyastaṃ parivāryodayādravim /",
  "GP12lip_1_pu:5515": "ityete vai vasantīha dvau dvau māsau divākare // LiP_1,55.21 //",
  "GP12lip_1_pu:5516": "madhuś ca mādhavaścaiva śukraś ca śucireva ca /",
  "GP12lip_1_pu:5517": "nabhonabhasyau viprendrā iṣaścorjastathaiva ca // LiP_1,55.22 //",
  "GP12lip_1_pu:5518": "sahaḥsahasyau ca tathā tapasyaś ca tapaḥ punaḥ /",
  "GP12lip_1_pu:5519": "ete dvādaśa māsāstu varṣaṃ vai mānuṣaṃ dvijāḥ // LiP_1,55.23 //",
  "GP12lip_1_pu:5520": "vāsantikas tathā graiṣmaḥ śubho vai vārṣikas tathā /",
  "GP12lip_1_pu:5521": "śāradaś ca himaścaiva śaiśira ṛtavaḥ smṛtāḥ // LiP_1,55.24 //",
  "GP12lip_1_pu:5522": "dhātāryamātha mitraś ca varuṇaścendra eva ca /",
  "GP12lip_1_pu:5523": "vivasvāṃścaiva pūṣā ca parjanyo 'ṃśur bhagas tathā // LiP_1,55.25 //",
  "GP12lip_1_pu:5524": "tvaṣṭā viṣṇuḥ pulastyaś ca pulahaścātrireva ca /",
  "GP12lip_1_pu:5525": "vasiṣṭhaścāṅgirāścaiva bhṛgurbuddhimatāṃ varaḥ // LiP_1,55.26 //",
  "GP12lip_1_pu:5526": "bhāradvājo gautamaś ca kaśyapaś ca kratus tathā /",
  "GP12lip_1_pu:5527": "jamadagniḥ kauśikaś ca vāsukiḥ kaṅkaṇīkaraḥ // LiP_1,55.27 //",
  "GP12lip_1_pu:5528": "takṣakaś ca tathā nāga elāpatras tathā dvijāḥ /",
  "GP12lip_1_pu:5529": "śaṅkhapālas tathā cānyas tv airāvata iti smṛtaḥ // LiP_1,55.28 //",
  "GP12lip_1_pu:5530": "dhanañjayo mahāpadmas tathā karkoṭakaḥ smṛtaḥ /",
  "GP12lip_1_pu:5531": "kambalo 'śvataraścaiva tumbururnāradas tathā // LiP_1,55.29 //",
  "GP12lip_1_pu:5532": "hāhā hūhūrmuniśreṣṭhā viśvāvasuranuttamaḥ /",
  "GP12lip_1_pu:5533": "ugraseno 'tha surucir anyaścaiva parāvasuḥ // LiP_1,55.30 //",
  "GP12lip_1_pu:5534": "citraseno mahātejāś corṇāyuścaiva suvratāḥ /",
  "GP12lip_1_pu:5535": "dhṛtarāṣṭraḥ sūryavarcā devī sākṣāt kṛtasthalā // LiP_1,55.31 //",
  "GP12lip_1_pu:5536": "śubhānanā śubhaśroṇir divyā vai puñjikasthalā /",
  "GP12lip_1_pu:5537": "menakā sahajanyā ca pramlocātha śucismitā // LiP_1,55.32 //",
  "GP12lip_1_pu:5538": "anumlocā ghṛtācī ca viśvācī corvaśī tathā /",
  "GP12lip_1_pu:5539": "pūrvacittiriti khyātā devī sākṣāttilottamā // LiP_1,55.33 //",
  "GP12lip_1_pu:5540": "raṃbhā cāmbhojavadanā rathakṛd grāmaṇīḥ śubhaḥ /",
  "GP12lip_1_pu:5541": "rathaujā rathacitraś ca subāhurvai rathasvanaḥ // LiP_1,55.34 //",
  "GP12lip_1_pu:5542": "varuṇaś ca tathaivānyaḥ suṣeṇaḥ senajicchubhaḥ /",
  "GP12lip_1_pu:5543": "tārkṣyaścāriṣṭanemiś ca kṣatajit satyajittathā // LiP_1,55.35 //",
  "GP12lip_1_pu:5544": "rakṣohetiḥ prahetiś ca pauruṣeyo vadhas tathā /",
  "GP12lip_1_pu:5545": "sarpo vyāghraḥ punaścāpo vāto vidyuddivākaraḥ // LiP_1,55.36 //",
  "GP12lip_1_pu:5546": "brahmopetaś ca rakṣendro yajñopetastathaiva ca /",
  "GP12lip_1_pu:5547": "ete devādayaḥ sarve vasantyarke krameṇa tu // LiP_1,55.37 //",
  "GP12lip_1_pu:5548": "sthānābhimānino hyete gaṇā dvādaśa saptakāḥ /",
  "GP12lip_1_pu:5549": "dhātrādiviṣṇuparyantā devā dvādaśa kīrtitāḥ // LiP_1,55.38 //",
  "GP12lip_1_pu:5550": "ādityaṃ paramaṃ bhānuṃ bhābhirāpyāyayanti te /",
  "GP12lip_1_pu:5551": "pulastyādyāḥ kauśikāntā munayo munisattamāḥ // LiP_1,55.39 //",
  "GP12lip_1_pu:5552": "dvādaśaiva stavairbhānuṃ stuvanti ca yathākramam /",
  "GP12lip_1_pu:5553": "nāgāścāśvatarāntāstu vāsukipramukhāḥ śubhāḥ // LiP_1,55.40 //",
  "GP12lip_1_pu:5554": "dvādaśaiva mahādevaṃ vahantyevaṃ yathākramam /",
  "GP12lip_1_pu:5555": "krameṇa sūryavarcāntās tumburupramukhāmbupam // LiP_1,55.41 //",
  "GP12lip_1_pu:5556": "gītairenamupāsante gandharvā dvādaśottamāḥ /",
  "GP12lip_1_pu:5557": "kṛtasthalādyā raṃbhāntā divyāścāpsaraso ravim // LiP_1,55.42 //",
  "GP12lip_1_pu:5558": "tāṇḍavaiḥ sarasaiḥ sarvāś copāsante yathākramam /",
  "GP12lip_1_pu:5559": "divyāḥ satyajidantāś ca grāmaṇyo rathakṛnmukhāḥ // LiP_1,55.43 //",
  "GP12lip_1_pu:5560": "dvādaśāsya krameṇaiva kurvate 'bhīṣusaṃgraham /",
  "GP12lip_1_pu:5561": "prayānti yajñopetāntā rakṣohetimukhāḥ saha // LiP_1,55.44 //",
  "GP12lip_1_pu:5562": "sāyudhā dvādaśaivaite rākṣasāśca yathākramam /",
  "GP12lip_1_pu:5563": "dhātāryamā pulastyaś ca pulahaś ca prajāpatiḥ // LiP_1,55.45 //",
  "GP12lip_1_pu:5564": "urago vāsukiścaiva kaṅkaṇīkaś ca tāvubhau /",
  "GP12lip_1_pu:5565": "tumburur nāradaścaiva gandharvau gāyatāṃ varau // LiP_1,55.46 //",
  "GP12lip_1_pu:5566": "kṛtasthalāpsarāścaiva tathā vai puñjikasthalā /",
  "GP12lip_1_pu:5567": "grāmaṇī rathakṛccaiva rathaujāścaiva tāvubhau // LiP_1,55.47 //",
  "GP12lip_1_pu:5568": "rakṣohetiḥ prahetiś ca yātudhānāvudāhṛtau /",
  "GP12lip_1_pu:5569": "madhumādhavayoreṣa gaṇo vasati bhāskare // LiP_1,55.48 //",
  "GP12lip_1_pu:5570": "vasanti grīṣmakau māsau mitraś ca varuṇaś ca ha /",
  "GP12lip_1_pu:5571": "ṛṣiratrirvasiṣṭhaś ca takṣako nāga eva ca // LiP_1,55.49 //",
  "GP12lip_1_pu:5572": "menakā sahajanyā ca gandharvau ca hāhāhūhūḥ /",
  "GP12lip_1_pu:5573": "subāhunāmā grāmaṇyau rathacitraś ca tāvubhau // LiP_1,55.50 //",
  "GP12lip_1_pu:5574": "pauruṣeyo vadhaścaiva yātudhānāvudāhṛtau /",
  "GP12lip_1_pu:5575": "ete vasanti vai sūrye māsayoḥ śuciśukrayoḥ // LiP_1,55.51 //",
  "GP12lip_1_pu:5576": "tataḥ sūrye punaścānyā nivasantīha devatāḥ /",
  "GP12lip_1_pu:5577": "indraścaiva vivasvāṃś ca aṅgirā bhṛgureva ca // LiP_1,55.52 //",
  "GP12lip_1_pu:5578": "elāpatras tathā sarpaḥ śaṅkhapālaś ca tāvubhau /",
  "GP12lip_1_pu:5579": "viśvāvasūgrasenau ca varuṇaś ca rathasvanaḥ // LiP_1,55.53 //",
  "GP12lip_1_pu:5580": "pramlocā caiva vikhyātā anumlocā ca te ubhe /",
  "GP12lip_1_pu:5581": "yātudhānās tathā sarpo vyāghraścaiva tu tāvubhau // LiP_1,55.54 //",
  "GP12lip_1_pu:5582": "nabhonabhasyayoreṣa gaṇo vasati bhāskare /",
  "GP12lip_1_pu:5583": "parjanyaścaiva pūṣā ca bharadvājo 'tha gautamaḥ // LiP_1,55.55 //",
  "GP12lip_1_pu:5584": "dhanañjaya irāvāṃś ca suruciḥ saparāvasuḥ /",
  "GP12lip_1_pu:5585": "ghṛtācī cāpsaraḥśreṣṭhā viśvācī cātiśobhanā // LiP_1,55.56 //",
  "GP12lip_1_pu:5586": "senajicca suṣeṇaś ca senānīr grāmaṇīś ca tau /",
  "GP12lip_1_pu:5587": "āpo vātaś ca tāvetau yātudhānāvubhau smṛtau // LiP_1,55.57 //",
  "GP12lip_1_pu:5588": "vasantyete tu vai sūrye māsa ūrja iṣe ca ha /",
  "GP12lip_1_pu:5589": "haimantikau tu dvau māsau vasanti ca divākare // LiP_1,55.58 //",
  "GP12lip_1_pu:5590": "aṃśurbhagaś ca dvāvetau kaśyapaś ca kratuḥ saha /",
  "GP12lip_1_pu:5591": "bhujaṅgaś ca mahāpadmaḥ sarpaḥ karkoṭakas tathā // LiP_1,55.59 //",
  "GP12lip_1_pu:5592": "citrasenaś ca gandharva ūrṇāyuścaiva tāvubhau /",
  "GP12lip_1_pu:5593": "urvaśī pūrvacittiś ca tathaivāpsarasāvubhe // LiP_1,55.60 //",
  "GP12lip_1_pu:5594": "tārkṣyaścāriṣṭanemiś ca senānīr grāmaṇīś ca tau /",
  "GP12lip_1_pu:5595": "vidyuddivākaraścobhau yātudhānāvudāhṛtau // LiP_1,55.61 //",
  "GP12lip_1_pu:5596": "sahe caiva sahasye ca vasantyete divākare /",
  "GP12lip_1_pu:5597": "tataḥ śaiśirayoścāpi māsayor nivasanti vai // LiP_1,55.62 //",
  "GP12lip_1_pu:5598": "tvaṣṭā viṣṇurjamadagnir viśvāmitrastathaiva ca /",
  "GP12lip_1_pu:5599": "kādraveyau tathā nāgau kambalāśvatarāvubhau // LiP_1,55.63 //",
  "GP12lip_1_pu:5600": "dhṛtarāṣṭraḥ sagandharvaḥ sūryavarcāstathaiva ca /",
  "GP12lip_1_pu:5601": "tilottamāpsarāścaiva devī raṃbhā manoharā // LiP_1,55.64 //",
  "GP12lip_1_pu:5602": "rathajitsatyajiccaiva grāmaṇyau lokaviśrutau /",
  "GP12lip_1_pu:5603": "brahmopetas tathā rakṣo yajñopetaś ca yaḥ smṛtaḥ // LiP_1,55.65 //",
  "GP12lip_1_pu:5604": "ete devā vasantyarke dvau dvau māsau krameṇa tu /",
  "GP12lip_1_pu:5605": "sthānābhimānino hyete gaṇā dvādaśa saptakāḥ // LiP_1,55.66 //",
  "GP12lip_1_pu:5606": "sūryamāpyāyayantyete tejasā teja uttamam /",
  "GP12lip_1_pu:5607": "grathitaiḥ svairvacobhistu stuvanti munayo ravim // LiP_1,55.67 //",
  "GP12lip_1_pu:5608": "gandharvāpsarasaścaiva nṛtyageyairupāsate /",
  "GP12lip_1_pu:5609": "grāmaṇīyakṣabhūtāni kurvate 'bhīṣusaṃgraham // LiP_1,55.68 //",
  "GP12lip_1_pu:5610": "sarpā vahanti vai sūryaṃ yātudhānā anuyānti vai /",
  "GP12lip_1_pu:5611": "vālakhilyā nayantyastaṃ parivāryodayādravim // LiP_1,55.69 //",
  "GP12lip_1_pu:5612": "eteṣāmeva devānāṃ yathā tejo yathā tapaḥ /",
  "GP12lip_1_pu:5613": "yathāyogaṃ yathāmantraṃ yathādharmaṃ yathābalam // LiP_1,55.70 //",
  "GP12lip_1_pu:5614": "tathā tapatyasau sūryas teṣāmiddhastu tejasā /",
  "GP12lip_1_pu:5615": "ityete vai vasantīha dvau dvau māsau divākare // LiP_1,55.71 //",
  "GP12lip_1_pu:5616": "ṛṣayo devagandharva- pannagāpsarasāṃ gaṇāḥ /",
  "GP12lip_1_pu:5617": "grāmaṇyaś ca tathā yakṣā yātudhānāś ca mukhyataḥ // LiP_1,55.72 //",
  "GP12lip_1_pu:5618": "ete tapanti varṣanti bhānti vānti sṛjanti ca /",
  "GP12lip_1_pu:5619": "bhūtānāmaśubhaṃ karma vyapohantīha kīrtitāḥ // LiP_1,55.73 //",
  "GP12lip_1_pu:5620": "mānavānāṃ śubhaṃ hyete haranti ca durātmanām /",
  "GP12lip_1_pu:5621": "duritaṃ supracārāṇāṃ vyapohanti kvacit kvacit // LiP_1,55.74 //",
  "GP12lip_1_pu:5622": "vimāne ca sthitā divye kāmage vātaraṃhasi /",
  "GP12lip_1_pu:5623": "ete sahaiva sūryeṇa bhramanti divasānugāḥ // LiP_1,55.75 //",
  "GP12lip_1_pu:5624": "varṣantaś ca tapantaś ca hlādayantaś ca vai dvijāḥ /",
  "GP12lip_1_pu:5625": "gopāyantīha bhūtāni sarvāṇi dyāmanukṣayāt // LiP_1,55.76 //",
  "GP12lip_1_pu:5626": "sthānābhimāninām etat sthānaṃ manvantareṣu vai /",
  "GP12lip_1_pu:5627": "atītānāgatānāṃ vai vartante sāṃprataṃ ca ye // LiP_1,55.77 //",
  "GP12lip_1_pu:5628": "ete vasanti vai sūrye saptakāste caturdaśa /",
  "GP12lip_1_pu:5629": "caturdaśasu sarveṣu gaṇā manvantareṣviha // LiP_1,55.78 //",
  "GP12lip_1_pu:5630": "saṃkṣepādvistarāccaiva yathāvṛttaṃ yathāśrutam /",
  "GP12lip_1_pu:5631": "kathitaṃ muniśārdūlā devadevasya dhīmataḥ // LiP_1,55.79 //",
  "GP12lip_1_pu:5632": "ete devā vasantyarke dvau dvau māsau krameṇa tu /",
  "GP12lip_1_pu:5633": "sthānābhimānino hyete gaṇā dvādaśa saptakāḥ // LiP_1,55.80 //",
  "GP12lip_1_pu:5634": "ityeṣa ekacakreṇa sūryastūrṇaṃ rathena tu /",
  "GP12lip_1_pu:5635": "haritairakṣarairaśvaiḥ sarpate 'sau divākaraḥ // LiP_1,55.81 //",
  "GP12lip_1_pu:5636": "ahorātraṃ rathenāsāv ekacakreṇa tu bhraman /",
  "GP12lip_1_pu:5637": "saptadvīpasamudrāṅgāṃ saptabhiḥ sarpate divi // LiP_1,55.82 //",
  "GP12lip_1_pu:5638": "iti śrīliṅgamahāpurāṇe pūrvabhāge sūryarathanirṇayo nāma pañcapañcāśattamo 'dhyāyaḥ",
  "GP12lip_1_pu:5640": "LiP, 1, 56",
  "GP12lip_1_pu:5641": "sūta uvāca",
  "GP12lip_1_pu:5642": "vīthyāśrayāṇi carati nakṣatrāṇi niśākaraḥ /",
  "GP12lip_1_pu:5643": "tricakrobhayato 'śvaś ca vijñeyastasya vai rathaḥ // LiP_1,56.1 //",
  "GP12lip_1_pu:5644": "śatāraiś ca tribhiścakrair yuktaḥ śuklairhayottamaiḥ /",
  "GP12lip_1_pu:5645": "daśabhistvakṛśair divyair asaṃgais tair manojavaiḥ // LiP_1,56.2 //",
  "GP12lip_1_pu:5646": "rathenānena devaiś ca pitṛbhiścaiva gacchati /",
  "GP12lip_1_pu:5647": "somo hyambumayair gobhiḥ śuklaiḥ śuklagabhastimān // LiP_1,56.3 //",
  "GP12lip_1_pu:5648": "kramate śuklapakṣādau bhāskarātparamāsthitaḥ /",
  "GP12lip_1_pu:5649": "āpūryate parasyāntaḥ satataṃ divasakramāt // LiP_1,56.4 //",
  "GP12lip_1_pu:5650": "devaiḥ pītaṃ kṣaye somam āpyāyayati nityaśaḥ /",
  "GP12lip_1_pu:5651": "pītaṃ pañcadaśāhaṃ tu raśminaikena bhāskaraḥ // LiP_1,56.5 //",
  "GP12lip_1_pu:5652": "āpūrayan suṣumnena bhāgaṃ bhāgamanukramāt /",
  "GP12lip_1_pu:5653": "ityeṣā sūryavīryeṇa candrasyāpyāyitā tanuḥ // LiP_1,56.6 //",
  "GP12lip_1_pu:5654": "sa paurṇamāsyāṃ dṛśyeta śuklaḥ sampūrṇamaṇḍalaḥ /",
  "GP12lip_1_pu:5655": "evamāpyāyitaṃ somaṃ śuklapakṣe dinakramāt // LiP_1,56.7 //",
  "GP12lip_1_pu:5656": "tato dvitīyāprabhṛti bahulasya caturdaśīm /",
  "GP12lip_1_pu:5657": "pibantyambumayaṃ devā madhu saumyaṃ sudhāmṛtam // LiP_1,56.8 //",
  "GP12lip_1_pu:5658": "saṃbhṛtaṃ tvardhamāsena hy amṛtaṃ sūryatejasā /",
  "GP12lip_1_pu:5659": "pānārthamamṛtaṃ somaṃ paurṇamāsyāmupāsate // LiP_1,56.9 //",
  "GP12lip_1_pu:5660": "ekarātriṃ surāḥ sarve pitṛbhistvṛṣibhiḥ saha /",
  "GP12lip_1_pu:5661": "somasya kṛṣṇapakṣādau bhāskarābhimukhasya ca // LiP_1,56.10 //",
  "GP12lip_1_pu:5662": "prakṣīyante parasyāntaḥ pīyamānāḥ kalāḥ kramāt /",
  "GP12lip_1_pu:5663": "trayastriṃśacchatāścaiva trayastriṃśattathaiva ca // LiP_1,56.11 //",
  "GP12lip_1_pu:5664": "trayastriṃśatsahasrāṇi devāḥ somaṃ pibanti vai /",
  "GP12lip_1_pu:5665": "evaṃ dinakramātpīte vibudhaistu niśākare // LiP_1,56.12 //",
  "GP12lip_1_pu:5666": "pītvārdhamāsaṃ gacchanti amāvāsyāṃ surottamāḥ /",
  "GP12lip_1_pu:5667": "pitaraścopatiṣṭhanti amāvāsyāṃ niśākaram // LiP_1,56.13 //",
  "GP12lip_1_pu:5668": "tataḥ pañcadaśe bhāge kiṃcicchiṣṭe kalātmake /",
  "GP12lip_1_pu:5669": "aparāhṇe pitṛgaṇā jaghanyaṃ paryupāsate // LiP_1,56.14 //",
  "GP12lip_1_pu:5670": "pibanti dvikalaṃ kālaṃ śiṣṭā tasya kalā tu yā /",
  "GP12lip_1_pu:5671": "nisṛtaṃ tadamāvāsyāṃ gabhastibhyaḥ svadhāmṛtam // LiP_1,56.15 //",
  "GP12lip_1_pu:5672": "māsatṛptimavāpyāgryāṃ pītvā gacchanti te 'mṛtam /",
  "GP12lip_1_pu:5673": "pitṛbhiḥ pīyamānasya pañcadaśyāṃ kalā tu yā // LiP_1,56.16 //",
  "GP12lip_1_pu:5674": "yāvattu kṣīyate tasya bhāgaḥ pañcadaśastu saḥ /",
  "GP12lip_1_pu:5675": "amāvāsyāṃ tatastasyā antarā pūryate punaḥ // LiP_1,56.17 //",
  "GP12lip_1_pu:5676": "vṛddhikṣayau vai pakṣādau ṣoḍaśyāṃ śaśinaḥ smṛtau /",
  "GP12lip_1_pu:5677": "evaṃ sūryanimittaiṣā pakṣavṛddhirniśākare // LiP_1,56.18 //",
  "GP12lip_1_pu:5678": "iti śrīliṅgamahāpurāṇe pūrvabhāge somavarṇanaṃ nāma ṣaṭpañcāśattamo 'dhyāyaḥ",
  "GP12lip_1_pu:5680": "LiP, 1, 57",
  "GP12lip_1_pu:5681": "sūta uvāca",
  "GP12lip_1_pu:5682": "(chariots of other planets)",
  "GP12lip_1_pu:5683": "aṣṭabhiś ca hayairyuktaḥ somaputrasya vai rathaḥ /",
  "GP12lip_1_pu:5684": "vāritejomayaścātha piśaṅgaiścaiva śobhanaiḥ // LiP_1,57.1 //",
  "GP12lip_1_pu:5685": "daśabhiścākṛśairaśvair nānāvarṇai rathaḥ smṛtaḥ /",
  "GP12lip_1_pu:5686": "śukrasya kṣmāmayairyukto daityācāryasya dhīmataḥ // LiP_1,57.2 //",
  "GP12lip_1_pu:5687": "aṣṭāśvaścātha bhaumasya ratho haimaḥ suśobhanaḥ /",
  "GP12lip_1_pu:5688": "jīvasya haimaścāṣṭāśvo mandasyāyasanirmitaḥ // LiP_1,57.3 //",
  "GP12lip_1_pu:5689": "ratha āpomayairaśvair daśabhistu sitetaraiḥ /",
  "GP12lip_1_pu:5690": "svarbhānorbhāskarāreś ca tathā cāṣṭahayaḥ smṛtaḥ // LiP_1,57.4 //",
  "GP12lip_1_pu:5691": "sarve dhruvanibaddhā vai grahāste vātaraśmibhiḥ /",
  "GP12lip_1_pu:5692": "etena bhrāmyamāṇāś ca yathāyogaṃ vrajanti vai // LiP_1,57.5 //",
  "GP12lip_1_pu:5693": "yāvantyaścaiva tārāś ca tāvantaścaiva raśmayaḥ /",
  "GP12lip_1_pu:5694": "sarve dhruvanibaddhāś ca bhramanto bhrāmayanti tam // LiP_1,57.6 //",
  "GP12lip_1_pu:5695": "alātacakravadyānti vātacakreritāni tu /",
  "GP12lip_1_pu:5696": "yasmādvahati jyotīṃṣi pravahastena sa smṛtaḥ // LiP_1,57.7 //",
  "GP12lip_1_pu:5697": "nakṣatrasūryāś ca tathā grahatārāgaṇaiḥ saha /",
  "GP12lip_1_pu:5698": "unmukhābhimukhāḥ sarve cakrabhūtāḥ śritā divi // LiP_1,57.8 //",
  "GP12lip_1_pu:5699": "dhruveṇādhiṣṭhitāścaiva dhruvameva pradakṣiṇam /",
  "GP12lip_1_pu:5700": "prayānti ceśvaraṃ draṣṭuṃ meḍhībhūtaṃ dhruvaṃ divi // LiP_1,57.9 //",
  "GP12lip_1_pu:5701": "navayojanasāhasro viṣkambhaḥ savituḥ smṛtaḥ /",
  "GP12lip_1_pu:5702": "triguṇastasya vistāro maṇḍalasya pramāṇataḥ // LiP_1,57.10 //",
  "GP12lip_1_pu:5703": "dviguṇaḥ sūryavistārād vistāraḥ śaśinaḥ smṛtaḥ /",
  "GP12lip_1_pu:5704": "tulyastayostu svarbhānur bhūtvādhastātprasarpati // LiP_1,57.11 //",
  "GP12lip_1_pu:5705": "uddhṛtya pṛthivīchāyāṃ nirmitāṃ maṇḍalākṛtim /",
  "GP12lip_1_pu:5706": "svarbhānostu bṛhatsthānaṃ tṛtīyaṃ yat tamomayam // LiP_1,57.12 //",
  "GP12lip_1_pu:5707": "candrasya ṣoḍaśo bhāgo bhārgavasya vidhīyate /",
  "GP12lip_1_pu:5708": "viṣkambhānmaṇḍalāccaiva yojanācca pramāṇataḥ // LiP_1,57.13 //",
  "GP12lip_1_pu:5709": "bhārgavātpādahīnastu vijñeyo vai bṛhaspatiḥ /",
  "GP12lip_1_pu:5710": "pādahīnau vakrasaurī tathāyāmapramāṇataḥ // LiP_1,57.14 //",
  "GP12lip_1_pu:5711": "vistārānmaṇḍalāccaiva pādahīnastayorbudhaḥ /",
  "GP12lip_1_pu:5712": "tārānakṣatrarūpāṇi vapuṣmantīha yāni vai // LiP_1,57.15 //",
  "GP12lip_1_pu:5713": "budhena tāni tulyāni vistārānmaṇḍalādapi /",
  "GP12lip_1_pu:5714": "prāyaśaścandrayogīni vidyādṛkṣāṇi tattvavit // LiP_1,57.16 //",
  "GP12lip_1_pu:5715": "tārānakṣatrarūpāṇi hīnāni tu parasparam /",
  "GP12lip_1_pu:5716": "śatāni pañca catvāri trīṇi dve caiva yojane // LiP_1,57.17 //",
  "GP12lip_1_pu:5717": "sarvopari nikṛṣṭāni tārakāmaṇḍalāni tu /",
  "GP12lip_1_pu:5718": "yojanadvayamātrāṇi tebhyo hrasvaṃ na vidyate // LiP_1,57.18 //",
  "GP12lip_1_pu:5719": "upariṣṭāttrayasteṣāṃ grahā ye dūrasarpiṇaḥ /",
  "GP12lip_1_pu:5720": "sauro 'ṅgirāś ca vakraś ca jñeyā mandavicāriṇaḥ // LiP_1,57.19 //",
  "GP12lip_1_pu:5721": "tebhyo 'dhastāttu catvāraḥ punaranye mahāgrahāḥ /",
  "GP12lip_1_pu:5722": "sūryaḥ somo budhaścaiva bhārgavaścaiva śīghragāḥ // LiP_1,57.20 //",
  "GP12lip_1_pu:5723": "tāvantyastārakāḥ koṭyo yāvantyṛkṣāṇi sarvaśaḥ /",
  "GP12lip_1_pu:5724": "dhruvāt tu niyamāccaiṣām ṛkṣamārge vyavasthitiḥ // LiP_1,57.21 //",
  "GP12lip_1_pu:5725": "saptāśvasyaiva sūryasya nīcoccatvamanukramāt /",
  "GP12lip_1_pu:5726": "uttarāyaṇamārgastho yadā parvasu candramāḥ // LiP_1,57.22 //",
  "GP12lip_1_pu:5727": "uccatvāddṛśyate śīghraṃ nātivyaktairgabhastibhiḥ /",
  "GP12lip_1_pu:5728": "tadā dakṣiṇamārgastho nīcāṃ vīthimupāśritaḥ // LiP_1,57.23 //",
  "GP12lip_1_pu:5729": "bhūmirekhāvṛtaḥ sūryaḥ paurṇimāvāsyayos tadā /",
  "GP12lip_1_pu:5730": "dadṛśe ca yathākālaṃ śīghramastamupaiti ca // LiP_1,57.24 //",
  "GP12lip_1_pu:5731": "tasmāduttaramārgastho hy amāvāsyāṃ niśākaraḥ /",
  "GP12lip_1_pu:5732": "dadṛśe dakṣiṇe mārge niyamāddṛśyate na ca // LiP_1,57.25 //",
  "GP12lip_1_pu:5733": "jyotiṣāṃ gatiyogena sūryasya tamasā vṛtaḥ /",
  "GP12lip_1_pu:5734": "samānakālāstamayau viṣuvatsu samodayau // LiP_1,57.26 //",
  "GP12lip_1_pu:5735": "uttarāsu ca vīthīṣu vyantarāstamanodayau /",
  "GP12lip_1_pu:5736": "paurṇimāvāsyayor jñeyau jyotiścakrānuvartinau // LiP_1,57.27 //",
  "GP12lip_1_pu:5737": "dakṣiṇāyanamārgastho yadā carati raśmivān /",
  "GP12lip_1_pu:5738": "grahāṇāṃ caiva sarveṣāṃ sūryo 'dhastāt prasarpati // LiP_1,57.28 //",
  "GP12lip_1_pu:5739": "vistīrṇaṃ maṇḍalaṃ kṛtvā tasyordhvaṃ carate śaśī /",
  "GP12lip_1_pu:5740": "nakṣatramaṇḍalaṃ kṛtsnaṃ somādūrdhvaṃ prasarpati // LiP_1,57.29 //",
  "GP12lip_1_pu:5741": "nakṣatrebhyo budhaścordhvaṃ budhādūrdhvaṃ tu bhārgavaḥ /",
  "GP12lip_1_pu:5742": "vakrastu bhārgavādūrdhvaṃ vakrād ūrdhvaṃ bṛhaspatiḥ // LiP_1,57.30 //",
  "GP12lip_1_pu:5743": "tasmācchanaiścaraścordhvaṃ tasmātsaptarṣimaṇḍalam /",
  "GP12lip_1_pu:5744": "ṛṣīṇāṃ caiva saptānāṃ dhruvasyordhvaṃ vyavasthitiḥ // LiP_1,57.31 //",
  "GP12lip_1_pu:5745": "taṃ viṣṇulokaṃ paramaṃ jñātvā mucyeta kilbiṣāt /",
  "GP12lip_1_pu:5746": "dviguṇeṣu sahasreṣu yojanānāṃ śateṣu ca // LiP_1,57.32 //",
  "GP12lip_1_pu:5747": "grahanakṣatratārāsu upariṣṭādyathākramam /",
  "GP12lip_1_pu:5748": "grahāś ca candrasūryau ca yutau divyena tejasā // LiP_1,57.33 //",
  "GP12lip_1_pu:5749": "nityamṛkṣeṣu yujyante gacchanto 'harniśaṃ kramāt /",
  "GP12lip_1_pu:5750": "grahanakṣatrasūryās te nīcoccaṛjusaṃsthitāḥ // LiP_1,57.34 //",
  "GP12lip_1_pu:5751": "samāgame ca bhede ca paśyanti yugapatprajāḥ /",
  "GP12lip_1_pu:5752": "ṛtavaḥ ṣaṭ smṛtāḥ sarve samāgacchanti pañcadhā // LiP_1,57.35 //",
  "GP12lip_1_pu:5753": "parasparāsthitā hyete yujyante ca parasparam /",
  "GP12lip_1_pu:5754": "asaṃkareṇa vijñeyas teṣāṃ yogastu vai budhaiḥ // LiP_1,57.36 //",
  "GP12lip_1_pu:5755": "evaṃ saṃkṣipya kathitaṃ grahāṇāṃ gamanaṃ dvijāḥ /",
  "GP12lip_1_pu:5756": "bhāskarapramukhānāṃ ca yathādṛṣṭaṃ yathāśrutam // LiP_1,57.37 //",
  "GP12lip_1_pu:5757": "grahādhipatye bhagavān brahmaṇā padmayoninā /",
  "GP12lip_1_pu:5758": "abhiṣiktaḥ sahasrāṃśū rudreṇa tu yathā guhaḥ // LiP_1,57.38 //",
  "GP12lip_1_pu:5759": "tasmādgrahārcanā kāryā agnau codyaṃ yathāvidhi /",
  "GP12lip_1_pu:5760": "ādityagrahapīḍāyāṃ sadbhiḥ kāryārthasiddhaye // LiP_1,57.39 //",
  "GP12lip_1_pu:5761": "iti śrīliṅgamahāpurāṇe pūrvabhāge jyotiścakre grahacārakathanaṃ nāma saptapañcāśattamo 'dhyāyaḥ",
  "GP12lip_1_pu:5763": "LiP, 1, 58",
  "GP12lip_1_pu:5764": "ṛṣaya ūcuḥ",
  "GP12lip_1_pu:5765": "abhyaṣiñcatkathaṃ brahmā cādhipatye prajāpatiḥ /",
  "GP12lip_1_pu:5766": "devadaityamukhān sarvān sarvātmā vada sāṃpratam // LiP_1,58.1 //",
  "GP12lip_1_pu:5767": "sūta uvāca",
  "GP12lip_1_pu:5768": "grahādhipatye bhagavān abhyaṣiñcaddivākaram /",
  "GP12lip_1_pu:5769": "ṛkṣāṇāmoṣadhīnāṃ ca somaṃ brahmā prajāpatiḥ // LiP_1,58.2 //",
  "GP12lip_1_pu:5770": "apāṃ ca varuṇaṃ devaṃ dhanānāṃ yakṣapuṅgavam /",
  "GP12lip_1_pu:5771": "ādityānāṃ tathā viṣṇuṃ vasūnāṃ pāvakaṃ tathā // LiP_1,58.3 //",
  "GP12lip_1_pu:5772": "prajāpatīnāṃ dakṣaṃ ca marutāṃ śakrameva ca /",
  "GP12lip_1_pu:5773": "daityānāṃ dānavānāṃ ca prahlādaṃ daityapuṅgavam // LiP_1,58.4 //",
  "GP12lip_1_pu:5774": "dharmaṃ pitṝṇām adhipaṃ nirṛtiṃ piśitāśinām /",
  "GP12lip_1_pu:5775": "rudraṃ paśūnāṃ bhūtānāṃ nandinaṃ gaṇanāyakam // LiP_1,58.5 //",
  "GP12lip_1_pu:5776": "vīrāṇāṃ vīrabhadraṃ ca piśācānāṃ bhayaṃkaram /",
  "GP12lip_1_pu:5777": "mātṝṇāṃ caiva cāmuṇḍāṃ sarvadevanamaskṛtām // LiP_1,58.6 //",
  "GP12lip_1_pu:5778": "rudrāṇāṃ devadeveśaṃ nīlalohitamīśvaram /",
  "GP12lip_1_pu:5779": "vighnānāṃ vyomajaṃ devaṃ gajāsyaṃ tu vināyakam // LiP_1,58.7 //",
  "GP12lip_1_pu:5780": "strīṇāṃ devīmumāṃ devīṃ vacasāṃ ca sarasvatīm /",
  "GP12lip_1_pu:5781": "viṣṇuṃ māyāvināṃ caiva svātmānaṃ jagatāṃ tathā // LiP_1,58.8 //",
  "GP12lip_1_pu:5782": "himavantaṃ girīṇāṃ tu nadīnāṃ caiva jāhnavīm /",
  "GP12lip_1_pu:5783": "samudrāṇāṃ ca sarveṣām adhipaṃ payasāṃ nidhim // LiP_1,58.9 //",
  "GP12lip_1_pu:5784": "vṛkṣāṇāṃ caiva cāśvatthaṃ plakṣaṃ ca prapitāmahaḥ // LiP_1,58.10 //",
  "GP12lip_1_pu:5785": "gandharvavidyādharakinnarāṇām īśaṃ punaś citrarathaṃ cakāra /",
  "GP12lip_1_pu:5786": "nāgādhipaṃ vāsukimugravīryaṃ sarpādhipaṃ takṣakamugravīryam // LiP_1,58.11 //",
  "GP12lip_1_pu:5787": "digvāraṇānāmadhipaṃ cakāra gajendram airāvatam ugravīryam /*",
  "GP12lip_1_pu:5788": "suparṇamīśaṃ patatāmathāśvarājānamuccaiḥśravasaṃ cakāra // LiP_1,58.12 //*",
  "GP12lip_1_pu:5789": "siṃhaṃ mṛgāṇāṃ vṛṣabhaṃ gavāṃ ca mṛgādhipānāṃ śarabhaṃ cakāra /",
  "GP12lip_1_pu:5790": "senādhipānāṃ guhamaprameyaṃ śrutismṛtīnāṃ lakulīśamīśam // LiP_1,58.13 //",
  "GP12lip_1_pu:5791": "abhyaṣiñcatsudharmāṇaṃ tathā śaṅkhapadaṃ diśām /",
  "GP12lip_1_pu:5792": "ketumantaṃ krameṇaiva hemaromāṇameva ca // LiP_1,58.14 //",
  "GP12lip_1_pu:5793": "pṛthivyāṃ pṛthumīśānaṃ sarveṣāṃ tu maheśvaram /",
  "GP12lip_1_pu:5794": "caturmūrtiṣu sarvajñaṃ śaṅkaraṃ vṛṣabhadhvajam // LiP_1,58.15 //",
  "GP12lip_1_pu:5795": "prasādādbhagavāñchambhoś cābhyaṣiñcadyathākramam /",
  "GP12lip_1_pu:5796": "purābhiṣicya puṇyātmā rarāja bhuvaneśvaraḥ // LiP_1,58.16 //",
  "GP12lip_1_pu:5797": "etadvo vistareṇaiva kathitaṃ munipuṅgavāḥ /",
  "GP12lip_1_pu:5798": "abhiṣiktāstatastvete viśiṣṭā viśvayoninā // LiP_1,58.17 //",
  "GP12lip_1_pu:5799": "iti śrīliṅgamahāpurāṇe sūryādyabhiṣekakathanaṃ nāmāṣṭapañcāśattamo 'dhyāyaḥ",
  "GP12lip_1_pu:5801": "LiP, 1, 59",
  "GP12lip_1_pu:5802": "sūta uvāca",
  "GP12lip_1_pu:5803": "etacchrutvā tu munayaḥ punastaṃ saṃśayānvitāḥ /",
  "GP12lip_1_pu:5804": "papracchuruttaraṃ bhūyas tadā te romaharṣaṇam // LiP_1,59.1 //",
  "GP12lip_1_pu:5805": "ṛṣaya ūcuḥ",
  "GP12lip_1_pu:5806": "yadetaduktaṃ bhavatā sūteha vadatāṃ vara /",
  "GP12lip_1_pu:5807": "etadvistarato brūhi jyotiṣāṃ ca vinirṇayam // LiP_1,59.2 //",
  "GP12lip_1_pu:5808": "śrutvā tu vacanaṃ teṣāṃ tadā sūtaḥ samāhitaḥ /",
  "GP12lip_1_pu:5809": "uvāca paramaṃ vākyaṃ teṣāṃ saṃśayanirṇaye // LiP_1,59.3 //",
  "GP12lip_1_pu:5810": "asminnarthe mahāprājñair yaduktaṃ śāntabuddhibhiḥ /",
  "GP12lip_1_pu:5811": "etadvo 'haṃ pravakṣyāmi sūryacandramasorgatim // LiP_1,59.4 //",
  "GP12lip_1_pu:5812": "(fire-water-circle)",
  "GP12lip_1_pu:5813": "yathā devagṛhāṇīha sūryacandrādayo grahāḥ /",
  "GP12lip_1_pu:5814": "ataḥ paraṃ tu trividham agnervakṣye samudbhavam // LiP_1,59.5 //",
  "GP12lip_1_pu:5815": "divyasya bhautikasyāgner atho 'gneḥ pārthivasya ca /",
  "GP12lip_1_pu:5816": "vyuṣṭāyāṃ tu rajanyāṃ ca brahmaṇo 'vyaktajanmanaḥ // LiP_1,59.6 //",
  "GP12lip_1_pu:5817": "avyākṛtamidaṃ tvāsīn naiśena tamasā vṛtam /",
  "GP12lip_1_pu:5818": "caturbhāgāvaśiṣṭe 'smin loke naṣṭe viśeṣataḥ // LiP_1,59.7 //",
  "GP12lip_1_pu:5819": "svayaṃbhūrbhagavāṃstatra lokasarvārthasādhakaḥ /",
  "GP12lip_1_pu:5820": "khadyotavatsa vyacarad āvirbhāvacikīrṣayā // LiP_1,59.8 //",
  "GP12lip_1_pu:5821": "so 'gniṃ sṛṣṭvātha lokādau pṛthivījalasaṃśritaḥ /",
  "GP12lip_1_pu:5822": "saṃhṛtya tatprakāśārthaṃ tridhā vyabhajadīśvaraḥ // LiP_1,59.9 //",
  "GP12lip_1_pu:5823": "pavano yastu loke 'smin pārthivo vahnirucyate /",
  "GP12lip_1_pu:5824": "yaścāsau lokādau sūrye śuciragnistu sa smṛtaḥ // LiP_1,59.10 //",
  "GP12lip_1_pu:5825": "vaidyuto 'bjastu vijñeyas teṣāṃ vakṣye tu lakṣaṇam /",
  "GP12lip_1_pu:5826": "vaidyuto jāṭharaḥ sauro vārigarbhāstrayo 'gnayaḥ // LiP_1,59.11 //",
  "GP12lip_1_pu:5827": "tasmādapaḥ pibansūryo gobhir dīpyatyasau vibhuḥ /",
  "GP12lip_1_pu:5828": "jale cābjaḥ samāviṣṭo nādbhir agniḥ praśāmyati // LiP_1,59.12 //",
  "GP12lip_1_pu:5829": "mānavānāṃ ca kukṣistho nāgniḥ śāmyati pāvakaḥ /",
  "GP12lip_1_pu:5830": "arciṣmānpavanaḥ so 'gnir niṣprabho jāṭharaḥ smṛtaḥ // LiP_1,59.13 //",
  "GP12lip_1_pu:5831": "yaścāyaṃ maṇḍalī śuklī nirūṣmā samprajāyate /",
  "GP12lip_1_pu:5832": "prabhā saurī tu pādena hy astaṃ yāte divākare // LiP_1,59.14 //",
  "GP12lip_1_pu:5833": "agnimāviśate rātrau tasmāddūrātprakāśate /",
  "GP12lip_1_pu:5834": "udyantaṃ ca punaḥ sūryam auṣṇyam agneḥ samāviśet // LiP_1,59.15 //",
  "GP12lip_1_pu:5835": "pādena pārthivasyāgnes tasmādagnistapatyasau /",
  "GP12lip_1_pu:5836": "prakāśoṣṇasvarūpe ca saurāgneye tu tejasī // LiP_1,59.16 //",
  "GP12lip_1_pu:5837": "parasparānupraveśād āpyāyete parasparam /",
  "GP12lip_1_pu:5838": "uttare caiva bhūmyardhe tathā hyagniś ca dakṣiṇe // LiP_1,59.17 //",
  "GP12lip_1_pu:5839": "uttiṣṭhati punaḥ sūryaḥ punarvai praviśaty apaḥ /",
  "GP12lip_1_pu:5840": "tasmāttāmrā bhavantyāpo divārātripraveśanāt // LiP_1,59.18 //",
  "GP12lip_1_pu:5841": "astaṃ yāti punaḥ sūryo 'harvai praviśaty apaḥ /",
  "GP12lip_1_pu:5842": "tasmānnaktaṃ punaḥ śuklā āpo dṛśyanti bhāsvarāḥ // LiP_1,59.19 //",
  "GP12lip_1_pu:5843": "etena kramayogena bhūmyardhe dakṣiṇottare /",
  "GP12lip_1_pu:5844": "udayāstamane nityam ahorātraṃ viśaty apaḥ // LiP_1,59.20 //",
  "GP12lip_1_pu:5845": "yaścāsau tapate sūryaḥ pibannaṃbho gabhastibhiḥ /",
  "GP12lip_1_pu:5846": "pārthivāgnivimiśro 'sau divyaḥ śuciriti smṛtaḥ // LiP_1,59.21 //",
  "GP12lip_1_pu:5847": "sahasrapādasau vahnir vṛttakumbhanibhaḥ smṛtaḥ /",
  "GP12lip_1_pu:5848": "ādatte sa tu nāḍīnāṃ sahasreṇa samantataḥ // LiP_1,59.22 //",
  "GP12lip_1_pu:5849": "nādeyīścaiva sāmudrīḥ kūpāścaiva tathā ghanāḥ /",
  "GP12lip_1_pu:5850": "sthāvarā jaṅgamāścaiva vāpīkulyādikā apaḥ // LiP_1,59.23 //",
  "GP12lip_1_pu:5851": "(classes of sunrays)",
  "GP12lip_1_pu:5852": "tasya raśmisahasraṃ tac chītavarṣoṣṇaniḥsravam /",
  "GP12lip_1_pu:5853": "tāsāṃ catuḥśatā nāḍyo varṣante citramūrtayaḥ // LiP_1,59.24 //",
  "GP12lip_1_pu:5854": "bhajanāścaiva mālyāś ca ketanāḥ patanās tathā /",
  "GP12lip_1_pu:5855": "amṛtā nāmataḥ sarvā raśmayo vṛṣṭisarjanāḥ // LiP_1,59.25 //",
  "GP12lip_1_pu:5856": "himodvahāś ca tā nāḍyo raśmayas triśatāḥ punaḥ /",
  "GP12lip_1_pu:5857": "reśā meghāś ca vātsyāś ca hlādinyo himasarjanāḥ // LiP_1,59.26 //",
  "GP12lip_1_pu:5858": "candrabhā nāmataḥ sarvā pītābhāś ca gabhastayaḥ /",
  "GP12lip_1_pu:5859": "śuklāś ca kakubhāścaiva gāvo viśvabhṛtas tathā // LiP_1,59.27 //",
  "GP12lip_1_pu:5860": "śuklāstā nāmataḥ sarvās triśatīrgharmasarjanāḥ /",
  "GP12lip_1_pu:5861": "somo bibharti tābhistu manuṣyapitṛdevatāḥ // LiP_1,59.28 //",
  "GP12lip_1_pu:5862": "manuṣyānauṣadheneha svadhayā ca pitṝnapi /",
  "GP12lip_1_pu:5863": "amṛtena surān sarvāṃs tisṛbhis tarpayatyasau // LiP_1,59.29 //",
  "GP12lip_1_pu:5864": "vasante caiva grīṣme ca śataiḥ sa tapate tribhiḥ /",
  "GP12lip_1_pu:5865": "varṣāsvatho śaradi ca caturbhiḥ saṃpravarṣati // LiP_1,59.30 //",
  "GP12lip_1_pu:5866": "hemante śiśire caiva himamutsṛjate tribhiḥ /",
  "GP12lip_1_pu:5867": "(Götter in der Sonne)",
  "GP12lip_1_pu:5868": "indro dhātā bhagaḥ pūṣā mitro 'tha varuṇo 'ryamā // LiP_1,59.31 //",
  "GP12lip_1_pu:5869": "aṃśur vivasvāṃstvaṣṭā ca parjanyo viṣṇureva ca /",
  "GP12lip_1_pu:5870": "varuṇo māghamāse tu sūrya eva tu phālgune // LiP_1,59.32 //",
  "GP12lip_1_pu:5871": "caitre māsi bhavedaṃśur dhātā vaiśākhatāpanaḥ /",
  "GP12lip_1_pu:5872": "jyeṣṭhe māsi bhavedindra āṣāḍhe cāryamā raviḥ // LiP_1,59.33 //",
  "GP12lip_1_pu:5873": "vivasvān śrāvaṇe māsi prauṣṭhapade bhagaḥ smṛtaḥ /",
  "GP12lip_1_pu:5874": "parjanyo 'śvayuje māsi tvaṣṭā vai kārtike raviḥ // LiP_1,59.34 //",
  "GP12lip_1_pu:5875": "mārgaśīrṣe bhavenmitraḥ pauṣe viṣṇuḥ sanātanaḥ /",
  "GP12lip_1_pu:5876": "pañcaraśmisahasrāṇi varuṇasyārkakarmaṇi // LiP_1,59.35 //",
  "GP12lip_1_pu:5877": "ṣaḍbhiḥ sahasraiḥ pūṣā tu devo 'ṃśuḥ saptabhis tathā /",
  "GP12lip_1_pu:5878": "dhātāṣṭabhiḥ sahasraistu navabhistu śatakratuḥ // LiP_1,59.36 //",
  "GP12lip_1_pu:5879": "vivasvān daśabhir yāti yātyekādaśabhir bhagaḥ /",
  "GP12lip_1_pu:5880": "saptabhistapate mitras tvaṣṭā caivāṣṭabhiḥ smṛtaḥ // LiP_1,59.37 //",
  "GP12lip_1_pu:5881": "aryamā daśabhir yāti parjanyo navabhis tathā /",
  "GP12lip_1_pu:5882": "ṣaḍbhī raśmisahasraistu viṣṇustapati medinīm // LiP_1,59.38 //",
  "GP12lip_1_pu:5883": "vasaṃte kapilaḥ sūryo grīṣme kāñcanasaprabhaḥ /",
  "GP12lip_1_pu:5884": "śveto varṣāsu varṇena pāṇḍuḥ śaradi bhāskaraḥ // LiP_1,59.39 //",
  "GP12lip_1_pu:5885": "hemante tāmravarṇastu śiśire lohito raviḥ /",
  "GP12lip_1_pu:5886": "iti varṇāḥ samākhyātā mayā sūryasamudbhavāḥ // LiP_1,59.40 //",
  "GP12lip_1_pu:5887": "oṣadhīṣu balaṃ dhatte svadhayā ca pitṛṣvapi /",
  "GP12lip_1_pu:5888": "sūryo 'mareṣvapyamṛtaṃ trayaṃ triṣu niyacchati // LiP_1,59.41 //",
  "GP12lip_1_pu:5889": "evaṃ raśmisahasraṃ tat sauraṃ lokārthasādhakam /",
  "GP12lip_1_pu:5890": "bhidyate lokamāsādya jalaśītoṣṇaniḥsravam // LiP_1,59.42 //",
  "GP12lip_1_pu:5891": "ityetanmaṇḍalaṃ śuklaṃ bhāsvaraṃ sūryasaṃjñitam /",
  "GP12lip_1_pu:5892": "nakṣatragrahasomānāṃ pratiṣṭhāyonireva ca // LiP_1,59.43 //",
  "GP12lip_1_pu:5893": "candraṛkṣagrahāḥ sarve vijñeyāḥ sūryasaṃbhavāḥ /",
  "GP12lip_1_pu:5894": "nakṣatrādhipatiḥ somo nayanaṃ vāmamīśituḥ // LiP_1,59.44 //",
  "GP12lip_1_pu:5895": "nayanaṃ caivam īśasya dakṣiṇaṃ bhāskaraḥ svayam /",
  "GP12lip_1_pu:5896": "teṣāṃ janānāṃ loke 'smin nayanaṃ nayate yataḥ // LiP_1,59.45 //",
  "GP12lip_1_pu:5897": "iti śrīliṅgamahāpurāṇe pūrvabhāge sūryaraśmisvarūpakathanaṃ nāmaikonaṣaṣṭitamo 'dhyāyaḥ",
  "GP12lip_1_pu:5899": "LiP, 1, 60",
  "GP12lip_1_pu:5900": "sūta uvāca",
  "GP12lip_1_pu:5901": "śeṣāḥ pañca grahā jñeyā īśvarāḥ kāmacāriṇaḥ /",
  "GP12lip_1_pu:5902": "paṭhyate cāgnirāditya udakaṃ candramāḥ smṛtaḥ // LiP_1,60.1 //",
  "GP12lip_1_pu:5903": "śeṣāṇāṃ prakṛtiṃ samyag vakṣyamāṇāṃ nibodhata /",
  "GP12lip_1_pu:5904": "surasenāpatiḥ skandaḥ paṭhyate 'ṅgārako grahaḥ // LiP_1,60.2 //",
  "GP12lip_1_pu:5905": "nārāyaṇaṃ budhaṃ prāhur devaṃ jñānavido janāḥ /",
  "GP12lip_1_pu:5906": "sarvalokaprabhuḥ sākṣād yamo lokaprabhuḥ svayam // LiP_1,60.3 //",
  "GP12lip_1_pu:5907": "mahāgraho dvijaśreṣṭhā mandagāmī śanaiścaraḥ /",
  "GP12lip_1_pu:5908": "devāsuragurū dvau tu bhānumantau mahāgrahau // LiP_1,60.4 //",
  "GP12lip_1_pu:5909": "prajāpatisutāvuktau tataḥ śukrabṛhaspatī /",
  "GP12lip_1_pu:5910": "ādityamūlamakhilaṃ trailokyaṃ nātra saṃśayaḥ // LiP_1,60.5 //",
  "GP12lip_1_pu:5911": "bhavatyasmājjagatkṛtsnaṃ sadevāsuramānuṣam /",
  "GP12lip_1_pu:5912": "rudrendropendracandrāṇāṃ viprendrāgnidivaukasām // LiP_1,60.6 //",
  "GP12lip_1_pu:5913": "dyutirdyutimatāṃ kṛtsnaṃ yattejaḥ sarvalaukikam /",
  "GP12lip_1_pu:5914": "sarvātmā sarvalokeśo mahādevaḥ prajāpatiḥ // LiP_1,60.7 //",
  "GP12lip_1_pu:5915": "sūrya eva trilokeśo mūlaṃ paramadaivatam /",
  "GP12lip_1_pu:5916": "tataḥ saṃjāyate sarvaṃ tatraiva pravilīyate // LiP_1,60.8 //",
  "GP12lip_1_pu:5917": "bhāvābhāvau hi lokānām ādityānniḥsṛtau purā /",
  "GP12lip_1_pu:5918": "avijñeyo graho viprā dīptimānsuprabho raviḥ // LiP_1,60.9 //",
  "GP12lip_1_pu:5919": "atra gacchanti nidhanaṃ jāyante ca punaḥ punaḥ /",
  "GP12lip_1_pu:5920": "kṣaṇā muhūrtā divasā niśāḥ pakṣāś ca kṛtsnaśaḥ // LiP_1,60.10 //",
  "GP12lip_1_pu:5921": "māsāḥ saṃvatsaraścaiva ṛtavo 'tha yugāni ca /",
  "GP12lip_1_pu:5922": "tadādityādṛte hyeṣā kālasaṃkhyā na vidyate // LiP_1,60.11 //",
  "GP12lip_1_pu:5923": "kālādṛte na niyamo na dīkṣā nāhnikakramaḥ /",
  "GP12lip_1_pu:5924": "ṛtūnāṃ ca vibhāgaś ca puṣpaṃ mūlaṃ phalaṃ kutaḥ // LiP_1,60.12 //",
  "GP12lip_1_pu:5925": "kutaḥ sasyaviniṣpattis tṛṇauṣadhigaṇo 'pi ca /",
  "GP12lip_1_pu:5926": "abhāvo vyavahārāṇāṃ jantūnāṃ divi ceha ca // LiP_1,60.13 //",
  "GP12lip_1_pu:5927": "jagatpratāpanamṛte bhāskaraṃ rudrarūpiṇam /",
  "GP12lip_1_pu:5928": "sa eṣa kālaścāgniś ca dvādaśātmā prajāpatiḥ // LiP_1,60.14 //",
  "GP12lip_1_pu:5929": "tapatyeṣa dvijaśreṣṭhās trailokyaṃ sacarācaram /",
  "GP12lip_1_pu:5930": "sa eṣa tejasāṃ rāśiḥ samastaḥ sārvalaukikaḥ // LiP_1,60.15 //",
  "GP12lip_1_pu:5931": "uttamaṃ mārgamāsthāya rātryahobhir idaṃ jagat /",
  "GP12lip_1_pu:5932": "pārśvata ūrdhvam adhaś caiva tāpayatyeṣa sarvaśaḥ // LiP_1,60.16 //",
  "GP12lip_1_pu:5933": "yathā prabhākaro dīpo gṛhamadhye 'valambitaḥ /",
  "GP12lip_1_pu:5934": "pārśvata ūrdhvam adhaścaiva tamo nāśayate samam // LiP_1,60.17 //",
  "GP12lip_1_pu:5935": "tadvatsahasrakiraṇo graharājo jagatprabhuḥ /",
  "GP12lip_1_pu:5936": "sūryo gobhir jagat sarvam ādīpayati sarvataḥ // LiP_1,60.18 //",
  "GP12lip_1_pu:5937": "(7 special sunrays)",
  "GP12lip_1_pu:5938": "rave raśmisahasraṃ yat prāṅmayā samudāhṛtam /",
  "GP12lip_1_pu:5939": "teṣāṃ śreṣṭhāḥ punaḥ sapta raśmayo grahayonayaḥ // LiP_1,60.19 //",
  "GP12lip_1_pu:5940": "suṣumno harikeśaś ca viśvakarmā tathaiva ca /",
  "GP12lip_1_pu:5941": "viśvavyacāḥ punaścādyaḥ saṃnaddhaś ca tataḥ paraḥ // LiP_1,60.20 //",
  "GP12lip_1_pu:5942": "sarvāvasuḥ punaścānyaḥ svarāḍanyaḥ prakīrtitaḥ /",
  "GP12lip_1_pu:5943": "suṣumnaḥ sūryaraśmistu dakṣiṇāṃ rāśim aidhayat // LiP_1,60.21 //",
  "GP12lip_1_pu:5944": "nyagūrdhvādhaḥ pracāro 'sya suṣumnaḥ parikīrtitaḥ /",
  "GP12lip_1_pu:5945": "harikeśaḥ purastād yo ṛkṣayoniḥ prakīrtyate // LiP_1,60.22 //",
  "GP12lip_1_pu:5946": "dakṣiṇe viśvakarmā ca raśmirvardhayate budham /",
  "GP12lip_1_pu:5947": "viśvavyacāstu yaḥ paścāc chukrayoniḥ smṛto budhaiḥ // LiP_1,60.23 //",
  "GP12lip_1_pu:5948": "saṃnaddhaś ca tu yo raśmiḥ sa yonir lohitasya tu /",
  "GP12lip_1_pu:5949": "ṣaṣṭhaḥ sarvāvasū raśmiḥ sa yonistu bṛhaspateḥ // LiP_1,60.24 //",
  "GP12lip_1_pu:5950": "śanaiścaraṃ punaś cāpi raśmir āpyāyate svarāṭ /",
  "GP12lip_1_pu:5951": "evaṃ sūryaprabhāvena nakṣatragrahatārakāḥ // LiP_1,60.25 //",
  "GP12lip_1_pu:5952": "dṛśyante divi tāḥ sarvāḥ viśvaṃ cedaṃ punarjagat /",
  "GP12lip_1_pu:5953": "na kṣīyante yatastāni tasmānnakṣatratā smṛtā // LiP_1,60.26 //",
  "GP12lip_1_pu:5954": "iti śrīliṅgamahāpurāṇe pūrvabhāge ṣaṣṭitamo 'dhyāyaḥ",
  "GP12lip_1_pu:5956": "LiP, 1, 61",
  "GP12lip_1_pu:5957": "sūta uvāca",
  "GP12lip_1_pu:5958": "kṣetrāṇyetāni sarvāṇi ātapanti gabhastibhiḥ /",
  "GP12lip_1_pu:5959": "teṣāṃ kṣetrāṇyathādatte sūryo nakṣatratārakāḥ // LiP_1,61.1 //",
  "GP12lip_1_pu:5960": "cīrṇena sukṛteneha sukṛtānte grahāśrayāḥ /",
  "GP12lip_1_pu:5961": "tāraṇāttārakā hyetāḥ śuklatvāccaiva tārakāḥ // LiP_1,61.2 //",
  "GP12lip_1_pu:5962": "divyānāṃ pārthivānāṃ ca naiśānāṃ caiva sarvaśaḥ /",
  "GP12lip_1_pu:5963": "ādānānnityamādityas tejasāṃ tamasāmapi // LiP_1,61.3 //",
  "GP12lip_1_pu:5964": "savane syandane 'rthe ca dhātur eṣa vibhāṣyate /",
  "GP12lip_1_pu:5965": "savanāttejaso 'pāṃ ca tenāsau savitā mataḥ // LiP_1,61.4 //",
  "GP12lip_1_pu:5966": "bahulaścandra ityeṣa hlādane dhāturucyate /",
  "GP12lip_1_pu:5967": "śuklatve cāmṛtatve ca śītatve ca vibhāvyate // LiP_1,61.5 //",
  "GP12lip_1_pu:5968": "sūryācandramasordivye maṇḍale bhāsvare khage /",
  "GP12lip_1_pu:5969": "jalatejomaye śukle vṛttakuṃbhanibhe śubhe // LiP_1,61.6 //",
  "GP12lip_1_pu:5970": "ghanatoyātmakaṃ tatra maṇḍalaṃ śaśinaḥ smṛtam /",
  "GP12lip_1_pu:5971": "ghanatejomayaṃ śuklaṃ maṇḍalaṃ bhāskarasya tu // LiP_1,61.7 //",
  "GP12lip_1_pu:5972": "vasanti sarvadevāś ca sthānānyetāni sarvaśaḥ /",
  "GP12lip_1_pu:5973": "manvantareṣu sarveṣu ṛkṣasūryagrahāśrayāḥ // LiP_1,61.8 //",
  "GP12lip_1_pu:5974": "tena grahā gṛhāṇyeva tadākhyāste bhavanti ca /",
  "GP12lip_1_pu:5975": "sauraṃ sūryo 'viśatsthānaṃ saumyaṃ somastathaiva ca // LiP_1,61.9 //",
  "GP12lip_1_pu:5976": "śaukraṃ śukro 'viśatsthānaṃ ṣoḍaśārciḥ pratāpavān /",
  "GP12lip_1_pu:5977": "bṛhad bṛhaspatiścaiva lohitaścaiva lohitam // LiP_1,61.10 //",
  "GP12lip_1_pu:5978": "śanaiścaraṃ tathā sthānaṃ devaścāpi śanaiścaraḥ /",
  "GP12lip_1_pu:5979": "baudhaṃ budhastu svarbhānuḥ svarbhānusthānamāśritaḥ // LiP_1,61.11 //",
  "GP12lip_1_pu:5980": "nakṣatrāṇi ca sarvāṇi nakṣatrāṇi viśanti ca /",
  "GP12lip_1_pu:5981": "gṛhāṇyetāni sarvāṇi jyotīṃṣi sukṛtātmanām // LiP_1,61.12 //",
  "GP12lip_1_pu:5982": "kalpādau sampravṛttāni nirmitāni svayaṃbhuvā /",
  "GP12lip_1_pu:5983": "sthānānyetāni tiṣṭhanti yāvad ābhūtasaṃplavam // LiP_1,61.13 //",
  "GP12lip_1_pu:5984": "manvantareṣu sarveṣu devasthānāni tāni vai /",
  "GP12lip_1_pu:5985": "abhimānino 'vatiṣṭhante devāḥ sthānaṃ punaḥ punaḥ // LiP_1,61.14 //",
  "GP12lip_1_pu:5986": "atītaistu sahaitāni bhāvyābhāvyaiḥ suraiḥ saha /",
  "GP12lip_1_pu:5987": "vartante vartamānaiś ca sthānibhistaiḥ suraiḥ saha // LiP_1,61.15 //",
  "GP12lip_1_pu:5988": "asminmanvantare caiva grahā vaimānikāḥ smṛtāḥ /",
  "GP12lip_1_pu:5989": "vivasvānaditeḥ putraḥ sūryo vaivasvate 'ntare // LiP_1,61.16 //",
  "GP12lip_1_pu:5990": "dyutimānṛṣiputrastu somo devo vasuḥ smṛtaḥ /",
  "GP12lip_1_pu:5991": "śukro devastu vijñeyo bhārgavo 'surayājakaḥ // LiP_1,61.17 //",
  "GP12lip_1_pu:5992": "bṛhattejāḥ smṛto devo devācāryo 'ṅgiraḥsutaḥ /",
  "GP12lip_1_pu:5993": "budho manoharaścaiva ṛṣiputrastu sa smṛtaḥ // LiP_1,61.18 //",
  "GP12lip_1_pu:5994": "śanaiścaro virūpastu saṃjñāputro vivasvataḥ /",
  "GP12lip_1_pu:5995": "agnirvikeśyāṃ jajñe tu yuvāsau lohitārciṣaḥ // LiP_1,61.19 //",
  "GP12lip_1_pu:5996": "nakṣatraṛkṣanāminyo dākṣāyaṇyastu tāḥ smṛtāḥ /",
  "GP12lip_1_pu:5997": "svarbhānuḥ siṃhikāputro bhūtasaṃtāpano 'suraḥ // LiP_1,61.20 //",
  "GP12lip_1_pu:5998": "somarkṣagrahasūryeṣu kīrtitāstvabhimāninaḥ /",
  "GP12lip_1_pu:5999": "sthānānyetānyathoktāni sthāninyaścaiva devatāḥ // LiP_1,61.21 //",
  "GP12lip_1_pu:6000": "sauram agnimayaṃ sthānaṃ sahasrāṃśorvivasvataḥ /",
  "GP12lip_1_pu:6001": "himāṃśostu smṛtaṃ sthānam ammayaṃ śuklameva ca // LiP_1,61.22 //",
  "GP12lip_1_pu:6002": "āpyaṃ śyāmaṃ manojñaṃ ca budharaśmigṛhaṃ smṛtam /",
  "GP12lip_1_pu:6003": "śuklasyāpyammayaṃ śuklaṃ padaṃ ṣoḍaśaraśmivat // LiP_1,61.23 //",
  "GP12lip_1_pu:6004": "navaraśmi tu bhaumasya lohitaṃ sthānam uttamam /",
  "GP12lip_1_pu:6005": "haridrābhaṃ bṛhaccāpi ṣoḍaśārcirbṛhaspateḥ // LiP_1,61.24 //",
  "GP12lip_1_pu:6006": "aṣṭaraśmigṛhaṃ cāpi proktaṃ kṛṣṇaṃ śanaiścare /",
  "GP12lip_1_pu:6007": "svarbhānostāmasaṃ sthānaṃ bhūtasaṃtāpanālayam // LiP_1,61.25 //",
  "GP12lip_1_pu:6008": "vijñeyāstārakāḥ sarvās tv ṛṣayastvekaraśmayaḥ /",
  "GP12lip_1_pu:6009": "āśrayāḥ puṇyakīrtīnāṃ śuklāścāpi svavarṇataḥ // LiP_1,61.26 //",
  "GP12lip_1_pu:6010": "ghanatoyātmikā jñeyāḥ kalpādāveva nirmitāḥ /",
  "GP12lip_1_pu:6011": "ādityaraśmisaṃyogāt saṃprakāśātmikāḥ smṛtāḥ // LiP_1,61.27 //",
  "GP12lip_1_pu:6012": "navayojanasāhasro viṣkaṃbhaḥ savituḥ smṛtaḥ /",
  "GP12lip_1_pu:6013": "triguṇastasya vistāro maṇḍalasya pramāṇataḥ // LiP_1,61.28 //",
  "GP12lip_1_pu:6014": "dviguṇaḥ sūryavistārād vistāraḥ śaśinaḥ smṛtaḥ /",
  "GP12lip_1_pu:6015": "tulyastayostu svarbhānur bhūtvādhastātprasarpati // LiP_1,61.29 //",
  "GP12lip_1_pu:6016": "uddhṛtya pṛthivīchāyāṃ nirmitāṃ maṇḍalākṛtim /",
  "GP12lip_1_pu:6017": "svarbhānostu bṛhatsthānaṃ tṛtīyaṃ yattamomayam // LiP_1,61.30 //",
  "GP12lip_1_pu:6018": "ādityāttacca niṣkramya samaṃ gacchati parvasu /",
  "GP12lip_1_pu:6019": "ādityameti somācca punaḥ saureṣu parvasu // LiP_1,61.31 //",
  "GP12lip_1_pu:6020": "svarbhānuṃ nudate yasmāt tasmātsvarbhānurucyate /",
  "GP12lip_1_pu:6021": "candrasya ṣoḍaśo bhāgo bhārgavasya vidhīyate // LiP_1,61.32 //",
  "GP12lip_1_pu:6022": "viṣkaṃbhānmaṇḍalāccaiva yojanāgrātpramāṇataḥ /",
  "GP12lip_1_pu:6023": "bhārgavātpādahīnastu vijñeyo vai bṛhaspatiḥ // LiP_1,61.33 //",
  "GP12lip_1_pu:6024": "bṛhaspateḥ pādahīnau vakrasaurī ubhau smṛtau /",
  "GP12lip_1_pu:6025": "vistārānmaṇḍalāccaiva pādahīnastayorbudhaḥ // LiP_1,61.34 //",
  "GP12lip_1_pu:6026": "tārānakṣatrarūpāṇi vapuṣmantīha yāni vai /",
  "GP12lip_1_pu:6027": "budhena tāni tulyāni vistārānmaṇḍalācca vai // LiP_1,61.35 //",
  "GP12lip_1_pu:6028": "prāyaśaścandrayogīni vidyādṛkṣāṇi tattvavit /",
  "GP12lip_1_pu:6029": "tārānakṣatrarūpāṇi hīnāni tu parasparam // LiP_1,61.36 //",
  "GP12lip_1_pu:6030": "śatāni pañca catvāri trīṇi dve caiva yojane /",
  "GP12lip_1_pu:6031": "sarvopari nikṛṣṭāni tārakāmaṇḍalāni tu // LiP_1,61.37 //",
  "GP12lip_1_pu:6032": "yojanānyardhamātrāṇi tebhyo hrasvaṃ na vidyate /",
  "GP12lip_1_pu:6033": "upariṣṭāttrayasteṣāṃ grahāste dūrasarpiṇaḥ // LiP_1,61.38 //",
  "GP12lip_1_pu:6034": "sauro 'ṅgirāś ca vakraś ca jñeyā mandavicāriṇaḥ /",
  "GP12lip_1_pu:6035": "pūrvameva samākhyātā gatisteṣāṃ yathākramam // LiP_1,61.39 //",
  "GP12lip_1_pu:6036": "eteṣveva grahāḥ sarve nakṣatreṣu samutthitāḥ /",
  "GP12lip_1_pu:6037": "vivasvānaditeḥ putraḥ sūryo vai munisattamāḥ // LiP_1,61.40 //",
  "GP12lip_1_pu:6038": "viśākhāsu samutpanno grahāṇāṃ prathamo grahaḥ /",
  "GP12lip_1_pu:6039": "tviṣimān dharmaputrastu somo devo vasustu saḥ // LiP_1,61.41 //",
  "GP12lip_1_pu:6040": "śītaraśmiḥ samutpannaḥ kṛttikāsu niśākaraḥ /",
  "GP12lip_1_pu:6041": "ṣoḍaśārcirbhṛgoḥ putraḥ śukraḥ sūryādanantaram // LiP_1,61.42 //",
  "GP12lip_1_pu:6042": "tārāgrahāṇāṃ pravaras tiṣye kṣetre samutthitaḥ /",
  "GP12lip_1_pu:6043": "grahaścāṅgirasaḥ putro dvādaśārcirbṛhaspatiḥ // LiP_1,61.43 //",
  "GP12lip_1_pu:6044": "phālgunīṣu samutpannaḥ pūrvākhyāsu jagadguruḥ /",
  "GP12lip_1_pu:6045": "navārcirlohitāṅgaś ca prajāpatisuto grahaḥ // LiP_1,61.44 //",
  "GP12lip_1_pu:6046": "āṣāḍhāsviha pūrvāsu samutpanna iti smṛtaḥ /",
  "GP12lip_1_pu:6047": "revatīṣveva saptārciḥ- sthāne sauriḥ śanaiścaraḥ // LiP_1,61.45 //",
  "GP12lip_1_pu:6048": "saumyo budho dhaniṣṭhāsu pañcārcir udito grahaḥ /",
  "GP12lip_1_pu:6049": "tamomayo mṛtyusutaḥ prajākṣayakaraḥ śikhī // LiP_1,61.46 //",
  "GP12lip_1_pu:6050": "āśleṣāsu samutpannaḥ sarvahārī mahāgrahaḥ /",
  "GP12lip_1_pu:6051": "tathā svanāmadheyeṣu dākṣāyaṇyaḥ samutthitāḥ // LiP_1,61.47 //",
  "GP12lip_1_pu:6052": "tamovīryamayo rāhuḥ prakṛtyā kṛṣṇamaṇḍalaḥ /",
  "GP12lip_1_pu:6053": "bharaṇīṣu samutpanno grahaścandrārkamardanaḥ // LiP_1,61.48 //",
  "GP12lip_1_pu:6054": "ete tārā grahāścāpi boddhavyā bhārgavādayaḥ /",
  "GP12lip_1_pu:6055": "janmanakṣatrapīḍāsu yānti vaiguṇyatāṃ yataḥ // LiP_1,61.49 //",
  "GP12lip_1_pu:6056": "mucyate tena doṣeṇa tatastadgrahabhaktitaḥ /",
  "GP12lip_1_pu:6057": "sarvagrahāṇāmeteṣām ādirāditya ucyate // LiP_1,61.50 //",
  "GP12lip_1_pu:6058": "tārāgrahāṇāṃ śukrastu ketūnāṃ cāpi dhūmavān /",
  "GP12lip_1_pu:6059": "dhruvaḥ kila grahāṇāṃ tu vibhaktānāṃ caturdiśam // LiP_1,61.51 //",
  "GP12lip_1_pu:6060": "nakṣatrāṇāṃ śraviṣṭhā syād ayanānāṃ tathottaram /",
  "GP12lip_1_pu:6061": "varṣāṇāṃ caiva pañcānām ādyaḥ saṃvatsaraḥ smṛtaḥ // LiP_1,61.52 //",
  "GP12lip_1_pu:6062": "ṛtūnāṃ śiśiraścāpi māsānāṃ māgha ucyate /",
  "GP12lip_1_pu:6063": "pakṣāṇāṃ śuklapakṣastu tithīnāṃ pratipattathā // LiP_1,61.53 //",
  "GP12lip_1_pu:6064": "ahorātravibhāgānām ahaścādiḥ prakīrtitaḥ /",
  "GP12lip_1_pu:6065": "muhūrtānāṃ tathaivādir muhūrto rudradaivataḥ // LiP_1,61.54 //",
  "GP12lip_1_pu:6066": "kṣaṇaścāpi nimeṣādiḥ kālaḥ kālavidāṃ varāḥ /",
  "GP12lip_1_pu:6067": "śravaṇāntaṃ dhaniṣṭhādi yugaṃ syātpañcavārṣikam // LiP_1,61.55 //",
  "GP12lip_1_pu:6068": "bhānorgativiśeṣeṇa cakravatparivartate /",
  "GP12lip_1_pu:6069": "divākaraḥ smṛtastasmāt kālakṛdvibhurīśvaraḥ // LiP_1,61.56 //",
  "GP12lip_1_pu:6070": "caturvidhānāṃ bhūtānāṃ pravartakanivartakaḥ /",
  "GP12lip_1_pu:6071": "tasyāpi bhagavān rudraḥ sākṣāddevaḥ pravartakaḥ // LiP_1,61.57 //",
  "GP12lip_1_pu:6072": "ityeṣa jyotiṣāmevaṃ saṃniveśo 'rthaniścayaḥ /",
  "GP12lip_1_pu:6073": "lokasaṃvyavahārārthaṃ mahādevena nirmitaḥ // LiP_1,61.58 //",
  "GP12lip_1_pu:6074": "buddhipūrvaṃ bhagavatā kalpādau sampravartitaḥ /",
  "GP12lip_1_pu:6075": "sa āśrayo 'bhimānī ca sarvasya jyotirātmakaḥ // LiP_1,61.59 //",
  "GP12lip_1_pu:6076": "ekarūpapradhānasya pariṇāmo 'yamadbhutaḥ /",
  "GP12lip_1_pu:6077": "naiṣa śakyaḥ prasaṃkhyātuṃ yāthātathyena kenacit // LiP_1,61.60 //",
  "GP12lip_1_pu:6078": "gatāgataṃ manuṣyeṇa jyotiṣāṃ māṃsacakṣuṣā /",
  "GP12lip_1_pu:6079": "āgamādanumānācca pratyakṣādupapattitaḥ // LiP_1,61.61 //",
  "GP12lip_1_pu:6080": "parīkṣya nipuṇaṃ buddhyā śraddhātavyaṃ vipaścitā /",
  "GP12lip_1_pu:6081": "cakṣuḥ śāstraṃ jalaṃ lekhyaṃ gaṇitaṃ munisattamāḥ // LiP_1,61.62 //",
  "GP12lip_1_pu:6082": "pañcaite hetavo jñeyā jyotirmānavinirṇaye // LiP_1,61.63 //",
  "GP12lip_1_pu:6083": "iti śrīliṅgamahāpurāṇe pūrvabhāge grahasaṃkhyāvarṇanaṃ nāmaikaṣaṣṭitamo 'dhyāyaḥ",
  "GP12lip_1_pu:6085": "LiP, 1, 62",
  "GP12lip_1_pu:6086": "ṛṣaya ūcuḥ",
  "GP12lip_1_pu:6087": "kathaṃ viṣṇoḥ prasādādvai dhruvo buddhimatāṃ varaḥ /",
  "GP12lip_1_pu:6088": "meḍhībhūto grāhāṇāṃ vai vaktumarhasi sāṃpratam // LiP_1,62.1 //",
  "GP12lip_1_pu:6089": "sūta uvāca",
  "GP12lip_1_pu:6090": "etamarthaṃ mayā pṛṣṭo nānāśāstraviśāradaḥ /",
  "GP12lip_1_pu:6091": "mārkaṇḍeyaḥ purā prāha mahyaṃ śuśrūṣave dvijāḥ // LiP_1,62.2 //",
  "GP12lip_1_pu:6092": "mārkaṇḍeya uvāca",
  "GP12lip_1_pu:6093": "sārvabhaumo mahātejāḥ sarvaśastrabhṛtāṃ varaḥ /",
  "GP12lip_1_pu:6094": "uttānapādo rājā vai pālayāmāsa medinīm // LiP_1,62.3 //",
  "GP12lip_1_pu:6095": "tasya bhāryādvayam abhūt sunītiḥ surucis tathā /",
  "GP12lip_1_pu:6096": "agrajāyāmabhūtputraḥ sunītyāṃ tu mahāyaśāḥ // LiP_1,62.4 //",
  "GP12lip_1_pu:6097": "dhruvo nāma mahāprājñaḥ kuladīpo mahāmatiḥ /",
  "GP12lip_1_pu:6098": "kadācit saptavarṣe 'pi pituraṅkam upāviśat // LiP_1,62.5 //",
  "GP12lip_1_pu:6099": "surucistaṃ vinirdhūya svaputraṃ prītimānasā /",
  "GP12lip_1_pu:6100": "nyaveśayattaṃ viprendrā hy aṅkaṃ rūpeṇa mānitā // LiP_1,62.6 //",
  "GP12lip_1_pu:6101": "alabdhvā sa piturdhīmān aṅkaṃ duḥkhitamānasaḥ /",
  "GP12lip_1_pu:6102": "mātuḥ samīpamāgamya ruroda sa punaḥ punaḥ // LiP_1,62.7 //",
  "GP12lip_1_pu:6103": "rudantaṃ putramāhedaṃ mātā śokapariplutā /",
  "GP12lip_1_pu:6104": "surucirdayitā bhartus tasyāḥ putro 'pi tādṛśaḥ // LiP_1,62.8 //",
  "GP12lip_1_pu:6105": "mama tvaṃ mandabhāgyāyā jātaḥ putro 'pyabhāgyavān /",
  "GP12lip_1_pu:6106": "kiṃ śocasi kimarthaṃ tvaṃ rodamānaḥ punaḥ punaḥ // LiP_1,62.9 //",
  "GP12lip_1_pu:6107": "saṃtaptahṛdayo bhūtvā mama śokaṃ kariṣyasi /",
  "GP12lip_1_pu:6108": "svasthasthānaṃ dhruvaṃ putra svaśaktyā tvaṃ samāpnuyāḥ // LiP_1,62.10 //",
  "GP12lip_1_pu:6109": "ityuktaḥ sa tu mātrā vai nirjagāma tadā vanam /",
  "GP12lip_1_pu:6110": "viśvāmitraṃ tato dṛṣṭvā praṇipatya yathāvidhi // LiP_1,62.11 //",
  "GP12lip_1_pu:6111": "uvāca prāñjalirbhūtvā bhagavan vaktumarhasi /",
  "GP12lip_1_pu:6112": "sarveṣāmuparisthānaṃ kena prāpsyāmi sattama // LiP_1,62.12 //",
  "GP12lip_1_pu:6113": "pituraṅke samāsīnaṃ mātā māṃ surucirmune /",
  "GP12lip_1_pu:6114": "vyadhūnayatsa taṃ rājā pitā novāca kiṃcana // LiP_1,62.13 //",
  "GP12lip_1_pu:6115": "etasmāt kāraṇād brahmaṃs trasto 'haṃ mātaraṃ gataḥ /",
  "GP12lip_1_pu:6116": "sunītirāha me mātā mā kṛthāḥ śokamuttamam // LiP_1,62.14 //",
  "GP12lip_1_pu:6117": "svakarmaṇā paraṃ sthānaṃ prāptumarhasi putraka /",
  "GP12lip_1_pu:6118": "tasyā hi vacanaṃ śrutvā sthānaṃ tava mahāmune // LiP_1,62.15 //",
  "GP12lip_1_pu:6119": "prāpto vanamidaṃ brahmann adya tvāṃ dṛṣṭavānprabho /",
  "GP12lip_1_pu:6120": "tava prasādāt prāpsye 'haṃ sthānamadbhutamuttamam // LiP_1,62.16 //",
  "GP12lip_1_pu:6121": "ityuktaḥ sa muniḥ śrīmān prahasann idam abravīt /",
  "GP12lip_1_pu:6122": "rājaputra śṛṇuṣvedaṃ sthānamuttamamāpsyasi // LiP_1,62.17 //",
  "GP12lip_1_pu:6123": "ārādhya jagatāmīśaṃ keśavaṃ kleśanāśanam /",
  "GP12lip_1_pu:6124": "dakṣiṇāṅgabhavaṃ śaṃbhor mahādevasya dhīmataḥ // LiP_1,62.18 //",
  "GP12lip_1_pu:6125": "japa nityaṃ mahāprājña sarvapāpavināśanam /",
  "GP12lip_1_pu:6126": "iṣṭadaṃ paramaṃ śuddhaṃ pavitramamalaṃ param // LiP_1,62.19 //",
  "GP12lip_1_pu:6127": "brūhi mantramimaṃ divyaṃ praṇavena samanvitam /",
  "GP12lip_1_pu:6128": "namo 'stu vāsudevāya ityevaṃ niyatendriyaḥ // LiP_1,62.20 //",
  "GP12lip_1_pu:6129": "dhyāyansanātanaṃ viṣṇuṃ japahomaparāyaṇaḥ /",
  "GP12lip_1_pu:6130": "ityuktaḥ praṇipatyainaṃ viśvāmitraṃ mahāyaśāḥ // LiP_1,62.21 //",
  "GP12lip_1_pu:6131": "prāṅmukho niyato bhūtvā jajāpa prītamānasaḥ /",
  "GP12lip_1_pu:6132": "śākamūlaphalāhāraḥ saṃvatsaramatandritaḥ // LiP_1,62.22 //",
  "GP12lip_1_pu:6133": "jajāpa mantramaniśam ajasraṃ sa punaḥ punaḥ /",
  "GP12lip_1_pu:6134": "vetālā rākṣasā ghorāḥ siṃhādyāś ca mahāmṛgāḥ // LiP_1,62.23 //",
  "GP12lip_1_pu:6135": "tamabhyayurmahātmānaṃ buddhimohāya bhīṣaṇāḥ /",
  "GP12lip_1_pu:6136": "japan sa vāsudeveti na kiṃcit pratyapadyata // LiP_1,62.24 //",
  "GP12lip_1_pu:6137": "sunītir asya yā mātā tasyā rūpeṇa saṃvṛtā /",
  "GP12lip_1_pu:6138": "piśāci samanuprāptā ruroda bhṛśaduḥkhitā // LiP_1,62.25 //",
  "GP12lip_1_pu:6139": "mama tvamekaḥ putro 'si kimarthaṃ kliśyate bhavān /",
  "GP12lip_1_pu:6140": "māmanāthāmapahāya tapa āsthitavānasi // LiP_1,62.26 //",
  "GP12lip_1_pu:6141": "evamādīni vākyāni bhāṣamāṇāṃ mahātapāḥ /",
  "GP12lip_1_pu:6142": "anirīkṣyaiva hṛṣṭātmā harernāma jajāpa saḥ // LiP_1,62.27 //",
  "GP12lip_1_pu:6143": "tataḥ praśemuḥ sarvatra vighnarūpāṇi tatra vai /",
  "GP12lip_1_pu:6144": "tato garuḍamāruhya kālameghasamadyutiḥ // LiP_1,62.28 //",
  "GP12lip_1_pu:6145": "sarvadevaiḥ parivṛtaḥ stūyamāno maharṣibhiḥ /",
  "GP12lip_1_pu:6146": "āyayau bhagavānviṣṇuḥ dhruvāntikam arātihā // LiP_1,62.29 //",
  "GP12lip_1_pu:6147": "samāgataṃ vilokyātha ko 'sāvityeva cintayan /",
  "GP12lip_1_pu:6148": "pibanniva hṛṣīkeśaṃ nayanābhyāṃ jagatpatim // LiP_1,62.30 //",
  "GP12lip_1_pu:6149": "japan sa vāsudeveti dhruvastasthau mahādyutiḥ /",
  "GP12lip_1_pu:6150": "śaṅkhaprāntena govindaḥ pasparśāsyaṃ hi tasya vai // LiP_1,62.31 //",
  "GP12lip_1_pu:6151": "tataḥ sa paramaṃ jñānam avāpya puruṣottamam /",
  "GP12lip_1_pu:6152": "tuṣṭāva prāñjalirbhūtvā sarvalokeśvaraṃ harim // LiP_1,62.32 //",
  "GP12lip_1_pu:6153": "prasīda devadeveśa śaṅkhacakragadādhara /",
  "GP12lip_1_pu:6154": "lokātman vedaguhyātman tvāṃ prapanno 'smi keśava // LiP_1,62.33 //",
  "GP12lip_1_pu:6155": "na vidustvāṃ mahātmānaṃ sanakādyā maharṣayaḥ /",
  "GP12lip_1_pu:6156": "tatkathaṃ tvāmahaṃ vidyāṃ namaste bhuvaneśvara // LiP_1,62.34 //",
  "GP12lip_1_pu:6157": "tamāha prahasanviṣṇur ehi vatsa dhruvo bhavān /",
  "GP12lip_1_pu:6158": "sthānaṃ dhruvaṃ samāsādya jyotiṣām agrabhug bhava // LiP_1,62.35 //",
  "GP12lip_1_pu:6159": "mātrā tvaṃ sahitastatra jyotiṣāṃ sthānamāpnuhi /",
  "GP12lip_1_pu:6160": "matsthānametatparamaṃ dhruvaṃ nityaṃ suśobhanam // LiP_1,62.36 //",
  "GP12lip_1_pu:6161": "tapasārādhya deveśaṃ purā labdhaṃ hi śaṅkarāt /",
  "GP12lip_1_pu:6162": "vāsudeveti yo nityaṃ praṇavena samanvitam // LiP_1,62.37 //",
  "GP12lip_1_pu:6163": "namaskārasamāyuktaṃ bhagavacchabdasaṃyutam /",
  "GP12lip_1_pu:6164": "japedevaṃ hi yo vidvān dhruvaṃ sthānaṃ prapadyate // LiP_1,62.38 //",
  "GP12lip_1_pu:6165": "tato devāḥ sagandharvāḥ siddhāś ca paramarṣayaḥ /",
  "GP12lip_1_pu:6166": "mātrā saha dhruvaṃ sarve tasmin sthāne nyaveśayan // LiP_1,62.39 //",
  "GP12lip_1_pu:6167": "viṣṇorājñāṃ puraskṛtya jyotiṣāṃ sthānamāptavān /",
  "GP12lip_1_pu:6168": "evaṃ dhruvo mahātejā dvādaśākṣaravidyayā // LiP_1,62.40 //",
  "GP12lip_1_pu:6169": "avāpa mahatīṃ siddhim etatte kathitaṃ mayā // LiP_1,62.41 //",
  "GP12lip_1_pu:6170": "sūta uvāca",
  "GP12lip_1_pu:6171": "tasmādyo vāsudevāya praṇāmaṃ kurute naraḥ /",
  "GP12lip_1_pu:6172": "sa yāti dhruvasālokyaṃ dhruvatvaṃ tasya tattathā // LiP_1,62.42 //",
  "GP12lip_1_pu:6173": "iti śrīliṅgamahāpurāṇe pūrvabhāge bhuvanakośe dhruvasaṃsthānavarṇanaṃ nāma dviṣaṣṭitamo 'dhyāyaḥ",
  "GP12lip_1_pu:6175": "LiP, 1, 63",
  "GP12lip_1_pu:6176": "ṛṣaya ūcuḥ",
  "GP12lip_1_pu:6177": "devānāṃ dānavānāṃ ca gandharvoragarakṣasām /",
  "GP12lip_1_pu:6178": "utpattiṃ brūhi sūtādya yathākramamanuttamam // LiP_1,63.1 //",
  "GP12lip_1_pu:6179": "sūta uvāca",
  "GP12lip_1_pu:6180": "saṃkalpāddarśanātsparśāt pūrveṣāṃ sṛṣṭirucyate /",
  "GP12lip_1_pu:6181": "dakṣātprācetasādūrdhvaṃ sṛṣṭirmaithunasaṃbhavā // LiP_1,63.2 //",
  "GP12lip_1_pu:6182": "yadā tu sṛjatastasya devarṣigaṇapannagān /",
  "GP12lip_1_pu:6183": "na vṛddhimagamallokas tadā maithunayogataḥ // LiP_1,63.3 //",
  "GP12lip_1_pu:6184": "dakṣaḥ putrasahasrāṇi pañca sūtyāmajījanat /",
  "GP12lip_1_pu:6185": "tāṃstu dṛṣṭvā mahābhāgān sisṛkṣurvividhāḥ prajāḥ // LiP_1,63.4 //",
  "GP12lip_1_pu:6186": "nāradaḥ prāha haryaśvān dakṣaputrān samāgatān /",
  "GP12lip_1_pu:6187": "bhuvaḥ pramāṇaṃ sarvaṃ tu jñātvordhvamadha eva ca // LiP_1,63.5 //",
  "GP12lip_1_pu:6188": "tataḥ sṛṣṭiṃ viśeṣeṇa kurudhvaṃ munisattamāḥ /",
  "GP12lip_1_pu:6189": "te tu tadvacanaṃ śrutvā prayātāḥ sarvatodiśam // LiP_1,63.6 //",
  "GP12lip_1_pu:6190": "adyāpi na nivartante samudrādiva sindhavaḥ /",
  "GP12lip_1_pu:6191": "haryaśveṣu ca naṣṭeṣu punardakṣaḥ prajāpatiḥ // LiP_1,63.7 //",
  "GP12lip_1_pu:6192": "sūtyāmeva ca putrāṇāṃ sahasramasṛjatprabhuḥ /",
  "GP12lip_1_pu:6193": "śabalā nāma te viprāḥ sametāḥ sṛṣṭihetavaḥ // LiP_1,63.8 //",
  "GP12lip_1_pu:6194": "nārado 'nugatānprāha punastānsūryavarcasaḥ /",
  "GP12lip_1_pu:6195": "bhuvaḥ pramāṇaṃ sarvaṃ tu jñātvā bhrātṝn punaḥ punaḥ // LiP_1,63.9 //",
  "GP12lip_1_pu:6196": "āgatya vātha sṛṣṭiṃ vai kariṣyatha viśeṣataḥ /",
  "GP12lip_1_pu:6197": "te 'pi tenaiva mārgeṇa jagmurbhrātṛgatiṃ tathā // LiP_1,63.10 //",
  "GP12lip_1_pu:6198": "tatasteṣvapi naṣṭeṣu ṣaṣṭikanyāḥ prajāpatiḥ /",
  "GP12lip_1_pu:6199": "vairiṇyāṃ janayāmāsa dakṣaḥ prācetasastadā // LiP_1,63.11 //",
  "GP12lip_1_pu:6200": "prādātsa daśakaṃ dharme kaśyapāya trayodaśa /",
  "GP12lip_1_pu:6201": "viṃśatsapta ca somāya catasro 'riṣṭanemaye // LiP_1,63.12 //",
  "GP12lip_1_pu:6202": "dve caiva bhṛguputrāya dve kṛśāśvāya dhīmate /",
  "GP12lip_1_pu:6203": "dve caivāṅgirase tadvat tāsāṃ nāmāni vistarāt // LiP_1,63.13 //",
  "GP12lip_1_pu:6204": "śṛṇudhvaṃ devamātṝṇāṃ prajāvistāramāditaḥ /",
  "GP12lip_1_pu:6205": "marutvatī vasūr yāmir lambā bhānurarundhatī // LiP_1,63.14 //",
  "GP12lip_1_pu:6206": "saṃkalpā ca muhūrtā ca sādhyā viśvā ca bhāminī /",
  "GP12lip_1_pu:6207": "dharmapatnyaḥ samākhyātās tāsāṃ putrānvadāmi vaḥ // LiP_1,63.15 //",
  "GP12lip_1_pu:6208": "viśvedevāstu viśvāyāḥ sādhyā sādhyānajījanat /",
  "GP12lip_1_pu:6209": "marutvatyāṃ marutvanto vasostu vasavas tathā // LiP_1,63.16 //",
  "GP12lip_1_pu:6210": "bhānostu bhānavaḥ proktā muhūrtāyā muhūrtakāḥ /",
  "GP12lip_1_pu:6211": "lambāyā ghoṣanāmāno nāgavīthistu yāmijaḥ // LiP_1,63.17 //",
  "GP12lip_1_pu:6212": "saṃkalpāyāstu saṃkalpo vasusargaṃ vadāmi vaḥ /",
  "GP12lip_1_pu:6213": "jyotiṣmantastu ye devā vyāpakāḥ sarvatodiśam // LiP_1,63.18 //",
  "GP12lip_1_pu:6214": "vasavaste samākhyātāḥ sarvabhūtahitaiṣiṇaḥ /",
  "GP12lip_1_pu:6215": "āpo dhruvaś ca somaś ca dharaścaivānilo 'nalaḥ // LiP_1,63.19 //",
  "GP12lip_1_pu:6216": "pratyūṣaś ca prabhāsaś ca vasavo 'ṣṭau prakīrtitāḥ /",
  "GP12lip_1_pu:6217": "ajaikapād ahirbudhnyo virūpākṣaḥ sabhairavaḥ // LiP_1,63.20 //",
  "GP12lip_1_pu:6218": "haraś ca bahurūpaś ca tryaṃbakaś ca sureśvaraḥ /",
  "GP12lip_1_pu:6219": "sāvitraś ca jayantaś ca pinākī cāparājitaḥ // LiP_1,63.21 //",
  "GP12lip_1_pu:6220": "ete rudrāḥ samākhyātā ekādaśa gaṇeśvarāḥ /",
  "GP12lip_1_pu:6221": "kaśyapasya pravakṣyāmi patnībhyaḥ putrapautrakam // LiP_1,63.22 //",
  "GP12lip_1_pu:6222": "aditiś ca ditiścaiva ariṣṭā surasā muniḥ /",
  "GP12lip_1_pu:6223": "surabhir vinatā tāmrā tadvat krodhavaśā ilā // LiP_1,63.23 //",
  "GP12lip_1_pu:6224": "kadrūstviṣā danustadvat tāsāṃ putrānvadāmi vaḥ /",
  "GP12lip_1_pu:6225": "tuṣitā nāma ye devāś cākṣuṣasyāntare manoḥ // LiP_1,63.24 //",
  "GP12lip_1_pu:6226": "vaivasvatāntare te vai ādityā dvādaśa smṛtāḥ /",
  "GP12lip_1_pu:6227": "indro dhātā bhagastvaṣṭa mitro 'tha varuṇo 'ryamā // LiP_1,63.25 //",
  "GP12lip_1_pu:6228": "vivasvānsavitā pūṣā aṃśumān viṣṇureva ca /",
  "GP12lip_1_pu:6229": "ete sahasrakiraṇā ādityā dvādaśa smṛtāḥ // LiP_1,63.26 //",
  "GP12lip_1_pu:6230": "ditiḥ putradvayaṃ lebhe kaśyapāditi naḥ śrutam /",
  "GP12lip_1_pu:6231": "hiraṇyakaśipuṃ caiva hiraṇyākṣaṃ tathaiva ca // LiP_1,63.27 //",
  "GP12lip_1_pu:6232": "danuḥ putraśataṃ lebhe kaśyapād baladarpitam /",
  "GP12lip_1_pu:6233": "vipracittiḥ pradhāno 'bhūt teṣāṃ madhye dvijottamāḥ // LiP_1,63.28 //",
  "GP12lip_1_pu:6234": "tāmrā ca janayāmāsa ṣaṭ kanyā dvijapuṅgavāḥ /",
  "GP12lip_1_pu:6235": "śukīṃ śyenīṃ ca bhāsīṃ ca sugrīvīṃ gṛdhrikāṃ śucim // LiP_1,63.29 //",
  "GP12lip_1_pu:6236": "śukī śukānulūkāṃś ca janayāmāsa dharmataḥ /",
  "GP12lip_1_pu:6237": "śyenī śyenāṃs tathā bhāsī kuraṅgāṃś ca vyajījanat // LiP_1,63.30 //",
  "GP12lip_1_pu:6238": "gṛdhrī gṛdhrān kapotāṃś ca pārāvatī vihaṃgamān /",
  "GP12lip_1_pu:6239": "haṃsasārasakāraṇḍa- plavāñchucirajījanat // LiP_1,63.31 //",
  "GP12lip_1_pu:6240": "ajāśvameṣoṣṭrakharān sugrīvī cāpyajījanat /",
  "GP12lip_1_pu:6241": "vinatā janayāmāsa garuḍaṃ cāruṇaṃ śubhā // LiP_1,63.32 //",
  "GP12lip_1_pu:6242": "saudāminīṃ tathā kanyāṃ sarvalokabhayaṅkarīm /",
  "GP12lip_1_pu:6243": "surasāyāḥ sahasraṃ tu sarpāṇāmabhavatpurā // LiP_1,63.33 //",
  "GP12lip_1_pu:6244": "kadrūḥ sahasraśirasāṃ sahasraṃ prāpa suvratā /",
  "GP12lip_1_pu:6245": "pradhānāsteṣu vikhyātāḥ ṣaḍviṃśatiranuttamāḥ // LiP_1,63.34 //",
  "GP12lip_1_pu:6246": "śeṣavāsukikarkoṭa- śaṅkhairāvatakambalāḥ /",
  "GP12lip_1_pu:6247": "dhanañjayamahānīla- padmāśvataratakṣakāḥ // LiP_1,63.35 //",
  "GP12lip_1_pu:6248": "elāpatramahāpadma- dhṛtarāṣṭrabalāhakāḥ /",
  "GP12lip_1_pu:6249": "śaṅkhapālamahāśaṅkha- puṣpadaṃṣṭraśubhānanāḥ // LiP_1,63.36 //",
  "GP12lip_1_pu:6250": "śaṅkhalomā ca nahuṣo vāmanaḥ phaṇitas tathā /",
  "GP12lip_1_pu:6251": "kapilo durmukhaścāpi patañjaliriti smṛtaḥ // LiP_1,63.37 //",
  "GP12lip_1_pu:6252": "rakṣogaṇaṃ krodhavaśā mahāmāyaṃ vyajījanat /",
  "GP12lip_1_pu:6253": "rudrāṇāṃ ca gaṇaṃ tadvad gomahiṣyau varāṅganā // LiP_1,63.38 //",
  "GP12lip_1_pu:6254": "surabhir janayāmāsa kaśyapāditi naḥ śrutam /",
  "GP12lip_1_pu:6255": "munirmunīnāṃ ca gaṇaṃ gaṇamapsarasāṃ tathā // LiP_1,63.39 //",
  "GP12lip_1_pu:6256": "tathā kiṃnaragandharvān ariṣṭājanayadbahūn /",
  "GP12lip_1_pu:6257": "tṛṇavṛkṣalatāgulmam ilā sarvamajījanat // LiP_1,63.40 //",
  "GP12lip_1_pu:6258": "tviṣā tu yakṣarakṣāṃsi janayāmāsa koṭiśaḥ /",
  "GP12lip_1_pu:6259": "ete tu kāśyapeyāś ca saṃkṣepātparikīrtitāḥ // LiP_1,63.41 //",
  "GP12lip_1_pu:6260": "eteṣāṃ putrapautrādi- vaṃśāś ca bahavaḥ smṛtāḥ /",
  "GP12lip_1_pu:6261": "evaṃ prajāsu sṛṣṭāsu kaśyapena mahātmanā // LiP_1,63.42 //",
  "GP12lip_1_pu:6262": "pratiṣṭhitāsu sarvāsu carāsu sthāvarāsu ca /",
  "GP12lip_1_pu:6263": "abhiṣicyādhipatyeṣu teṣāṃ mukhyānprajāpatiḥ // LiP_1,63.43 //",
  "GP12lip_1_pu:6264": "tato manuṣyādhipatiṃ cakre vaivasvataṃ manum /",
  "GP12lip_1_pu:6265": "svāyaṃbhuve 'ntare pūrvaṃ brahmaṇā ye 'bhiṣecitāḥ // LiP_1,63.44 //",
  "GP12lip_1_pu:6266": "tairiyaṃ pṛthivī sarvā saptadvīpā saparvatā /",
  "GP12lip_1_pu:6267": "yathopadeśamadyāpi dharmeṇa pratipālyate // LiP_1,63.45 //",
  "GP12lip_1_pu:6268": "svāyaṃbhuve 'ntare pūrve brahmaṇā ye 'bhiṣecitāḥ /",
  "GP12lip_1_pu:6269": "te hyete cābhiṣicyante manavaś ca bhavanti te // LiP_1,63.46 //",
  "GP12lip_1_pu:6270": "manvantareṣvatīteṣu gatā hyeteṣu pārthivāḥ /",
  "GP12lip_1_pu:6271": "evamanye 'bhiṣicyante prāpte manvantare tataḥ // LiP_1,63.47 //",
  "GP12lip_1_pu:6272": "atītānāgatāḥ sarve nṛpā manvantare smṛtāḥ /",
  "GP12lip_1_pu:6273": "etānutpādya putrāṃstu prajāsaṃtānakāraṇāt // LiP_1,63.48 //",
  "GP12lip_1_pu:6274": "kaśyapo gotrakāmastu cacāra sa punastapaḥ /",
  "GP12lip_1_pu:6275": "putro gotrakaro mahyaṃ bhavatād iti cintayan // LiP_1,63.49 //",
  "GP12lip_1_pu:6276": "tasyaivaṃ dhyāyamānasya kaśyapasya mahātmanaḥ /",
  "GP12lip_1_pu:6277": "brahmayogātsutau paścāt prādurbhūtau mahaujasau // LiP_1,63.50 //",
  "GP12lip_1_pu:6278": "vatsaraścāsitaścaiva tāvubhau brahmavādinau /",
  "GP12lip_1_pu:6279": "vatsarānnaidhruvo jajñe raibhyaś ca sumahāyaśāḥ // LiP_1,63.51 //",
  "GP12lip_1_pu:6280": "raibhyasya raibhyā vijñeyā naidhruvasya vadāmi vaḥ /",
  "GP12lip_1_pu:6281": "cyavanasya tu kanyāyāṃ sumedhāḥ samapadyata // LiP_1,63.52 //",
  "GP12lip_1_pu:6282": "naidhruvasya tu sā patnī mātā vai kuṇḍapāyinām /",
  "GP12lip_1_pu:6283": "asitasyaikaparṇāyāṃ brahmiṣṭhaḥ samapadyata // LiP_1,63.53 //",
  "GP12lip_1_pu:6284": "śāṇḍilyānāṃ varaḥ śrīmān devalaḥ sumahātapāḥ /",
  "GP12lip_1_pu:6285": "śāṇḍilyā naidhruvā raibhyās trayaḥ pakṣāstu kāśyapāḥ // LiP_1,63.54 //",
  "GP12lip_1_pu:6286": "nava prakṛtayo devāḥ pulastyasya vadāmi vaḥ /",
  "GP12lip_1_pu:6287": "caturyuge hyatikrānte manorekādaśe prabhoḥ // LiP_1,63.55 //",
  "GP12lip_1_pu:6288": "ardhāvaśiṣṭe tasmiṃstu dvāpare sampravartite /",
  "GP12lip_1_pu:6289": "mānavasya nariṣyantaḥ putra āsīd damaḥ kila // LiP_1,63.56 //",
  "GP12lip_1_pu:6290": "damasya tasya dāyādas tṛṇabinduriti smṛtaḥ /",
  "GP12lip_1_pu:6291": "tretāyugamukhe rājā tṛtīye saṃbabhūva ha // LiP_1,63.57 //",
  "GP12lip_1_pu:6292": "tasya kanyā tvilavilā rūpeṇāpratimābhavat /",
  "GP12lip_1_pu:6293": "pulastyāya sa rājarṣis tāṃ kanyāṃ pratyapādayat // LiP_1,63.58 //",
  "GP12lip_1_pu:6294": "ṛṣir airavilo yasyāṃ viśravāḥ samapadyata /",
  "GP12lip_1_pu:6295": "tasya patnyaścatasrastu paulastyakulavardhanāḥ // LiP_1,63.59 //",
  "GP12lip_1_pu:6296": "bṛhaspateḥ śubhā kanyā nāmnā vai devavarṇinī /",
  "GP12lip_1_pu:6297": "puṣpotkaṭā balākā ca sute mālyavataḥ smṛteḥ // LiP_1,63.60 //",
  "GP12lip_1_pu:6298": "kaikasī mālinaḥ kanyā tāsāṃ vai śṛṇuta prajāḥ /",
  "GP12lip_1_pu:6299": "jyeṣṭhaṃ vaiśravaṇaṃ tasmāt suṣuve devavarṇinī // LiP_1,63.61 //",
  "GP12lip_1_pu:6300": "kaikasī cāpyajanayad rāvaṇaṃ rākṣasādhipam /",
  "GP12lip_1_pu:6301": "kumbhakarṇaṃ śūrpaṇakhāṃ dhīmantaṃ ca vibhīṣaṇam // LiP_1,63.62 //",
  "GP12lip_1_pu:6302": "puṣpotkaṭā hyajanayat putrāṃstasmāddvijottamāḥ /",
  "GP12lip_1_pu:6303": "mahodaraṃ prahastaṃ ca mahāpārśvaṃ kharaṃ tathā // LiP_1,63.63 //",
  "GP12lip_1_pu:6304": "kumbhīnasīṃ tathā kanyāṃ balāyāḥ śṛṇuta prajāḥ /",
  "GP12lip_1_pu:6305": "triśirā dūṣaṇaścaiva vidyujjihvaś ca rākṣasaḥ // LiP_1,63.64 //",
  "GP12lip_1_pu:6306": "kanyā vai mālikā cāpi balāyāḥ prasavaḥ smṛtaḥ /",
  "GP12lip_1_pu:6307": "ityete krūrakarmāṇaḥ paulastyā rākṣasā nava // LiP_1,63.65 //",
  "GP12lip_1_pu:6308": "vibhīṣaṇo 'tiśuddhātmā dharmajñaḥ parikīrtitaḥ /",
  "GP12lip_1_pu:6309": "pulastyasya mṛgāḥ putrāḥ sarve vyāghrāś ca daṃṣṭriṇaḥ // LiP_1,63.66 //",
  "GP12lip_1_pu:6310": "bhūtāḥ piśācāḥ sarpāś ca sūkarā hastinas tathā /",
  "GP12lip_1_pu:6311": "vānarāḥ kiṃnarāścaiva ye ca kiṃpuruṣās tathā // LiP_1,63.67 //",
  "GP12lip_1_pu:6312": "anapatyaḥ kratustasmin smṛto vaivasvate 'ntare /",
  "GP12lip_1_pu:6313": "atreḥ patnyo daśaivāsan suṃdaryaś ca pativratāḥ // LiP_1,63.68 //",
  "GP12lip_1_pu:6314": "bhadrāśvasya ghṛtācyāṃ vai daśāpsarasi sūnavaḥ /",
  "GP12lip_1_pu:6315": "bhadrābhadrā ca jaladā mandā nandā tathaiva ca // LiP_1,63.69 //",
  "GP12lip_1_pu:6316": "balābalā ca viprendrā yā ca gopābalā smṛtā /",
  "GP12lip_1_pu:6317": "tathā tāmarasā caiva varakrīḍā ca vai daśa // LiP_1,63.70 //",
  "GP12lip_1_pu:6318": "ātreyavaṃśaprabhavās tāsāṃ bhartā prabhākaraḥ /",
  "GP12lip_1_pu:6319": "svarbhānupihite sūrye patite 'smindivo mahīm // LiP_1,63.71 //",
  "GP12lip_1_pu:6320": "tamo 'bhibhūte loke 'smin prabhā yena pravartitā /",
  "GP12lip_1_pu:6321": "svastyastu hi tavetyukte patanniha divākaraḥ // LiP_1,63.72 //",
  "GP12lip_1_pu:6322": "brahmarṣervacanāttasya papāta na vibhurdivaḥ /",
  "GP12lip_1_pu:6323": "tataḥ prabhākaretyuktaḥ prabhuratrirmaharṣibhiḥ // LiP_1,63.73 //",
  "GP12lip_1_pu:6324": "bhadrāyāṃ janayāmāsa somaṃ putraṃ yaśasvinam /",
  "GP12lip_1_pu:6325": "sa tāsu janayāmāsa punaḥ putrāṃstapodhanaḥ // LiP_1,63.74 //",
  "GP12lip_1_pu:6326": "svastyātreyā iti khyātā ṛṣayo vedapāragāḥ /",
  "GP12lip_1_pu:6327": "teṣāṃ dvau khyātayaśasau brahmiṣṭhau ca mahaujasau // LiP_1,63.75 //",
  "GP12lip_1_pu:6328": "datto hyatrivaro jyeṣṭho durvāsāstasya cānujaḥ /",
  "GP12lip_1_pu:6329": "yavīyasī svasā teṣām amalā brahmavādinī // LiP_1,63.76 //",
  "GP12lip_1_pu:6330": "tasya gotradvaye jātāś catvāraḥ prathitā bhuvi /",
  "GP12lip_1_pu:6331": "śyāvaś ca pratvasaścaiva vavalguścātha gahvaraḥ // LiP_1,63.77 //",
  "GP12lip_1_pu:6332": "ātreyāṇāṃ ca catvāraḥ smṛtāḥ pakṣā mahātmanām /",
  "GP12lip_1_pu:6333": "kāśyapo nāradaścaiva parvatānuddhatas tathā // LiP_1,63.78 //",
  "GP12lip_1_pu:6334": "jajñire mānasā hyete arundhatyā nibodhata /",
  "GP12lip_1_pu:6335": "nāradastu vasiṣṭhāyārundhatīṃ pratyapādayat // LiP_1,63.79 //",
  "GP12lip_1_pu:6336": "ūrdhvaretā mahātejā dakṣaśāpāttu nāradaḥ /",
  "GP12lip_1_pu:6337": "purā devāsure yuddhe ghore vai tārakāmaye // LiP_1,63.80 //",
  "GP12lip_1_pu:6338": "anāvṛṣṭyā hate loke hy ugre lokeśvaraiḥ saha /",
  "GP12lip_1_pu:6339": "vasiṣṭhastapasā dhīmān dhārayāmāsa vai prajāḥ // LiP_1,63.81 //",
  "GP12lip_1_pu:6340": "annodakaṃ mūlaphalam oṣadhīś ca pravartayan /",
  "GP12lip_1_pu:6341": "tānetāñjīvayāmāsa kāruṇyādauṣadhena ca // LiP_1,63.82 //",
  "GP12lip_1_pu:6342": "arundhatyāṃ vasiṣṭhastu sutān utpādayacchatam /",
  "GP12lip_1_pu:6343": "jyāyaso 'janayacchakter adṛśyantī parāśaram // LiP_1,63.83 //",
  "GP12lip_1_pu:6344": "rakṣasā bhakṣite śaktau rudhireṇa tu vai tadā /",
  "GP12lip_1_pu:6345": "kālī parāśarājjajñe kṛṣṇadvaipāyanaṃ prabhum // LiP_1,63.84 //",
  "GP12lip_1_pu:6346": "dvaipāyano hyaraṇyāṃ vai śukam utpādayatsutam /",
  "GP12lip_1_pu:6347": "upamanyuṃ ca pīvaryāṃ viddhīme śukasūnavaḥ // LiP_1,63.85 //",
  "GP12lip_1_pu:6348": "bhūriśravāḥ prabhuḥ śaṃbhuḥ kṛṣṇo gaurastu pañcamaḥ /",
  "GP12lip_1_pu:6349": "kanyā kīrtimatī caiva yogamātā dhṛtavratā // LiP_1,63.86 //",
  "GP12lip_1_pu:6350": "jananī brahmadattasya patnī sā tvanuhasya ca /",
  "GP12lip_1_pu:6351": "śvetaḥ kṛṣṇaś ca gauraś ca śyāmo dhūmrastathāruṇaḥ // LiP_1,63.87 //",
  "GP12lip_1_pu:6352": "nīlo bādarikaścaiva sarve caite parāśarāḥ /",
  "GP12lip_1_pu:6353": "parāśarāṇāmaṣṭau te pakṣāḥ proktā mahātmanām // LiP_1,63.88 //",
  "GP12lip_1_pu:6354": "ata ūrdhvaṃ nibodhadhvam indrapramitisaṃbhavam /",
  "GP12lip_1_pu:6355": "vasiṣṭhasya kapiñjalyo ghṛtācyāmudapadyata // LiP_1,63.89 //",
  "GP12lip_1_pu:6356": "trimūrtiryaḥ samākhyāta indrapramitirucyate /",
  "GP12lip_1_pu:6357": "pṛthoḥ sutāyāṃ sambhūto bhadrastasyā bhavadvasuḥ // LiP_1,63.90 //",
  "GP12lip_1_pu:6358": "upamanyuḥ sutastasya bahavo hyaupamanyavaḥ /",
  "GP12lip_1_pu:6359": "mitrāvaruṇayoścaiva kauṇḍinyā ye pariśrutāḥ // LiP_1,63.91 //",
  "GP12lip_1_pu:6360": "ekārṣeyās tathā cānye vāsiṣṭhā nāma viśrutāḥ /",
  "GP12lip_1_pu:6361": "ete pakṣā vasiṣṭhānāṃ smṛtā daśa mahātmanām // LiP_1,63.92 //",
  "GP12lip_1_pu:6362": "ityete brahmaṇaḥ putrā mānasā viśrutā bhuvi /",
  "GP12lip_1_pu:6363": "bhartāraś ca mahābhāgā eṣāṃ vaṃśāḥ prakīrtitāḥ // LiP_1,63.93 //",
  "GP12lip_1_pu:6364": "trilokadhāraṇe śaktā devarṣikulasaṃbhavāḥ /",
  "GP12lip_1_pu:6365": "teṣāṃ putrāś ca pautrāś ca śataśo 'tha sahasraśaḥ // LiP_1,63.94 //",
  "GP12lip_1_pu:6366": "yaistu vyāptāstrayo lokāḥ sūryasyeva gabhastibhiḥ // LiP_1,63.95 //",
  "GP12lip_1_pu:6367": "iti śrīliṅgamahāpurāṇe pūrvabhāge devādisṛṣṭikathanaṃ nāma triṣaṣṭitamo 'dhyāyaḥ",
  "GP12lip_1_pu:6369": "LiP, 1, 64",
  "GP12lip_1_pu:6370": "ṛṣaya ūcuḥ",
  "GP12lip_1_pu:6371": "kathaṃ hi rakṣasā śaktir bhakṣitaḥ so 'nujaiḥ saha /",
  "GP12lip_1_pu:6372": "vāsiṣṭho vadatāṃ śreṣṭha sūta vaktumihārhasi // LiP_1,64.1 //",
  "GP12lip_1_pu:6373": "sūta uvāca",
  "GP12lip_1_pu:6374": "(Śakti killed by Rudhira)",
  "GP12lip_1_pu:6375": "rākṣaso rudhiro nāma vasiṣṭhasya sutaṃ purā /",
  "GP12lip_1_pu:6376": "śaktiṃ sa bhakṣayāmāsa śakteḥ śāpātsahānujaiḥ // LiP_1,64.2 //",
  "GP12lip_1_pu:6377": "vasiṣṭhayājyaṃ viprendrās tadādiśyaiva bhūpatim /",
  "GP12lip_1_pu:6378": "kalmāṣapādaṃ rudhiro viśvāmitreṇa coditaḥ // LiP_1,64.3 //",
  "GP12lip_1_pu:6379": "bhakṣitaḥ sa iti śrutvā vasiṣṭhastena rakṣasā /",
  "GP12lip_1_pu:6380": "śaktiḥ śaktimatāṃ śreṣṭho bhrātṛbhiḥ saha dharmavit // LiP_1,64.4 //",
  "GP12lip_1_pu:6381": "hā putra putra putreti krandamāno muhurmuhuḥ /",
  "GP12lip_1_pu:6382": "arundhatyā saha muniḥ papāta bhuvi duḥkhitaḥ // LiP_1,64.5 //",
  "GP12lip_1_pu:6383": "(Vasiṣṭha wants to commit suicide)",
  "GP12lip_1_pu:6384": "naṣṭaṃ kulamiti śrutvā martuṃ cakre matiṃ tadā /",
  "GP12lip_1_pu:6385": "smaranputraśataṃ caiva śaktijyeṣṭhaṃ ca śaktimān // LiP_1,64.6 //",
  "GP12lip_1_pu:6386": "na taṃ vināhaṃ jīviṣye iti niścitya duḥkhitaḥ // LiP_1,64.7 //",
  "GP12lip_1_pu:6387": "āruhya mūrdhānam ajātmajo 'sau tayātmavān sarvavid ātmavicca /",
  "GP12lip_1_pu:6388": "dharādharasyaiva tadā dharāyāṃ papāta patnyā saha sāśrudṛṣṭiḥ // LiP_1,64.8 //",
  "GP12lip_1_pu:6389": "dharādharāttaṃ patitaṃ dharā tadā dadhāra tatrāpi vicitrakaṇṭhī /",
  "GP12lip_1_pu:6390": "karāṃbujābhyāṃ karikhelagāminī rudantamādāya ruroda sā ca // LiP_1,64.9 //",
  "GP12lip_1_pu:6391": "tadā tasya snuṣā prāha patnī śaktermahāmunim /",
  "GP12lip_1_pu:6392": "vasiṣṭhaṃ vadatāṃ śreṣṭhaṃ rudantī bhayavihvalā // LiP_1,64.10 //",
  "GP12lip_1_pu:6393": "bhagavanbrāhmaṇaśreṣṭha tava deham idaṃ śubham /",
  "GP12lip_1_pu:6394": "pālayasva vibho draṣṭuṃ tava pautraṃ mamātmajam // LiP_1,64.11 //",
  "GP12lip_1_pu:6395": "na tyājyaṃ tava viprendra dehametatsuśobhanam /",
  "GP12lip_1_pu:6396": "garbhastho mama sarvārtha- sādhakaḥ śaktijo yataḥ // LiP_1,64.12 //",
  "GP12lip_1_pu:6397": "evamuktvātha dharmajñā karābhyāṃ kamalekṣaṇā /",
  "GP12lip_1_pu:6398": "utthāpya śvaśuraṃ natvā netre saṃmṛjya vāriṇā // LiP_1,64.13 //",
  "GP12lip_1_pu:6399": "duḥkhitāpi paritrātuṃ śvaśuraṃ duḥkhitaṃ tadā /",
  "GP12lip_1_pu:6400": "arundhatīṃ ca kalyāṇīṃ prārthayāmāsa duḥkhitām // LiP_1,64.14 //",
  "GP12lip_1_pu:6401": "snuṣāvākyaṃ tataḥ śrutvā vasiṣṭha utthāya bhūtalāt /",
  "GP12lip_1_pu:6402": "saṃjñāmavāpya cāliṅgya sā papāta suduḥkhitā // LiP_1,64.15 //",
  "GP12lip_1_pu:6403": "arundhatī karābhyāṃ tāṃ saṃspṛśyāsrākulekṣaṇām /",
  "GP12lip_1_pu:6404": "ruroda muniśārdūlo bhāryayā sutavatsalaḥ // LiP_1,64.16 //",
  "GP12lip_1_pu:6405": "(Parāśara recites Vedic hymns as an embryo)",
  "GP12lip_1_pu:6406": "atha nābhyaṃbuje viṣṇor yathā tasyāścaturmukhaḥ /",
  "GP12lip_1_pu:6407": "āsīno garbhaśayyāyāṃ kumāra ṛcamāha saḥ // LiP_1,64.17 //",
  "GP12lip_1_pu:6408": "tato niśamya bhagavān vasiṣṭha ṛcamādarāt /",
  "GP12lip_1_pu:6409": "kenoktamiti saṃcintya tadātiṣṭhatsamāhitaḥ // LiP_1,64.18 //",
  "GP12lip_1_pu:6410": "vyomāṅgaṇastho 'tha hariḥ puṇḍarīkanibhekṣaṇaḥ /",
  "GP12lip_1_pu:6411": "vasiṣṭhamāha viśvātmā ghṛṇayā sa ghṛṇānidhiḥ // LiP_1,64.19 //",
  "GP12lip_1_pu:6412": "bho vatsa vatsa viprendra vasiṣṭha sutavatsala /",
  "GP12lip_1_pu:6413": "tava pautramukhāmbhojād ṛg eṣādya viniḥsṛtā // LiP_1,64.20 //",
  "GP12lip_1_pu:6414": "matsamastava pautro 'sau śaktijaḥ śaktimānmune /",
  "GP12lip_1_pu:6415": "tasmāduttiṣṭha saṃtyajya śokaṃ brahmasutottama // LiP_1,64.21 //",
  "GP12lip_1_pu:6416": "rudrabhaktaś ca garbhastho rudrapūjāparāyaṇaḥ /",
  "GP12lip_1_pu:6417": "rudradevaprabhāveṇa kulaṃ te saṃtariṣyati // LiP_1,64.22 //",
  "GP12lip_1_pu:6418": "evamuktvā ghṛṇī vipraṃ bhagavān puruṣottamaḥ /",
  "GP12lip_1_pu:6419": "vasiṣṭhaṃ muniśārdūlaṃ tatraivāntaradhīyata // LiP_1,64.23 //",
  "GP12lip_1_pu:6420": "tataḥ praṇamya śirasā vasiṣṭho vārijekṣaṇam /",
  "GP12lip_1_pu:6421": "adṛśyantyā mahātejāḥ pasparśodaramādarāt // LiP_1,64.24 //",
  "GP12lip_1_pu:6422": "hā putra putra putreti papāta ca suduḥkhitaḥ /",
  "GP12lip_1_pu:6423": "lalāpārundhatī prekṣya tadāsau rudatīṃ dvijāḥ // LiP_1,64.25 //",
  "GP12lip_1_pu:6424": "svaputraṃ ca smaran duḥkhāt punarehyehi putraka /",
  "GP12lip_1_pu:6425": "tava putramimaṃ dṛṣṭvā bho śakte kuladhāraṇam // LiP_1,64.26 //",
  "GP12lip_1_pu:6426": "tavāntikaṃ gamiṣyāmi tava mātrā na saṃśayaḥ /",
  "GP12lip_1_pu:6427": "sūta uvāca",
  "GP12lip_1_pu:6428": "evamuktvā rudanvipra āliṅgyārundhatīṃ tadā // LiP_1,64.27 //",
  "GP12lip_1_pu:6429": "papāta tāḍayantīva svasya kukṣī kareṇa vai /",
  "GP12lip_1_pu:6430": "adṛśyantī jaghānātha śaktijasyālayaṃ śubhā // LiP_1,64.28 //",
  "GP12lip_1_pu:6431": "svodaraṃ duḥkhitā bhūmau lalāpa ca papāta ca /",
  "GP12lip_1_pu:6432": "arundhati tadā bhītā vasiṣṭhaś ca mahāmatiḥ // LiP_1,64.29 //",
  "GP12lip_1_pu:6433": "samutthāpya snuṣāṃ bālām ūcaturbhayavihvalau // LiP_1,64.30 //",
  "GP12lip_1_pu:6434": "vicāramugdhe tava garbhamaṇḍalaṃ karāṃbujābhyāṃ vinihatya durlabham /",
  "GP12lip_1_pu:6435": "kulaṃ vasiṣṭhasya samastamapyaho nihantumārye kathamudyatā vada // LiP_1,64.31 //",
  "GP12lip_1_pu:6436": "tavātmajaṃ śaktisutaṃ ca dṛṣṭvā cāsvādya vaktrāmṛtam āryasūnoḥ /",
  "GP12lip_1_pu:6437": "trātuṃ yato dehamimaṃ munīndraḥ suniścitaḥ pāhi tataḥ śarīram // LiP_1,64.32 //",
  "GP12lip_1_pu:6438": "sūta uvāca",
  "GP12lip_1_pu:6439": "evaṃ snuṣāmupālabhya muniṃ cārundhatī sthitā /",
  "GP12lip_1_pu:6440": "arundhatī vasiṣṭhasya prāha cārteti vihvalā // LiP_1,64.33 //",
  "GP12lip_1_pu:6441": "tvayyeva jīvitaṃ cāsya muner yat suvrate mama /",
  "GP12lip_1_pu:6442": "jīvitaṃ rakṣa dehasya dhātrī ca kuru yaddhitam // LiP_1,64.34 //",
  "GP12lip_1_pu:6443": "adṛśyantyuvāca",
  "GP12lip_1_pu:6444": "mayā yadi muniśreṣṭhas trātuṃ vai niścitaṃ svakam /",
  "GP12lip_1_pu:6445": "mamāśubhaṃ śubhaṃ dehaṃ kathaṃcit pālayāmyaham // LiP_1,64.35 //",
  "GP12lip_1_pu:6446": "priyaduḥkhamahaṃ prāptā hy asatī nātra saṃśayaḥ /",
  "GP12lip_1_pu:6447": "mune duḥkhādahaṃ dagdhā yataḥ putrī mune tava // LiP_1,64.36 //",
  "GP12lip_1_pu:6448": "aho 'dbhutaṃ mayā dṛṣṭaṃ duḥkhapātrī hyahaṃ vibho /",
  "GP12lip_1_pu:6449": "duḥkhatrātā bhava brahman brahmasūno jagadguro // LiP_1,64.37 //",
  "GP12lip_1_pu:6450": "tathāpi bhartṛrahitā dīnā nārī bhavediha /",
  "GP12lip_1_pu:6451": "pāhi māṃ tata āryendra paribhūtā bhaviṣyati // LiP_1,64.38 //",
  "GP12lip_1_pu:6452": "pitā mātā ca putrāśca pautrāḥ śvaśura eva ca /",
  "GP12lip_1_pu:6453": "ete na bāndhavāḥ strīṇāṃ bhartā bandhuḥ parā gatiḥ // LiP_1,64.39 //",
  "GP12lip_1_pu:6454": "ātmano yaddhi kathitam apyardhamiti paṇḍitaiḥ /",
  "GP12lip_1_pu:6455": "tadapyatra mṛṣā hyāsīd gataḥ śaktirahaṃ sthitā // LiP_1,64.40 //",
  "GP12lip_1_pu:6456": "aho mamātra kāṭhinyaṃ manaso munipuṅgava /",
  "GP12lip_1_pu:6457": "patiṃ prāṇasamaṃ tyaktvā sthitā yatra kṣaṇaṃ yataḥ // LiP_1,64.41 //",
  "GP12lip_1_pu:6458": "vasiṣṭhāśvatthamāśritya hy amṛtā tu yathā latā /",
  "GP12lip_1_pu:6459": "nirmūlāpyamṛtā bhartrā tyaktā dīnā sthitāpyaham // LiP_1,64.42 //",
  "GP12lip_1_pu:6460": "snuṣāvākyaṃ niśamyaiva vasiṣṭho bhāryayā saha /",
  "GP12lip_1_pu:6461": "tadā cakre matiṃ dhīmān yātuṃ svāśramamāśramī // LiP_1,64.43 //",
  "GP12lip_1_pu:6462": "kṛcchrātsabhāryo bhagavān vasiṣṭhaḥ svāśramaṃ kṣaṇāt /",
  "GP12lip_1_pu:6463": "adṛśyantyā ca puṇyātmā saṃviveśa sa cintayan // LiP_1,64.44 //",
  "GP12lip_1_pu:6464": "sā garbhaṃ pālayāmāsa kathaṃcinmunipuṅgavāḥ /",
  "GP12lip_1_pu:6465": "kulasaṃdhāraṇārthāya śaktipatnī pativratā // LiP_1,64.45 //",
  "GP12lip_1_pu:6466": "tataḥ sāsūta tanayaṃ daśame māsi suprabham /",
  "GP12lip_1_pu:6467": "śaktipatnī yathā śaktiṃ śaktimantamarundhatī // LiP_1,64.46 //",
  "GP12lip_1_pu:6468": "asūta sā ditirviṣṇuṃ yathā svāhā guhaṃ sutam /",
  "GP12lip_1_pu:6469": "agniṃ yathāraṇiḥ patnī śakteḥ sākṣātparāśaram // LiP_1,64.47 //",
  "GP12lip_1_pu:6470": "yadā tadā śaktisūnur avatīrṇo mahītale /",
  "GP12lip_1_pu:6471": "śaktistyaktvā tadā duḥkhaṃ pitṝṇāṃ samatāṃ yayau // LiP_1,64.48 //",
  "GP12lip_1_pu:6472": "bhrātṛbhiḥ saha puṇyātmā ādityair iva bhāskaraḥ /",
  "GP12lip_1_pu:6473": "rarāja pitṛlokastho vāsiṣṭho munipuṅgavāḥ // LiP_1,64.49 //",
  "GP12lip_1_pu:6474": "jagustadā ca pitaro nanṛtuś ca pitāmahāḥ /",
  "GP12lip_1_pu:6475": "prapitāmahāś ca viprendrā hy avatīrṇe parāśare // LiP_1,64.50 //",
  "GP12lip_1_pu:6476": "ye brahmavādino bhūmau nanṛtur divi devatāḥ /",
  "GP12lip_1_pu:6477": "puṣkarādyāś ca sasṛjuḥ puṣpavarṣaṃ ca khecarāḥ // LiP_1,64.51 //",
  "GP12lip_1_pu:6478": "pureṣu rākṣasānāṃ ca praṇādaṃ viṣamaṃ dvijāḥ /",
  "GP12lip_1_pu:6479": "āśramasthāś ca munayaḥ samūhurharṣasaṃtatim // LiP_1,64.52 //",
  "GP12lip_1_pu:6480": "avatīrṇo yathā hyaṇḍād bhānuḥ so 'pi parāśaraḥ /",
  "GP12lip_1_pu:6481": "adṛśyantyāścaturvaktro meghajālāddivākaraḥ // LiP_1,64.53 //",
  "GP12lip_1_pu:6482": "sukhaṃ ca duḥkhamabhavad adṛśyantyāstathā dvijāḥ /",
  "GP12lip_1_pu:6483": "dṛṣṭvā putraṃ patiṃ smṛtvā arundhatyā munestathā // LiP_1,64.54 //",
  "GP12lip_1_pu:6484": "dṛṣṭvā ca tanayaṃ bālā parāśaramatidyutim /",
  "GP12lip_1_pu:6485": "lalāpa vihvalā bālā sannakaṇṭhī papāta ca // LiP_1,64.55 //",
  "GP12lip_1_pu:6486": "sā parāśaramaho mahāmatiṃ devadānavagaṇaiś ca pūjitam /",
  "GP12lip_1_pu:6487": "jātamātram anaghaṃ śucismitā budhya sāśrunayanā lalāpa ca // LiP_1,64.56 //",
  "GP12lip_1_pu:6488": "hā vasiṣṭhasuta kutracidgataḥ paśya putramanaghaṃ tavātmajam /",
  "GP12lip_1_pu:6489": "tyajya dīnavadanāṃ vanāntare putradarśanaparāmimāṃ prabho // LiP_1,64.57 //",
  "GP12lip_1_pu:6490": "śakte svaṃ ca sutaṃ paśya bhrātṛbhiḥ saha ṣaṇmukham /",
  "GP12lip_1_pu:6491": "yathā maheśvaro 'paśyat sagaṇo hṛṣitānanaḥ // LiP_1,64.58 //",
  "GP12lip_1_pu:6492": "atha tasyāstadālāpaṃ vasiṣṭho munisattamaḥ /",
  "GP12lip_1_pu:6493": "śrutvā snuṣāmuvācedaṃ mā rodīr iti duḥkhitaḥ // LiP_1,64.59 //",
  "GP12lip_1_pu:6494": "(Parāśara: childhood and youth)",
  "GP12lip_1_pu:6495": "ājñayā tasya sā śokaṃ vasiṣṭhasya kulāṅganā /",
  "GP12lip_1_pu:6496": "tyaktvā hyapālayadbālaṃ bālā bālamṛgekṣaṇā // LiP_1,64.60 //",
  "GP12lip_1_pu:6497": "dṛṣṭvā tāmabalāṃ prāha maṅgalābharaṇair vinā /",
  "GP12lip_1_pu:6498": "āsīnāmākulāṃ sādhvīṃ bāṣpaparyākulekṣaṇām // LiP_1,64.61 //",
  "GP12lip_1_pu:6499": "śākteya uvāca",
  "GP12lip_1_pu:6500": "amba maṅgalavibhūṣaṇair vinā dehayaṣṭiranaghe na śobhate /",
  "GP12lip_1_pu:6501": "vaktumarhasi tavādya kāraṇaṃ candrabiṃbarahiteva śarvarī // LiP_1,64.62 //",
  "GP12lip_1_pu:6502": "mātarmātaḥ kathaṃ tyaktvā maṅgalābharaṇāni vai /",
  "GP12lip_1_pu:6503": "āsīnā bhartṛhīneva vaktumarhasi śobhane // LiP_1,64.63 //",
  "GP12lip_1_pu:6504": "adṛśyantī tadā vākyaṃ śrutvā tasya sutasya sā /",
  "GP12lip_1_pu:6505": "na kiṃcid abravīt putraṃ śubhaṃ vā yadi vetarat // LiP_1,64.64 //",
  "GP12lip_1_pu:6506": "adṛśyantīṃ punaḥ prāha śākteyo bhagavānmama /",
  "GP12lip_1_pu:6507": "mātaḥ kutra mahātejāḥ pitā vada vadeti tām // LiP_1,64.65 //",
  "GP12lip_1_pu:6508": "śrutvā ruroda sā vākyaṃ putrasyātīva vihvalā /",
  "GP12lip_1_pu:6509": "bhakṣito rakṣasā tātas taveti nipapāta ca // LiP_1,64.66 //",
  "GP12lip_1_pu:6510": "śrutvā vasiṣṭho 'pi papāta bhūmau pautrasya vākyaṃ sa rudandayāluḥ /",
  "GP12lip_1_pu:6511": "arundhatī cāśramavāsinastadā munervasiṣṭhasya munīśvarāś ca // LiP_1,64.67 //",
  "GP12lip_1_pu:6512": "bhakṣito rakṣasā mātuḥ pitā tava mukhāditi /",
  "GP12lip_1_pu:6513": "śrutvā parāśaro dhīmān prāha cāsrāvilekṣaṇaḥ // LiP_1,64.68 //",
  "GP12lip_1_pu:6514": "(Parāśara will seinen Vater rächen)",
  "GP12lip_1_pu:6515": "parāśara uvāca",
  "GP12lip_1_pu:6516": "abhyarcya devadeveśaṃ trailokyaṃ sacarācaram /",
  "GP12lip_1_pu:6517": "kṣaṇena mātaḥ pitaraṃ darśayāmīti me matiḥ // LiP_1,64.69 //",
  "GP12lip_1_pu:6518": "sā niśamya vacanaṃ tadā śubhaṃ sasmitā tanayamāha vismitā /",
  "GP12lip_1_pu:6519": "tathyam etaditi taṃ nirīkṣya sā putra putra bhavamarcayeti ca // LiP_1,64.70 //",
  "GP12lip_1_pu:6520": "jñātvā śaktisutasyāsya saṃkalpaṃ munipuṅgavaḥ /",
  "GP12lip_1_pu:6521": "vasiṣṭho bhagavānprāha pautraṃ dhīmān ghṛṇānidhiḥ // LiP_1,64.71 //",
  "GP12lip_1_pu:6522": "sthāne pautra muniśreṣṭha saṃkalpastava suvrata /",
  "GP12lip_1_pu:6523": "tathāpi śṛṇu lokasya kṣayaṃ kartuṃ na cārhasi // LiP_1,64.72 //",
  "GP12lip_1_pu:6524": "rākṣasānāmabhāvāya kuru sarveśvarārcanam /",
  "GP12lip_1_pu:6525": "trailokyaṃ śṛṇu śākteya aparādhyati kiṃ tava // LiP_1,64.73 //",
  "GP12lip_1_pu:6526": "tatastasya vasiṣṭhasya niyogācchaktinandanaḥ /",
  "GP12lip_1_pu:6527": "rākṣasānāmabhāvāya matiṃ cakre mahāmatiḥ // LiP_1,64.74 //",
  "GP12lip_1_pu:6528": "adṛśyantīṃ vasiṣṭhaṃ ca praṇamyārundhatīṃ tataḥ /",
  "GP12lip_1_pu:6529": "kṛtvaikaliṅgaṃ kṣaṇikaṃ pāṃsunā munisannidhau // LiP_1,64.75 //",
  "GP12lip_1_pu:6530": "sampūjya śivasūktena tryaṃbakena śubhena ca /",
  "GP12lip_1_pu:6531": "japtvā tvaritarudraṃ ca śivasaṃkalpameva ca // LiP_1,64.76 //",
  "GP12lip_1_pu:6532": "nīlarudraṃ ca śākteyas tathā rudraṃ ca śobhanam /",
  "GP12lip_1_pu:6533": "vāmīyaṃ pavamānaṃ ca pañcabrahma tathaiva ca // LiP_1,64.77 //",
  "GP12lip_1_pu:6534": "hotāraṃ liṅgasūktaṃ ca atharvaśira eva ca /",
  "GP12lip_1_pu:6535": "aṣṭāṅgamarghyaṃ rudrāya dattvābhyarcya yathāvidhi // LiP_1,64.78 //",
  "GP12lip_1_pu:6536": "parāśara uvāca",
  "GP12lip_1_pu:6537": "bhagavanrakṣasā rudra bhakṣito rudhireṇa vai /",
  "GP12lip_1_pu:6538": "pitā mama mahātejā bhrātṛbhiḥ saha śaṅkara // LiP_1,64.79 //",
  "GP12lip_1_pu:6539": "draṣṭumicchāmi bhagavan pitaraṃ bhrātṛbhiḥ saha /",
  "GP12lip_1_pu:6540": "evaṃ vijñāpayāṃlliṅgaṃ praṇipatya muhurmuhuḥ // LiP_1,64.80 //",
  "GP12lip_1_pu:6541": "hā rudra rudra rudreti ruroda nipapāta ca /",
  "GP12lip_1_pu:6542": "taṃ dṛṣṭvā bhagavānrudro devīmāha ca śaṅkaraḥ // LiP_1,64.81 //",
  "GP12lip_1_pu:6543": "paśya bālaṃ mahābhāge bāṣpaparyākulekṣaṇam /",
  "GP12lip_1_pu:6544": "mamānusmaraṇe yuktaṃ madārādhanatatparam // LiP_1,64.82 //",
  "GP12lip_1_pu:6545": "sā ca dṛṣṭvā mahādevī parāśaramaninditā /",
  "GP12lip_1_pu:6546": "duḥkhāt saṃklinnasarvāṅgam asrākulavilocanam // LiP_1,64.83 //",
  "GP12lip_1_pu:6547": "liṅgārcanavidhau saktaṃ hara rudreti vādinam /",
  "GP12lip_1_pu:6548": "prāha bhartāramīśānaṃ śaṅkaraṃ jagatāmumā // LiP_1,64.84 //",
  "GP12lip_1_pu:6549": "īpsitaṃ yaccha sakalaṃ prasīda parameśvara /",
  "GP12lip_1_pu:6550": "niśamya vacanaṃ tasyāḥ śaṅkaraḥ parameśvaraḥ // LiP_1,64.85 //",
  "GP12lip_1_pu:6551": "bhāryāmāryāmumāṃ prāha tato hālāhalāśanaḥ /",
  "GP12lip_1_pu:6552": "rakṣāmyenaṃ dvijaṃ bālaṃ phullendīvaralocanam // LiP_1,64.86 //",
  "GP12lip_1_pu:6553": "dadāmi dṛṣṭiṃ madrūpa- darśanakṣama eṣa vai /",
  "GP12lip_1_pu:6554": "evamuktvā gaṇair divyair bhagavānnīlalohitaḥ // LiP_1,64.87 //",
  "GP12lip_1_pu:6555": "brahmendraviṣṇurudrādyaiḥ saṃvṛtaḥ parameśvaraḥ /",
  "GP12lip_1_pu:6556": "dadau ca darśanaṃ tasmai muniputrāya dhīmate // LiP_1,64.88 //",
  "GP12lip_1_pu:6557": "so 'pi dṛṣṭvā mahādevam ānandāsrāvilekṣaṇaḥ /",
  "GP12lip_1_pu:6558": "nipapāta ca hṛṣṭātmā pādayostasya sādaram // LiP_1,64.89 //",
  "GP12lip_1_pu:6559": "punarbhavānyāḥ pādau ca nandinaś ca mahātmanaḥ /",
  "GP12lip_1_pu:6560": "saphalaṃ jīvitaṃ me 'dya brahmādyāṃstāṃstadāha saḥ // LiP_1,64.90 //",
  "GP12lip_1_pu:6561": "rakṣārthamāgatastvadya mama bālendubhūṣaṇaḥ /",
  "GP12lip_1_pu:6562": "ko 'nyaḥ samo mayā loke devo vā dānavo 'pi vā // LiP_1,64.91 //",
  "GP12lip_1_pu:6563": "atha tasminkṣaṇādeva dadarśa divi saṃsthitam /",
  "GP12lip_1_pu:6564": "pitaraṃ bhrātṛbhiḥ sārdhaṃ śākteyastu parāśaraḥ // LiP_1,64.92 //",
  "GP12lip_1_pu:6565": "sūryamaṇḍalasaṃkāśe vimāne viśvatomukhe /",
  "GP12lip_1_pu:6566": "bhrātṛbhiḥ sahitaṃ dṛṣṭvā nanāma ca jaharṣa ca // LiP_1,64.93 //",
  "GP12lip_1_pu:6567": "tadā vṛṣadhvajo devaḥ sabhāryaḥ sagaṇeśvaraḥ /",
  "GP12lip_1_pu:6568": "vasiṣṭhaputraṃ prāhedaṃ putradarśanatatparam // LiP_1,64.94 //",
  "GP12lip_1_pu:6569": "śrīdeva uvāca",
  "GP12lip_1_pu:6570": "śakte paśya sutaṃ bālam ānandāsrāvilekṣaṇam /",
  "GP12lip_1_pu:6571": "adṛśyantīṃ ca viprendra vasiṣṭhaṃ pitaraṃ tava // LiP_1,64.95 //",
  "GP12lip_1_pu:6572": "arundhatīṃ mahābhāgāṃ kalyāṇīṃ devatopamām /",
  "GP12lip_1_pu:6573": "mātaraṃ pitaraṃ cobhau namaskuru mahāmate // LiP_1,64.96 //",
  "GP12lip_1_pu:6574": "tadā haraṃ praṇamyāśu devadevamumāṃ tathā /",
  "GP12lip_1_pu:6575": "vasiṣṭhaṃ ca tadā śreṣṭhaṃ śaktir vai śaṅkarājñayā // LiP_1,64.97 //",
  "GP12lip_1_pu:6576": "mātaraṃ ca mahābhāgāṃ kalyāṇīṃ patidevatām /",
  "GP12lip_1_pu:6577": "arundhatīṃ jagannātha- niyogātprāha śaktimān // LiP_1,64.98 //",
  "GP12lip_1_pu:6578": "vāsiṣṭha uvāca",
  "GP12lip_1_pu:6579": "bho vatsa vatsa viprendra parāśara mahādyute /",
  "GP12lip_1_pu:6580": "rakṣito 'haṃ tvayā tāta garbhasthena mahātmanā // LiP_1,64.99 //",
  "GP12lip_1_pu:6581": "aṇimādiguṇaiśvaryaṃ mayā vatsa parāśara /",
  "GP12lip_1_pu:6582": "labdhamadyānanaṃ dṛṣṭaṃ tava bāla mamājñayā // LiP_1,64.100 //",
  "GP12lip_1_pu:6583": "adṛśyantīṃ mahābhāgāṃ rakṣa vatsa mahāmate /",
  "GP12lip_1_pu:6584": "arundhatīṃ ca pitaraṃ vasiṣṭhaṃ mama sarvadā // LiP_1,64.101 //",
  "GP12lip_1_pu:6585": "anvayaḥ sakalo vatsa mama saṃtāritastvayā /",
  "GP12lip_1_pu:6586": "putreṇa lokāñjayatīty uktaṃ sadbhiḥ sadaiva hi // LiP_1,64.102 //",
  "GP12lip_1_pu:6587": "īpsitaṃ varayeśānaṃ jagatāṃ prabhavaṃ prabhum /",
  "GP12lip_1_pu:6588": "gamiṣyāmyabhivandyeśaṃ bhrātṛbhiḥ saha śaṅkaram // LiP_1,64.103 //",
  "GP12lip_1_pu:6589": "evaṃ putramupāmantrya praṇamya ca maheśvaram /",
  "GP12lip_1_pu:6590": "nirīkṣya bhāryāṃ sadasi jagāma pitaraṃ vaśī // LiP_1,64.104 //",
  "GP12lip_1_pu:6591": "gataṃ dṛṣṭvātha pitaraṃ tadābhyarcyaiva śaṅkaram /",
  "GP12lip_1_pu:6592": "tuṣṭāva vāgbhir iṣṭābhiḥ śākteyaḥ śaśibhūṣaṇam // LiP_1,64.105 //",
  "GP12lip_1_pu:6593": "tatastuṣṭo mahādevo manmathāndhakamardanaḥ /",
  "GP12lip_1_pu:6594": "anugṛhyātha śākteyaṃ tatraivāntaradhīyata // LiP_1,64.106 //",
  "GP12lip_1_pu:6595": "gate maheśvare sāṃbe praṇamya ca maheśvaram /",
  "GP12lip_1_pu:6596": "dadāha rākṣasānāṃ tu kulaṃ mantreṇa mantravit // LiP_1,64.107 //",
  "GP12lip_1_pu:6597": "tadāha pautraṃ dharmajño vasiṣṭho munibhir vṛtaḥ /",
  "GP12lip_1_pu:6598": "alam atyantakopena tāta manyumimaṃ jahi // LiP_1,64.108 //",
  "GP12lip_1_pu:6599": "rākṣasā nāparādhyanti pitus te vihitaṃ tathā /",
  "GP12lip_1_pu:6600": "mūḍhānāmeva bhavati krodho buddhimatāṃ na hi // LiP_1,64.109 //",
  "GP12lip_1_pu:6601": "hanyate tāta kaḥ kena yataḥ svakṛtabhukpumān /",
  "GP12lip_1_pu:6602": "saṃcitasyātimahatā vatsa kleśena mānavaiḥ // LiP_1,64.110 //",
  "GP12lip_1_pu:6603": "yaśasastapasaścaiva krodho nāśakaraḥ smṛtaḥ /",
  "GP12lip_1_pu:6604": "alaṃ hi rākṣasair dagdhair dīnair anaparādhibhiḥ // LiP_1,64.111 //",
  "GP12lip_1_pu:6605": "satraṃ te viramatvetat kṣamāsārā hi sādhavaḥ /",
  "GP12lip_1_pu:6606": "evaṃ vasiṣṭhavākyena śākteyo munipuṅgavaḥ // LiP_1,64.112 //",
  "GP12lip_1_pu:6607": "upasaṃhṛtavān satraṃ sadyastadvākyagauravāt /",
  "GP12lip_1_pu:6608": "tataḥ prītaś ca bhagavān vasiṣṭho munisattamaḥ // LiP_1,64.113 //",
  "GP12lip_1_pu:6609": "samprāptaś ca tadā satraṃ pulastyo brahmaṇaḥ sutaḥ /",
  "GP12lip_1_pu:6610": "vasiṣṭhena tu dattārghyaḥ kṛtāsanaparigrahaḥ // LiP_1,64.114 //",
  "GP12lip_1_pu:6611": "parāśaramuvācedaṃ praṇipatya sthitaṃ muniḥ /",
  "GP12lip_1_pu:6612": "vaire mahati yadvākyād guror adyāśritā kṣamā // LiP_1,64.115 //",
  "GP12lip_1_pu:6613": "tvayā tasmātsamastāni bhavāñchāstrāṇi vetsyati /",
  "GP12lip_1_pu:6614": "saṃtatermama na chedaḥ kruddhenāpi yataḥ kṛtaḥ // LiP_1,64.116 //",
  "GP12lip_1_pu:6615": "tvayā tasmānmahābhāga dadāmyanyaṃ mahāvaram /",
  "GP12lip_1_pu:6616": "purāṇasaṃhitākartā bhavānvatsa bhaviṣyati // LiP_1,64.117 //",
  "GP12lip_1_pu:6617": "devatāparamārthaṃ ca yathāvadvetsyate bhavān /",
  "GP12lip_1_pu:6618": "pravṛttau vā nivṛttau vā karmaṇas te 'malā matiḥ // LiP_1,64.118 //",
  "GP12lip_1_pu:6619": "matprasādādasaṃdigdhā tava vatsa bhaviṣyati /",
  "GP12lip_1_pu:6620": "tataś ca prāha bhagavān vasiṣṭho vadatāṃ varaḥ // LiP_1,64.119 //",
  "GP12lip_1_pu:6621": "(Parāśara becomes author of Viṣṇupurāṇa)",
  "GP12lip_1_pu:6622": "pulastyena yaduktaṃ te sarvametadbhaviṣyati /",
  "GP12lip_1_pu:6623": "atha tasya pulastyasya vasiṣṭhasya ca dhīmataḥ // LiP_1,64.120 //",
  "GP12lip_1_pu:6624": "prasādādvaiṣṇavaṃ cakre purāṇaṃ vai parāśaraḥ /",
  "GP12lip_1_pu:6625": "ṣaṭprakāraṃ samastārtha- sādhakaṃ jñānasaṃcayam // LiP_1,64.121 //",
  "GP12lip_1_pu:6626": "ṣaṭsāhasramitaṃ sarvaṃ vedārthena ca saṃyutam /",
  "GP12lip_1_pu:6627": "caturthaṃ hi purāṇānāṃ saṃhitāsu suśobhanam // LiP_1,64.122 //",
  "GP12lip_1_pu:6628": "eṣa vaḥ kathitaḥ sarvo vāsiṣṭhānāṃ samāsataḥ /",
  "GP12lip_1_pu:6629": "prabhavaḥ śaktisūnoś ca prabhāvo munipuṅgavāḥ // LiP_1,64.123 //",
  "GP12lip_1_pu:6630": "iti śrīliṅgamahāpurāṇe pūrvabhāge vāsiṣṭhakathanaṃ nāma catuḥṣaṣṭitamo 'dhyāyaḥ",
  "GP12lip_1_pu:6632": "LiP, 1, 65",
  "GP12lip_1_pu:6633": "ṛṣaya ūcuḥ",
  "GP12lip_1_pu:6634": "ādityavaṃśaṃ somasya vaṃśaṃ vaṃśavidāṃ vara /",
  "GP12lip_1_pu:6635": "vaktumarhasi cāsmākaṃ saṃkṣepād romaharṣaṇa // LiP_1,65.1 //",
  "GP12lip_1_pu:6636": "sūta uvāca",
  "GP12lip_1_pu:6637": "aditiḥ suṣuve putram ādityaṃ kaśyapāddvijāḥ /",
  "GP12lip_1_pu:6638": "tasyādityasya caivāsīd bhāryā trayam athāparam // LiP_1,65.2 //",
  "GP12lip_1_pu:6639": "saṃjñā rājñī prabhā chāyā putrāṃstāsāṃ vadāmi vaḥ /",
  "GP12lip_1_pu:6640": "saṃjñā tvāṣṭrī ca suṣuve sūryānmanumanuttamam // LiP_1,65.3 //",
  "GP12lip_1_pu:6641": "yamaṃ ca yamunāṃ caiva rājñī revatameva ca /",
  "GP12lip_1_pu:6642": "prabhā prabhātam ādityāc chāyāṃ saṃjñāpyakalpayat // LiP_1,65.4 //",
  "GP12lip_1_pu:6643": "chāyā ca tasmātsuṣuve sāvarṇiṃ bhāskarāddvijāḥ /",
  "GP12lip_1_pu:6644": "tataḥ śaniṃ ca tapatīṃ viṣṭiṃ caiva yathākramam // LiP_1,65.5 //",
  "GP12lip_1_pu:6645": "chāyā svaputrābhyadhikaṃ snehaṃ cakre manau tadā /",
  "GP12lip_1_pu:6646": "pūrvo manurna cakṣāma yamastu krodhamūrchitaḥ // LiP_1,65.6 //",
  "GP12lip_1_pu:6647": "saṃtāḍayāmāsa ruṣā pādamudyamya dakṣiṇam /",
  "GP12lip_1_pu:6648": "yamena tāḍitā sā tu chāyā vai duḥkhitābhavat // LiP_1,65.7 //",
  "GP12lip_1_pu:6649": "chāyāśāpāt padaṃ caikaṃ yamasya klinnamuttamam /",
  "GP12lip_1_pu:6650": "pūyaśoṇitasampūrṇaṃ kṛmīṇāṃ nicayānvitam // LiP_1,65.8 //",
  "GP12lip_1_pu:6651": "so 'pi gokarṇamāśritya phalakenānilāśanaḥ /",
  "GP12lip_1_pu:6652": "ārādhayanmahādevaṃ yāvadvarṣāyutāyutam // LiP_1,65.9 //",
  "GP12lip_1_pu:6653": "bhavaprasādād āgatya lokapālatvamuttamam /",
  "GP12lip_1_pu:6654": "pitṝṇāmādhipatyaṃ tu śāpamokṣaṃ tathaiva ca // LiP_1,65.10 //",
  "GP12lip_1_pu:6655": "labdhavāndevadevasya prabhāvācchūlapāṇinaḥ /",
  "GP12lip_1_pu:6656": "asahantī purā bhānos tejomayam aninditā // LiP_1,65.11 //",
  "GP12lip_1_pu:6657": "rūpaṃ tvāṣṭrī svadehāttu chāyākhyāṃ sā tvakalpayat /",
  "GP12lip_1_pu:6658": "vaḍavārūpamāsthāya tapastepe tu suvratā // LiP_1,65.12 //",
  "GP12lip_1_pu:6659": "kālātprayatnato jñātvā chāyāṃ chāyāpatiḥ prabhuḥ /",
  "GP12lip_1_pu:6660": "vaḍavāmagamatsaṃjñām aśvarūpeṇa bhāskaraḥ // LiP_1,65.13 //",
  "GP12lip_1_pu:6661": "vaḍavā ca tadā tvāṣṭrī saṃjñā tasmāddivākarāt /",
  "GP12lip_1_pu:6662": "suṣuve cāśvinau devau devānāṃ tu bhiṣagvarau // LiP_1,65.14 //",
  "GP12lip_1_pu:6663": "likhito bhāskaraḥ paścāt saṃjñāpitrā mahātmanā /",
  "GP12lip_1_pu:6664": "viṣṇoścakraṃ tu yadghoraṃ maṇḍalādbhāskarasya tu // LiP_1,65.15 //",
  "GP12lip_1_pu:6665": "nirmame bhagavāṃstvaṣṭā pradhānaṃ divyamāyudham /",
  "GP12lip_1_pu:6666": "rudraprasādācca śubhaṃ sudarśanamiti smṛtam // LiP_1,65.16 //",
  "GP12lip_1_pu:6667": "labdhavān bhagavāṃścakraṃ kṛṣṇaḥ kālāgnisannibham /",
  "GP12lip_1_pu:6668": "manostu prathamasyāsan nava putrāstu tatsamāḥ // LiP_1,65.17 //",
  "GP12lip_1_pu:6669": "ikṣvākur nabhagaś caiva dhṛṣṇuḥ śaryātireva ca /",
  "GP12lip_1_pu:6670": "nariṣyantaś ca vai dhīmān nābhāgo 'riṣṭa eva ca // LiP_1,65.18 //",
  "GP12lip_1_pu:6671": "karūṣaś ca pṛṣadhraś ca navaite mānavāḥ smṛtāḥ /",
  "GP12lip_1_pu:6672": "ilā jyeṣṭhā variṣṭhā ca puṃstvaṃ prāpa ca yā purā // LiP_1,65.19 //",
  "GP12lip_1_pu:6673": "sudyumna iti vikhyātā puṃstvaṃ prāptā tvilā purā /",
  "GP12lip_1_pu:6674": "mitrāvaruṇayostvatra prasādānmunipuṅgavāḥ // LiP_1,65.20 //",
  "GP12lip_1_pu:6675": "punaḥ śaravaṇaṃ prāpya strītvaṃ prāpto bhavājñayā /",
  "GP12lip_1_pu:6676": "sudyumno mānavaḥ śrīmān somavaṃśapravṛddhaye // LiP_1,65.21 //",
  "GP12lip_1_pu:6677": "ikṣvākoraśvamedhena ilā kiṃpuruṣo 'bhavat /",
  "GP12lip_1_pu:6678": "ilā kiṃpuruṣatve ca sudyumna iti cocyate // LiP_1,65.22 //",
  "GP12lip_1_pu:6679": "māsamekaṃ pumānvīraḥ strītvaṃ māsamabhūtpunaḥ /",
  "GP12lip_1_pu:6680": "ilā budhasya bhavanaṃ somaputrasya cāśritā // LiP_1,65.23 //",
  "GP12lip_1_pu:6681": "budhenāntaramāsādya maithunāya pravartitā /",
  "GP12lip_1_pu:6682": "somaputrādbudhāccāpi ailo jajñe purūravāḥ // LiP_1,65.24 //",
  "GP12lip_1_pu:6683": "somavaṃśāgrajo dhīmān bhavabhaktaḥ pratāpavān /",
  "GP12lip_1_pu:6684": "ikṣvākorvaṃśavistāraṃ paścādvakṣye tapodhanāḥ // LiP_1,65.25 //",
  "GP12lip_1_pu:6685": "putratrayamabhūttasya sudyumnasya dvijottamāḥ /",
  "GP12lip_1_pu:6686": "utkalaś ca gayaścaiva vinatāśvastathaiva ca // LiP_1,65.26 //",
  "GP12lip_1_pu:6687": "utkalasyotkalaṃ rāṣṭraṃ vinatāśvasya paścimam /",
  "GP12lip_1_pu:6688": "gayā gayasya cākhyātā purī paramaśobhanā // LiP_1,65.27 //",
  "GP12lip_1_pu:6689": "surāṇāṃ saṃsthitiryasyāṃ pitṝṇāṃ ca sadā sthitiḥ /",
  "GP12lip_1_pu:6690": "ikṣvākujyeṣṭhadāyādo madhyadeśam avāptavān // LiP_1,65.28 //",
  "GP12lip_1_pu:6691": "kanyābhāvācca sudyumno naiva bhāgamavāptavān /",
  "GP12lip_1_pu:6692": "vasiṣṭhavacanāt tvāsīt pratiṣṭhāne mahādyutiḥ // LiP_1,65.29 //",
  "GP12lip_1_pu:6693": "pratiṣṭhā dharmarājasya sudyumnasya mahātmanaḥ /",
  "GP12lip_1_pu:6694": "tatpurūravase prādād rājyaṃ prāpya mahāyaśāḥ // LiP_1,65.30 //",
  "GP12lip_1_pu:6695": "mānaveyo mahābhāgaḥ strīpuṃsorlakṣaṇānvitaḥ /",
  "GP12lip_1_pu:6696": "ikṣvākorabhavadvīro vikukṣirdharmavittamaḥ // LiP_1,65.31 //",
  "GP12lip_1_pu:6697": "jyeṣṭhaḥ putraśatasyāsīd daśa pañca ca tatsutāḥ /",
  "GP12lip_1_pu:6698": "abhūjjyeṣṭhaḥ kakutsthaś ca kakutsthāttu suyodhanaḥ // LiP_1,65.32 //",
  "GP12lip_1_pu:6699": "tataḥ pṛthurmuniśreṣṭhā viśvakaḥ pārthivas tathā /",
  "GP12lip_1_pu:6700": "viśvakasyārdrako dhīmān yuvanāśvastu tatsutaḥ // LiP_1,65.33 //",
  "GP12lip_1_pu:6701": "śābastiś ca mahātejā vaṃśakastu tato 'bhavat /",
  "GP12lip_1_pu:6702": "nirmitā yena śābastī gauḍadeśe dvijottamāḥ // LiP_1,65.34 //",
  "GP12lip_1_pu:6703": "vaṃśācca bṛhadaśvo 'bhūt kuvalāśvastu tatsutaḥ /",
  "GP12lip_1_pu:6704": "dhundhumāratvamāpanno dhundhuṃ hatvā mahābalam // LiP_1,65.35 //",
  "GP12lip_1_pu:6705": "dhundhumārasya tanayās trayastrailokyaviśrutāḥ /",
  "GP12lip_1_pu:6706": "dṛḍhāśvaścaiva caṇḍāśvaḥ kapilāśvaś ca te smṛtāḥ // LiP_1,65.36 //",
  "GP12lip_1_pu:6707": "dṛḍhāśvasya pramodastu haryaśvastasya vai sutaḥ /",
  "GP12lip_1_pu:6708": "haryaśvasya nikumbhastu saṃhatāśvastu tatsutaḥ // LiP_1,65.37 //",
  "GP12lip_1_pu:6709": "kṛśāśvo 'tha raṇāśvaś ca saṃhatāśvātmajāvubhau /",
  "GP12lip_1_pu:6710": "yuvanāśvo raṇāśvasya māndhātā tasya vai sutaḥ // LiP_1,65.38 //",
  "GP12lip_1_pu:6711": "māndhātuḥ purukutso 'bhūd ambarīṣaś ca vīryavān /",
  "GP12lip_1_pu:6712": "mucukundaś ca puṇyātmā trayastrailokyaviśrutāḥ // LiP_1,65.39 //",
  "GP12lip_1_pu:6713": "aṃbarīṣasya dāyādo yuvanāśvo 'paraḥ smṛtaḥ /",
  "GP12lip_1_pu:6714": "harito yuvanāśvasya haritāstu yataḥ smṛtāḥ // LiP_1,65.40 //",
  "GP12lip_1_pu:6715": "ete hyaṅgirasaḥ pakṣe kṣatropetā dvijātayaḥ /",
  "GP12lip_1_pu:6716": "purukutsasya dāyādas trasaddasyur mahāyaśāḥ // LiP_1,65.41 //",
  "GP12lip_1_pu:6717": "narmadāyāṃ samutpannaḥ sambhūtistasya cātmajaḥ /",
  "GP12lip_1_pu:6718": "viṣṇuvṛddhaḥ sutastasya viṣṇuvṛddhā yataḥ smṛtāḥ // LiP_1,65.42 //",
  "GP12lip_1_pu:6719": "ete hyaṅgirasaḥ pakṣe kṣatropetāḥ samāśritāḥ /",
  "GP12lip_1_pu:6720": "sambhūtiraparaṃ putram anaraṇyamajījanat // LiP_1,65.43 //",
  "GP12lip_1_pu:6721": "rāvaṇena hato yo 'sau trailokyavijaye dvijāḥ /",
  "GP12lip_1_pu:6722": "bṛhadaśvo 'naraṇyasya haryaśvastasya cātmajaḥ // LiP_1,65.44 //",
  "GP12lip_1_pu:6723": "haryaśvāttu dṛṣadvatyāṃ jajñe vasumanā nṛpaḥ /",
  "GP12lip_1_pu:6724": "tasya putro 'bhavadrājā tridhanvā bhavabhāvitaḥ // LiP_1,65.45 //",
  "GP12lip_1_pu:6725": "prasādād brahmasūnor vai taṇḍinaḥ prāpya śiṣyatām /",
  "GP12lip_1_pu:6726": "aśvamedhasahasrasya phalaṃ prāpya tadājñayā // LiP_1,65.46 //",
  "GP12lip_1_pu:6727": "gaṇaiśvaryamanuprāpto bhavabhaktaḥ pratāpavān /",
  "GP12lip_1_pu:6728": "kathaṃ caivāśvamedhaṃ vai karomīti vicintayan // LiP_1,65.47 //",
  "GP12lip_1_pu:6729": "dhanahīnaś ca dharmātmā dṛṣṭavān brahmaṇaḥ sutam /",
  "GP12lip_1_pu:6730": "taṇḍisaṃjñaṃ dvijaṃ tasmāl labdhavāndvijasattamāḥ // LiP_1,65.48 //",
  "GP12lip_1_pu:6731": "nāmnāṃ sahasraṃ rudrasya brahmaṇā kathitaṃ purā /",
  "GP12lip_1_pu:6732": "tena nāmnāṃ sahasreṇa stutvā taṇḍirmaheśvaram // LiP_1,65.49 //",
  "GP12lip_1_pu:6733": "labdhavāngāṇapatyaṃ ca brahmayonirdvijottamaḥ /",
  "GP12lip_1_pu:6734": "tatastasmānnṛpo labdhvā taṇḍinā kathitaṃ purā // LiP_1,65.50 //",
  "GP12lip_1_pu:6735": "nāmnāṃ sahasraṃ japtvā vai gāṇapatyamavāptavān /",
  "GP12lip_1_pu:6736": "ṛṣaya ūcuḥ",
  "GP12lip_1_pu:6737": "nāmnāṃ sahasraṃ rudrasya tāṇḍinā brahmayoninā // LiP_1,65.51 //",
  "GP12lip_1_pu:6738": "kathitaṃ sarvavedārtha- saṃcayaṃ sūta suvrata /",
  "GP12lip_1_pu:6739": "nāmnāṃ sahasraṃ viprāṇāṃ vaktum arhasi śobhanam // LiP_1,65.52 //",
  "GP12lip_1_pu:6740": "(sahasranāman of Śiva)",
  "GP12lip_1_pu:6741": "sūta uvāca",
  "GP12lip_1_pu:6742": "sarvabhūtātmabhūtasya harasyāmitatejasaḥ /",
  "GP12lip_1_pu:6743": "aṣṭottarasahasraṃ tu nāmnāṃ śṛṇuta suvratāḥ // LiP_1,65.53 //",
  "GP12lip_1_pu:6744": "yajjaptvā tu muniśreṣṭhā gāṇapatyamavāptavān /",
  "GP12lip_1_pu:6745": "oṃ sthiraḥ sthāṇuḥ prabhurbhānuḥ pravaro varado varaḥ // LiP_1,65.54 //",
  "GP12lip_1_pu:6746": "sarvātmā sarvavikhyātaḥ sarvaḥ sarvakaro bhavaḥ /",
  "GP12lip_1_pu:6747": "jaṭī daṇḍī śikhaṇḍī ca sarvagaḥ sarvabhāvanaḥ // LiP_1,65.55 //",
  "GP12lip_1_pu:6748": "hariś ca hariṇākṣaś ca sarvabhūtaharaḥ smṛtaḥ /",
  "GP12lip_1_pu:6749": "pravṛttiś ca nivṛttiś ca śāntātmā śāśvato dhruvaḥ // LiP_1,65.56 //",
  "GP12lip_1_pu:6750": "śmaśānavāsī bhagavān khacaro gocaro 'rdanaḥ /",
  "GP12lip_1_pu:6751": "abhivādyo mahākarmā tapasvī bhūtadhāraṇaḥ // LiP_1,65.57 //",
  "GP12lip_1_pu:6752": "unmattaveṣaḥ pracchannaḥ sarvalokaḥ prajāpatiḥ /",
  "GP12lip_1_pu:6753": "mahārūpo mahākāyaḥ sarvarūpo mahāyaśāḥ // LiP_1,65.58 //",
  "GP12lip_1_pu:6754": "mahātmā sarvabhūtaś ca virūpo vāmano naraḥ /",
  "GP12lip_1_pu:6755": "lokapālo 'ntarhitātmā prasādo 'bhayado vibhuḥ // LiP_1,65.59 //",
  "GP12lip_1_pu:6756": "pavitraś ca mahāṃścaiva niyato niyatāśrayaḥ /",
  "GP12lip_1_pu:6757": "svayaṃbhūḥ sarvakarmā ca ādirādikaro nidhiḥ // LiP_1,65.60 //",
  "GP12lip_1_pu:6758": "sahasrākṣo viśālākṣaḥ somo nakṣatrasādhakaḥ /",
  "GP12lip_1_pu:6759": "candraḥ sūryaḥ śaniḥ ketur graho grahapatirmataḥ // LiP_1,65.61 //",
  "GP12lip_1_pu:6760": "rājā rājyodayaḥ kartā mṛgabāṇārpaṇo ghanaḥ /",
  "GP12lip_1_pu:6761": "mahātapā dīrghatapā adṛśyo dhanasādhakaḥ // LiP_1,65.62 //",
  "GP12lip_1_pu:6762": "saṃvatsaraḥ kṛtīmantraḥ prāṇāyāmaḥ paraṃtapaḥ /",
  "GP12lip_1_pu:6763": "yogī yogo mahābījo mahārato mahābalaḥ // LiP_1,65.63 //",
  "GP12lip_1_pu:6764": "suvarṇaretāḥ sarvajñaḥ subījo vṛṣavāhanaḥ /",
  "GP12lip_1_pu:6765": "daśabāhustvanimiṣo nīlakaṇṭha umāpatiḥ // LiP_1,65.64 //",
  "GP12lip_1_pu:6766": "viśvarūpaḥ svayaṃśreṣṭho balavīro balāgraṇīḥ /",
  "GP12lip_1_pu:6767": "gaṇakartā gaṇapatir digvāsāḥ kāmya eva ca // LiP_1,65.65 //",
  "GP12lip_1_pu:6768": "mantravitparamo mantraḥ sarvabhāvakaro haraḥ /",
  "GP12lip_1_pu:6769": "kamaṇḍaludharo dhanvī bāṇahastaḥ kapālavān // LiP_1,65.66 //",
  "GP12lip_1_pu:6770": "śarī śataghnī khaḍgī ca paṭṭiśī cāyudhī mahān /",
  "GP12lip_1_pu:6771": "ajaś ca mṛgarūpaś ca tejastejaskaro vidhiḥ // LiP_1,65.67 //",
  "GP12lip_1_pu:6772": "uṣṇīṣī ca suvaktraś ca udagro vinatas tathā /",
  "GP12lip_1_pu:6773": "dīrghaś ca harikeśaś ca sutīrthaḥ kṛṣṇa eva ca // LiP_1,65.68 //",
  "GP12lip_1_pu:6774": "śṛgālarūpaḥ sarvārtho muṇḍaḥ sarvaśubhaṅkaraḥ /",
  "GP12lip_1_pu:6775": "siṃhaśārdūlarūpaś ca gandhakārī kapardyapi // LiP_1,65.69 //",
  "GP12lip_1_pu:6776": "ūrdhvaretordhvaliṅgī ca ūrdhvaśāyī nabhastalaḥ /",
  "GP12lip_1_pu:6777": "trijaṭī cīravāsāś ca rudraḥ senāpatir vibhuḥ // LiP_1,65.70 //",
  "GP12lip_1_pu:6778": "ahorātraṃ ca naktaṃ ca tigmamanyuḥ suvarcasaḥ /",
  "GP12lip_1_pu:6779": "gajahā daityahā kālo lokadhātā guṇākaraḥ // LiP_1,65.71 //",
  "GP12lip_1_pu:6780": "siṃhaśārdūlarūpāṇām ārdracarmāṃbaraṃdharaḥ /",
  "GP12lip_1_pu:6781": "kālayogī mahānādaḥ sarvāvāsaścatuṣpathaḥ // LiP_1,65.72 //",
  "GP12lip_1_pu:6782": "niśācaraḥ pretacārī sarvadarśī maheśvaraḥ /",
  "GP12lip_1_pu:6783": "bahubhūto bahudhanaḥ sarvasāro 'mṛteśvaraḥ // LiP_1,65.73 //",
  "GP12lip_1_pu:6784": "nṛtyapriyo nityanṛtyo nartanaḥ sarvasādhakaḥ /",
  "GP12lip_1_pu:6785": "sakārmuko mahābāhur mahāghoro mahātapāḥ // LiP_1,65.74 //",
  "GP12lip_1_pu:6786": "mahāśaro mahāpāśo nityo giricaro mataḥ /",
  "GP12lip_1_pu:6787": "sahasrahasto vijayo vyavasāyo hyaninditaḥ // LiP_1,65.75 //",
  "GP12lip_1_pu:6788": "amarṣaṇo marṣaṇātmā yajñahā kāmanāśanaḥ /",
  "GP12lip_1_pu:6789": "dakṣahā paricārī ca prahaso madhyamas tathā // LiP_1,65.76 //",
  "GP12lip_1_pu:6790": "tejo 'pahārī balavān vidito 'bhyudito bahuḥ /",
  "GP12lip_1_pu:6791": "gaṃbhīraghoṣo yogātmā yajñahā kāmanāśanaḥ // LiP_1,65.77 //",
  "GP12lip_1_pu:6792": "gaṃbhīraroṣo gaṃbhīro gaṃbhīrabalavāhanaḥ /",
  "GP12lip_1_pu:6793": "nyagrodharūpo nyagrodho viśvakarmā ca viśvabhuk // LiP_1,65.78 //",
  "GP12lip_1_pu:6794": "tīkṣṇopāyaś ca haryaśvaḥ sahāyaḥ karmakālavit /",
  "GP12lip_1_pu:6795": "viṣṇuḥ prasādito yajñaḥ samudro vaḍavāmukhaḥ // LiP_1,65.79 //",
  "GP12lip_1_pu:6796": "hutāśanasahāyaś ca praśāntātmā hutāśanaḥ /",
  "GP12lip_1_pu:6797": "ugratejā mahātejā jayo vijayakālavit // LiP_1,65.80 //",
  "GP12lip_1_pu:6798": "jyotiṣāmayanaṃ siddhiḥ saṃdhirvigraha eva ca /",
  "GP12lip_1_pu:6799": "khaḍgī śaṅkhī jaṭī jvālī khacaro dyucaro balī // LiP_1,65.81 //",
  "GP12lip_1_pu:6800": "vaiṇavī paṇavī kālaḥ kālakaṇṭhaḥ kaṭaṃkaṭaḥ /",
  "GP12lip_1_pu:6801": "nakṣatravigraho bhāvo nibhāvaḥ sarvatomukhaḥ // LiP_1,65.82 //",
  "GP12lip_1_pu:6802": "vimocanastu śaraṇo hiraṇyakavacodbhavaḥ /",
  "GP12lip_1_pu:6803": "mekhalākṛtirūpaś ca jalācāraḥ stutas tathā // LiP_1,65.83 //",
  "GP12lip_1_pu:6804": "vīṇī ca paṇavī tālī nālī kalikaṭus tathā /",
  "GP12lip_1_pu:6805": "sarvatūryaninādī ca sarvavyāpyaparigrahaḥ // LiP_1,65.84 //",
  "GP12lip_1_pu:6806": "vyālarūpī bilāvāsī guhāvāsī taraṃgavit /",
  "GP12lip_1_pu:6807": "vṛkṣaḥ śrīmālakarmā ca sarvabandhavimocanaḥ // LiP_1,65.85 //",
  "GP12lip_1_pu:6808": "bandhanastu surendrāṇāṃ yudhi śatruvināśanaḥ /",
  "GP12lip_1_pu:6809": "sakhā pravāso durvāpaḥ sarvasādhuniṣevitaḥ // LiP_1,65.86 //",
  "GP12lip_1_pu:6810": "praskando 'pyavibhāvaś ca tulyo yajñavibhāgavit /",
  "GP12lip_1_pu:6811": "sarvavāsaḥ sarvacārī durvāsā vāsavo mataḥ // LiP_1,65.87 //",
  "GP12lip_1_pu:6812": "haimo hemakaro yajñaḥ sarvadhārī dharottamaḥ /",
  "GP12lip_1_pu:6813": "ākāśo nirvirūpaś ca vivāsā uragaḥ khagaḥ // LiP_1,65.88 //",
  "GP12lip_1_pu:6814": "bhikṣuś ca bhikṣurūpī ca raudrarūpaḥ surūpavān /",
  "GP12lip_1_pu:6815": "vasuretāḥ suvacasvī vasuvego mahābalaḥ // LiP_1,65.89 //",
  "GP12lip_1_pu:6816": "manovego niśācāraḥ sarvalokaśubhapradaḥ /",
  "GP12lip_1_pu:6817": "sarvāvāsī trayīvāsī upadeśakaro dharaḥ // LiP_1,65.90 //",
  "GP12lip_1_pu:6818": "munirātmā munir lokaḥ sabhāgyaś ca sahasrabhuk /",
  "GP12lip_1_pu:6819": "pakṣī ca pakṣarūpaś ca atidīpto niśākaraḥ // LiP_1,65.91 //",
  "GP12lip_1_pu:6820": "samīro damanākāro hy artho hyarthakaro vaśaḥ /",
  "GP12lip_1_pu:6821": "vāsudevaś ca devaś ca vāmadevaś ca vāmanaḥ // LiP_1,65.92 //",
  "GP12lip_1_pu:6822": "siddhiyogāpahārī ca siddhaḥ sarvārthasādhakaḥ /",
  "GP12lip_1_pu:6823": "akṣuṇṇaḥ kṣuṇṇarūpaś ca vṛṣaṇo mṛdur avyayaḥ // LiP_1,65.93 //",
  "GP12lip_1_pu:6824": "mahāseno viśākhaś ca ṣaṣṭibhāgo gavāṃ patiḥ /",
  "GP12lip_1_pu:6825": "cakrahastastu viṣṭambhī mūlastambhana eva ca // LiP_1,65.94 //",
  "GP12lip_1_pu:6826": "ṛturṛtukarastālo madhurmadhukaro varaḥ /",
  "GP12lip_1_pu:6827": "vānaspatyo vājasano nityamāśramapūjitaḥ // LiP_1,65.95 //",
  "GP12lip_1_pu:6828": "brahmacārī lokacārī sarvacārī sucāravit /",
  "GP12lip_1_pu:6829": "īśāna īśvaraḥ kālo niśācārī hyanekadṛk // LiP_1,65.96 //",
  "GP12lip_1_pu:6830": "nimittastho nimittaṃ ca nandir nandikaro haraḥ /",
  "GP12lip_1_pu:6831": "nandīśvaraḥ sunandī ca nandano viṣamardanaḥ // LiP_1,65.97 //",
  "GP12lip_1_pu:6832": "bhagahārī niyantā ca kālo lokapitāmahaḥ /",
  "GP12lip_1_pu:6833": "caturmukho mahāliṅgaś cāruliṅgastathaiva ca // LiP_1,65.98 //",
  "GP12lip_1_pu:6834": "liṅgādhyakṣaḥ surādhyakṣaḥ kālādhyakṣo yugāvahaḥ /",
  "GP12lip_1_pu:6835": "bījādhyakṣo bījakartā adhyātmānugato balaḥ // LiP_1,65.99 //",
  "GP12lip_1_pu:6836": "itihāsaś ca kalpaś ca damano jagadīśvaraḥ /",
  "GP12lip_1_pu:6837": "dambho dambhakaro dātā vaṃśo vaṃśakaraḥ kaliḥ // LiP_1,65.100 //",
  "GP12lip_1_pu:6838": "lokakartā paśupatir mahākartā hyadhokṣajaḥ /",
  "GP12lip_1_pu:6839": "akṣaraṃ paramaṃ brahma balavāñchukta eva ca // LiP_1,65.101 //",
  "GP12lip_1_pu:6840": "nityo hyanīśaḥ śuddhātmā śuddho māno gatirhaviḥ /",
  "GP12lip_1_pu:6841": "prāsādastu balo darpo darpaṇo havya indrajit // LiP_1,65.102 //",
  "GP12lip_1_pu:6842": "vedakāraḥ sūtrakāro vidvāṃś ca paramardanaḥ /",
  "GP12lip_1_pu:6843": "mahāmeghanivāsī ca mahāghoro vaśīkaraḥ // LiP_1,65.103 //",
  "GP12lip_1_pu:6844": "agnijvālo mahājvālaḥ paridhūmrāvṛto raviḥ /",
  "GP12lip_1_pu:6845": "dhiṣaṇaḥ śaṅkaro nityo varcasvī dhūmralocanaḥ // LiP_1,65.104 //",
  "GP12lip_1_pu:6846": "nīlas tathāṅgaluptaś ca śobhano naravigrahaḥ /",
  "GP12lip_1_pu:6847": "svasti svastisvabhāvaś ca bhogī bhogakaro laghuḥ // LiP_1,65.105 //",
  "GP12lip_1_pu:6848": "utsaṅgaś ca mahāṅgaś ca mahāgarbhaḥ pratāpavān /",
  "GP12lip_1_pu:6849": "kṛṣṇavarṇaḥ suvarṇaś ca indriyaḥ sarvavarṇikaḥ // LiP_1,65.106 //",
  "GP12lip_1_pu:6850": "mahāpādo mahāhasto mahākāyo mahāyaśāḥ /",
  "GP12lip_1_pu:6851": "mahāmūrdhā mahāmātro mahāmitro nagālayaḥ // LiP_1,65.107 //",
  "GP12lip_1_pu:6852": "mahāskandho mahākarṇo mahoṣṭhaś ca mahāhanuḥ /",
  "GP12lip_1_pu:6853": "mahānāso mahākaṇṭho mahāgrīvaḥ śmaśānavān // LiP_1,65.108 //",
  "GP12lip_1_pu:6854": "mahābalo mahātejā hy antarātmā mṛgālayaḥ /",
  "GP12lip_1_pu:6855": "lambitoṣṭhaś ca niṣṭhaś ca mahāmāyaḥ payonidhiḥ // LiP_1,65.109 //",
  "GP12lip_1_pu:6856": "mahādanto mahādaṃṣṭro mahājihvo mahāmukhaḥ /",
  "GP12lip_1_pu:6857": "mahānakho mahāromā mahākeśo mahājaṭaḥ // LiP_1,65.110 //",
  "GP12lip_1_pu:6858": "asapatnaḥ prasādaś ca pratyayo gītasādhakaḥ /",
  "GP12lip_1_pu:6859": "prasvedano 'svedanaś ca ādikaś ca mahāmuniḥ // LiP_1,65.111 //",
  "GP12lip_1_pu:6860": "vṛṣako vṛṣaketuś ca analo vāyuvāhanaḥ /",
  "GP12lip_1_pu:6861": "maṇḍalī meruvāsaś ca devavāhana eva ca // LiP_1,65.112 //",
  "GP12lip_1_pu:6862": "atharvaśīrṣaḥ sāmāsya ṛksahasrorjitekṣaṇaḥ /",
  "GP12lip_1_pu:6863": "yajuḥ pādabhujo guhyaḥ prakāśaujāstathaiva ca // LiP_1,65.113 //",
  "GP12lip_1_pu:6864": "amoghārthaprasādaś ca antarbhāvyaḥ sudarśanaḥ /",
  "GP12lip_1_pu:6865": "upahāraḥ priyaḥ sarvaḥ kanakaḥ kāñcanasthitaḥ // LiP_1,65.114 //",
  "GP12lip_1_pu:6866": "nābhir nandikaro harmyaḥ puṣkaraḥ sthapatiḥ sthitaḥ /",
  "GP12lip_1_pu:6867": "sarvaśāstro dhanaścādyo yajño yajvā samāhitaḥ // LiP_1,65.115 //",
  "GP12lip_1_pu:6868": "nago nīlaḥ kaviḥ kālo makaraḥ kālapūjitaḥ /",
  "GP12lip_1_pu:6869": "sagaṇo gaṇakāraś ca bhūtabhāvanasārathiḥ // LiP_1,65.116 //",
  "GP12lip_1_pu:6870": "bhasmaśāyī bhasmagoptā bhasmabhūtatanurgaṇaḥ /",
  "GP12lip_1_pu:6871": "āgamaś ca vilopaś ca mahātmā sarvapūjitaḥ // LiP_1,65.117 //",
  "GP12lip_1_pu:6872": "śuklaḥ strīrūpasampannaḥ śucirbhūtaniṣevitaḥ /",
  "GP12lip_1_pu:6873": "āśramasthaḥ kapotastho viśvakarmā patirvirāṭ // LiP_1,65.118 //",
  "GP12lip_1_pu:6874": "viśālaśākhas tāmroṣṭho hy ambujālaḥ suniścitaḥ /",
  "GP12lip_1_pu:6875": "kapilaḥ kalaśaḥ sthūla āyudhaścaiva romaśaḥ // LiP_1,65.119 //",
  "GP12lip_1_pu:6876": "gandharvo hyaditistārkṣyo hy avijñeyaḥ suśāradaḥ /",
  "GP12lip_1_pu:6877": "paraśvadhāyudho devo hy arthakārī subāndhavaḥ // LiP_1,65.120 //",
  "GP12lip_1_pu:6878": "tumbavīṇo mahākopa ūrdhvaretā jaleśayaḥ /",
  "GP12lip_1_pu:6879": "ugro vaṃśakaro vaṃśo vaṃśavādī hyaninditaḥ // LiP_1,65.121 //",
  "GP12lip_1_pu:6880": "sarvāṅgarūpī māyāvī suhṛdo hyanilo balaḥ /",
  "GP12lip_1_pu:6881": "bandhano bandhakartā ca subandhanavimocanaḥ // LiP_1,65.122 //",
  "GP12lip_1_pu:6882": "rākṣasaghno 'tha kāmārir mahādaṃṣṭro mahāyudhaḥ /",
  "GP12lip_1_pu:6883": "lambito lambitoṣṭhaś ca lambahasto varapradaḥ // LiP_1,65.123 //",
  "GP12lip_1_pu:6884": "bāhustvaninditaḥ sarvaḥ śaṅkaro 'thāpyakopanaḥ /",
  "GP12lip_1_pu:6885": "amareśo mahāghoro viśvadevaḥ surārihā // LiP_1,65.124 //",
  "GP12lip_1_pu:6886": "ahirbudhnyo nirṛtiś ca cekitāno halī tathā /",
  "GP12lip_1_pu:6887": "ajaikapācca kāpālī śaṃ kumāro mahāgiriḥ // LiP_1,65.125 //",
  "GP12lip_1_pu:6888": "dhanvantarirdhūmaketuḥ sūryo vaiśravaṇas tathā /",
  "GP12lip_1_pu:6889": "dhātā viṣṇuś ca śakraś ca mitrastvaṣṭā dharo dhruvaḥ // LiP_1,65.126 //",
  "GP12lip_1_pu:6890": "prabhāsaḥ parvato vāyur aryamā savitā raviḥ /",
  "GP12lip_1_pu:6891": "dhṛtiścaiva vidhātā ca māndhātā bhūtabhāvanaḥ // LiP_1,65.127 //",
  "GP12lip_1_pu:6892": "nīrastīrthaś ca bhīmaś ca sarvakarmā guṇodvahaḥ /",
  "GP12lip_1_pu:6893": "padmagarbho mahāgarbhaś candravaktro nabho 'naghaḥ // LiP_1,65.128 //",
  "GP12lip_1_pu:6894": "balavāṃścopaśāntaś ca purāṇaḥ puṇyakṛttamaḥ /",
  "GP12lip_1_pu:6895": "krūrakartā krūravāsī tanurātmā mahauṣadhaḥ // LiP_1,65.129 //",
  "GP12lip_1_pu:6896": "sarvāśayaḥ sarvacārī prāṇeśaḥ prāṇināṃ patiḥ /",
  "GP12lip_1_pu:6897": "devadevaḥ sukhotsiktaḥ sadasatsarvaratnavit // LiP_1,65.130 //",
  "GP12lip_1_pu:6898": "kailāsastho guhāvāsī himavadgirisaṃśrayaḥ /",
  "GP12lip_1_pu:6899": "kulahārī kulākartā bahuvitto bahuprajaḥ // LiP_1,65.131 //",
  "GP12lip_1_pu:6900": "prāṇeśo bandhakī vṛkṣo nakulaś cādrikas tathā /",
  "GP12lip_1_pu:6901": "hrasvagrīvo mahājānur alolaś ca mahauṣadhiḥ // LiP_1,65.132 //",
  "GP12lip_1_pu:6902": "siddhāntakārī siddhārthaś chando vyākaraṇodbhavaḥ /",
  "GP12lip_1_pu:6903": "siṃhanādaḥ siṃhadaṃṣṭraḥ siṃhāsyaḥ siṃhavāhanaḥ // LiP_1,65.133 //",
  "GP12lip_1_pu:6904": "prabhāvātmā jagatkālaḥ kālaḥ kampī tarustanuḥ /",
  "GP12lip_1_pu:6905": "sāraṅgo bhūtacakrāṅkaḥ ketumālī suvedhakaḥ // LiP_1,65.134 //",
  "GP12lip_1_pu:6906": "bhūtālayo bhūtapatir ahorātro malo 'malaḥ /",
  "GP12lip_1_pu:6907": "vasubhṛt sarvabhūtātmā niścalaḥ suvidur budhaḥ // LiP_1,65.135 //",
  "GP12lip_1_pu:6908": "asuhṛtsarvabhūtānāṃ niścalaścalavidbudhaḥ /",
  "GP12lip_1_pu:6909": "amoghaḥ saṃyamo hṛṣṭo bhojanaḥ prāṇadhāraṇaḥ // LiP_1,65.136 //",
  "GP12lip_1_pu:6910": "dhṛtimānmatimāṃstryakṣaḥ sukṛtastu yudhāṃpatiḥ /",
  "GP12lip_1_pu:6911": "gopālo gopatirgrāmo gocarmavasano haraḥ // LiP_1,65.137 //",
  "GP12lip_1_pu:6912": "hiraṇyabāhuś ca tathā guhāvāsaḥ praveśanaḥ /",
  "GP12lip_1_pu:6913": "mahāmanā mahākāmaś cittakāmo jitendriyaḥ // LiP_1,65.138 //",
  "GP12lip_1_pu:6914": "gāndhāraś ca surāpaś ca tāpakarmarato hitaḥ /",
  "GP12lip_1_pu:6915": "mahābhūto bhūtavṛto hy apsarogaṇasevitaḥ // LiP_1,65.139 //",
  "GP12lip_1_pu:6916": "mahāketur dharādhātā naikatānarataḥ svaraḥ /",
  "GP12lip_1_pu:6917": "avedanīya āvedyaḥ sarvagaś ca sukhāvahaḥ // LiP_1,65.140 //",
  "GP12lip_1_pu:6918": "tāraṇaścaraṇo dhātā paridhā paripūjitaḥ /",
  "GP12lip_1_pu:6919": "saṃyogī vardhano vṛddho gaṇiko 'tha gaṇādhipaḥ // LiP_1,65.141 //",
  "GP12lip_1_pu:6920": "nityo dhātā sahāyaś ca devāsurapatiḥ patiḥ /",
  "GP12lip_1_pu:6921": "yuktaś ca yuktabāhuś ca sudevo 'pi suparvaṇaḥ // LiP_1,65.142 //",
  "GP12lip_1_pu:6922": "āṣāḍhaś ca suṣāḍhaś ca skandhado harito haraḥ /",
  "GP12lip_1_pu:6923": "vapurāvartamāno 'nyo vapuḥśreṣṭho mahāvapuḥ // LiP_1,65.143 //",
  "GP12lip_1_pu:6924": "śirovimarśanaḥ sarva- lakṣyalakṣaṇabhūṣitaḥ /",
  "GP12lip_1_pu:6925": "akṣayo rathagītaś ca sarvabhogī mahābalaḥ // LiP_1,65.144 //",
  "GP12lip_1_pu:6926": "sāmnāyo 'tha mahāmnāyas tīrthadevo mahāyaśāḥ /",
  "GP12lip_1_pu:6927": "nirjīvo jīvano mantraḥ subhago bahukarkaśaḥ // LiP_1,65.145 //",
  "GP12lip_1_pu:6928": "ratnabhūto 'tha ratnāṅgo mahārṇavanipātavit /",
  "GP12lip_1_pu:6929": "mūlaṃ viśālo hyamṛtaṃ vyaktāvyaktastaponidhiḥ // LiP_1,65.146 //",
  "GP12lip_1_pu:6930": "ārohaṇo 'dhirohaś ca śīladhārī mahātapāḥ /",
  "GP12lip_1_pu:6931": "mahākaṇṭho mahāyogī yugo yugakaro hariḥ // LiP_1,65.147 //",
  "GP12lip_1_pu:6932": "yugarūpo mahārūpo vahano gahano nagaḥ /",
  "GP12lip_1_pu:6933": "nyāyo nirvāpaṇo 'pādaḥ paṇḍito hyacalopamaḥ // LiP_1,65.148 //",
  "GP12lip_1_pu:6934": "bahumālo mahāmālaḥ śipiviṣṭaḥ sulocanaḥ /",
  "GP12lip_1_pu:6935": "vistāro lavaṇaḥ kūpaḥ kusumāṅgaḥ phalodayaḥ // LiP_1,65.149 //",
  "GP12lip_1_pu:6936": "ṛṣabho vṛṣabho bhaṅgo maṇibimbajaṭādharaḥ /",
  "GP12lip_1_pu:6937": "indurvisargaḥ sumukhaḥ śūraḥ sarvāyudhaḥ sahaḥ // LiP_1,65.150 //",
  "GP12lip_1_pu:6938": "nivedanaḥ sudhājātaḥ svargadvāro mahādhanuḥ /",
  "GP12lip_1_pu:6939": "girāvāso visargaś ca sarvalakṣaṇalakṣavit // LiP_1,65.151 //",
  "GP12lip_1_pu:6940": "gandhamālī ca bhagavān anantaḥ sarvalakṣaṇaḥ /",
  "GP12lip_1_pu:6941": "saṃtāno bahulo bāhuḥ sakalaḥ sarvapāvanaḥ // LiP_1,65.152 //",
  "GP12lip_1_pu:6942": "karasthālī kapālī ca ūrdhvasaṃhanano yuvā /",
  "GP12lip_1_pu:6943": "yantratantrasuvikhyāto lokaḥ sarvāśrayo mṛduḥ // LiP_1,65.153 //",
  "GP12lip_1_pu:6944": "muṇḍo virūpo vikṛto daṇḍī kuṇḍī vikurvaṇaḥ /",
  "GP12lip_1_pu:6945": "vāryakṣaḥ kakubho vajrī dīptatejāḥ sahasrapāt // LiP_1,65.154 //",
  "GP12lip_1_pu:6946": "sahasramūrdhā devendraḥ sarvadevamayo guruḥ /",
  "GP12lip_1_pu:6947": "sahasrabāhuḥ sarvāṅgaḥ śaraṇyaḥ sarvalokakṛt // LiP_1,65.155 //",
  "GP12lip_1_pu:6948": "pavitraṃ trimadhurmantraḥ kaniṣṭhaḥ kṛṣṇapiṅgalaḥ /",
  "GP12lip_1_pu:6949": "brahmadaṇḍavinirmātā śataghnaḥ śatapāśadhṛk // LiP_1,65.156 //",
  "GP12lip_1_pu:6950": "kalā kāṣṭhā lavo mātrā muhūrto 'haḥ kṣapā kṣaṇaḥ /",
  "GP12lip_1_pu:6951": "viśvakṣetraprado bījaṃ liṅgamādyastu nirmukhaḥ // LiP_1,65.157 //",
  "GP12lip_1_pu:6952": "sadasadvyaktamavyaktaṃ pitā mātā pitāmahaḥ /",
  "GP12lip_1_pu:6953": "svargadvāraṃ mokṣadvāraṃ prajādvāraṃ triviṣṭapaḥ // LiP_1,65.158 //",
  "GP12lip_1_pu:6954": "nirvāṇaṃ hṛdayaścaiva brahmalokaḥ parā gatiḥ /",
  "GP12lip_1_pu:6955": "devāsuravinirmātā devāsuraparāyaṇaḥ // LiP_1,65.159 //",
  "GP12lip_1_pu:6956": "devāsuragurur devo devāsuranamaskṛtaḥ /",
  "GP12lip_1_pu:6957": "devāsuramahāmātro devāsuragaṇāśrayaḥ // LiP_1,65.160 //",
  "GP12lip_1_pu:6958": "devāsuragaṇādhyakṣo devāsuragaṇāgraṇīḥ /",
  "GP12lip_1_pu:6959": "devādhidevo devarṣir devāsuravarapradaḥ // LiP_1,65.161 //",
  "GP12lip_1_pu:6960": "devāsureśvaro viṣṇur devāsuramaheśvaraḥ /",
  "GP12lip_1_pu:6961": "sarvadevamayo 'cintyo devatātmā svayambhavaḥ // LiP_1,65.162 //",
  "GP12lip_1_pu:6962": "udgatastrikramo vaidyo varado 'varajo 'mbaraḥ /",
  "GP12lip_1_pu:6963": "ijyo hastī tathā vyāghro devasiṃho maharṣabhaḥ // LiP_1,65.163 //",
  "GP12lip_1_pu:6964": "vibudhāgryaḥ suraḥ śreṣṭhaḥ svargadevastathottamaḥ /",
  "GP12lip_1_pu:6965": "saṃyuktaḥ śobhano vaktā āśānāṃ prabhavo 'vyayaḥ // LiP_1,65.164 //",
  "GP12lip_1_pu:6966": "guruḥ kānto nijaḥ sargaḥ pavitraḥ sarvavāhanaḥ /",
  "GP12lip_1_pu:6967": "śṛṅgī śṛṅgapriyo babhrū rājarājo nirāmayaḥ // LiP_1,65.165 //",
  "GP12lip_1_pu:6968": "abhirāmaḥ suśaraṇo nirāmaḥ sarvasādhanaḥ /",
  "GP12lip_1_pu:6969": "lalāṭākṣo viśvadeho hariṇo brahmavarcasaḥ // LiP_1,65.166 //",
  "GP12lip_1_pu:6970": "sthāvarāṇāṃ patiścaiva niyatendriyavartanaḥ /",
  "GP12lip_1_pu:6971": "siddhārthaḥ sarvabhūtārtho 'cintyaḥ satyaḥ śucivrataḥ // LiP_1,65.167 //",
  "GP12lip_1_pu:6972": "vratādhipaḥ paraṃ brahma muktānāṃ paramā gatiḥ /",
  "GP12lip_1_pu:6973": "vimukto muktakeśaś ca śrīmāñchrīvardhano jagat // LiP_1,65.168 //",
  "GP12lip_1_pu:6974": "yathāpradhānaṃ bhagavān iti bhaktyā stuto mayā /",
  "GP12lip_1_pu:6975": "bhaktimevaṃ puraskṛtya mayā yajñapatirvibhuḥ // LiP_1,65.169 //",
  "GP12lip_1_pu:6976": "tato hyanujñāṃ prāpyaivaṃ stuto bhaktimatāṃ gatiḥ /",
  "GP12lip_1_pu:6977": "tasmāllabdhvā stavaṃ śaṃbhor nṛpastrailokyaviśrutaḥ // LiP_1,65.170 //",
  "GP12lip_1_pu:6978": "aśvamedhasahasrasya phalaṃ prāpya mahāyaśāḥ /",
  "GP12lip_1_pu:6979": "gaṇādhipatyaṃ samprāptas taṇḍinastejasā prabhoḥ // LiP_1,65.171 //",
  "GP12lip_1_pu:6980": "yaḥ paṭhecchṛṇuyād vāpi śrāvayedbrāhmaṇānapi /",
  "GP12lip_1_pu:6981": "aśvamedhasahasrasya phalaṃ prāpnoti vai dvijāḥ // LiP_1,65.172 //",
  "GP12lip_1_pu:6982": "brahmaghnaś ca surāpaś ca steyī ca gurutalpagaḥ /",
  "GP12lip_1_pu:6983": "śaraṇāgataghātī ca mitraviśvāsaghātakaḥ // LiP_1,65.173 //",
  "GP12lip_1_pu:6984": "mātṛhā pitṛhā caiva vīrahā bhrūṇahā tathā /",
  "GP12lip_1_pu:6985": "saṃvatsaraṃ kramājjaptvā trisaṃdhyaṃ śaṅkarāśrame // LiP_1,65.174 //",
  "GP12lip_1_pu:6986": "devam iṣṭvā trisaṃdhyaṃ ca sarvapāpaiḥ pramucyate // LiP_1,65.175 //",
  "GP12lip_1_pu:6987": "iti śrīliṅgamahāpurāṇe pūrvabhāge rudrasahasranāmakathanaṃ nāma pañcaṣaṣṭitamo 'dhyāyaḥ",
  "GP12lip_1_pu:6989": "LiP, 1, 66",
  "GP12lip_1_pu:6990": "sūta uvāca",
  "GP12lip_1_pu:6991": "tridhanvā devadevasya prasādāttaṇḍinas tathā /",
  "GP12lip_1_pu:6992": "aśvamedhasahasrasya phalaṃ prāpya prayatnataḥ // LiP_1,66.1 //",
  "GP12lip_1_pu:6993": "gāṇapatyaṃ dṛḍhaṃ prāptaḥ sarvadevanamaskṛtaḥ /",
  "GP12lip_1_pu:6994": "āsīttridhanvanaścāpi vidvāṃstrayyāruṇo nṛpaḥ // LiP_1,66.2 //",
  "GP12lip_1_pu:6995": "tasya satyavrato nāma kumāro 'bhūnmahābalaḥ /",
  "GP12lip_1_pu:6996": "tena bhāryā vidarbhasya hṛtā hatvāmitaujasam // LiP_1,66.3 //",
  "GP12lip_1_pu:6997": "pāṇigrahaṇamantreṣu niṣṭhām aprāpiteṣviha /",
  "GP12lip_1_pu:6998": "tenādharmeṇa saṃyuktaṃ rājā trayyāruṇo 'tyajat // LiP_1,66.4 //",
  "GP12lip_1_pu:6999": "pitaraṃ so 'bravīt tyaktaḥ kva gacchāmīti vai dvijāḥ /",
  "GP12lip_1_pu:7000": "pitā tvenamathovāca śvapākaiḥ saha vartaya // LiP_1,66.5 //",
  "GP12lip_1_pu:7001": "ityuktaḥ sa vicakrāma nagarādvacanāt pituḥ /",
  "GP12lip_1_pu:7002": "sa tu satyavrato dhīmāñ chvapākāvasathāntike // LiP_1,66.6 //",
  "GP12lip_1_pu:7003": "pitrā tyakto 'vasadvīraḥ pitā cāsya vanaṃ yayau /",
  "GP12lip_1_pu:7004": "sarvalokeṣu vikhyātas triśaṅkuriti vīryavān // LiP_1,66.7 //",
  "GP12lip_1_pu:7005": "vasiṣṭhakopātpuṇyātmā rājā satyavrataḥ purā /",
  "GP12lip_1_pu:7006": "viśvāmitro mahātejā varaṃ dattvā triśaṅkave // LiP_1,66.8 //",
  "GP12lip_1_pu:7007": "rājye 'bhiṣicya taṃ pitrye yājayāmāsa taṃ muniḥ /",
  "GP12lip_1_pu:7008": "miṣatāṃ devatānāṃ ca vasiṣṭhasya ca kauśikaḥ // LiP_1,66.9 //",
  "GP12lip_1_pu:7009": "saśarīraṃ tadā taṃ vai divamāropayadvibhuḥ /",
  "GP12lip_1_pu:7010": "tasya satyavratā nāma bhāryā kaikayavaṃśajā // LiP_1,66.10 //",
  "GP12lip_1_pu:7011": "kumāraṃ janayāmāsa hariścandramakalmaṣam /",
  "GP12lip_1_pu:7012": "hariścandrasya ca suto rohito nāma vīryavān // LiP_1,66.11 //",
  "GP12lip_1_pu:7013": "harito rohitasyātha dhundhurhārita ucyate /",
  "GP12lip_1_pu:7014": "vijayaś ca sutejāś ca dhundhuputrau babhūvatuḥ // LiP_1,66.12 //",
  "GP12lip_1_pu:7015": "jetā kṣatrasya sarvatra vijayastena sa smṛtaḥ /",
  "GP12lip_1_pu:7016": "rucakastasya tanayo rājā paramadhārmikaḥ // LiP_1,66.13 //",
  "GP12lip_1_pu:7017": "rucakasya vṛkaḥ putras tasmādbāhuś ca jajñivān /",
  "GP12lip_1_pu:7018": "sagarastasya putro 'bhūd rājā paramadhārmikaḥ // LiP_1,66.14 //",
  "GP12lip_1_pu:7019": "dve bhārye sagarasyāpi prabhā bhānumatī tathā /",
  "GP12lip_1_pu:7020": "tābhyāmārādhitaḥ pūrvam aurvo 'gniḥ putrakāmyayā // LiP_1,66.15 //",
  "GP12lip_1_pu:7021": "aurvastuṣṭastayoḥ prādād yatheṣṭaṃ varamuttamam /",
  "GP12lip_1_pu:7022": "ekā ṣaṣṭisahasrāṇi sutamekaṃ parā tathā // LiP_1,66.16 //",
  "GP12lip_1_pu:7023": "agṛhṇād vaṃśakartāraṃ prabhāgṛhṇātsutānbahūn /",
  "GP12lip_1_pu:7024": "ekaṃ bhānumatiḥ putram agṛhṇād asamañjasam // LiP_1,66.17 //",
  "GP12lip_1_pu:7025": "tataḥ ṣaṣṭisahasrāṇi suṣuve sā tu vai prabhā /",
  "GP12lip_1_pu:7026": "khanantaḥ pṛthivīṃ dagdhā viṣṇuhuṅkāramārgaṇaiḥ // LiP_1,66.18 //",
  "GP12lip_1_pu:7027": "asamañjasya tanayaḥ so 'ṃśumānnāma viśrutaḥ /",
  "GP12lip_1_pu:7028": "tasya putro dilīpastu dilīpāttu bhagīrathaḥ // LiP_1,66.19 //",
  "GP12lip_1_pu:7029": "yena bhāgīrathī gaṅgā tapaḥ kṛtvāvatāritā /",
  "GP12lip_1_pu:7030": "bhagīrathasutaścāpi śruto nāma babhūva ha // LiP_1,66.20 //",
  "GP12lip_1_pu:7031": "nābhāgastasya dāyādo bhavabhaktaḥ pratāpavān /",
  "GP12lip_1_pu:7032": "aṃbarīṣaḥ sutastasya sindhudvīpas tato 'bhavat // LiP_1,66.21 //",
  "GP12lip_1_pu:7033": "nābhāgenāṃbarīṣeṇa bhujābhyāṃ paripālitā /",
  "GP12lip_1_pu:7034": "babhūva vasudhātyarthaṃ tāpatrayavivarjitā // LiP_1,66.22 //",
  "GP12lip_1_pu:7035": "ayutāyuḥ sutastasya sindhudvīpasya vīryavān /",
  "GP12lip_1_pu:7036": "putro 'yutāyuṣo dhīmān ṛtuparṇo mahāyaśāḥ // LiP_1,66.23 //",
  "GP12lip_1_pu:7037": "divyākṣahṛdayajño vai rājā nalasakho balī /",
  "GP12lip_1_pu:7038": "nalau dvāveva vikhyātau purāṇeṣu dṛḍhavratau // LiP_1,66.24 //",
  "GP12lip_1_pu:7039": "vīrasenasutaścānyo yaścekṣvākukulodbhavaḥ /",
  "GP12lip_1_pu:7040": "ṛtuparṇasya putro 'bhūt sārvabhaumaḥ prajeśvaraḥ // LiP_1,66.25 //",
  "GP12lip_1_pu:7041": "sudāsastasya tanayo rājā tvindrasamo 'bhavat /",
  "GP12lip_1_pu:7042": "sudāsasya sutaḥ proktaḥ saudāso nāma pārthivaḥ // LiP_1,66.26 //",
  "GP12lip_1_pu:7043": "khyātaḥ kalmāṣapādo vai nāmnā mitrasahaś ca saḥ /",
  "GP12lip_1_pu:7044": "vasiṣṭhastu mahātejāḥ kṣetre kalmāṣapādake // LiP_1,66.27 //",
  "GP12lip_1_pu:7045": "aśmakaṃ janayāmāsa ikṣvākukulavardhanam /",
  "GP12lip_1_pu:7046": "aśmakasyottarāyāṃ tu mūlakastu suto 'bhavat // LiP_1,66.28 //",
  "GP12lip_1_pu:7047": "sa hi rāmabhayādrājā strībhiḥ parivṛto vane /",
  "GP12lip_1_pu:7048": "bibharti trāṇamicchanvai nārīkavacamuttamam // LiP_1,66.29 //",
  "GP12lip_1_pu:7049": "mūlakasyāpi dharmātmā rājā śatarathaḥ sutaḥ /",
  "GP12lip_1_pu:7050": "tasmācchatarathājjajñe rājā tvilavilo balī // LiP_1,66.30 //",
  "GP12lip_1_pu:7051": "āsīt tvailaviliḥ śrīmān vṛddhaśarmā pratāpavān /",
  "GP12lip_1_pu:7052": "putro viśvasahastasya pitṛkanyā vyajījanat // LiP_1,66.31 //",
  "GP12lip_1_pu:7053": "dilīpastasya putro 'bhūt khaṭvāṅga iti viśrutaḥ /",
  "GP12lip_1_pu:7054": "yena svargād ihāgatya muhūrtaṃ prāpya jīvitam // LiP_1,66.32 //",
  "GP12lip_1_pu:7055": "trayo 'gnayastrayo lokā buddhyā satyena vai jitāḥ /",
  "GP12lip_1_pu:7056": "dīrghabāhuḥ sutastasya raghustasmādajāyata // LiP_1,66.33 //",
  "GP12lip_1_pu:7057": "ajaḥ putro raghoścāpi tasmājjajñe ca vīryavān /",
  "GP12lip_1_pu:7058": "rājā daśarathastasmāc chrīmānikṣvākuvaṃśakṛt // LiP_1,66.34 //",
  "GP12lip_1_pu:7059": "rāmo daśarathādvīro dharmajño lokaviśrutaḥ /",
  "GP12lip_1_pu:7060": "bharato lakṣmaṇaścaiva śatrughnaś ca mahābalaḥ // LiP_1,66.35 //",
  "GP12lip_1_pu:7061": "teṣāṃ śreṣṭho mahātejā rāmaḥ paramavīryavān /",
  "GP12lip_1_pu:7062": "rāvaṇaṃ samare hatvā yajñairiṣṭvā ca dharmavit // LiP_1,66.36 //",
  "GP12lip_1_pu:7063": "daśavarṣasahasrāṇi rāmo rājyaṃ cakāra saḥ /",
  "GP12lip_1_pu:7064": "rāmasya tanayo jajñe kuśa ityabhiviśrutaḥ // LiP_1,66.37 //",
  "GP12lip_1_pu:7065": "lavaś ca sumahābhāgaḥ satyavān abhavat sudhīḥ /",
  "GP12lip_1_pu:7066": "atithistu kuśājjajñe niṣadhastasya cātmajaḥ // LiP_1,66.38 //",
  "GP12lip_1_pu:7067": "nalastu niṣadhājjāto nabhastasmādajāyata /",
  "GP12lip_1_pu:7068": "nabhasaḥ puṇḍarīkākhyaḥ kṣemadhanvā tataḥ smṛtaḥ // LiP_1,66.39 //",
  "GP12lip_1_pu:7069": "tasya putro 'bhavad vīro devānīkaḥ pratāpavān /",
  "GP12lip_1_pu:7070": "ahīnaraḥ sutas tasya sahasrāśvastataḥ paraḥ // LiP_1,66.40 //",
  "GP12lip_1_pu:7071": "śubhaścandrāvalokaś ca tārāpīḍastato 'bhavat /",
  "GP12lip_1_pu:7072": "tasyātmajaścandragirir bhānucandras tato 'bhavat // LiP_1,66.41 //",
  "GP12lip_1_pu:7073": "śrutāyurabhavattasmād bṛhadbala iti smṛtaḥ /",
  "GP12lip_1_pu:7074": "bhārate yo mahātejāḥ saubhadreṇa nipātitaḥ // LiP_1,66.42 //",
  "GP12lip_1_pu:7075": "ete ikṣvākudāyādā rājānaḥ prāyaśaḥ smṛtāḥ /",
  "GP12lip_1_pu:7076": "vaṃśe pradhānā etasmin prādhānyena prakīrtitāḥ // LiP_1,66.43 //",
  "GP12lip_1_pu:7077": "sarve pāśupate jñānam adhītya parameśvaram /",
  "GP12lip_1_pu:7078": "samabhyarcya yathājñānam iṣṭvā yajñairyathāvidhi // LiP_1,66.44 //",
  "GP12lip_1_pu:7079": "divaṃ gatā mahātmānaḥ kecinmuktātmayoginaḥ /",
  "GP12lip_1_pu:7080": "nṛgo brāhmaṇaśāpena kṛkalāsatvam āgataḥ // LiP_1,66.45 //",
  "GP12lip_1_pu:7081": "dhṛṣṭaś ca dhṛṣṭaketuś ca yamabālaś ca vīryavān /",
  "GP12lip_1_pu:7082": "raṇadhṛṣṭaś ca te putrās trayaḥ paramadhārmikāḥ // LiP_1,66.46 //",
  "GP12lip_1_pu:7083": "ānarto nāma śaryāteḥ sukanyā nāma dārikā /",
  "GP12lip_1_pu:7084": "ānartasyābhavat putro rocamānaḥ pratāpavān // LiP_1,66.47 //",
  "GP12lip_1_pu:7085": "rocamānasya revo 'bhūd revād raivata eva ca /",
  "GP12lip_1_pu:7086": "kakudmī cāparo jyeṣṭha- putraḥ putraśatasya tu // LiP_1,66.48 //",
  "GP12lip_1_pu:7087": "revatī yasya sā kanyā patnī rāmasya viśrutā /",
  "GP12lip_1_pu:7088": "nariṣyantasya putro 'bhūj jitātmā tu mahābalī // LiP_1,66.49 //",
  "GP12lip_1_pu:7089": "nābhāgādaṃbarīṣastu viṣṇubhaktaḥ pratāpavān /",
  "GP12lip_1_pu:7090": "ṛtastasya sutaḥ śrīmān sarvadharmavidāṃvaraḥ // LiP_1,66.50 //",
  "GP12lip_1_pu:7091": "kṛtastasya sudharmābhūt pṛṣito nāma viśrutaḥ /",
  "GP12lip_1_pu:7092": "karūṣasya tu kārūṣāḥ sarve prakhyātakīrtayaḥ // LiP_1,66.51 //",
  "GP12lip_1_pu:7093": "pṛṣito hiṃsayitvā gāṃ guroḥ prāpa sukalmaṣam /",
  "GP12lip_1_pu:7094": "śāpācchūdratvam āpannaś cyavanasyeti viśrutaḥ // LiP_1,66.52 //",
  "GP12lip_1_pu:7095": "diṣṭaputrastu nābhāgas tasmādapi bhalandanaḥ /",
  "GP12lip_1_pu:7096": "bhalandanasya vikrānto rājāsīd ajavāhanaḥ // LiP_1,66.53 //",
  "GP12lip_1_pu:7097": "ete samāsataḥ proktā manuputrā mahābhujāḥ /",
  "GP12lip_1_pu:7098": "ikṣvākoḥ putrapautrādyā elasyātha vadāmi vaḥ // LiP_1,66.54 //",
  "GP12lip_1_pu:7099": "sūta uvāca",
  "GP12lip_1_pu:7100": "ailaḥ purūravā nāma rudrabhaktaḥ pratāpavān /",
  "GP12lip_1_pu:7101": "cakre tvakaṇṭakaṃ rājyaṃ deśe puṇyatame dvijāḥ // LiP_1,66.55 //",
  "GP12lip_1_pu:7102": "uttare yamunātīre prayāge munisevite /",
  "GP12lip_1_pu:7103": "pratiṣṭhānādhipaḥ śrīmān pratiṣṭhāne pratiṣṭhitaḥ // LiP_1,66.56 //",
  "GP12lip_1_pu:7104": "tasya putrāḥ sapta bhavan sarve vitatatejasaḥ /",
  "GP12lip_1_pu:7105": "gandharvalokaviditā bhavabhaktā mahābalāḥ // LiP_1,66.57 //",
  "GP12lip_1_pu:7106": "āyur māyur amāyuś ca viśvāyuścaiva vīryavān /",
  "GP12lip_1_pu:7107": "śrutāyuś ca śatāyuś ca divyāścaivorvaśīsutāḥ // LiP_1,66.58 //",
  "GP12lip_1_pu:7108": "āyuṣastanayā vīrāḥ pañcaivāsanmahaujasaḥ /",
  "GP12lip_1_pu:7109": "svarbhānutanayāyāṃ te prabhāyāṃ jajñire nṛpāḥ // LiP_1,66.59 //",
  "GP12lip_1_pu:7110": "nahuṣaḥ prathamasteṣāṃ dharmajño lokaviśrutaḥ /",
  "GP12lip_1_pu:7111": "nahuṣasya tu dāyādāḥ ṣaḍindropamatejasaḥ // LiP_1,66.60 //",
  "GP12lip_1_pu:7112": "utpannāḥ pitṛkanyāyāṃ virajāyāṃ mahaujasaḥ /",
  "GP12lip_1_pu:7113": "yatiryayātiḥ saṃyātir āyātiḥ pañcamo 'ndhakaḥ // LiP_1,66.61 //",
  "GP12lip_1_pu:7114": "vijātiśceti ṣaḍime sarve prakhyātakīrtayaḥ /",
  "GP12lip_1_pu:7115": "yatirjyeṣṭhaś ca teṣāṃ vai yayātistu tato 'varaḥ // LiP_1,66.62 //",
  "GP12lip_1_pu:7116": "jyeṣṭhastu yatirmokṣārtho brahmabhūto 'bhavatprabhuḥ /",
  "GP12lip_1_pu:7117": "teṣāṃ yayātiḥ pañcānāṃ mahābalaparākramaḥ // LiP_1,66.63 //",
  "GP12lip_1_pu:7118": "(Yayāti)",
  "GP12lip_1_pu:7119": "devayānīmuśanasaḥ sutāṃ bhāryāmavāpa saḥ /",
  "GP12lip_1_pu:7120": "śarmiṣṭhāmāsurīṃ caiva tanayāṃ vṛṣaparvaṇaḥ // LiP_1,66.64 //",
  "GP12lip_1_pu:7121": "yaduṃ ca turvasuṃ caiva devayānī vyajāyata /",
  "GP12lip_1_pu:7122": "tāvubhau śubhakarmāṇau stutau vidyāviśāradau // LiP_1,66.65 //",
  "GP12lip_1_pu:7123": "druhyaṃ cānuṃ ca pūruṃ ca śarmiṣṭhā vārṣaparvaṇī /",
  "GP12lip_1_pu:7124": "yayātaye rathaṃ tasmai dadau śukraḥ pratāpavān // LiP_1,66.66 //",
  "GP12lip_1_pu:7125": "toṣitastena viprendraḥ prītaḥ paramabhāsvaram /",
  "GP12lip_1_pu:7126": "susaṃgaṃ kāñcanaṃ divyam akṣaye ca maheṣudhī // LiP_1,66.67 //",
  "GP12lip_1_pu:7127": "yuktaṃ manojavair aśvair yena kanyāṃ samudvahan /",
  "GP12lip_1_pu:7128": "sa tena rathamukhyena ṣaṇmāsenājayanmahīm // LiP_1,66.68 //",
  "GP12lip_1_pu:7129": "yayātiryudhi durdharṣo devadānavamānuṣaiḥ /",
  "GP12lip_1_pu:7130": "bhavabhaktastu puṇyātmā dharmaniṣṭhaḥ samañjasaḥ // LiP_1,66.69 //",
  "GP12lip_1_pu:7131": "yajñayājī jitakrodhaḥ sarvabhūtānukampanaḥ /",
  "GP12lip_1_pu:7132": "kauravāṇāṃ ca sarveṣāṃ sa bhavadratha uttamaḥ // LiP_1,66.70 //",
  "GP12lip_1_pu:7133": "yāvannarendrapravaraḥ kauravo janamejayaḥ /",
  "GP12lip_1_pu:7134": "pūrorvaṃśasya rājñastu rājñaḥ pārikṣitasya tu // LiP_1,66.71 //",
  "GP12lip_1_pu:7135": "jagāma sa ratho nāśaṃ śāpādgargasya dhīmataḥ /",
  "GP12lip_1_pu:7136": "gargasya hi sutaṃ bālaṃ sa rājā janamejayaḥ // LiP_1,66.72 //",
  "GP12lip_1_pu:7137": "akrūraṃ hiṃsayāmāsa brahmahatyāmavāpa saḥ /",
  "GP12lip_1_pu:7138": "sa lohagandhī rājarṣiḥ paridhāvannitastataḥ // LiP_1,66.73 //",
  "GP12lip_1_pu:7139": "paurajānapadaistyakto na lebhe śarma karhicit /",
  "GP12lip_1_pu:7140": "tataḥ sa duḥkhasaṃtapto na lebhe saṃvidaṃ kvacit // LiP_1,66.74 //",
  "GP12lip_1_pu:7141": "jagāma śaunakamṛṣiṃ śaraṇyaṃ vyathitastadā /",
  "GP12lip_1_pu:7142": "indretir nāma vikhyāto yo 'sau munirudāradhīḥ // LiP_1,66.75 //",
  "GP12lip_1_pu:7143": "yājayāmāsa cendretis taṃ nṛpaṃ janamejayam /",
  "GP12lip_1_pu:7144": "aśvamedhena rājānaṃ pāvanārthaṃ dvijottamāḥ // LiP_1,66.76 //",
  "GP12lip_1_pu:7145": "sa lohagandhānnirmukta enasā ca mahāyaśāḥ /",
  "GP12lip_1_pu:7146": "yajñasyāvabhṛthe madhye yāto divyo rathaḥ śubhaḥ // LiP_1,66.77 //",
  "GP12lip_1_pu:7147": "tasmādvaṃśātparibhraṣṭo vasoścedipateḥ punaḥ /",
  "GP12lip_1_pu:7148": "dattaḥ śakreṇa tuṣṭena lebhe tasmād bṛhadrathaḥ // LiP_1,66.78 //",
  "GP12lip_1_pu:7149": "tato hatvā jarāsaṃdhaṃ bhīmastaṃ rathamuttamam /",
  "GP12lip_1_pu:7150": "pradadau vāsudevāya prītyā kauravanandanaḥ // LiP_1,66.79 //",
  "GP12lip_1_pu:7151": "sūta uvāca",
  "GP12lip_1_pu:7152": "abhyaṣiñcatpuruṃ putraṃ yayātirnāhuṣaḥ prabhuḥ /",
  "GP12lip_1_pu:7153": "kṛtopakārastenaiva puruṇā dvijasattamāḥ // LiP_1,66.80 //",
  "GP12lip_1_pu:7154": "abhiṣektukāmaṃ ca nṛpaṃ puruṃ putraṃ kanīyasam /",
  "GP12lip_1_pu:7155": "brāhmaṇapramukhā varṇā idaṃ vacanamabruvan // LiP_1,66.81 //",
  "GP12lip_1_pu:7156": "kathaṃ śukrasya naptāraṃ devayānyāḥ sutaṃ prabho /",
  "GP12lip_1_pu:7157": "jyeṣṭhaṃ yadumatikramya kanīyānrājyamarhati // LiP_1,66.82 //",
  "GP12lip_1_pu:7158": "ete saṃbodhayāmastvāṃ dharmaṃ ca anupālaya // LiP_1,66.83 //",
  "GP12lip_1_pu:7159": "iti śrīliṅgamahāpurāṇe pūrvabhāge ṣaṭṣaṣṭitamo 'dhyāyaḥ",
  "GP12lip_1_pu:7161": "LiP, 1, 67",
  "GP12lip_1_pu:7162": "(Yayāti reloaded)",
  "GP12lip_1_pu:7163": "yayātiruvāca",
  "GP12lip_1_pu:7164": "brāhmaṇapramukhā varṇāḥ sarve śṛṇvantu me vacaḥ /",
  "GP12lip_1_pu:7165": "jyeṣṭhaṃ prati yathā rājyaṃ na deyaṃ me kathañcana // LiP_1,67.1 //",
  "GP12lip_1_pu:7166": "mama jyeṣṭhena yadunā niyogo nānupālitaḥ /",
  "GP12lip_1_pu:7167": "pratikūlamatiścaiva na sa putraḥ satāṃ mataḥ // LiP_1,67.2 //",
  "GP12lip_1_pu:7168": "mātāpitrorvacanakṛt sadbhiḥ putraḥ praśasyate /",
  "GP12lip_1_pu:7169": "sa putraḥ putravad yas tu vartate mātṛpitṛṣu // LiP_1,67.3 //",
  "GP12lip_1_pu:7170": "yadunāhamavajñātas tathā turvasunāpi ca /",
  "GP12lip_1_pu:7171": "druhyena cānunā caiva mayyavajñā kṛtā bhṛśam // LiP_1,67.4 //",
  "GP12lip_1_pu:7172": "puruṇā ca kṛtaṃ vākyaṃ mānitaś ca viśeṣataḥ /",
  "GP12lip_1_pu:7173": "kanīyānmama dāyādo jarā yena dhṛtā mama // LiP_1,67.5 //",
  "GP12lip_1_pu:7174": "śukreṇa me samādiṣṭā devayānyāḥ kṛte jarā /",
  "GP12lip_1_pu:7175": "prārthitena punastena jarā saṃcāriṇī kṛtā // LiP_1,67.6 //",
  "GP12lip_1_pu:7176": "śukreṇa ca varo dattaḥ kāvyenośanasā svayam /",
  "GP12lip_1_pu:7177": "putro yastvanuvarteta sa te rājyadharastviti // LiP_1,67.7 //",
  "GP12lip_1_pu:7178": "bhavanto 'pyanujānantu pūrū rājye 'bhiṣicyate /",
  "GP12lip_1_pu:7179": "prakṛtaya ūcuḥ",
  "GP12lip_1_pu:7180": "yaḥ putro guṇasampanno mātāpitrorhitaḥ sadā // LiP_1,67.8 //",
  "GP12lip_1_pu:7181": "sarvamarhati kalyāṇaṃ kanīyān api sa prabhuḥ /",
  "GP12lip_1_pu:7182": "arhaḥ pūruridaṃ rājyaṃ yaḥ suto vākyakṛttava // LiP_1,67.9 //",
  "GP12lip_1_pu:7183": "varadānena śukrasya na śakyaṃ kartumanyathā /",
  "GP12lip_1_pu:7184": "(Yayāti distributes the kingdom)",
  "GP12lip_1_pu:7185": "sūta uvāca",
  "GP12lip_1_pu:7186": "evaṃ jānapadaistuṣṭair ityukto nāhuṣastadā // LiP_1,67.10 //",
  "GP12lip_1_pu:7187": "abhiṣicya tato rājyaṃ pūruṃ sa sutam ātmanaḥ /",
  "GP12lip_1_pu:7188": "diśi dakṣiṇapūrvasyāṃ turvasuṃ putramādiśat // LiP_1,67.11 //",
  "GP12lip_1_pu:7189": "dakṣiṇāyāmatho rājā yaduṃ jyeṣṭhaṃ nyayojayat /",
  "GP12lip_1_pu:7190": "pratīcyāmuttarasyāṃ tu druhyuṃ cānuṃ ca tāvubhau // LiP_1,67.12 //",
  "GP12lip_1_pu:7191": "saptadvīpāṃ yayātistu jitvā pṛthvīṃ sasāgarām /",
  "GP12lip_1_pu:7192": "vyabhajacca tridhā rājyaṃ putrebhyo nāhuṣastadā // LiP_1,67.13 //",
  "GP12lip_1_pu:7193": "putrasaṃkrāmitaśrīstu harṣanirbharamānasaḥ /",
  "GP12lip_1_pu:7194": "prītimānabhavadrājā bhāram āveśya bandhuṣu // LiP_1,67.14 //",
  "GP12lip_1_pu:7195": "atra gāthā mahārājñā purā gītā yayātinā /",
  "GP12lip_1_pu:7196": "yābhiḥ pratyāharet kāmān sarvato 'ṅgāni kūrmavat // LiP_1,67.15 //",
  "GP12lip_1_pu:7197": "tābhir eva naraḥ śrīmān nānyathā karmakoṭikṛt /",
  "GP12lip_1_pu:7198": "na jātu kāmaḥ kāmānām upabhogena śāmyati // LiP_1,67.16 //",
  "GP12lip_1_pu:7199": "haviṣā kṛṣṇavartmeva bhūya evābhivardhate /",
  "GP12lip_1_pu:7200": "yatpṛthivyāṃ vrīhiyavaṃ hiraṇyaṃ paśavaḥ striyaḥ // LiP_1,67.17 //",
  "GP12lip_1_pu:7201": "nālamekasya tatsarvam iti matvā śamaṃ vrajet /",
  "GP12lip_1_pu:7202": "yadā na kurute bhāvaṃ sarvabhūteṣu pāpakam // LiP_1,67.18 //",
  "GP12lip_1_pu:7203": "karmaṇā manasā vācā brahma sampadyate tadā /",
  "GP12lip_1_pu:7204": "yadā parānna bibheti pare cāsmānna bibhyati // LiP_1,67.19 //",
  "GP12lip_1_pu:7205": "yadā na nindenna dveṣṭi brahma sampadyate tadā /",
  "GP12lip_1_pu:7206": "yā dustyajā durmatibhir yānajīryati jīryataḥ // LiP_1,67.20 //",
  "GP12lip_1_pu:7207": "yo 'sau prāṇāntiko rogas tāṃ tṛṣṇāṃ tyajataḥ sukham /",
  "GP12lip_1_pu:7208": "jīryanti jīryataḥ keśā dantā jīryanti jīryataḥ // LiP_1,67.21 //",
  "GP12lip_1_pu:7209": "cakṣuḥśrotre ca jīryete tṛṣṇaikā nirupadravā /",
  "GP12lip_1_pu:7210": "jīryanti dehinaḥ sarve svabhāvādeva nānyathā // LiP_1,67.22 //",
  "GP12lip_1_pu:7211": "jīvitāśā dhanāśā ca jīryato 'pi na jīryate /",
  "GP12lip_1_pu:7212": "yacca kāmasukhaṃ loke yacca divyaṃ mahatsukham // LiP_1,67.23 //",
  "GP12lip_1_pu:7213": "tṛṣṇākṣayasukhasyaitat kalāṃ nārhati ṣoḍaśīm /",
  "GP12lip_1_pu:7214": "evamuktvā sa rājarṣiḥ sadāraḥ prāviśadvanam // LiP_1,67.24 //",
  "GP12lip_1_pu:7215": "bhṛgutuṅge tapastaptvā tatraiva ca mahāyaśāḥ /",
  "GP12lip_1_pu:7216": "sādhayitvā tvanaśanaṃ sadāraḥ svargamāptavān // LiP_1,67.25 //",
  "GP12lip_1_pu:7217": "tasya vaṃśāstu pañcaite puṇyā devarṣisatkṛtāḥ /",
  "GP12lip_1_pu:7218": "yairvyāptā pṛthivī kṛtsnā sūryasyeva marīcibhiḥ // LiP_1,67.26 //",
  "GP12lip_1_pu:7219": "dhanī prajāvān āyuṣmān kīrtimāṃś ca bhavennaraḥ /",
  "GP12lip_1_pu:7220": "yayāticaritaṃ puṇyaṃ paṭhañchṛṇvaṃś ca buddhimān // LiP_1,67.27 //",
  "GP12lip_1_pu:7221": "sarvapāpavinirmuktaḥ śivaloke mahīyate // LiP_1,67.28 //",
  "GP12lip_1_pu:7222": "iti śrīliṅgamahāpurāṇe pūrvabhāge somavaṃśe yayāticaritaṃ nāma saptaṣaṣṭitamo 'dhyāyaḥ",
  "GP12lip_1_pu:7224": "LiP, 1, 68",
  "GP12lip_1_pu:7225": "sūta uvāca",
  "GP12lip_1_pu:7226": "yadorvaṃśaṃ pravakṣyāmi jyeṣṭhasyottamatejasaḥ /",
  "GP12lip_1_pu:7227": "saṃkṣepeṇānupūrvyācca gadato me nibodhata // LiP_1,68.1 //",
  "GP12lip_1_pu:7228": "yadoḥ putrā babhūvur hi pañca devasutopamāḥ /",
  "GP12lip_1_pu:7229": "sahasrajitsuto jyeṣṭhaḥ kroṣṭur nīlo 'jako laghuḥ // LiP_1,68.2 //",
  "GP12lip_1_pu:7230": "sahasrajitsutastadvac chatajinnāma pārthivaḥ /",
  "GP12lip_1_pu:7231": "sutāḥ śatajitaḥ khyātās trayaḥ paramakīrtayaḥ // LiP_1,68.3 //",
  "GP12lip_1_pu:7232": "haihayaś ca hayaścaiva rājā veṇuhayaś ca yaḥ /",
  "GP12lip_1_pu:7233": "haihayasya tu dāyādo dharma ityabhiviśrutaḥ // LiP_1,68.4 //",
  "GP12lip_1_pu:7234": "tasya putro 'bhavadviprā dharmanetra iti śrutaḥ /",
  "GP12lip_1_pu:7235": "dharmanetrasya kīrtis tu saṃjayas tasya cātmajaḥ // LiP_1,68.5 //",
  "GP12lip_1_pu:7236": "saṃjayasya tu dāyādo mahiṣmānnāma dhārmikaḥ /",
  "GP12lip_1_pu:7237": "āsīn mahiṣmataḥ putro bhadraśreṇyaḥ pratāpavān // LiP_1,68.6 //",
  "GP12lip_1_pu:7238": "bhadraśreṇyasya dāyādo durdamo nāma pārthivaḥ /",
  "GP12lip_1_pu:7239": "durdamasya suto dhīmān dhanako nāma viśrutaḥ // LiP_1,68.7 //",
  "GP12lip_1_pu:7240": "dhanakasya tu dāyādāś catvāro lokasaṃmatāḥ /",
  "GP12lip_1_pu:7241": "kṛtavīryaḥ kṛtāgniś ca kṛtavarmā tathaiva ca // LiP_1,68.8 //",
  "GP12lip_1_pu:7242": "kṛtaujāś ca caturtho 'bhūt kārtavīryastato 'rjunaḥ /",
  "GP12lip_1_pu:7243": "jajñe bāhusahasreṇa saptadvīpeśvarottamaḥ // LiP_1,68.9 //",
  "GP12lip_1_pu:7244": "tasya rāmas tadā tvāsīn mṛtyurnārāyaṇātmakaḥ /",
  "GP12lip_1_pu:7245": "tasya putraśatānyāsan pañca tatra mahārathāḥ // LiP_1,68.10 //",
  "GP12lip_1_pu:7246": "kṛtāstrā balinaḥ śūrā dharmātmāno manasvinaḥ /",
  "GP12lip_1_pu:7247": "śūraś ca śūrasenaś ca dhṛṣṭaḥ kṛṣṇastathaiva ca // LiP_1,68.11 //",
  "GP12lip_1_pu:7248": "jayadhvajaś ca rājāsīd āvantīnāṃ viśāṃ patiḥ /",
  "GP12lip_1_pu:7249": "jayadhvajasya putro 'bhūt tālajaṅgho mahābalaḥ // LiP_1,68.12 //",
  "GP12lip_1_pu:7250": "śataṃ putrāstu tasyeha tālajaṅghāḥ prakīrtitāḥ /",
  "GP12lip_1_pu:7251": "teṣāṃ jyeṣṭho mahāvīryo vītihotro 'bhavannṛpaḥ // LiP_1,68.13 //",
  "GP12lip_1_pu:7252": "vṛṣaprabhṛtayaścānye tatsutāḥ puṇyakarmaṇaḥ /",
  "GP12lip_1_pu:7253": "vṛṣo vaṃśakarasteṣāṃ tasya putro 'bhavanmadhuḥ // LiP_1,68.14 //",
  "GP12lip_1_pu:7254": "madhoḥ putraśataṃ cāsīd vṛṣṇistasya tu vaṃśabhāk /",
  "GP12lip_1_pu:7255": "vṛṣṇestu vṛṣṇayaḥ sarve madhorvai mādhavāḥ smṛtāḥ /",
  "GP12lip_1_pu:7256": "yādavā yaduvaṃśena nirucyante tu haihayāḥ // LiP_1,68.15 //",
  "GP12lip_1_pu:7257": "teṣāṃ pañca gaṇā hyete haihayānāṃ mahātmanām // LiP_1,68.16 //",
  "GP12lip_1_pu:7258": "vītihotrāś ca haryātā bhojāścāvantayas tathā /",
  "GP12lip_1_pu:7259": "śūrasenāstu vikhyātās tālajaṅghāstathaiva ca // LiP_1,68.17 //",
  "GP12lip_1_pu:7260": "śūraś ca śūrasenaś ca vṛṣaḥ kṛṣṇastathaiva ca /",
  "GP12lip_1_pu:7261": "jayadhvajaḥ pañcamastu vikhyātā haihayottamāḥ // LiP_1,68.18 //",
  "GP12lip_1_pu:7262": "śūraś ca śūravīraś ca śūrasenasya cānaghāḥ /",
  "GP12lip_1_pu:7263": "śūrasenā iti khyātā deśāsteṣāṃ mahātmanām // LiP_1,68.19 //",
  "GP12lip_1_pu:7264": "vītihotrasutaścāpi viśruto narta ityuta /",
  "GP12lip_1_pu:7265": "durjayaḥ kṛṣṇaputrastu babhūvāmitrakarśanaḥ // LiP_1,68.20 //",
  "GP12lip_1_pu:7266": "kroṣṭuś ca śṛṇu rājarṣer vaṃśamuttamapauruṣam /",
  "GP12lip_1_pu:7267": "yasyānvaye tu sambhūto viṣṇur vṛṣṇikulodvahaḥ // LiP_1,68.21 //",
  "GP12lip_1_pu:7268": "kroṣṭoreko 'bhavatputro vṛjinīvānmahāyaśāḥ /",
  "GP12lip_1_pu:7269": "tasya putro 'bhavat svātī kuśaṅkus tatsuto 'bhavat // LiP_1,68.22 //",
  "GP12lip_1_pu:7270": "atha prasūtimicchanvai kuśaṅkuḥ sumahābalaḥ /",
  "GP12lip_1_pu:7271": "mahākratubhir īje 'sau vividhairāptadakṣiṇaiḥ // LiP_1,68.23 //",
  "GP12lip_1_pu:7272": "jajñe citrarathastasya putraḥ karmabhir anvitaḥ /",
  "GP12lip_1_pu:7273": "atha caitraratho vīro yajvā vipuladakṣiṇaḥ // LiP_1,68.24 //",
  "GP12lip_1_pu:7274": "śaśabindus tu vai rājā anvayād vratam uttamam /",
  "GP12lip_1_pu:7275": "cakravartī mahāsattvo mahāvīryo bahuprajāḥ // LiP_1,68.25 //",
  "GP12lip_1_pu:7276": "śaśabindostu putrāṇāṃ sahasrāṇāmabhūcchatam /",
  "GP12lip_1_pu:7277": "śaṃsanti tasya putrāṇām anantakam anuttamam // LiP_1,68.26 //",
  "GP12lip_1_pu:7278": "anantakāt suto yajño yajñasya tanayo dhṛtiḥ /",
  "GP12lip_1_pu:7279": "uśanāstasya tanayaḥ samprāpya tu mahīmimām // LiP_1,68.27 //",
  "GP12lip_1_pu:7280": "ājahārāśvamedhānāṃ śatamuttamadhārmikaḥ /",
  "GP12lip_1_pu:7281": "smṛtaścośanasaḥ putraḥ siteṣur nāma pārthivaḥ // LiP_1,68.28 //",
  "GP12lip_1_pu:7282": "marutastasya tanayo rājarṣirvaṃśavardhanaḥ /",
  "GP12lip_1_pu:7283": "vīraḥ kambalabarhistu marustasyātmajaḥ smṛtaḥ // LiP_1,68.29 //",
  "GP12lip_1_pu:7284": "putrastu rukmakavaco vidvān kambalabarhiṣaḥ /",
  "GP12lip_1_pu:7285": "nihatya rukmakavaco vīrān kavacino raṇe // LiP_1,68.30 //",
  "GP12lip_1_pu:7286": "dhanvino niśitair bāṇair avāpa śriyamuttamām /",
  "GP12lip_1_pu:7287": "aśvamedhe tu dharmātmā ṛtvigbhyaḥ pṛthivīṃ dadau // LiP_1,68.31 //",
  "GP12lip_1_pu:7288": "jajñe tu rukmakavacāt parāvṛtparavīrahā /",
  "GP12lip_1_pu:7289": "jajñire pañca putrāstu mahāsattvāḥ parāvṛtaḥ // LiP_1,68.32 //",
  "GP12lip_1_pu:7290": "rukmeṣuḥ pṛthurukmaś ca jyāmaghaḥ parigho hariḥ /",
  "GP12lip_1_pu:7291": "parighaṃ ca hariṃ caiva videheṣu pitā nyasat // LiP_1,68.33 //",
  "GP12lip_1_pu:7292": "rukmeṣurabhavadrājā pṛthurukmastadāśrayāt /",
  "GP12lip_1_pu:7293": "taistu pravrājito rājā jyāmagho 'vasadāśrame // LiP_1,68.34 //",
  "GP12lip_1_pu:7294": "praśāntaḥ sa vanastho 'pi brāhmaṇaireva bodhitaḥ /",
  "GP12lip_1_pu:7295": "jagāma dhanurādāya deśamanyaṃ dhvajī rathī // LiP_1,68.35 //",
  "GP12lip_1_pu:7296": "narmadātīramekākī kevalaṃ bhāryayā yutaḥ /",
  "GP12lip_1_pu:7297": "ṛkṣavantaṃ giriṃ gatvā tyaktamanyairuvāsa saḥ // LiP_1,68.36 //",
  "GP12lip_1_pu:7298": "jyāmaghasyābhavadbhāryā śaibyā śīlavatī satī /",
  "GP12lip_1_pu:7299": "sā caiva tapasogreṇa śaibyā vai samprasūyata // LiP_1,68.37 //",
  "GP12lip_1_pu:7300": "sutaṃ vidarbhaṃ subhagā vayaḥpariṇatā satī /",
  "GP12lip_1_pu:7301": "rājā putrasutāyāṃ tu vidvāṃsau krathakaiśikau // LiP_1,68.38 //",
  "GP12lip_1_pu:7302": "putrau vidarbharājasya śūrau raṇaviśāradau /",
  "GP12lip_1_pu:7303": "romapādastṛtīyaś ca babhrustasyātmajaḥ smṛtaḥ // LiP_1,68.39 //",
  "GP12lip_1_pu:7304": "sudhṛtistanayastasya vidvānparamadhārmikaḥ /",
  "GP12lip_1_pu:7305": "kauśikastanayastasmāt tasmāccaidyānvayaḥ smṛtaḥ // LiP_1,68.40 //",
  "GP12lip_1_pu:7306": "kratho vidarbhasya sutaḥ kuntistasyātmajo 'bhavat /",
  "GP12lip_1_pu:7307": "kunter vṛtastato jajñe raṇadhṛṣṭaḥ pratāpavān // LiP_1,68.41 //",
  "GP12lip_1_pu:7308": "raṇadhṛṣṭasya ca suto nidhṛtiḥ paravīrahā /",
  "GP12lip_1_pu:7309": "daśārho naidhṛto nāmnā mahārigaṇasūdanaḥ // LiP_1,68.42 //",
  "GP12lip_1_pu:7310": "daśārhasya suto vyāpto jīmūta iti tatsutaḥ /",
  "GP12lip_1_pu:7311": "jīmūtaputro vikṛtis tasya bhīmarathaḥ sutaḥ // LiP_1,68.43 //",
  "GP12lip_1_pu:7312": "atha bhīmarathasyāsīt putro navarathaḥ kila /",
  "GP12lip_1_pu:7313": "dānadharmarato nityaṃ satyaśīlaparāyaṇaḥ // LiP_1,68.44 //",
  "GP12lip_1_pu:7314": "tasya cāsīddṛḍharathaḥ śakunistasya cātmajaḥ /",
  "GP12lip_1_pu:7315": "tasmāt karambhaḥ sambhūto devarāto 'bhavattataḥ // LiP_1,68.45 //",
  "GP12lip_1_pu:7316": "devarātādabhūdrājā devarātir mahāyaśāḥ /",
  "GP12lip_1_pu:7317": "devagarbhopamo jajñe yo devakṣatranāmakaḥ // LiP_1,68.46 //",
  "GP12lip_1_pu:7318": "devakṣatrasutaḥ śrīmān madhurnāma mahāyaśāḥ /",
  "GP12lip_1_pu:7319": "madhūnāṃ vaṃśakṛdrājā madhostu kuruvaṃśakaḥ // LiP_1,68.47 //",
  "GP12lip_1_pu:7320": "kuruvaṃśād anus tasmāt purutvān puruṣottamaḥ /",
  "GP12lip_1_pu:7321": "aṃśurjajñe ca vaidarbhyāṃ bhadravatyāṃ purutvataḥ // LiP_1,68.48 //",
  "GP12lip_1_pu:7322": "aikṣvākīm avahaccāṃśuḥ sattvastasmādajāyata /",
  "GP12lip_1_pu:7323": "sattvāt sarvaguṇopetaḥ sātvataḥ kulavardhanaḥ // LiP_1,68.49 //",
  "GP12lip_1_pu:7324": "jyāmaghasya mayā proktā sṛṣṭirvai vistareṇa vaḥ /",
  "GP12lip_1_pu:7325": "yaḥ paṭhecchṛṇuyādvāpi nisṛṣṭiṃ jyāmaghasya tu // LiP_1,68.50 //",
  "GP12lip_1_pu:7326": "prajīvatyeti vai svargaṃ rājyaṃ saukhyaṃ ca vindati // LiP_1,68.51 //",
  "GP12lip_1_pu:7327": "iti śrīliṅgamahāpurāṇe pūrvabhāge vaṃśānuvarṇanaṃ nāmāṣṭaṣaṣṭitamo 'dhyāyaḥ",
  "GP12lip_1_pu:7329": "LiP, 1, 69",
  "GP12lip_1_pu:7330": "sūta uvāca",
  "GP12lip_1_pu:7331": "sātvataḥ satyasampannaḥ prajajñe caturaḥ sutān /",
  "GP12lip_1_pu:7332": "bhajanaṃ bhrājamānaṃ ca divyaṃ devāvṛdhaṃ nṛpam // LiP_1,69.1 //",
  "GP12lip_1_pu:7333": "andhakaṃ ca mahābhāgaṃ vṛṣṇiṃ ca yadunandanam /",
  "GP12lip_1_pu:7334": "teṣāṃ nisargāṃścaturaḥ śṛṇudhvaṃ vistareṇa vai // LiP_1,69.2 //",
  "GP12lip_1_pu:7335": "sṛñjayyāṃ bhajanāccaiva bhrājamānādvijajñire /",
  "GP12lip_1_pu:7336": "ayutāyuḥ śatāyuś ca balavān harṣakṛtsmṛtaḥ // LiP_1,69.3 //",
  "GP12lip_1_pu:7337": "teṣāṃ devāvṛdho rājā cacāra paramaṃ tapaḥ /",
  "GP12lip_1_pu:7338": "putraḥ sarvaguṇopeto mama bhūyāditi smaran // LiP_1,69.4 //",
  "GP12lip_1_pu:7339": "tasya babhruriti khyātaḥ puṇyaśloko nṛpottamaḥ /",
  "GP12lip_1_pu:7340": "anuvaṃśapurāṇajñā gāyantīti pariśrutam // LiP_1,69.5 //",
  "GP12lip_1_pu:7341": "guṇāndevāvṛdhasyātha kīrtayanto mahātmanaḥ /",
  "GP12lip_1_pu:7342": "yathaiva śṛṇumo dūrāt saṃpaśyāmastathāntikāt // LiP_1,69.6 //",
  "GP12lip_1_pu:7343": "babhruḥ śreṣṭho manuṣyāṇāṃ devairdevāvṛdhaḥ samaḥ /",
  "GP12lip_1_pu:7344": "puruṣāḥ pañca ṣaṣṭistu ṣaṭ sahasrāṇi cāṣṭa ca // LiP_1,69.7 //",
  "GP12lip_1_pu:7345": "ye 'mṛtatvamanuprāptā babhrordevāvṛdhādapi /",
  "GP12lip_1_pu:7346": "yajvā dānamatirvīro brahmaṇyastu dṛḍhavrataḥ // LiP_1,69.8 //",
  "GP12lip_1_pu:7347": "kīrtimāṃś ca mahātejāḥ sātvatānāṃ mahārathaḥ /",
  "GP12lip_1_pu:7348": "tasyānvavāye sambhūtā bhojā vai daivatopamāḥ // LiP_1,69.9 //",
  "GP12lip_1_pu:7349": "gāndhārī caiva mādrī ca vṛṣṇibhārye babhūvatuḥ /",
  "GP12lip_1_pu:7350": "gāndhārī janayāmāsa sumitraṃ mitranandanam // LiP_1,69.10 //",
  "GP12lip_1_pu:7351": "mādrī lebhe ca taṃ putraṃ tataḥ sā devamīḍhuṣam /",
  "GP12lip_1_pu:7352": "anamitraṃ śiniṃ caiva tāvubhau puruṣottamau // LiP_1,69.11 //",
  "GP12lip_1_pu:7353": "anamitrasuto nighno nighnasya dvau babhūvatuḥ /",
  "GP12lip_1_pu:7354": "prasenaś ca mahābhāgaḥ satrājicca sutāvubhau // LiP_1,69.12 //",
  "GP12lip_1_pu:7355": "tasya satrājitaḥ sūryaḥ sakhā prāṇasamo 'bhavat /",
  "GP12lip_1_pu:7356": "syamantako nāma maṇir dattastasmai vivasvatā // LiP_1,69.13 //",
  "GP12lip_1_pu:7357": "pṛthivyāṃ sarvaratnānām asau rājābhavanmaṇiḥ /",
  "GP12lip_1_pu:7358": "kadācinmṛgayāṃ yātaḥ prasenena sahaiva saḥ // LiP_1,69.14 //",
  "GP12lip_1_pu:7359": "vadhaṃ prāpto 'sahāyaś ca siṃhādeva sudāruṇāt /",
  "GP12lip_1_pu:7360": "atha putraḥ śinerjajñe kaniṣṭhād vṛṣṇinandanāt // LiP_1,69.15 //",
  "GP12lip_1_pu:7361": "satyavāk satyasampannaḥ satyakastasya cātmajaḥ /",
  "GP12lip_1_pu:7362": "sātyakiryuyudhānastu śinernaptā pratāpavān // LiP_1,69.16 //",
  "GP12lip_1_pu:7363": "asaṃgo yuyudhānasya kuṇistasya suto 'bhavat /",
  "GP12lip_1_pu:7364": "kuṇer yugaṃdharaḥ putraḥ śaineyā iti kīrtitāḥ // LiP_1,69.17 //",
  "GP12lip_1_pu:7365": "mādryāḥ sutasya saṃjajñe suto vārṣṇiryudhājitaḥ /",
  "GP12lip_1_pu:7366": "śvaphalka iti vikhyātas trailokyahitakārakaḥ // LiP_1,69.18 //",
  "GP12lip_1_pu:7367": "śvaphalkaś ca mahārājo dharmātmā yatra vartate /",
  "GP12lip_1_pu:7368": "nāsti vyādhibhayaṃ tatra nāvṛṣṭibhayamapyuta // LiP_1,69.19 //",
  "GP12lip_1_pu:7369": "śvaphalkaḥ kāśirājasya sutāṃ bhāryāmavāpa saḥ /",
  "GP12lip_1_pu:7370": "gāndinīṃ nāma kāśyo hi dadau tasmai svakanyakām // LiP_1,69.20 //",
  "GP12lip_1_pu:7371": "sā māturudarasthā vai bahūnvarṣagaṇānkila /",
  "GP12lip_1_pu:7372": "vasantī na ca saṃjajñe garbhasthā tāṃ pitābravīt // LiP_1,69.21 //",
  "GP12lip_1_pu:7373": "jāyasva śīghraṃ bhadraṃ te kimarthaṃ cābhitiṣṭhasi /",
  "GP12lip_1_pu:7374": "provāca cainaṃ garbhasthā sā kanyā gāndinī tadā // LiP_1,69.22 //",
  "GP12lip_1_pu:7375": "varṣatrayaṃ pratidinaṃ gāmekāṃ brāhmaṇāya tu /",
  "GP12lip_1_pu:7376": "yadi dadyāstataḥ kukṣer nirgamiṣyāmyahaṃ pitaḥ // LiP_1,69.23 //",
  "GP12lip_1_pu:7377": "tathetyuvāca tasyā vai pitā kāmamapūrayat /",
  "GP12lip_1_pu:7378": "dātā śūraś ca yajvā ca śrutavānatithipriyaḥ // LiP_1,69.24 //",
  "GP12lip_1_pu:7379": "tasyāḥ putraḥ smṛto 'krūraḥ śvaphalkādbhūridakṣiṇaḥ /",
  "GP12lip_1_pu:7380": "ratnā kanyā ca śaivasya hy akrūrastāmavāptavān // LiP_1,69.25 //",
  "GP12lip_1_pu:7381": "asyāmutpādayāmāsa tanayāṃstānnibodhata /",
  "GP12lip_1_pu:7382": "upamanyus tathā māṅgur vṛtastu janamejayaḥ // LiP_1,69.26 //",
  "GP12lip_1_pu:7383": "girirakṣastathopekṣaḥ śatrughno yo 'rimardanaḥ /",
  "GP12lip_1_pu:7384": "dharmabhṛd vṛṣṭadharmā ca godhano 'tha varas tathā // LiP_1,69.27 //",
  "GP12lip_1_pu:7385": "āvāhaprativāhau ca sudhārā ca varāṅganā /",
  "GP12lip_1_pu:7386": "akrūrasyograsenyāṃ tu putrau dvau kulanandanau // LiP_1,69.28 //",
  "GP12lip_1_pu:7387": "devavānupadevaś ca jajñāte devasaṃmatau /",
  "GP12lip_1_pu:7388": "sumitrasya suto jajñe citrakaś ca mahāyaśāḥ // LiP_1,69.29 //",
  "GP12lip_1_pu:7389": "citrakasyābhavanputrā vipṛthuḥ pṛthureva ca /",
  "GP12lip_1_pu:7390": "aśvagrīvaḥ subāhuś ca sudhāsūkagavekṣaṇau // LiP_1,69.30 //",
  "GP12lip_1_pu:7391": "ariṣṭanemiraśvaś ca dharmo dharmabhṛdeva ca /",
  "GP12lip_1_pu:7392": "subhūmirbahubhūmiś ca śraviṣṭhāśravaṇe striyau // LiP_1,69.31 //",
  "GP12lip_1_pu:7393": "andhakātkāśyaduhitā lebhe ca caturaḥ sutān /",
  "GP12lip_1_pu:7394": "kukuraṃ bhajamānaṃ ca śuciṃ kambalabarhiṣam // LiP_1,69.32 //",
  "GP12lip_1_pu:7395": "kukurasya suto vṛṣṇir vṛṣṇeḥ śūrastato 'bhavat /",
  "GP12lip_1_pu:7396": "kapotaromātibalas tasya putro vilomakaḥ // LiP_1,69.33 //",
  "GP12lip_1_pu:7397": "tasyāsīt tumburusakho vidvānputro nalaḥ kila /",
  "GP12lip_1_pu:7398": "khyāyate sa sunāmnā tu candanānakadundubhiḥ // LiP_1,69.34 //",
  "GP12lip_1_pu:7399": "tasmādapyabhijitputra utpanno 'sya punarvasuḥ /",
  "GP12lip_1_pu:7400": "aśvamedhaṃ sa putrārtham ājahāra narottamaḥ // LiP_1,69.35 //",
  "GP12lip_1_pu:7401": "tasya madhye 'tirātrasya sadomadhyātsamutthitaḥ /",
  "GP12lip_1_pu:7402": "tatastu vidvān sarvajño dātā yajvā punarvasuḥ // LiP_1,69.36 //",
  "GP12lip_1_pu:7403": "tasyāpi putramithunaṃ babhūvābhijitaḥ kila /",
  "GP12lip_1_pu:7404": "āhukaścāhukī caiva khyātau kīrtimatāṃ varau // LiP_1,69.37 //",
  "GP12lip_1_pu:7405": "āhukāt kāśyaduhitur dvau putrau saṃbabhūvatuḥ /",
  "GP12lip_1_pu:7406": "devakaścograsenaś ca devagarbhasamāvubhau // LiP_1,69.38 //",
  "GP12lip_1_pu:7407": "devakasya sutā rājño jajñire tridaśopamāḥ /",
  "GP12lip_1_pu:7408": "devavān upadevaś ca sudevo devarakṣitaḥ // LiP_1,69.39 //",
  "GP12lip_1_pu:7409": "teṣāṃ svasāraḥ saptāsan vasudevāya tā dadau /",
  "GP12lip_1_pu:7410": "vṛṣadevopadevā ca tathānyā devarakṣitā // LiP_1,69.40 //",
  "GP12lip_1_pu:7411": "śrīdevā śāntidevā ca sahadevā tathāparā /",
  "GP12lip_1_pu:7412": "devakī cāpi tāsāṃ ca variṣṭhābhūtsumadhyamā // LiP_1,69.41 //",
  "GP12lip_1_pu:7413": "navograsenasya sutās teṣāṃ kaṃsastu pūrvajaḥ /",
  "GP12lip_1_pu:7414": "teṣāṃ putrāśca pautrāś ca śataśo 'tha sahasraśaḥ // LiP_1,69.42 //",
  "GP12lip_1_pu:7415": "devakasya sutā patnī vasudevasya dhīmataḥ /",
  "GP12lip_1_pu:7416": "babhūva vandyā pūjyā ca devairapi pativratā // LiP_1,69.43 //",
  "GP12lip_1_pu:7417": "rohiṇī ca mahābhāgā patnī cānakadundubheḥ /",
  "GP12lip_1_pu:7418": "pauravī bāhlikasutā saṃpūjyāsītsurairapi // LiP_1,69.44 //",
  "GP12lip_1_pu:7419": "asūta rohiṇī rāmaṃ balaśreṣṭhaṃ halāyudham /",
  "GP12lip_1_pu:7420": "āśritaṃ kaṃsabhītyā ca svātmānaṃ śāntatejasam // LiP_1,69.45 //",
  "GP12lip_1_pu:7421": "jāte rāme 'tha nihate ṣaḍgarbhe cātidakṣiṇe /",
  "GP12lip_1_pu:7422": "vasudevo hariṃ dhīmān devakyāmudapādayat // LiP_1,69.46 //",
  "GP12lip_1_pu:7423": "sa eva paramātmāsau devadevo janārdanaḥ /",
  "GP12lip_1_pu:7424": "halāyudhaś ca bhagavān ananto rajataprabhaḥ // LiP_1,69.47 //",
  "GP12lip_1_pu:7425": "(life of Kṛṣṇa)",
  "GP12lip_1_pu:7426": "bhṛguśāpachalenaiva mānayanmānuṣīṃ tanum /",
  "GP12lip_1_pu:7427": "babhūva tasyāṃ devakyāṃ vāsudevo janārdana // LiP_1,69.48 //",
  "GP12lip_1_pu:7428": "umādehasamudbhūtā yoganidrā ca kauśikī /",
  "GP12lip_1_pu:7429": "niyogāddevadevasya yaśodātanayā hyabhūt // LiP_1,69.49 //",
  "GP12lip_1_pu:7430": "sā caiva prakṛtiḥ sākṣāt sarvadevanamaskṛtā /",
  "GP12lip_1_pu:7431": "puruṣo bhagavānkṛṣṇo dharmamokṣaphalapradaḥ // LiP_1,69.50 //",
  "GP12lip_1_pu:7432": "tāṃ kanyāṃ jagṛhe rakṣan kaṃsātsvasyātmajaṃ tadā /",
  "GP12lip_1_pu:7433": "caturbhujaṃ viśālākṣaṃ śrīvatsakṛtalāñchanam // LiP_1,69.51 //",
  "GP12lip_1_pu:7434": "śaṅkhacakragadāpadmaṃ dhārayantaṃ janārdanam /",
  "GP12lip_1_pu:7435": "yaśodāyai pradattvā tu vasudevaś ca buddhimān // LiP_1,69.52 //",
  "GP12lip_1_pu:7436": "dattvainaṃ nandagopasya rakṣatāmiti cābravīt /",
  "GP12lip_1_pu:7437": "rakṣakaṃ jagatāṃ viṣṇuṃ svecchayā dhṛtavigraham // LiP_1,69.53 //",
  "GP12lip_1_pu:7438": "prasādāccaiva devasya śivasyāmitatejasaḥ /",
  "GP12lip_1_pu:7439": "rāmeṇa sārdhaṃ taṃ dattvā varadaṃ parameśvaram // LiP_1,69.54 //",
  "GP12lip_1_pu:7440": "bhūbhāranigrahārthaṃ ca hy avatīrṇaṃ jagadgurum /",
  "GP12lip_1_pu:7441": "ato vai sarvakalyāṇaṃ yādavānāṃ bhaviṣyati // LiP_1,69.55 //",
  "GP12lip_1_pu:7442": "ayaṃ sa garbho devakyā yo naḥ kleśyānhariṣyati /",
  "GP12lip_1_pu:7443": "ugrasenātmajāyātha kaṃsāyānakadundubhiḥ // LiP_1,69.56 //",
  "GP12lip_1_pu:7444": "nivedayāmāsa tadā jātāṃ kanyāṃ sulakṣaṇām /",
  "GP12lip_1_pu:7445": "asyāstavāṣṭamo garbho devakyāḥ kaṃsa suvrata // LiP_1,69.57 //",
  "GP12lip_1_pu:7446": "mṛtyur eva na saṃdeha iti vāṇī purātanī /",
  "GP12lip_1_pu:7447": "tatastāṃ hantumārebhe kaṃsaḥ sollaṅghya cāṃbaram // LiP_1,69.58 //",
  "GP12lip_1_pu:7448": "uvācāṣṭabhujā devī meghagaṃbhīrayā girā /",
  "GP12lip_1_pu:7449": "rakṣasva tatsvakaṃ deham āyāto mṛtyureva te // LiP_1,69.59 //",
  "GP12lip_1_pu:7450": "rakṣamāṇasya dehasya māyāvī kaṃsarūpiṇaḥ /",
  "GP12lip_1_pu:7451": "kiṃ kṛtaṃ duṣkṛtaṃ mūrkha jātaḥ khalu tavāntakṛt // LiP_1,69.60 //",
  "GP12lip_1_pu:7452": "devakyāḥ sa bhayātkaṃso jaghānaivāṣṭamaṃ tviti /",
  "GP12lip_1_pu:7453": "smaranti vihito mṛtyur devakyās tanayo 'ṣṭamaḥ // LiP_1,69.61 //",
  "GP12lip_1_pu:7454": "yastatpratikṛtau yatno bhojasyāsīdvṛthā hareḥ /",
  "GP12lip_1_pu:7455": "prabhāvānmuniśārdūlās tayā caiva jaḍīkṛtaḥ // LiP_1,69.62 //",
  "GP12lip_1_pu:7456": "kaṃso 'pi nihatastena kṛṣṇenākliṣṭakarmaṇā /",
  "GP12lip_1_pu:7457": "nihatā bahavaścānye devabrāhmaṇaghātinaḥ // LiP_1,69.63 //",
  "GP12lip_1_pu:7458": "tasya kṛṣṇasya tanayāḥ pradyumnapramukhās tathā /",
  "GP12lip_1_pu:7459": "bahavaḥ parisaṃkhyātāḥ sarve yuddhaviśāradāḥ // LiP_1,69.64 //",
  "GP12lip_1_pu:7460": "kṛṣṇaputrāḥ samākhyātāḥ kṛṣṇena sadṛśāḥ sutāḥ /",
  "GP12lip_1_pu:7461": "putreṣveteṣu sarveṣu cārudeṣṇādayo hareḥ // LiP_1,69.65 //",
  "GP12lip_1_pu:7462": "viśiṣṭā balavantaś ca raukmiṇeyārisūdanāḥ /",
  "GP12lip_1_pu:7463": "ṣoḍaśastrīsahasrāṇi śatamekaṃ tathādhikam // LiP_1,69.66 //",
  "GP12lip_1_pu:7464": "kṛṣṇasya tāsu sarvāsu priyā jyeṣṭhā ca rukmiṇī /",
  "GP12lip_1_pu:7465": "tayā dvādaśavarṣāṇi kṛṣṇenākliṣṭakarmaṇā // LiP_1,69.67 //",
  "GP12lip_1_pu:7466": "uṣyatā vāyubhakṣeṇa putrārthaṃ pūjito haraḥ /",
  "GP12lip_1_pu:7467": "cārudeṣṇaḥ sucāruś ca cāruveṣo yaśodharaḥ // LiP_1,69.68 //",
  "GP12lip_1_pu:7468": "cāruśravāścāruyaśāḥ pradyumnaḥ sāmba eva ca /",
  "GP12lip_1_pu:7469": "ete labdhāstu kṛṣṇena śūlapāṇiprasādataḥ // LiP_1,69.69 //",
  "GP12lip_1_pu:7470": "tān dṛṣṭvā tanayānvīrān raukmiṇeyāṃś ca rukmiṇīm /",
  "GP12lip_1_pu:7471": "jāmbavatyabravītkṛṣṇaṃ bhāryā kṛṣṇasya dhīmataḥ // LiP_1,69.70 //",
  "GP12lip_1_pu:7472": "mama tvaṃ puṇḍarīkākṣa viśiṣṭaṃ guṇavattaram /",
  "GP12lip_1_pu:7473": "sureśasaṃmitaṃ putraṃ prasanno dātumarhasi // LiP_1,69.71 //",
  "GP12lip_1_pu:7474": "jāmbavatyā vacaḥ śrutvā jagannāthastato hariḥ /",
  "GP12lip_1_pu:7475": "tapastaptuṃ samārebhe taponidhiraninditaḥ // LiP_1,69.72 //",
  "GP12lip_1_pu:7476": "so 'tha nārāyaṇaḥ kṛṣṇaḥ śaṅkhacakragadādharaḥ /",
  "GP12lip_1_pu:7477": "vyāghrapādasya ca muner gatvā caivāśramottamam // LiP_1,69.73 //",
  "GP12lip_1_pu:7478": "ṛṣiṃ dṛṣṭvā tvaṅgirasaṃ praṇipatya janārdanaḥ /",
  "GP12lip_1_pu:7479": "divyaṃ pāśupataṃ yogaṃ labdhavāṃstasya cājñayā // LiP_1,69.74 //",
  "GP12lip_1_pu:7480": "praluptaśmaśrukeśaś ca ghṛtākto muñjamekhalī /",
  "GP12lip_1_pu:7481": "dīkṣito bhagavānkṛṣṇas tatāpa ca paraṃtapaḥ // LiP_1,69.75 //",
  "GP12lip_1_pu:7482": "ūrdhvabāhur nirālaṃbaḥ pādāṅguṣṭhāgradhiṣṭhitaḥ /",
  "GP12lip_1_pu:7483": "phalāmbanilabhojī ca ṛtutrayam adhokṣajaḥ // LiP_1,69.76 //",
  "GP12lip_1_pu:7484": "tapasā tasya saṃtuṣṭo dadau rudro bahūn varān /",
  "GP12lip_1_pu:7485": "sāmbaṃ jāṃbavatīputraṃ kṛṣṇāya ca mahātmane // LiP_1,69.77 //",
  "GP12lip_1_pu:7486": "tathā jāṃbavatī caiva sāṃbaṃ bhāryā hareḥ sutam /",
  "GP12lip_1_pu:7487": "praharṣamatulaṃ lebhe labdhvādityaṃ yathāditiḥ // LiP_1,69.78 //",
  "GP12lip_1_pu:7488": "bāṇasya ca tadā tena cheditaṃ munipuṅgavāḥ /",
  "GP12lip_1_pu:7489": "bhujānāṃ caiva sāhasraṃ śāpādrudrasya dhīmataḥ // LiP_1,69.79 //",
  "GP12lip_1_pu:7490": "atha daityavadhaṃ cakre halāyudhasahāyavān /",
  "GP12lip_1_pu:7491": "tathā duṣṭakṣitīśānāṃ līlayaiva raṇājire // LiP_1,69.80 //",
  "GP12lip_1_pu:7492": "sa hatvā devasambhūtaṃ narakaṃ daityapuṅgavam /",
  "GP12lip_1_pu:7493": "brāhmaṇasyordhvacakrasya varadānānmahātmanaḥ // LiP_1,69.81 //",
  "GP12lip_1_pu:7494": "svopabhogyāni kanyānāṃ ṣoḍaśātulavikramaḥ /",
  "GP12lip_1_pu:7495": "śatādhikāni jagrāha sahasrāṇi mahābalaḥ // LiP_1,69.82 //",
  "GP12lip_1_pu:7496": "śāpavyājena viprāṇām upasaṃhṛtavān kulam /",
  "GP12lip_1_pu:7497": "saṃhṛtya tatkulaṃ caiva prabhāse 'tiṣṭhadacyutaḥ // LiP_1,69.83 //",
  "GP12lip_1_pu:7498": "tadā tasyaiva tu gataṃ varṣāṇāmadhikaṃ śatam /",
  "GP12lip_1_pu:7499": "kṛṣṇasya dvārakāyāṃ vai jarākleśāpahāriṇaḥ // LiP_1,69.84 //",
  "GP12lip_1_pu:7500": "viśvāmitrasya kaṇvasya nāradasya ca dhīmataḥ /",
  "GP12lip_1_pu:7501": "śāpaṃ piṇḍārake 'rakṣad vaco durvāsasastadā // LiP_1,69.85 //",
  "GP12lip_1_pu:7502": "tyaktvā ca mānuṣaṃ rūpaṃ jarakāstracchalena tu /",
  "GP12lip_1_pu:7503": "anugṛhya ca kṛṣṇo 'pi lubdhakaṃ prayayau divam // LiP_1,69.86 //",
  "GP12lip_1_pu:7504": "aṣṭāvakrasya śāpena bhāryāḥ kṛṣṇasya dhīmataḥ /",
  "GP12lip_1_pu:7505": "cauraiścāpahṛtāḥ sarvās tasya māyābalena ca // LiP_1,69.87 //",
  "GP12lip_1_pu:7506": "balabhadro 'pi saṃtyajya nāgo bhūtvā jagāma ca /",
  "GP12lip_1_pu:7507": "mahiṣyastasya kṛṣṇasya rukmiṇīpramukhāḥ śubhāḥ // LiP_1,69.88 //",
  "GP12lip_1_pu:7508": "sahāgniṃ viviśuḥ sarvāḥ kṛṣṇenākliṣṭakarmaṇā /",
  "GP12lip_1_pu:7509": "revatī ca tathā devī balabhadreṇa dhīmatā // LiP_1,69.89 //",
  "GP12lip_1_pu:7510": "praviṣṭā pāvakaṃ viprāḥ sā ca bhartṛpathaṃ gatā /",
  "GP12lip_1_pu:7511": "pretakāryaṃ hareḥ kṛtvā pārthaḥ paramavīryavān // LiP_1,69.90 //",
  "GP12lip_1_pu:7512": "rāmasya ca tathānyeṣāṃ vṛṣṇīnāmapi suvrataḥ /",
  "GP12lip_1_pu:7513": "kandamūlaphalaistasya balikāryaṃ cakāra saḥ // LiP_1,69.91 //",
  "GP12lip_1_pu:7514": "dravyābhāvāt svayaṃ pārtho bhrātṛbhiś ca divaṃ gataḥ /",
  "GP12lip_1_pu:7515": "evaṃ saṃkṣepataḥ proktaḥ kṛṣṇasyākliṣṭakarmaṇaḥ // LiP_1,69.92 //",
  "GP12lip_1_pu:7516": "prabhāvo vilayaścaiva svecchayaiva mahātmanaḥ /",
  "GP12lip_1_pu:7517": "ityetatsomavaṃśānāṃ nṛpāṇāṃ caritaṃ dvijāḥ // LiP_1,69.93 //",
  "GP12lip_1_pu:7518": "yaḥ paṭhecchṛṇuyādvāpi brāhmaṇān śrāvayedapi /",
  "GP12lip_1_pu:7519": "sa yāti vaiṣṇavaṃ lokaṃ nātra kāryā vicāraṇā // LiP_1,69.94 //",
  "GP12lip_1_pu:7520": "iti śrīliṅgamahāpurāṇe pūrvabhāge somavaṃśānukīrtanaṃ nāmaikonasaptatitamo 'dhyāyaḥ",
  "GP12lip_1_pu:7522": "LiP, 1, 70",
  "GP12lip_1_pu:7523": "ṛṣaya ūcuḥ",
  "GP12lip_1_pu:7524": "ādisargastvayā sūta sūcito na prakāśitaḥ /",
  "GP12lip_1_pu:7525": "sāṃprataṃ vistareṇaiva vaktumarhasi suvrata // LiP_1,70.1 //",
  "GP12lip_1_pu:7526": "sūta uvāca",
  "GP12lip_1_pu:7527": "maheśvaro mahādevaḥ prakṛteḥ puruṣasya ca /",
  "GP12lip_1_pu:7528": "paratve saṃsthito devaḥ paramātmā munīśvarāḥ // LiP_1,70.2 //",
  "GP12lip_1_pu:7529": "(creation from avyakta)",
  "GP12lip_1_pu:7530": "avyaktaṃ ceśvarāttasmād abhavatkāraṇaṃ param /",
  "GP12lip_1_pu:7531": "pradhānaṃ prakṛtiśceti yadāhustattvacintakāḥ // LiP_1,70.3 //",
  "GP12lip_1_pu:7532": "gandhavarṇarasair hīnaṃ śabdasparśavivarjitam /",
  "GP12lip_1_pu:7533": "ajaraṃ dhruvamakṣayyaṃ nityaṃ svātmanyavasthitam // LiP_1,70.4 //",
  "GP12lip_1_pu:7534": "jagadyoniṃ mahābhūtaṃ paraṃ brahma sanātanam /",
  "GP12lip_1_pu:7535": "vigrahaḥ sarvabhūtānām īśvarājñāpracoditam // LiP_1,70.5 //",
  "GP12lip_1_pu:7536": "anādyantamajaṃ sūkṣmaṃ triguṇaṃ prabhavāvyayam /",
  "GP12lip_1_pu:7537": "aprakāśamavijñeyaṃ brahmāgre samavartata // LiP_1,70.6 //",
  "GP12lip_1_pu:7538": "asyātmanā sarvamidaṃ vyāptaṃ tvāsīcchivecchayā /",
  "GP12lip_1_pu:7539": "guṇasāmye tadā tasminn avibhāge tamomaye // LiP_1,70.7 //",
  "GP12lip_1_pu:7540": "(mahant)",
  "GP12lip_1_pu:7541": "sargakāle pradhānasya kṣetrajñādhiṣṭhitasya vai /",
  "GP12lip_1_pu:7542": "guṇabhāvādvyajyamāno mahān prādurbabhūva ha // LiP_1,70.8 //",
  "GP12lip_1_pu:7543": "sūkṣmeṇa mahatā cātha avyaktena samāvṛtam /",
  "GP12lip_1_pu:7544": "sattvodrikto mahānagre sattāmātraprakāśakaḥ // LiP_1,70.9 //",
  "GP12lip_1_pu:7545": "mano mahāṃstu vijñeyam ekaṃ tatkāraṇaṃ smṛtam /",
  "GP12lip_1_pu:7546": "samutpannaṃ liṅgamātraṃ kṣetrajñādhiṣṭhitaṃ hi tat // LiP_1,70.10 //",
  "GP12lip_1_pu:7547": "dharmādīni ca rūpāṇi lokatattvārthahetavaḥ /",
  "GP12lip_1_pu:7548": "mahān sṛṣṭiṃ vikurute codyamānaḥ sisṛkṣayā // LiP_1,70.11 //",
  "GP12lip_1_pu:7549": "mano mahānmatirbrahma pūrbuddhiḥ khyātirīśvaraḥ /",
  "GP12lip_1_pu:7550": "prajñā citiḥ smṛtiḥ saṃvid viśveśaśceti sa smṛtaḥ // LiP_1,70.12 //",
  "GP12lip_1_pu:7551": "manute sarvabhūtānāṃ yasmācceṣṭā phalaṃ tataḥ /",
  "GP12lip_1_pu:7552": "saukṣmyāttena vibhaktaṃ tu yena tanmana ucyate // LiP_1,70.13 //",
  "GP12lip_1_pu:7553": "tattvānām agrajo yasmān mahāṃś ca parimāṇataḥ /",
  "GP12lip_1_pu:7554": "viśeṣebhyo guṇebhyo 'pi mahāniti tataḥ smṛtaḥ // LiP_1,70.14 //",
  "GP12lip_1_pu:7555": "bibharti mānaṃ manute vibhāgaṃ manyate 'pi ca /",
  "GP12lip_1_pu:7556": "puruṣo bhogasaṃbandhāt tena cāsau matiḥ smṛtaḥ // LiP_1,70.15 //",
  "GP12lip_1_pu:7557": "bṛhattvād bṛṃhaṇatvācca bhāvānāṃ sakalāśrayāt /",
  "GP12lip_1_pu:7558": "yasmāddhārayate bhāvān brahma tena nirucyate // LiP_1,70.16 //",
  "GP12lip_1_pu:7559": "yaḥ pūrayati yasmācca kṛtsnāndevānanugrahaiḥ /",
  "GP12lip_1_pu:7560": "nayate tattvabhāvaṃ ca tena pūriti cocyate // LiP_1,70.17 //",
  "GP12lip_1_pu:7561": "budhyate puruṣaścātra sarvān bhāvān hitaṃ tathā /",
  "GP12lip_1_pu:7562": "yasmādbodhayate caiva buddhistena nirucyate // LiP_1,70.18 //",
  "GP12lip_1_pu:7563": "khyātiḥ pratyupabhogaś ca yasmātsaṃvartate tataḥ /",
  "GP12lip_1_pu:7564": "bhogasya jñānaniṣṭhatvāt tena khyātiriti smṛtaḥ // LiP_1,70.19 //",
  "GP12lip_1_pu:7565": "khyāyate tadguṇair vāpi jñānādibhir anekaśaḥ /",
  "GP12lip_1_pu:7566": "tasmācca mahataḥ saṃjñā khyātirityabhidhīyate // LiP_1,70.20 //",
  "GP12lip_1_pu:7567": "sākṣātsarvaṃ vijānāti mahātmā tena ceśvaraḥ /",
  "GP12lip_1_pu:7568": "yasmājjñānānugaścaiva prajñā tena sa ucyate // LiP_1,70.21 //",
  "GP12lip_1_pu:7569": "jñānādīni ca rūpāṇi bahukarmaphalāni ca /",
  "GP12lip_1_pu:7570": "cinoti yasmādbhogārthaṃ tenāsau citirucyate // LiP_1,70.22 //",
  "GP12lip_1_pu:7571": "vartamānavyatītāni tathaivānāgatānyapi /",
  "GP12lip_1_pu:7572": "smarate sarvakāryāṇi tenāsau smṛtirucyate // LiP_1,70.23 //",
  "GP12lip_1_pu:7573": "kṛtsnaṃ ca vindate jñānaṃ yasmānmāhātmyamuttamam /",
  "GP12lip_1_pu:7574": "tasmād vinder videścaiva saṃvidityabhidhīyate // LiP_1,70.24 //",
  "GP12lip_1_pu:7575": "vidyate 'pi ca sarvatra tasminsarvaṃ ca vindati /",
  "GP12lip_1_pu:7576": "tasmātsaṃviditi prokto mahadbhir munisattamāḥ // LiP_1,70.25 //",
  "GP12lip_1_pu:7577": "jānāter jñānam ityāhur bhagavān jñānasaṃnidhiḥ /",
  "GP12lip_1_pu:7578": "bandhanādiparībhāvād īśvaraḥ procyate budhaiḥ // LiP_1,70.26 //",
  "GP12lip_1_pu:7579": "paryāyavācakaiḥ śabdais tattvam ādyam anuttamam /",
  "GP12lip_1_pu:7580": "vyākhyātaṃ tattvabhāvajñair devasadbhāvacetakaiḥ // LiP_1,70.27 //",
  "GP12lip_1_pu:7581": "mahānsṛṣṭiṃ vikurute codyamānaḥ sisṛkṣayā /",
  "GP12lip_1_pu:7582": "saṃkalpo 'dhyavasāyaś ca tasya vṛttidvayaṃ smṛtam // LiP_1,70.28 //",
  "GP12lip_1_pu:7583": "triguṇād rajasodriktād ahaṅkārastato 'bhavat /",
  "GP12lip_1_pu:7584": "mahatā ca vṛtaḥ sargo bhūtādir bāhyatastu saḥ // LiP_1,70.29 //",
  "GP12lip_1_pu:7585": "tasmādeva tamodriktād ahaṅkārādajāyata /",
  "GP12lip_1_pu:7586": "bhūtatanmātrasargastu bhūtādistāmasastu saḥ // LiP_1,70.30 //",
  "GP12lip_1_pu:7587": "(creation of mahābhūtas)",
  "GP12lip_1_pu:7588": "bhūtādistu vikurvāṇaḥ śabdamātraṃ sasarja ha /",
  "GP12lip_1_pu:7589": "ākāśaṃ suṣiraṃ tasmād utpannaṃ śabdalakṣaṇam // LiP_1,70.31 //",
  "GP12lip_1_pu:7590": "ākāśaṃ śabdamātraṃ tu sparśamātraṃ samāvṛṇot /",
  "GP12lip_1_pu:7591": "vāyuścāpi vikurvāṇo rūpamātraṃ sasarja ha // LiP_1,70.32 //",
  "GP12lip_1_pu:7592": "jyotirutpadyate vāyos tadrūpaguṇam ucyate /",
  "GP12lip_1_pu:7593": "sparśamātrastu vai vāyū rūpamātraṃ samāvṛṇot // LiP_1,70.33 //",
  "GP12lip_1_pu:7594": "jyotiścāpi vikurvāṇaṃ rasamātraṃ sasarja ha /",
  "GP12lip_1_pu:7595": "sambhavanti tato hyāpas tā vai sarvarasātmikāḥ // LiP_1,70.34 //",
  "GP12lip_1_pu:7596": "rasamātrāstu tā hyāpo rūpamātro 'gnir āvṛṇot /",
  "GP12lip_1_pu:7597": "āpaścāpi vikurvatyo gandhamātraṃ sasarjire // LiP_1,70.35 //",
  "GP12lip_1_pu:7598": "saṃghāto jāyate tasmāt tasya gandho guṇo mataḥ /",
  "GP12lip_1_pu:7599": "tasmiṃstasmiṃś ca tanmātraṃ tena tanmātratā smṛtā // LiP_1,70.36 //",
  "GP12lip_1_pu:7600": "aviśeṣavācakatvād aviśeṣās tatas tu te /",
  "GP12lip_1_pu:7601": "praśāntaghoramūḍhatvād aviśeṣāstataḥ punaḥ // LiP_1,70.37 //",
  "GP12lip_1_pu:7602": "bhūtatanmātrasargo 'yaṃ vijñeyastu parasparam /",
  "GP12lip_1_pu:7603": "vaikārikādahaṅkārāt sattvodriktāttu sāttvikāt // LiP_1,70.38 //",
  "GP12lip_1_pu:7604": "vaikārikaḥ sa sargastu yugapat sampravartate /",
  "GP12lip_1_pu:7605": "(indriyas)",
  "GP12lip_1_pu:7606": "buddhīndriyāṇi pañcaiva pañca karmendriyāṇi ca // LiP_1,70.39 //",
  "GP12lip_1_pu:7607": "sādhakānīndriyāṇi syur devā vaikārikā daśa /",
  "GP12lip_1_pu:7608": "ekādaśaṃ manastatra svaguṇenobhayātmakam // LiP_1,70.40 //",
  "GP12lip_1_pu:7609": "śrotraṃ tvak cakṣuṣī jihvā nāsikā caiva pañcamī /",
  "GP12lip_1_pu:7610": "śabdādīnāmavāptyarthaṃ buddhiyuktāni tāni vai // LiP_1,70.41 //",
  "GP12lip_1_pu:7611": "pādau pāyurupasthaś ca hastau vāgdaśamī bhavet /",
  "GP12lip_1_pu:7612": "gatirvisargo hyānandaḥ śilpaṃ vākyaṃ ca karma tat // LiP_1,70.42 //",
  "GP12lip_1_pu:7613": "ākāśaṃ śabdamātraṃ ca sparśamātraṃ samāviśat /",
  "GP12lip_1_pu:7614": "dviguṇastu tato vāyuḥ śabdasparśātmako 'bhavat // LiP_1,70.43 //",
  "GP12lip_1_pu:7615": "rūpaṃ tathaiva viśataḥ śabdasparśaguṇāvubhau /",
  "GP12lip_1_pu:7616": "triguṇastu tatastvagniḥ saśabdasparśarūpavān // LiP_1,70.44 //",
  "GP12lip_1_pu:7617": "saśabdasparśarūpaṃ ca rasamātraṃ samāviśat /",
  "GP12lip_1_pu:7618": "tasmāccaturguṇā āpo vijñeyāstu rasātmikāḥ // LiP_1,70.45 //",
  "GP12lip_1_pu:7619": "śabdasparśaṃ ca rūpaṃ ca raso vai gandhamāviśat /",
  "GP12lip_1_pu:7620": "saṃgatā gandhamātreṇa āviśanto mahīmimām // LiP_1,70.46 //",
  "GP12lip_1_pu:7621": "tasmātpañcaguṇā bhūmiḥ sthūlā bhūteṣu śasyate /",
  "GP12lip_1_pu:7622": "śāntā ghorāś ca mūḍhāś ca viśeṣāstena te smṛtāḥ // LiP_1,70.47 //",
  "GP12lip_1_pu:7623": "parasparānupraveśād dhārayanti parasparam /",
  "GP12lip_1_pu:7624": "bhūmerantastvidaṃ sarvaṃ lokālokācalāvṛtam // LiP_1,70.48 //",
  "GP12lip_1_pu:7625": "viśeṣāścendriyagrāhyā niyatatvācca te smṛtāḥ /",
  "GP12lip_1_pu:7626": "guṇaṃ pūrvasya sargasya prāpnuvantyuttarottarāḥ // LiP_1,70.49 //",
  "GP12lip_1_pu:7627": "teṣāṃ yāvacca tad yacca yacca tāvadguṇaṃ smṛtam /",
  "GP12lip_1_pu:7628": "upalabhyāpsu vai gandhaṃ kecid brūyur apāṃ guṇam // LiP_1,70.50 //",
  "GP12lip_1_pu:7629": "pṛthivyāmeva taṃ vidyād apāṃ vāyoś ca saṃśrayāt /",
  "GP12lip_1_pu:7630": "ete sapta mahātmāno hy anyonyasya samāśrayāt // LiP_1,70.51 //",
  "GP12lip_1_pu:7631": "puruṣādhiṣṭhitatvācca avyaktānugraheṇa ca /",
  "GP12lip_1_pu:7632": "(aṇḍa)",
  "GP12lip_1_pu:7633": "mahādayo viśeṣāntā hy aṇḍamutpādayanti te // LiP_1,70.52 //",
  "GP12lip_1_pu:7634": "ekakālasamutpannaṃ jalabudbudavacca tat /",
  "GP12lip_1_pu:7635": "viśeṣebhyo 'ṇḍam abhavan mahat tad udakeśayam // LiP_1,70.53 //",
  "GP12lip_1_pu:7636": "adbhir daśaguṇābhistu bāhyato 'ṇḍaṃ samāvṛtam /",
  "GP12lip_1_pu:7637": "āpo daśaguṇenaitās tejasā bāhyato vṛtāḥ // LiP_1,70.54 //",
  "GP12lip_1_pu:7638": "tejo daśaguṇenaiva vāyunā bāhyato vṛtam /",
  "GP12lip_1_pu:7639": "vāyurdaśaguṇenaiva bāhyato nabhasā vṛtaḥ // LiP_1,70.55 //",
  "GP12lip_1_pu:7640": "ākāśenāvṛto vāyuḥ khaṃ tu bhūtādināvṛtam /",
  "GP12lip_1_pu:7641": "bhūtādirmahatā cāpi avyaktenāvṛto mahān // LiP_1,70.56 //",
  "GP12lip_1_pu:7642": "śarvaścāṇḍakapālastho bhavaścāṃbhasi suvratāḥ /",
  "GP12lip_1_pu:7643": "rudro 'gnimadhye bhagavān ugro vāyau punaḥ smṛtaḥ // LiP_1,70.57 //",
  "GP12lip_1_pu:7644": "bhīmaścāvanimadhyastho hy ahaṅkāre maheśvaraḥ /",
  "GP12lip_1_pu:7645": "buddhau ca bhagavānīśaḥ sarvataḥ parameśvaraḥ // LiP_1,70.58 //",
  "GP12lip_1_pu:7646": "etairāvaraṇairaṇḍaṃ saptabhiḥ prākṛtair vṛtam /",
  "GP12lip_1_pu:7647": "etā āvṛtya cānyonyam aṣṭau prakṛtayaḥ sthitāḥ // LiP_1,70.59 //",
  "GP12lip_1_pu:7648": "prasargakāle sthitvā tu grasantyetāḥ parasparam /",
  "GP12lip_1_pu:7649": "evaṃ parasparotpannā dhārayanti parasparam // LiP_1,70.60 //",
  "GP12lip_1_pu:7650": "(first puruṣa)",
  "GP12lip_1_pu:7651": "ādhārādheyabhāvena vikārāste vikāriṣu /",
  "GP12lip_1_pu:7652": "maheśvaraḥ paro 'vyaktād aṇḍam avyaktasaṃbhavam // LiP_1,70.61 //",
  "GP12lip_1_pu:7653": "aṇḍājjajñe sa eveśaḥ puruṣo 'rkasamaprabhaḥ /",
  "GP12lip_1_pu:7654": "tasminkāryasya karaṇaṃ saṃsiddhaṃ svecchayaiva tu // LiP_1,70.62 //",
  "GP12lip_1_pu:7655": "sa vai śarīrī prathamaḥ sa vai puruṣa ucyate /",
  "GP12lip_1_pu:7656": "tasya vāmāṅgajo viṣṇuḥ sarvadevanamaskṛtaḥ // LiP_1,70.63 //",
  "GP12lip_1_pu:7657": "lakṣmyā devyā hyabhūddeva icchayā parameṣṭhinaḥ /",
  "GP12lip_1_pu:7658": "dakṣiṇāṅgabhavo brahmā sarasvatyā jagadguruḥ // LiP_1,70.64 //",
  "GP12lip_1_pu:7659": "tasminnaṇḍe ime lokā antarviśvamidaṃ jagat /",
  "GP12lip_1_pu:7660": "candrādityau sanakṣatrau sagrahau saha vāyunā // LiP_1,70.65 //",
  "GP12lip_1_pu:7661": "lokālokadvayaṃ kiṃcid aṇḍe hyasminsamarpitam /",
  "GP12lip_1_pu:7662": "(human (-)",
  "GP12lip_1_pu:7663": "divine time)",
  "GP12lip_1_pu:7664": "yattu sṛṣṭau prasaṃkhyātaṃ mayā kālāntaraṃ dvijāḥ // LiP_1,70.66 //",
  "GP12lip_1_pu:7665": "etatkālāntaraṃ jñeyam aharvai pārameśvaram /",
  "GP12lip_1_pu:7666": "rātriścaitāvatī jñeyā parameśasya kṛtsnaśaḥ // LiP_1,70.67 //",
  "GP12lip_1_pu:7667": "ahastasya tu yā sṛṣṭiḥ rātriś ca pralayaḥ smṛtaḥ /",
  "GP12lip_1_pu:7668": "nāhastu vidyate tasya na rātririti dhārayet // LiP_1,70.68 //",
  "GP12lip_1_pu:7669": "upacārastu kriyate lokānāṃ hitakāmyayā /",
  "GP12lip_1_pu:7670": "indriyāṇīndriyārthāś ca mahābhūtāni pañca ca // LiP_1,70.69 //",
  "GP12lip_1_pu:7671": "tasmāt sarvāṇi bhūtāni buddhiś ca saha daivataiḥ /",
  "GP12lip_1_pu:7672": "ahastiṣṭhanti sarvāṇi parameśasya dhīmataḥ // LiP_1,70.70 //",
  "GP12lip_1_pu:7673": "aharante pralīyante rātryante viśvasaṃbhavaḥ /",
  "GP12lip_1_pu:7674": "svātmanyavasthite vyakte vikāre pratisaṃhṛte // LiP_1,70.71 //",
  "GP12lip_1_pu:7675": "(prakṛti and puruṣa)",
  "GP12lip_1_pu:7676": "sādharmyeṇāvatiṣṭhete pradhānapuruṣāvubhau /",
  "GP12lip_1_pu:7677": "tamaḥsattvarajopetau samatvena vyavasthitau // LiP_1,70.72 //",
  "GP12lip_1_pu:7678": "anupṛktāvabhūtāṃ tāv otaprotau parasparam /",
  "GP12lip_1_pu:7679": "guṇasāmye layo jñeyo vaiṣamye sṛṣṭirucyate // LiP_1,70.73 //",
  "GP12lip_1_pu:7680": "tile yathā bhavettailaṃ ghṛtaṃ payasi vā sthitam /",
  "GP12lip_1_pu:7681": "tathā tamasi sattve ca rajasyanusṛtaṃ jagat // LiP_1,70.74 //",
  "GP12lip_1_pu:7682": "upāsya rajanīṃ kṛtsnāṃ parāṃ māheśvarīṃ tathā /",
  "GP12lip_1_pu:7683": "arhamukhe pravṛttaś ca paraḥ prakṛtisaṃbhavaḥ // LiP_1,70.75 //",
  "GP12lip_1_pu:7684": "kṣobhayāmāsa yogena pareṇa parameśvaraḥ /",
  "GP12lip_1_pu:7685": "pradhānaṃ puruṣaṃ caiva praviśya sa maheśvaraḥ // LiP_1,70.76 //",
  "GP12lip_1_pu:7686": "(trimūrti)",
  "GP12lip_1_pu:7687": "maheśvarāttrayo devā jajñire jagadīśvarāt /",
  "GP12lip_1_pu:7688": "śāśvatāḥ paramā guhyaḥ sarvātmānaḥ śarīriṇaḥ // LiP_1,70.77 //",
  "GP12lip_1_pu:7689": "eta eva trayo devā eta eva trayo guṇāḥ /",
  "GP12lip_1_pu:7690": "eta eva trayo lokā eta eva trayo 'gnayaḥ // LiP_1,70.78 //",
  "GP12lip_1_pu:7691": "parasparāśritā hyete parasparamanuvratāḥ /",
  "GP12lip_1_pu:7692": "paraspareṇa vartante dhārayanti parasparam // LiP_1,70.79 //",
  "GP12lip_1_pu:7693": "anyonyamithunā hyete anyonyamupajīvinaḥ /",
  "GP12lip_1_pu:7694": "kṣaṇaṃ viyogo na hyeṣāṃ na tyajanti parasparam // LiP_1,70.80 //",
  "GP12lip_1_pu:7695": "īśvarastu paro devo viṣṇuś ca mahataḥ paraḥ /",
  "GP12lip_1_pu:7696": "brahmā ca rajasā yuktaḥ sargādau hi pravartate // LiP_1,70.81 //",
  "GP12lip_1_pu:7697": "paraḥ sa puruṣo jñeyaḥ prakṛtiḥ sā parā smṛtā // LiP_1,70.82 //",
  "GP12lip_1_pu:7698": "adhiṣṭhitā sā hi maheśvareṇa pravartate codyamane samantāt /",
  "GP12lip_1_pu:7699": "anupravṛttastu mahāṃstadenāṃ cirasthiratvād viṣayaṃ śriyaḥ svayam // LiP_1,70.83 //",
  "GP12lip_1_pu:7700": "pradhānaguṇavaiṣamyāt sargakālaḥ pravartate /",
  "GP12lip_1_pu:7701": "īśvarādhiṣṭhitātpūrvaṃ tasmātsadasadātmakāt // LiP_1,70.84 //",
  "GP12lip_1_pu:7702": "saṃsiddhaḥ kāryakaraṇe rudraścāgre hyavartata /",
  "GP12lip_1_pu:7703": "tejasāpratimo dhīmān avyaktaḥ samprakāśakaḥ // LiP_1,70.85 //",
  "GP12lip_1_pu:7704": "sa vai śarīrī prathamaḥ sa vai puruṣa ucyate /",
  "GP12lip_1_pu:7705": "brahmā ca bhagavāṃstasmāc caturvaktraḥ prajāpatiḥ // LiP_1,70.86 //",
  "GP12lip_1_pu:7706": "saṃsiddhaḥ kāryakāraṇe tathā vai samavartata /",
  "GP12lip_1_pu:7707": "eka eva mahādevas tridhaivaṃ sa vyavasthitaḥ // LiP_1,70.87 //",
  "GP12lip_1_pu:7708": "apratīpena jñānena aiśvaryeṇa samanvitaḥ /",
  "GP12lip_1_pu:7709": "dharmeṇa cāpratīpena vairāgyeṇa ca te 'nvitāḥ // LiP_1,70.88 //",
  "GP12lip_1_pu:7710": "avyaktājjāyate teṣāṃ manasā yadyadīhitam /",
  "GP12lip_1_pu:7711": "vaśīkṛtatvāttraiguṇyaṃ sāpekṣatvātsvabhāvataḥ // LiP_1,70.89 //",
  "GP12lip_1_pu:7712": "caturmukhastu brahmatve kālatve cāntakaḥ smṛtaḥ /",
  "GP12lip_1_pu:7713": "sahasramūrdhā puruṣas tisro 'vasthāḥ svayaṃbhuvaḥ // LiP_1,70.90 //",
  "GP12lip_1_pu:7714": "brahmatve sṛjate lokān kālatve saṃkṣipatyapi /",
  "GP12lip_1_pu:7715": "puruṣatve hyudāsīnas tisro 'vasthāḥ prajāpateḥ // LiP_1,70.91 //",
  "GP12lip_1_pu:7716": "brahmā kamalagarbhābho rudraḥ kālāgnisannibhaḥ /",
  "GP12lip_1_pu:7717": "puruṣaḥ puṇḍarīkākṣo rūpaṃ tatparamātmanaḥ // LiP_1,70.92 //",
  "GP12lip_1_pu:7718": "ekadhā sa dvidhā caiva tridhā ca bahudhā punaḥ /",
  "GP12lip_1_pu:7719": "maheśvaraḥ śarīrāṇi karoti vikaroti ca // LiP_1,70.93 //",
  "GP12lip_1_pu:7720": "nānākṛtikriyārūpa- nāmavanti svalīlayā /",
  "GP12lip_1_pu:7721": "maheśvaraḥ śarīrāṇi karoti vikaroti ca // LiP_1,70.94 //",
  "GP12lip_1_pu:7722": "tridhā yadvartate loke tasmāttriguṇa ucyate /",
  "GP12lip_1_pu:7723": "caturdhā pravibhaktatvāc caturvyūhaḥ prakīrtitaḥ // LiP_1,70.95 //",
  "GP12lip_1_pu:7724": "yadāpnoti yadādatte yaccātti viṣayānayam /",
  "GP12lip_1_pu:7725": "yaccāsya satataṃ bhāvas tasmādātmā nirucyate // LiP_1,70.96 //",
  "GP12lip_1_pu:7726": "ṛṣiḥ sarvagatatvācca śarīrī so 'sya yatprabhuḥ /",
  "GP12lip_1_pu:7727": "svāmitvamasya yatsarvaṃ viṣṇuḥ sarvapraveśanāt // LiP_1,70.97 //",
  "GP12lip_1_pu:7728": "bhagavān bhagavadbhāvān nirmalatvācchivaḥ smṛtaḥ /",
  "GP12lip_1_pu:7729": "paramaḥ samprakṛṣṭatvād avanād omiti smṛtaḥ // LiP_1,70.98 //",
  "GP12lip_1_pu:7730": "sarvajñaḥ sarvavijñānāt sarvaḥ sarvamayo yataḥ /",
  "GP12lip_1_pu:7731": "tridhā vibhajya cātmānaṃ trailokyaṃ sampravartate // LiP_1,70.99 //",
  "GP12lip_1_pu:7732": "sṛjate grasate caiva rakṣate ca tribhiḥ svayam /",
  "GP12lip_1_pu:7733": "āditvād ādidevo 'sāv ajātatvād ajaḥ smṛtaḥ // LiP_1,70.100 //",
  "GP12lip_1_pu:7734": "pāti yasmātprajāḥ sarvāḥ prajāpatir iti smṛtaḥ /",
  "GP12lip_1_pu:7735": "deveṣu ca mahāndevo mahādevastataḥ smṛtaḥ // LiP_1,70.101 //",
  "GP12lip_1_pu:7736": "sarvagatvācca devānām avaśyatvācca īśvaraḥ /",
  "GP12lip_1_pu:7737": "bṛhattvācca smṛto brahmā bhūtatvādbhūta ucyate // LiP_1,70.102 //",
  "GP12lip_1_pu:7738": "kṣetrajñaḥ kṣetravijñānād ekatvātkevalaḥ smṛtaḥ /",
  "GP12lip_1_pu:7739": "yasmātpuryāṃ sa śete ca tasmātpūruṣa ucyate // LiP_1,70.103 //",
  "GP12lip_1_pu:7740": "anāditvācca pūrvatvāt svayaṃbhūriti saṃsmṛtaḥ /",
  "GP12lip_1_pu:7741": "yājyatvāducyate yajñaḥ kavir vikrāntadarśanāt // LiP_1,70.104 //",
  "GP12lip_1_pu:7742": "kramaṇaḥ kramaṇīyatvāt pālakaścāpi pālanāt /",
  "GP12lip_1_pu:7743": "ādityasaṃjñaḥ kapilo hy agrajo 'gniriti smṛtaḥ // LiP_1,70.105 //",
  "GP12lip_1_pu:7744": "hiraṇyamasya garbho 'bhūd dhiraṇyasyāpi garbhajaḥ /",
  "GP12lip_1_pu:7745": "tasmāddhiraṇyagarbhatvaṃ purāṇe 'sminnirucyate // LiP_1,70.106 //",
  "GP12lip_1_pu:7746": "svayaṃbhuvo 'pi vṛttasya kālo viśvātmanastu yaḥ /",
  "GP12lip_1_pu:7747": "na śakyaḥ parisaṃkhyātum api varṣaśatairapi // LiP_1,70.107 //",
  "GP12lip_1_pu:7748": "kālasaṃkhyāvivṛttasya parārdho brahmaṇaḥ smṛtaḥ /",
  "GP12lip_1_pu:7749": "tāvaccheṣo 'sya kālo 'nyas tasyānte pratisṛjyate // LiP_1,70.108 //",
  "GP12lip_1_pu:7750": "koṭikoṭisahasrāṇi aharbhūtāni yāni vai /",
  "GP12lip_1_pu:7751": "(vārāhakalpa)",
  "GP12lip_1_pu:7752": "samatītāni kalpānāṃ tāvaccheṣāḥ pare tu ye /",
  "GP12lip_1_pu:7753": "yastvayaṃ vartate kalpo vārāhastaṃ nibodhata // LiP_1,70.109 //",
  "GP12lip_1_pu:7754": "prathamaḥ sāṃpratasteṣāṃ kalpo 'yaṃ vartate dvijāḥ /",
  "GP12lip_1_pu:7755": "yasminsvāyaṃbhuvādyāstu manavaste caturdaśa // LiP_1,70.110 //",
  "GP12lip_1_pu:7756": "atītā vartamānāś ca bhaviṣyā ye ca vai punaḥ /",
  "GP12lip_1_pu:7757": "tairiyaṃ pṛthivī sarvā saptadvīpā saparvatā // LiP_1,70.111 //",
  "GP12lip_1_pu:7758": "pūrṇaṃ yugasahasraṃ vai paripālyā maheśvaraiḥ /",
  "GP12lip_1_pu:7759": "prajābhistapasā caiva teṣāṃ śṛṇuta vistaram // LiP_1,70.112 //",
  "GP12lip_1_pu:7760": "manvantareṇa caikena sarvāṇyevāntarāṇi ca /",
  "GP12lip_1_pu:7761": "kathitāni bhaviṣyanti kalpaḥ kalpena caiva hi // LiP_1,70.113 //",
  "GP12lip_1_pu:7762": "atītāni ca kalpāni sodarkāṇi sahānvayaiḥ /",
  "GP12lip_1_pu:7763": "anāgateṣu tadvacca tarkaḥ kāryo vijānatā // LiP_1,70.114 //",
  "GP12lip_1_pu:7764": "(Sṃndflut)",
  "GP12lip_1_pu:7765": "āpo hyagre samabhavan naṣṭe ca pṛthivītale /",
  "GP12lip_1_pu:7766": "śāntatāraikanīre 'smin na prājñāyata kiṃcana // LiP_1,70.115 //",
  "GP12lip_1_pu:7767": "ekārṇave tadā tasmin naṣṭe sthāvarajaṅgame /",
  "GP12lip_1_pu:7768": "tadā bhavati vai brahmā sahasrākṣaḥ sahasrapāt // LiP_1,70.116 //",
  "GP12lip_1_pu:7769": "sahasraśīrṣā puruṣo rukmavarṇas tvatīndriyaḥ /",
  "GP12lip_1_pu:7770": "brahmā nārāyaṇākhyastu suṣvāpa salile tadā // LiP_1,70.117 //",
  "GP12lip_1_pu:7771": "sattvodrekātprabuddhastu śūnyaṃ lokamudaikṣata /",
  "GP12lip_1_pu:7772": "imaṃ codāharantyatra ślokaṃ nārāyaṇaṃ prati // LiP_1,70.118 //",
  "GP12lip_1_pu:7773": "āpo nārāś ca sūnava ityapāṃ nāma śuśrumaḥ /",
  "GP12lip_1_pu:7774": "āpūrya tābhir ayanaṃ kṛtavānātmano yataḥ // LiP_1,70.119 //",
  "GP12lip_1_pu:7775": "apsu śete yatastasmāt tato nārāyaṇaḥ smṛtaḥ /",
  "GP12lip_1_pu:7776": "caturyugasahasrasya naiśaṃ kālam upāsyataḥ // LiP_1,70.120 //",
  "GP12lip_1_pu:7777": "śarvaryante prakurute brahmatvaṃ sargakāraṇāt /",
  "GP12lip_1_pu:7778": "brahmā tu salile tasmin vāyurbhūtvā samācarat // LiP_1,70.121 //",
  "GP12lip_1_pu:7779": "niśāyāmiva khadyotaḥ prāvṛṭkāle tatastu saḥ /",
  "GP12lip_1_pu:7780": "(Earth rised from the water)",
  "GP12lip_1_pu:7781": "tatas tu salile tasmin vijñāyāntargatāṃ mahīm // LiP_1,70.122 //",
  "GP12lip_1_pu:7782": "anumānād asaṃmūḍho bhūmeruddharaṇaṃ punaḥ /",
  "GP12lip_1_pu:7783": "akarotsa tanūmanyāṃ kalpādiṣu yathāpurā // LiP_1,70.123 //",
  "GP12lip_1_pu:7784": "tato mahātmā bhagavān divyarūpam acintayat /",
  "GP12lip_1_pu:7785": "salilenāplutāṃ bhūmiṃ dṛṣṭvā sa tu samantataḥ // LiP_1,70.124 //",
  "GP12lip_1_pu:7786": "kiṃnu rūpamahaṃ kṛtvā uddhareyaṃ mahīmimām /",
  "GP12lip_1_pu:7787": "jalakrīḍānusadṛśaṃ vārāhaṃ rūpamāviśat // LiP_1,70.125 //",
  "GP12lip_1_pu:7788": "adhṛṣyaṃ sarvabhūtānāṃ vāṅmayaṃ brahmasaṃjñitam /",
  "GP12lip_1_pu:7789": "pṛthivyuddharaṇārthāya praviveśa rasātalam // LiP_1,70.126 //",
  "GP12lip_1_pu:7790": "adbhiḥ saṃchāditāṃ bhūmiṃ sa tāmāśu prajāpatiḥ /",
  "GP12lip_1_pu:7791": "upagamyojjahārainām āpaścāpi samāviśat // LiP_1,70.127 //",
  "GP12lip_1_pu:7792": "sāmudrā vai samudreṣu nādeyāś ca nadīṣu ca /",
  "GP12lip_1_pu:7793": "rasātalatale magnāṃ rasātalapuṭe gatām // LiP_1,70.128 //",
  "GP12lip_1_pu:7794": "prabhurlokahitārthāya daṃṣṭrayābhyujjahāra gām /",
  "GP12lip_1_pu:7795": "tataḥ svasthānamānīya pṛthivīṃ pṛthivīdharaḥ // LiP_1,70.129 //",
  "GP12lip_1_pu:7796": "mumoca pūrvavad asau dhārayitvā dharādharaḥ /",
  "GP12lip_1_pu:7797": "tasyopari jalaughasya mahatī nauriva sthitā // LiP_1,70.130 //",
  "GP12lip_1_pu:7798": "tatsamā hyurudehatvān na mahī yāti saṃplavam /",
  "GP12lip_1_pu:7799": "tata utkṣipya tāṃ devo jagataḥ sthāpanecchayā // LiP_1,70.131 //",
  "GP12lip_1_pu:7800": "pṛthivyāḥ pravibhāgāya manaścakre 'mbujekṣaṇaḥ /",
  "GP12lip_1_pu:7801": "pṛthivīṃ ca samāṃ kṛtvā pṛthivyāṃ so 'cinod girīn // LiP_1,70.132 //",
  "GP12lip_1_pu:7802": "prāksarge dahyamāne tu tadā saṃvartakāgninā /",
  "GP12lip_1_pu:7803": "tenāgninā viśīrṇāste parvatā bhūrivistarāḥ // LiP_1,70.133 //",
  "GP12lip_1_pu:7804": "śaityādekārṇave tasmin vāyunā tena saṃhatāḥ /",
  "GP12lip_1_pu:7805": "niṣiktā yatra yatrāsaṃs tatra tatrācalābhavan // LiP_1,70.134 //",
  "GP12lip_1_pu:7806": "tadācalatvād acalāḥ parvabhiḥ parvatāḥ smṛtāḥ /",
  "GP12lip_1_pu:7807": "girayo hi nigīrṇatvāc chayānatvācchiloccayāḥ // LiP_1,70.135 //",
  "GP12lip_1_pu:7808": "tatasteṣu vikīrṇeṣu koṭiśo hi giriṣvatha /",
  "GP12lip_1_pu:7809": "viśvakarmā vibhajate kalpādiṣu punaḥ punaḥ // LiP_1,70.136 //",
  "GP12lip_1_pu:7810": "sasamudrāmimāṃ pṛthvīṃ saptadvīpāṃ saparvatām /",
  "GP12lip_1_pu:7811": "bhūrādyāṃś caturo lokān punaḥ so 'tha vyakalpayat // LiP_1,70.137 //",
  "GP12lip_1_pu:7812": "(Brahmā creates animals etc.)",
  "GP12lip_1_pu:7813": "lokān prakalpayitvātha prajāsargaṃ sasarja ha /",
  "GP12lip_1_pu:7814": "brahmā svayaṃbhūrbhagavān sisṛkṣurvividhāḥ prajāḥ // LiP_1,70.138 //",
  "GP12lip_1_pu:7815": "sasarja sṛṣṭiṃ tadrūpāṃ kalpādiṣu yathāpurā /",
  "GP12lip_1_pu:7816": "tasyābhidhyāyataḥ sargaṃ tathā vai buddhipūrvakam // LiP_1,70.139 //",
  "GP12lip_1_pu:7817": "buddhyāś ca samakāle vai prādurbhūtas tamomayaḥ /",
  "GP12lip_1_pu:7818": "tamomoho mahāmohas tāmisraścāndhasaṃjñitaḥ // LiP_1,70.140 //",
  "GP12lip_1_pu:7819": "avidyā pañcaparvaiṣā prādurbhūtā mahātmanaḥ /",
  "GP12lip_1_pu:7820": "pañcadhāvasthitaḥ sargo dhyāyataḥ so 'bhimāninaḥ // LiP_1,70.141 //",
  "GP12lip_1_pu:7821": "saṃvṛtastamasā caiva bījāṅkuravadāvṛtaḥ /",
  "GP12lip_1_pu:7822": "bahirantaścāprakāśas tabdho niḥsaṃjña eva ca // LiP_1,70.142 //",
  "GP12lip_1_pu:7823": "yasmātteṣāṃ vṛtā buddhir duḥkhāni karaṇāni ca /",
  "GP12lip_1_pu:7824": "tasmātte saṃvṛtātmāno nagā mukhyāḥ prakīrtitāḥ // LiP_1,70.143 //",
  "GP12lip_1_pu:7825": "mukhyasargaṃ tathābhūtaṃ dṛṣṭvā brahmā hyasādhakam /",
  "GP12lip_1_pu:7826": "aprasannamanāḥ so 'tha tato 'nyaṃ so hyamanyata // LiP_1,70.144 //",
  "GP12lip_1_pu:7827": "tasyābhidhyāyataścaiva tiryaksrotā hyavartata /",
  "GP12lip_1_pu:7828": "tasmāt tiryakpravṛttaḥ sa tiryaksrotās tataḥ smṛtaḥ // LiP_1,70.145 //",
  "GP12lip_1_pu:7829": "paśvādayaste vikhyātā utpathagrāhiṇo dvijāḥ /",
  "GP12lip_1_pu:7830": "tasyābhidhyāyato 'nyaṃ vai sāttvikaḥ samavartata // LiP_1,70.146 //",
  "GP12lip_1_pu:7831": "ūrdhvasrotāstṛtīyastu sa vai cordhvaṃ vyavasthitaḥ /",
  "GP12lip_1_pu:7832": "yasmātpravartate cordhvam ūrdhvasrotāstataḥ smṛtaḥ // LiP_1,70.147 //",
  "GP12lip_1_pu:7833": "te sukhaprītibahulā bahirantaś ca saṃvṛtāḥ /",
  "GP12lip_1_pu:7834": "prakāśā bahirantaś ca ūrdhvasrotobhavāḥ smṛtāḥ // LiP_1,70.148 //",
  "GP12lip_1_pu:7835": "te sattvasya ca yogena sṛṣṭāḥ sattvodbhavāḥ smṛtāḥ /",
  "GP12lip_1_pu:7836": "ūrdhvasrotāstṛtīyo vai devasargastu sa smṛtaḥ // LiP_1,70.149 //",
  "GP12lip_1_pu:7837": "prakāśād bahirantaś ca ūrdhvasrotodbhavāḥ smṛtāḥ /",
  "GP12lip_1_pu:7838": "te ūrdhvasrotaso jñeyās tuṣṭātmāno budhaiḥ smṛtāḥ // LiP_1,70.150 //",
  "GP12lip_1_pu:7839": "ūrdhvasrotaḥsu sṛṣṭeṣu deveṣu varadaḥ prabhuḥ /",
  "GP12lip_1_pu:7840": "prītimānabhavadbrahmā tato 'nyaṃ so 'bhyamanyata // LiP_1,70.151 //",
  "GP12lip_1_pu:7841": "sasarja sargamanyaṃ hi sādhakaṃ prabhurīśvaraḥ /",
  "GP12lip_1_pu:7842": "tato 'bhidhyāyatastasya satyābhidhyāyinastadā // LiP_1,70.152 //",
  "GP12lip_1_pu:7843": "prādurāsīttadā vyaktād arvāksrotāstu sādhakaḥ /",
  "GP12lip_1_pu:7844": "yasmād arvāṅnyavartanta tato 'rvāksrotasas tu te // LiP_1,70.153 //",
  "GP12lip_1_pu:7845": "te ca prakāśabahulās tamaḥpṛktā rajo 'dhikāḥ /",
  "GP12lip_1_pu:7846": "tasmātte duḥkhabahulā bhūyobhūyaś ca kāriṇaḥ // LiP_1,70.154 //",
  "GP12lip_1_pu:7847": "saṃvṛtā bahirantaś ca manuṣyāḥ sādhakāś ca te // LiP_1,70.155 //",
  "GP12lip_1_pu:7848": "lakṣaṇaistārakādyaiste hy aṣṭadhā tu vyavasthitāḥ // LiP_1,70.156 //",
  "GP12lip_1_pu:7849": "siddhātmāno manuṣyāste gandharvasahadharmiṇaḥ /",
  "GP12lip_1_pu:7850": "ityeṣa taijasaḥ sargo hy arvāksrotaḥprakīrtitaḥ // LiP_1,70.157 //",
  "GP12lip_1_pu:7851": "pañcamo 'nugrahaḥ sargaś caturdhā tu vyavasthitaḥ /",
  "GP12lip_1_pu:7852": "viparyayeṇa śaktyā ca siddhyā tuṣṭyā tathaiva ca // LiP_1,70.158 //",
  "GP12lip_1_pu:7853": "sthāvareṣu viparyāsas tiryagyoniṣu śaktitaḥ /",
  "GP12lip_1_pu:7854": "siddhātmāno manuṣyāstu ṛṣideveṣu kṛtsnaśaḥ // LiP_1,70.159 //",
  "GP12lip_1_pu:7855": "ityeṣa prākṛtaḥ sargo vaikṛto navamaḥ smṛtaḥ /",
  "GP12lip_1_pu:7856": "bhūtādikānāṃ bhūtānāṃ ṣaṣṭhaḥ sargaḥ sa ucyate // LiP_1,70.160 //",
  "GP12lip_1_pu:7857": "nivṛttaṃ vartamānaṃ ca teṣāṃ jānanti vai punaḥ /",
  "GP12lip_1_pu:7858": "bhūtādikānāṃ bhūtānāṃ saptamaḥ sarga eva ca // LiP_1,70.161 //",
  "GP12lip_1_pu:7859": "te parigrāhiṇaḥ sarve saṃvibhāgaratāḥ punaḥ /",
  "GP12lip_1_pu:7860": "svādanāś cāpyaśīlāś ca jñeyā bhūtādikāś ca te // LiP_1,70.162 //",
  "GP12lip_1_pu:7861": "viparyayeṇa bhūtādir aśaktyā ca vyavasthitaḥ /",
  "GP12lip_1_pu:7862": "prathamo mahataḥ sargo vijñeyo brahmaṇaḥ smṛtaḥ // LiP_1,70.163 //",
  "GP12lip_1_pu:7863": "tanmātrāṇāṃ dvitīyastu bhūtasargaḥ sa ucyate /",
  "GP12lip_1_pu:7864": "vaikārikastṛtīyastu sarga aindriyakaḥ smṛtaḥ // LiP_1,70.164 //",
  "GP12lip_1_pu:7865": "ityeṣa prākṛtaḥ sargaḥ sambhūto buddhipūrvakaḥ /",
  "GP12lip_1_pu:7866": "mukhyasargaścaturthaś ca mukhyā vai sthāvarāḥ smṛtāḥ // LiP_1,70.165 //",
  "GP12lip_1_pu:7867": "tato 'rvāksrotasāṃ sargaḥ saptamaḥ sa tu mānuṣaḥ /",
  "GP12lip_1_pu:7868": "aṣṭamo 'nugrahaḥ sargaḥ sāttvikastāmasaś ca saḥ // LiP_1,70.166 //",
  "GP12lip_1_pu:7869": "pañcaite vaikṛtāḥ sargāḥ prākṛtāstu trayaḥ smṛtāḥ /",
  "GP12lip_1_pu:7870": "prākṛto vaikṛtaścaiva kaumāro navamaḥ smṛtaḥ // LiP_1,70.167 //",
  "GP12lip_1_pu:7871": "abuddhipūrvakāḥ sargāḥ prākṛtāstu trayaḥ smṛtāḥ /",
  "GP12lip_1_pu:7872": "buddhipūrvaṃ pravartante ṣaṭ punarbrahmaṇastu te // LiP_1,70.168 //",
  "GP12lip_1_pu:7873": "vistarānugrahaḥ sargaḥ kīrtyamāno nibodhata /",
  "GP12lip_1_pu:7874": "caturdhāvasthitaḥ so 'tha sarvabhūteṣu kṛtsnaśaḥ // LiP_1,70.169 //",
  "GP12lip_1_pu:7875": "ityete prākṛtāścaiva vaikṛtāś ca nava smṛtāḥ /",
  "GP12lip_1_pu:7876": "parasparānuraktāś ca kāraṇaiś ca budhaiḥ smṛtāḥ // LiP_1,70.170 //",
  "GP12lip_1_pu:7877": "(Brahmā's sons)",
  "GP12lip_1_pu:7878": "agre sasarja vai brahmā mānasānātmanaḥ samān /",
  "GP12lip_1_pu:7879": "ṛbhuḥ sanatkumāraś ca dvāvetāvūrdhvaretasau // LiP_1,70.171 //",
  "GP12lip_1_pu:7880": "pūrvotpannau purā tebhyaḥ sarveṣāmapi pūrvajau /",
  "GP12lip_1_pu:7881": "vyatīte tvaṣṭame kalpe purāṇau lokasākṣiṇau // LiP_1,70.172 //",
  "GP12lip_1_pu:7882": "tau vārāhe tu bhūrloke tejaḥ saṃkṣipya dhiṣṭhitau /",
  "GP12lip_1_pu:7883": "tāvubhau mokṣakarmāṇāv āropyātmānamātmani // LiP_1,70.173 //",
  "GP12lip_1_pu:7884": "prajāṃ dharmaṃ ca kāmaṃ ca tyaktvā vairāgyamāsthitau /",
  "GP12lip_1_pu:7885": "yathotpannastathaiveha kumāraḥ sa ihocyate // LiP_1,70.174 //",
  "GP12lip_1_pu:7886": "tasmāt sanatkumāreti nāmāsyeha prakīrtitam /",
  "GP12lip_1_pu:7887": "sanandaṃ sanakaṃ caiva vidvāṃsaṃ ca sanātanam // LiP_1,70.175 //",
  "GP12lip_1_pu:7888": "vijñānena nivṛttāste vyavartanta mahaujasaḥ /",
  "GP12lip_1_pu:7889": "saṃbuddhāścaiva nānātve apravṛttāś ca yoginaḥ // LiP_1,70.176 //",
  "GP12lip_1_pu:7890": "asṛṣṭvaiva prajāsargaṃ pratisargaṃ gatāḥ punaḥ /",
  "GP12lip_1_pu:7891": "tatasteṣu vyatīteṣu tato 'nyān sādhakān sutān // LiP_1,70.177 //",
  "GP12lip_1_pu:7892": "mānasānasṛjadbrahmā punaḥ sthānābhimāninaḥ /",
  "GP12lip_1_pu:7893": "ā bhūtasamplavāvasthā yairiyaṃ vidhṛtā mahī // LiP_1,70.178 //",
  "GP12lip_1_pu:7894": "āpo 'gniṃ pṛthivīṃ vāyum antarikṣaṃ divaṃ tathā /",
  "GP12lip_1_pu:7895": "samudrāṃś ca nadīścaiva tathā śailavanaspatīn // LiP_1,70.179 //",
  "GP12lip_1_pu:7896": "oṣadhīnāṃ tathātmāno vallīnāṃ vṛkṣavīrudhām /",
  "GP12lip_1_pu:7897": "latāḥ kāṣṭhāḥ kalāścaiva muhūrtāḥ saṃdhirātryahān // LiP_1,70.180 //",
  "GP12lip_1_pu:7898": "ardhamāsāṃś ca māsāṃś ca ayanābdayugāni ca /",
  "GP12lip_1_pu:7899": "sthānābhimāninaḥ sarve sthānākhyāścaiva te smṛtāḥ // LiP_1,70.181 //",
  "GP12lip_1_pu:7900": "(Brahma's eleven sons)",
  "GP12lip_1_pu:7901": "devānṛṣīṃś ca mahato gadatastān nibodhata /",
  "GP12lip_1_pu:7902": "marīcibhṛgvaṅgirasaṃ pulastyaṃ pulahaṃ kratum // LiP_1,70.182 //",
  "GP12lip_1_pu:7903": "dakṣamatriṃ vasiṣṭhaṃ ca so 'sṛjanmānasān nava /",
  "GP12lip_1_pu:7904": "nava brahmāṇa ityete purāṇe niścayaṃ gatāḥ // LiP_1,70.183 //",
  "GP12lip_1_pu:7905": "teṣāṃ brahmātmakānāṃ vai sarveṣāṃ brahmavādinām /",
  "GP12lip_1_pu:7906": "sthānāni kalpayāmāsa pūrvavatpadmasaṃbhavaḥ // LiP_1,70.184 //",
  "GP12lip_1_pu:7907": "tato 'sṛjacca saṃkalpaṃ dharmaṃ caiva sukhāvaham /",
  "GP12lip_1_pu:7908": "so 'sṛjad vyavasāyāttu dharmaṃ devo maheśvaraḥ // LiP_1,70.185 //",
  "GP12lip_1_pu:7909": "saṃkalpaṃ caiva saṃkalpāt sarvalokapitāmahaḥ /",
  "GP12lip_1_pu:7910": "mānasaś ca rucirnāma vijajñe brahmaṇaḥ prabhoḥ // LiP_1,70.186 //",
  "GP12lip_1_pu:7911": "prāṇādbrahmāsṛjaddakṣaṃ cakṣurbhyāṃ ca marīcinam /",
  "GP12lip_1_pu:7912": "bhṛgustu hṛdayājjajñe ṛṣiḥ salilajanmanaḥ // LiP_1,70.187 //",
  "GP12lip_1_pu:7913": "śiraso 'ṅgirasaścaiva śrotrādatriṃ tathāsṛjat /",
  "GP12lip_1_pu:7914": "pulastyaṃ ca tathodānād vyānācca pulahaṃ punaḥ // LiP_1,70.188 //",
  "GP12lip_1_pu:7915": "samānajo vasiṣṭhaś ca apānānnirmame kratum /",
  "GP12lip_1_pu:7916": "ityete brahmaṇaḥ putrā divyā ekādaśā smṛtāḥ // LiP_1,70.189 //",
  "GP12lip_1_pu:7917": "dharmādayaḥ prathamajāḥ sarve te brahmaṇaḥ sutāḥ /",
  "GP12lip_1_pu:7918": "bhṛgvādayastu te sṛṣṭā navaite brahmavādinaḥ // LiP_1,70.190 //",
  "GP12lip_1_pu:7919": "gṛhamedhinaḥ purāṇās te dharmas taiḥ sampravartitaḥ /",
  "GP12lip_1_pu:7920": "teṣāṃ dvādaśa te vaṃśā divyā devaguṇānvitāḥ // LiP_1,70.191 //",
  "GP12lip_1_pu:7921": "kriyāvantaḥ prajāvanto maharṣibhir alaṃkṛtāḥ /",
  "GP12lip_1_pu:7922": "(Ṛbhu, Sanatkumāra)",
  "GP12lip_1_pu:7923": "ṛbhuḥ sanatkumāraś ca dvāvetāvūrdhvaretasau // LiP_1,70.192 //",
  "GP12lip_1_pu:7924": "pūrvotpannau paraṃ tebhyaḥ sarveṣāmapi pūrvajau /",
  "GP12lip_1_pu:7925": "vyatīte tvaṣṭame kalpe purāṇau lokasākṣiṇau // LiP_1,70.193 //",
  "GP12lip_1_pu:7926": "virājetāmubhau loke tejaḥ saṃkṣipya dhiṣṭhitau /",
  "GP12lip_1_pu:7927": "tāvubhau yogakarmāṇāv āropyātmānam ātmani // LiP_1,70.194 //",
  "GP12lip_1_pu:7928": "prajāṃ dharmaṃ ca kāmaṃ ca tyaktvā vairāgyamāsthitau /",
  "GP12lip_1_pu:7929": "yathotpannaḥ sa eveha kumāraḥ sa ihocyate // LiP_1,70.195 //",
  "GP12lip_1_pu:7930": "tasmātsanatkumāreti nāmāsyeha pratiṣṭhitam /",
  "GP12lip_1_pu:7931": "tato 'bhidhyāyatastasya jajñire mānasāḥ prajāḥ // LiP_1,70.196 //",
  "GP12lip_1_pu:7932": "taccharīrasamutpannaiḥ kāryaistaiḥ kāraṇaiḥ saha /",
  "GP12lip_1_pu:7933": "kṣetrajñāḥ samavartanta gātrebhyastasya dhīmataḥ // LiP_1,70.197 //",
  "GP12lip_1_pu:7934": "tato devāsurapitṝn mānuṣāṃś ca catuṣṭayam /",
  "GP12lip_1_pu:7935": "sisṛkṣur ambhāṃsyetāni svam ātmānam ayūyujat // LiP_1,70.198 //",
  "GP12lip_1_pu:7936": "tatastu yuñjatastasya tamomātrasamudbhavam /",
  "GP12lip_1_pu:7937": "samabhidhyāyataḥ sargaṃ prayatnena prajāpateḥ // LiP_1,70.199 //",
  "GP12lip_1_pu:7938": "tato 'sya jaghanātpūrvam asurā jajñire sutāḥ /",
  "GP12lip_1_pu:7939": "(asura:: nirukti)",
  "GP12lip_1_pu:7940": "asuḥ prāṇaḥ smṛto viprās tajjanmānas tato 'surāḥ // LiP_1,70.200 //",
  "GP12lip_1_pu:7941": "yayā sṛṣṭāsurāḥ sarve tāṃ tanuṃ sa vyapohata /",
  "GP12lip_1_pu:7942": "(origin of time units (night etc.; =) 218))",
  "GP12lip_1_pu:7943": "sāpaviddhā tanus tena sadyo rātrir ajāyata // LiP_1,70.201 //",
  "GP12lip_1_pu:7944": "sā tamobahulā yasmāt tato rātrirniyāmikā /",
  "GP12lip_1_pu:7945": "āvṛtāstamasā rātrau prajāstasmātsvapantyuta // LiP_1,70.202 //",
  "GP12lip_1_pu:7946": "sṛṣṭvāsurāṃstataḥ so vai tanumanyāmagṛhṇata /",
  "GP12lip_1_pu:7947": "avyaktāṃ sattvabahulāṃ tatastāṃ so 'bhyapūjayat // LiP_1,70.203 //",
  "GP12lip_1_pu:7948": "tatastāṃ yuñjatas tasya priyam āsīt prajāpateḥ /",
  "GP12lip_1_pu:7949": "(deva:: nirukti)",
  "GP12lip_1_pu:7950": "tato mukhātsamutpannā dīvyatastasya devatāḥ // LiP_1,70.204 //",
  "GP12lip_1_pu:7951": "yato 'sya dīvyato jātās tena devāḥ prakīrtitāḥ /",
  "GP12lip_1_pu:7952": "dhāturdiviti yaḥ proktaḥ krīḍāyāṃ sa vibhāvyate // LiP_1,70.205 //",
  "GP12lip_1_pu:7953": "yasmāttasya tu dīvyanto jajñire tena devatāḥ /",
  "GP12lip_1_pu:7954": "devānsṛṣṭvātha deveśas tanumanyāmapadyata // LiP_1,70.206 //",
  "GP12lip_1_pu:7955": "utsṛṣṭā sā tanustena sadyo 'haḥ samajāyata /",
  "GP12lip_1_pu:7956": "tasmādaho dharmayuktaṃ devatāḥ samupāsate // LiP_1,70.207 //",
  "GP12lip_1_pu:7957": "sattvamātrātmikāmeva tato 'nyāṃ so 'bhyamanyata /",
  "GP12lip_1_pu:7958": "pitṛvanmanyamānasya putrāṃstāndhyāyataḥ prabhoḥ // LiP_1,70.208 //",
  "GP12lip_1_pu:7959": "pitaro hyupapakṣābhyāṃ rātryahṇor antare 'bhavan /",
  "GP12lip_1_pu:7960": "tasmātte pitaro devāḥ pitṛtvaṃ tena teṣu tat // LiP_1,70.209 //",
  "GP12lip_1_pu:7961": "yayā sṛṣṭāstu pitaras tanuṃ tāṃ sa vyapohata /",
  "GP12lip_1_pu:7962": "sāpaviddhā tanustena sadyaḥ saṃdhyā vyajāyata // LiP_1,70.210 //",
  "GP12lip_1_pu:7963": "yasmādahardevatānāṃ rātriryā sāsurī smṛtā /",
  "GP12lip_1_pu:7964": "tayormadhye tu paitrī yā tanuḥ sā tu garīyasī // LiP_1,70.211 //",
  "GP12lip_1_pu:7965": "tasmāddevā surāḥ sarve ṛṣayo mānavās tathā /",
  "GP12lip_1_pu:7966": "upāsante mudāyuktā rātryahṇor madhyamāṃ tanum // LiP_1,70.212 //",
  "GP12lip_1_pu:7967": "tato hyanyāṃ punarbrahmā tanuṃ vai samagṛhṇata /",
  "GP12lip_1_pu:7968": "rajomātrātmikāyāṃ tu manasā so 'sṛjatprabhuḥ // LiP_1,70.213 //",
  "GP12lip_1_pu:7969": "rajaḥpriyāṃstataḥ so 'tha mānasānasṛjatsutān /",
  "GP12lip_1_pu:7970": "manasvinastatastasya mānavā jajñire sutāḥ // LiP_1,70.214 //",
  "GP12lip_1_pu:7971": "sṛṣṭvā punaḥ prajāścāpi svāṃ tanuṃ tām apohata /",
  "GP12lip_1_pu:7972": "sāpaviddhā tanustena jyotsnā sadyastvajāyata // LiP_1,70.215 //",
  "GP12lip_1_pu:7973": "yasmādbhavanti saṃhṛṣṭā jyotsnāyā udbhave prajāḥ /",
  "GP12lip_1_pu:7974": "ityetāstanavastena hy apaviddhā mahātmanā // LiP_1,70.216 //",
  "GP12lip_1_pu:7975": "sadyo rātryahanī caiva saṃdhyā jyotsnā ca jajñire /",
  "GP12lip_1_pu:7976": "jyotsnā saṃdhyā ahaścaiva sattvamātrātmakaṃ trayam // LiP_1,70.217 //",
  "GP12lip_1_pu:7977": "tamomātrātmikā rātriḥ sā vai tasmānniśātmikā /",
  "GP12lip_1_pu:7978": "tasmāddevā divātanvā tuṣṭyā sṛṣṭā mukhāttu vai // LiP_1,70.218 //",
  "GP12lip_1_pu:7979": "yasmātteṣāṃ divā janma balinastena vai divā /",
  "GP12lip_1_pu:7980": "tanvā yayāsurān rātrau jaghanādasṛjatprabhuḥ // LiP_1,70.219 //",
  "GP12lip_1_pu:7981": "prāṇebhyo niśijanmāno balino niśi tena te /",
  "GP12lip_1_pu:7982": "etānyeva bhaviṣyāṇāṃ devānāmasuraiḥ saha // LiP_1,70.220 //",
  "GP12lip_1_pu:7983": "pitṝṇāṃ mānavānāṃ ca atītānāgateṣu vai /",
  "GP12lip_1_pu:7984": "manvantareṣu sarveṣu nimittāni bhavanti hi // LiP_1,70.221 //",
  "GP12lip_1_pu:7985": "jyotsnā rātryahanī saṃdhyā catvāryaṃbhāṃsi tāni vai /",
  "GP12lip_1_pu:7986": "bhānti yasmāt tato 'ṃbhāṃsi śabdo 'yaṃ sumanīṣibhiḥ // LiP_1,70.222 //",
  "GP12lip_1_pu:7987": "bhātirdīptau nigaditaḥ punaścātha prajāpatiḥ /",
  "GP12lip_1_pu:7988": "so 'mbhāṃsyetāni sṛṣṭvā tu devamānuṣadānavān // LiP_1,70.223 //",
  "GP12lip_1_pu:7989": "pitṝṃścaiva sṛjattanvā ātmanā vividhānpunaḥ /",
  "GP12lip_1_pu:7990": "(origin of Rākṣasas)",
  "GP12lip_1_pu:7991": "tāmutsṛjya tanuṃ jyotsnāṃ tato 'nyāṃ prāpya sa prabhuḥ // LiP_1,70.224 //",
  "GP12lip_1_pu:7992": "mūrtiṃ tamorajaḥprāyāṃ punarevābhyapūjayat /",
  "GP12lip_1_pu:7993": "andhakāre kṣudhāviṣṭāṃs tato 'nyān so 'sṛjat prabhuḥ // LiP_1,70.225 //",
  "GP12lip_1_pu:7994": "tena sṛṣṭāḥ kṣudhātmāno aṃbhāṃsyādātum udyatāḥ /",
  "GP12lip_1_pu:7995": "ambhāṃsyetāni rakṣāma uktavantastu teṣu ye // LiP_1,70.226 //",
  "GP12lip_1_pu:7996": "rākṣasā nāma te yasmāt kṣudhāviṣṭā niśācarāḥ /",
  "GP12lip_1_pu:7997": "ye 'bruvan yakṣamo 'mbhāṃsi teṣāṃ hṛṣṭāḥ parasparam // LiP_1,70.227 //",
  "GP12lip_1_pu:7998": "tena te karmaṇā yakṣā guhyakā gūḍhakarmaṇā /",
  "GP12lip_1_pu:7999": "rakṣeti pālane cāpi dhātureṣa vibhāṣyate // LiP_1,70.228 //",
  "GP12lip_1_pu:8000": "evaṃ ca yakṣatir dhātur bhakṣaṇe sa nirucyate /",
  "GP12lip_1_pu:8001": "(origin/nirukti of snakes)",
  "GP12lip_1_pu:8002": "taṃ dṛṣṭvā hyapriyeṇāsya keśāḥ śīrṇāstu dhīmataḥ // LiP_1,70.229 //",
  "GP12lip_1_pu:8003": "te śīrṇāścotthitā hyūrdhvaṃ te caivārurudhuḥ prabhum /",
  "GP12lip_1_pu:8004": "hīnāstacchiraso vālā yasmāccaivāvasarpiṇaḥ // LiP_1,70.230 //",
  "GP12lip_1_pu:8005": "vyālātmānaḥ smṛtā vālā hīnatvādahayaḥ smṛtāḥ /",
  "GP12lip_1_pu:8006": "patatvātpannagāścaiva sarpāścaivāvasarpaṇāt // LiP_1,70.231 //",
  "GP12lip_1_pu:8007": "tasya krodhodbhavo yo 'sau agnigarbhaḥ sudāruṇaḥ /",
  "GP12lip_1_pu:8008": "sa tu sarpān sahotpannān āviveśa viṣātmakaḥ // LiP_1,70.232 //",
  "GP12lip_1_pu:8009": "sarpānsṛṣṭvā tataḥ kruddhaḥ krodhātmāno vinirmame /",
  "GP12lip_1_pu:8010": "varṇena kapiśenogrās te bhūtāḥ piśitāśanāḥ // LiP_1,70.233 //",
  "GP12lip_1_pu:8011": "bhūtatvātte smṛtā bhūtāḥ piśācāḥ piśitāśanāt /",
  "GP12lip_1_pu:8012": "(origin/nirukti of Gandharvas)",
  "GP12lip_1_pu:8013": "prasannaṃ gāyatastasya gandharvā jajñire yadā // LiP_1,70.234 //",
  "GP12lip_1_pu:8014": "dhayatītyeṣa vai dhātuḥ pānatve paripaṭhyate /",
  "GP12lip_1_pu:8015": "dhayanto jajñire vācaṃ gandharvāstena te smṛtāḥ // LiP_1,70.235 //",
  "GP12lip_1_pu:8016": "aṣṭasvetāsu sṛṣṭāsu devayoniṣu sa prabhuḥ /",
  "GP12lip_1_pu:8017": "(creation of animals)",
  "GP12lip_1_pu:8018": "tataḥ svacchandato 'nyāni vayāṃsi vayasāsṛjat // LiP_1,70.236 //",
  "GP12lip_1_pu:8019": "svacchandataḥ svacchandāṃsi vayasā ca vayāṃsi ca /",
  "GP12lip_1_pu:8020": "paśūnsṛṣṭvā sa deveśo 'sṛjatpakṣigaṇānapi // LiP_1,70.237 //",
  "GP12lip_1_pu:8021": "mukhato 'jāḥ sasarjātha vakṣasaś cāvayo 'sṛjat /",
  "GP12lip_1_pu:8022": "gāścaivāthodarādbrahmā pārśvābhyāṃ ca vinirmame // LiP_1,70.238 //",
  "GP12lip_1_pu:8023": "padbhyāṃ cāśvān samātaṅgān rāsabhān āvayān mṛgān /",
  "GP12lip_1_pu:8024": "uṣṭrānaśvatarāṃścaiva tathānyāścaiva jātayaḥ // LiP_1,70.239 //",
  "GP12lip_1_pu:8025": "oṣadhyaḥ phalamūlinyo romabhyastasya jajñire /",
  "GP12lip_1_pu:8026": "evaṃ paśvoṣadhīḥ sṛṣṭvā yūyujat so 'dhvare prabhuḥ // LiP_1,70.240 //",
  "GP12lip_1_pu:8027": "gaurajaḥ pūruṣo meṣo hy aśvo 'śvataragardabhau /",
  "GP12lip_1_pu:8028": "etāngrāmyānpaśūnāhur āraṇyānvai nibodhata // LiP_1,70.241 //",
  "GP12lip_1_pu:8029": "śvāpado dvikhuro hastī vānarāḥ pakṣipañcamāḥ /",
  "GP12lip_1_pu:8030": "audakāḥ paśavaḥ ṣaṣṭhāḥ saptamāstu sarīsṛpāḥ // LiP_1,70.242 //",
  "GP12lip_1_pu:8031": "mahiṣā gavayākṣāś ca plavaṃgāḥ śarabhā vṛkāḥ /",
  "GP12lip_1_pu:8032": "siṃhastu saptamasteṣām āraṇyāḥ paśavaḥ smṛtāḥ // LiP_1,70.243 //",
  "GP12lip_1_pu:8033": "(creation of sacrifice)",
  "GP12lip_1_pu:8034": "gāyatraṃ ca ṛcaṃ caiva trivṛtsāmarathaṃtaram /",
  "GP12lip_1_pu:8035": "agniṣṭomaṃ ca yajñānāṃ nirmame prathamān mukhāt // LiP_1,70.244 //",
  "GP12lip_1_pu:8036": "yajūṃṣi traiṣṭubhaṃ chanda- stomaṃ pañcadaśaṃ tathā /",
  "GP12lip_1_pu:8037": "bṛhatsāma tathokthyaṃ ca dakṣiṇādasṛjanmukhāt // LiP_1,70.245 //",
  "GP12lip_1_pu:8038": "sāmāni jagatīchanda- stomaṃ saptadaśaṃ tathā /",
  "GP12lip_1_pu:8039": "vairūpamatirātraṃ ca paścimādasṛjanmukhāt // LiP_1,70.246 //",
  "GP12lip_1_pu:8040": "ekaviṃśamatharvāṇam āptoryāmāṇam eva ca /",
  "GP12lip_1_pu:8041": "anuṣṭubhaṃ savairājam uttarādasṛjanmukhāt // LiP_1,70.247 //",
  "GP12lip_1_pu:8042": "vidyuto 'śanimeghāṃś ca rohitendradhanūṃṣi ca /",
  "GP12lip_1_pu:8043": "tejāṃsi ca sasarjādau kalpasya bhagavānprabhuḥ // LiP_1,70.248 //",
  "GP12lip_1_pu:8044": "uccāvacāni bhūtāni gātrebhyastasya jajñire /",
  "GP12lip_1_pu:8045": "brahmaṇastu prajāsargaṃ sṛjato hi prajāpateḥ // LiP_1,70.249 //",
  "GP12lip_1_pu:8046": "sṛṣṭvā catuṣṭayaṃ pūrvaṃ devāsuranarānpitṝn /",
  "GP12lip_1_pu:8047": "tato 'sṛjat sa bhūtāni sthāvarāṇi carāṇi ca // LiP_1,70.250 //",
  "GP12lip_1_pu:8048": "yakṣānpiśācān gandharvāṃs tv athaivāpsarasāṃ gaṇān /",
  "GP12lip_1_pu:8049": "narakinnararakṣāṃsi vayaḥpaśumṛgoragān // LiP_1,70.251 //",
  "GP12lip_1_pu:8050": "avyayaṃ ca vyayaṃ cāpi yadidaṃ sthāṇujaṅgamam /",
  "GP12lip_1_pu:8051": "teṣāṃ vai yāni karmāṇi prāksṛṣṭyāṃ pratipedire // LiP_1,70.252 //",
  "GP12lip_1_pu:8052": "tānyeva pratipadyante sṛjyamānāḥ punaḥ punaḥ /",
  "GP12lip_1_pu:8053": "hiṃsrāhiṃsre mṛdukrūre dharmādharme nṛtānṛte // LiP_1,70.253 //",
  "GP12lip_1_pu:8054": "tadbhāvitāḥ prapadyante tasmāttattasya rocate /",
  "GP12lip_1_pu:8055": "mahābhūteṣu sṛṣṭeṣu indriyārtheṣu mūrtiṣu // LiP_1,70.254 //",
  "GP12lip_1_pu:8056": "viniyogaṃ ca bhūtānāṃ dhātaiva vyadadhāt svayam /",
  "GP12lip_1_pu:8057": "kecitpuruṣakāraṃ tu prāhuḥ karma sumānavāḥ // LiP_1,70.255 //",
  "GP12lip_1_pu:8058": "daivamityapare viprāḥ svabhāvaṃ bhūtacintakāḥ /",
  "GP12lip_1_pu:8059": "pauruṣaṃ karma daivaṃ ca phalavṛttisvabhāvataḥ // LiP_1,70.256 //",
  "GP12lip_1_pu:8060": "na caikaṃ na pṛthagbhāvam adhikaṃ na tato viduḥ /",
  "GP12lip_1_pu:8061": "etadevaṃ ca naikaṃ ca nāmabhedena nāpyubhe // LiP_1,70.257 //",
  "GP12lip_1_pu:8062": "karmasthā viṣamaṃ brūyuḥ sattvasthāḥ samadarśanāḥ /",
  "GP12lip_1_pu:8063": "nāma rūpaṃ ca bhūtānāṃ kṛtānāṃ ca prapañcanam // LiP_1,70.258 //",
  "GP12lip_1_pu:8064": "vedaśabdebhya evādau nirmame sa maheśvaraḥ /",
  "GP12lip_1_pu:8065": "ṛṣīṇāṃ nāmadheyāni yāś ca vedeṣu vṛttayaḥ // LiP_1,70.259 //",
  "GP12lip_1_pu:8066": "śarvaryante prasūtānāṃ tānyevaibhyo dadātyajaḥ /",
  "GP12lip_1_pu:8067": "evaṃvidhāḥ sṛṣṭayastu brahmaṇo 'vyaktajanmanaḥ // LiP_1,70.260 //",
  "GP12lip_1_pu:8068": "śarvaryante pradṛśyante siddhimāśritya mānasīm /",
  "GP12lip_1_pu:8069": "evaṃbhūtāni sṛṣṭāni sthāvarāṇi carāṇi ca // LiP_1,70.261 //",
  "GP12lip_1_pu:8070": "yadāsya tāḥ prajāḥ sṛṣṭā na vyavardhanta sattamāḥ /",
  "GP12lip_1_pu:8071": "tamomātrāvṛto brahmā tadā śokena duḥkhitaḥ // LiP_1,70.262 //",
  "GP12lip_1_pu:8072": "tataḥ sa vidadhe buddhim arthaniścayagāminīm /",
  "GP12lip_1_pu:8073": "athātmani samadrākṣīt tamomātrāṃ niyāmikām // LiP_1,70.263 //",
  "GP12lip_1_pu:8074": "rajaḥsattvaṃ parityajya vartamānāṃ svadharmataḥ /",
  "GP12lip_1_pu:8075": "tataḥ sa tena duḥkhena duḥkhaṃ cakre jagatpatiḥ // LiP_1,70.264 //",
  "GP12lip_1_pu:8076": "tamaś ca vyanudatpaścād rajaḥ sattvaṃ tamāvṛṇot /",
  "GP12lip_1_pu:8077": "(origin of adharma and hiṃsā)",
  "GP12lip_1_pu:8078": "tattamaḥ pratinunnaṃ vai mithunaṃ samajāyata // LiP_1,70.265 //",
  "GP12lip_1_pu:8079": "adharmastamaso jajñe hiṃsā śokādajāyata /",
  "GP12lip_1_pu:8080": "tatastasminsamudbhūte mithune dāruṇātmike // LiP_1,70.266 //",
  "GP12lip_1_pu:8081": "(Śatarūpā)",
  "GP12lip_1_pu:8082": "gatāsur bhagavān āsīt prītiś cainam aśiśriyat /",
  "GP12lip_1_pu:8083": "svāṃ tanuṃ sa tato brahmā tāmapohata bhāsvarām // LiP_1,70.267 //",
  "GP12lip_1_pu:8084": "dvidhā kṛtvā svakaṃ deham ardhena puruṣo 'bhavat /",
  "GP12lip_1_pu:8085": "ardhena nārī sā tasya śatarūpā vyajāyata // LiP_1,70.268 //",
  "GP12lip_1_pu:8086": "prakṛtiṃ bhūtadhātrīṃ tāṃ kāmādvai sṛṣṭavānprabhuḥ /",
  "GP12lip_1_pu:8087": "sā divaṃ pṛthivīṃ caiva mahimnā vyāpyadhiṣṭhitā // LiP_1,70.269 //",
  "GP12lip_1_pu:8088": "brahmaṇaḥ sā tanuḥ pūrvā divamāvṛtya tiṣṭhati /",
  "GP12lip_1_pu:8089": "yā tvardhātsṛjato nārī śatarūpā vyajāyata // LiP_1,70.270 //",
  "GP12lip_1_pu:8090": "sā devī niyutaṃ taptvā tapaḥ paramaduścaram /",
  "GP12lip_1_pu:8091": "bhartāraṃ dīptayaśasaṃ puruṣaṃ pratyapadyata // LiP_1,70.271 //",
  "GP12lip_1_pu:8092": "sa vai svāyaṃbhuvaḥ pūrvaṃ puruṣo manurucyate /",
  "GP12lip_1_pu:8093": "tasyaiva saptatiyugaṃ manvantaramihocyate // LiP_1,70.272 //",
  "GP12lip_1_pu:8094": "lebhe sa puruṣaḥ patnīṃ śatarūpām ayonijām /",
  "GP12lip_1_pu:8095": "tayā sārdhaṃ sa ramate tasmātsā ratirucyate // LiP_1,70.273 //",
  "GP12lip_1_pu:8096": "prathamaḥ saṃprayogātmā kalpādau samapadyata /",
  "GP12lip_1_pu:8097": "(Manu creates the creatures)",
  "GP12lip_1_pu:8098": "virājam asṛjad brahmā so 'bhavat puruṣo virāṭ // LiP_1,70.274 //",
  "GP12lip_1_pu:8099": "samrāṭ ca śatarūpā vai vairājaḥ sa manuḥ smṛtaḥ /",
  "GP12lip_1_pu:8100": "sa vairājaḥ prajāsargaṃ sasarja puruṣo manuḥ // LiP_1,70.275 //",
  "GP12lip_1_pu:8101": "vairājātpuruṣād vīrāc chatarūpā vyajāyata /",
  "GP12lip_1_pu:8102": "priyavratottānapādau putrau dvau lokasaṃmatau // LiP_1,70.276 //",
  "GP12lip_1_pu:8103": "kanye dve ca mahābhāge yābhyāṃ jātā imāḥ prajāḥ /",
  "GP12lip_1_pu:8104": "devī nāma tathākūtiḥ prasūtiścaiva te ubhe // LiP_1,70.277 //",
  "GP12lip_1_pu:8105": "svāyaṃbhuvaḥ prasūtiṃ tu dakṣāya pradadau prabhuḥ /",
  "GP12lip_1_pu:8106": "prāṇo dakṣa iti jñeyaḥ saṃkalpo manurucyate // LiP_1,70.278 //",
  "GP12lip_1_pu:8107": "ruceḥ prajāpateḥ so 'tha ākūtiṃ pratyapādayat /",
  "GP12lip_1_pu:8108": "ākūtyāṃ mithunaṃ jajñe mānasasya ruceḥ śubham // LiP_1,70.279 //",
  "GP12lip_1_pu:8109": "yajñaś ca dakṣiṇā caiva yamalau saṃbabhūvatuḥ /",
  "GP12lip_1_pu:8110": "yajñasya dakṣiṇāyāṃ tu putrā dvādaśa jajñire // LiP_1,70.280 //",
  "GP12lip_1_pu:8111": "yāmā iti samākhyātā devāḥ svāyaṃbhuve 'ntare /",
  "GP12lip_1_pu:8112": "etasya putrā yajñasya tasmādyāmāś ca te smṛtāḥ // LiP_1,70.281 //",
  "GP12lip_1_pu:8113": "ajitaścaiva śukraś ca gaṇau dvau brahmaṇā kṛtau /",
  "GP12lip_1_pu:8114": "yāmāḥ pūrvaṃ prajātā ye te 'bhavaṃstu divaukasaḥ // LiP_1,70.282 //",
  "GP12lip_1_pu:8115": "svāyaṃbhuvasutāyāṃ tu prasūtyāṃ lokamātaraḥ /",
  "GP12lip_1_pu:8116": "tasyāṃ kanyāścaturviṃśad dakṣas tvajanayat prabhuḥ // LiP_1,70.283 //",
  "GP12lip_1_pu:8117": "sarvāstāś ca mahābhāgāḥ sarvāḥ kamalalocanāḥ /",
  "GP12lip_1_pu:8118": "bhogavatyaś ca tāḥ sarvāḥ sarvāstā yogamātaraḥ // LiP_1,70.284 //",
  "GP12lip_1_pu:8119": "sarvāś ca brahmavādinyaḥ sarvā viśvasya mātaraḥ /",
  "GP12lip_1_pu:8120": "śraddhā lakṣmīrdhṛtistuṣṭiḥ puṣṭirmedhā kriyā tathā // LiP_1,70.285 //",
  "GP12lip_1_pu:8121": "buddhirlajjā vapuḥ śāntiḥ siddhiḥ kīrtistrayodaśa /",
  "GP12lip_1_pu:8122": "patnyarthaṃ pratijagrāha dharmo dākṣāyaṇīḥ prabhuḥ // LiP_1,70.286 //",
  "GP12lip_1_pu:8123": "dārāṇyetāni vai tasya vihitāni svayaṃbhuvā /",
  "GP12lip_1_pu:8124": "tābhyaḥ śiṣṭāyavīyasya ekādaśa sulocanāḥ // LiP_1,70.287 //",
  "GP12lip_1_pu:8125": "(daughters and grandchildren of Dakṣa)",
  "GP12lip_1_pu:8126": "satī khyātyatha saṃbhūtiḥ smṛtiḥ prītiḥ kṣamā tathā /",
  "GP12lip_1_pu:8127": "saṃnatiścānasūyā ca ūrjā svāhā svadhā tathā // LiP_1,70.288 //",
  "GP12lip_1_pu:8128": "tās tathā pratyapadyanta punaranye maharṣayaḥ /",
  "GP12lip_1_pu:8129": "rudro bhṛgur marīciś ca aṅgirāḥ pulahaḥ kratuḥ // LiP_1,70.289 //",
  "GP12lip_1_pu:8130": "pulastyo 'trir vasiṣṭhaś ca pitaro 'gnistathaiva ca /",
  "GP12lip_1_pu:8131": "satīṃ bhavāya prāyacchat khyātiṃ ca bhṛgave tataḥ // LiP_1,70.290 //",
  "GP12lip_1_pu:8132": "marīcaye ca saṃbhūtiṃ smṛtimaṅgirase dadau /",
  "GP12lip_1_pu:8133": "prītiṃ caiva pulastyāya kṣamāṃ vai pulahāya ca // LiP_1,70.291 //",
  "GP12lip_1_pu:8134": "kratave saṃnatiṃ nāma anasūyāṃ tathātraye /",
  "GP12lip_1_pu:8135": "ūrjāṃ dadau vasiṣṭhāya svāhāmapyagnaye dadau // LiP_1,70.292 //",
  "GP12lip_1_pu:8136": "svadhāṃ caiva pitṛbhyastu tāsvapatyā nibodhata /",
  "GP12lip_1_pu:8137": "etāḥ sarvā mahābhāgāḥ prajāsvanusṛtāḥ sthitāḥ // LiP_1,70.293 //",
  "GP12lip_1_pu:8138": "manvantareṣu sarveṣu yāvadābhūtasaṃplavam /",
  "GP12lip_1_pu:8139": "śraddhā kāmaṃ vijajñe vai darpo lakṣmīsutaḥ smṛtaḥ // LiP_1,70.294 //",
  "GP12lip_1_pu:8140": "dhṛtyāstu niyamaḥ putras tuṣṭyāḥ saṃtoṣa eva ca /",
  "GP12lip_1_pu:8141": "puṣṭyā lobhaḥ sutaścāpi medhāputraḥ śrutas tathā // LiP_1,70.295 //",
  "GP12lip_1_pu:8142": "kriyāyāmabhavatputro daṇḍaḥ samaya eva ca /",
  "GP12lip_1_pu:8143": "buddhyāṃ bodhaḥ sutas tadvat pramādo 'pyupajāyata // LiP_1,70.296 //",
  "GP12lip_1_pu:8144": "lajjāyāṃ vinayaḥ putro vyavasāyo vasoḥ sutaḥ /",
  "GP12lip_1_pu:8145": "kṣemaḥ śāntisutaścāpi sukhaṃ siddhervyajāyata // LiP_1,70.297 //",
  "GP12lip_1_pu:8146": "yaśaḥ kīrtisutaścāpi ityete dharmasūnavaḥ /",
  "GP12lip_1_pu:8147": "kāmasya harṣaḥ putro vai devyāṃ prītyāṃ vyajāyata // LiP_1,70.298 //",
  "GP12lip_1_pu:8148": "ityeṣa vai sutodarkaḥ sargo dharmasya kīrtitaḥ /",
  "GP12lip_1_pu:8149": "jajñe hiṃsā tvadharmādvai nikṛtiṃ cānṛtaṃ sutam // LiP_1,70.299 //",
  "GP12lip_1_pu:8150": "nikṛtyāṃ tu dvayaṃ jajñe bhayaṃ naraka eva ca /",
  "GP12lip_1_pu:8151": "māyā ca vedanā cāpi mithunadvayametayoḥ // LiP_1,70.300 //",
  "GP12lip_1_pu:8152": "bhūyo jajñe 'tha vai māyā mṛtyuṃ bhūtāpahāriṇam /",
  "GP12lip_1_pu:8153": "vedanāyāḥ sutaścāpi duḥkhaṃ jajñe ca rauravaḥ // LiP_1,70.301 //",
  "GP12lip_1_pu:8154": "mṛtyor vyādhijarāśoka- krodhāsūyāś ca jajñire /",
  "GP12lip_1_pu:8155": "duḥkhottarāḥ sutā hyete sarve cādharmalakṣaṇāḥ // LiP_1,70.302 //",
  "GP12lip_1_pu:8156": "naiṣāṃ bhāryāstu putrāś ca sarve hyete parigrahāḥ /",
  "GP12lip_1_pu:8157": "ityeṣa tāmasaḥ sargo jajñe dharmaniyāmakaḥ // LiP_1,70.303 //",
  "GP12lip_1_pu:8158": "(Śiva creates mental + immortal sons = Rudras)",
  "GP12lip_1_pu:8159": "prajāḥ sṛjeti vyādiṣṭo brahmaṇā nīlalohitaḥ /",
  "GP12lip_1_pu:8160": "so 'bhidhyāya satīṃ bhāryāṃ nirmame hyātmasaṃbhavān // LiP_1,70.304 //",
  "GP12lip_1_pu:8161": "nādhikānna ca hīnāṃstān mānasānātmanaḥ samān /",
  "GP12lip_1_pu:8162": "sahasraṃ hi sahasrāṇāṃ so 'sṛjat kṛttivāsasaḥ // LiP_1,70.305 //",
  "GP12lip_1_pu:8163": "tulyānevātmanaḥ sarvān rūpatejobalaśrutaiḥ /",
  "GP12lip_1_pu:8164": "piṅgalānsaniṣaṅgāṃś ca sakapardānsalohitān // LiP_1,70.306 //",
  "GP12lip_1_pu:8165": "viśiṣṭān harikeśāṃś ca dṛṣṭighnāṃś ca kapālinaḥ /",
  "GP12lip_1_pu:8166": "mahārūpānvirūpāṃś ca viśvarūpān svarūpiṇaḥ // LiP_1,70.307 //",
  "GP12lip_1_pu:8167": "rathinaścarmiṇaścaiva varmiṇaś ca varūthinaḥ /",
  "GP12lip_1_pu:8168": "sahasraśatabāhūṃś ca divyān bhaumāntarikṣagān // LiP_1,70.308 //",
  "GP12lip_1_pu:8169": "sthūlaśīrṣān aṣṭadaṃṣṭrān dvijihvāṃs tāṃs trilocanān /",
  "GP12lip_1_pu:8170": "annādān piśitāśāṃś ca ājyapānsomapānapi // LiP_1,70.309 //",
  "GP12lip_1_pu:8171": "mīḍhuṣo 'tikapālāṃś ca śitikaṇṭhordhvaretasaḥ /",
  "GP12lip_1_pu:8172": "havyādāñchrutadharmāṃś ca dharmiṇo hyatha barhiṇaḥ // LiP_1,70.310 //",
  "GP12lip_1_pu:8173": "āsīnāndhāvataścaiva pañcabhūtānsahasraśaḥ /",
  "GP12lip_1_pu:8174": "adhyāpino 'dhyāyinaś ca japato yuñjatas tathā // LiP_1,70.311 //",
  "GP12lip_1_pu:8175": "dhūmavanto jvalantaś ca nadīmanto 'tidīptinaḥ /",
  "GP12lip_1_pu:8176": "vṛddhānbuddhimataścaiva brahmiṣṭhāñśubhadarśanān // LiP_1,70.312 //",
  "GP12lip_1_pu:8177": "nīlagrīvān sahasrākṣān sarvāṃścātha kṣamākarān /",
  "GP12lip_1_pu:8178": "adṛśyānsarvabhūtānāṃ mahāyogānmahaujasaḥ // LiP_1,70.313 //",
  "GP12lip_1_pu:8179": "bhramanto 'bhidravantaś ca plavantaś ca sahasraśaḥ /",
  "GP12lip_1_pu:8180": "ayātayāmān asṛjad rudrānetān surottamān // LiP_1,70.314 //",
  "GP12lip_1_pu:8181": "brahmā dṛṣṭvābravīdenaṃ māsrākṣīrīdṛśīḥ prajāḥ /",
  "GP12lip_1_pu:8182": "sraṣṭavyā nātmanastulyāḥ prajā deva namo 'stu te // LiP_1,70.315 //",
  "GP12lip_1_pu:8183": "anyāḥ sṛja tvaṃ bhadraṃ te prajā vai mṛtyusaṃyutāḥ /",
  "GP12lip_1_pu:8184": "nārapsyante hi karmāṇi prajāvagatamṛtyavaḥ // LiP_1,70.316 //",
  "GP12lip_1_pu:8185": "evamukto 'bravīdenaṃ nāhaṃ mṛtyujarānvitāḥ /",
  "GP12lip_1_pu:8186": "prajāḥ srakṣyāmi bhadraṃ te sthito 'haṃ tvaṃ sṛja prajāḥ // LiP_1,70.317 //",
  "GP12lip_1_pu:8187": "ete ye vai mayā sṛṣṭā virūpā nīlalohitāḥ /",
  "GP12lip_1_pu:8188": "sahasrāṇāṃ sahasraṃ tu ātmano niḥsṛtāḥ prajāḥ // LiP_1,70.318 //",
  "GP12lip_1_pu:8189": "ete devā bhaviṣyanti rudrā nāma mahābalāḥ /",
  "GP12lip_1_pu:8190": "pṛthivyāmantarikṣe ca dikṣu caiva pariśritāḥ // LiP_1,70.319 //",
  "GP12lip_1_pu:8191": "śatarudrāḥ samātmāno bhaviṣyantīti yājñikāḥ /",
  "GP12lip_1_pu:8192": "yajñabhājo bhaviṣyanti sarvadevagaṇaiḥ saha // LiP_1,70.320 //",
  "GP12lip_1_pu:8193": "manvantareṣu ye devā bhaviṣyantīha bhedataḥ /",
  "GP12lip_1_pu:8194": "sārdhaṃ tair ījyamānās te sthāsyantīha ā yugakṣayāt // LiP_1,70.321 //",
  "GP12lip_1_pu:8195": "evamuktastadā brahmā mahādevena dhīmatā /",
  "GP12lip_1_pu:8196": "pratyuvāca namaskṛtya hṛṣyamāṇaḥ prajāpatiḥ // LiP_1,70.322 //",
  "GP12lip_1_pu:8197": "evaṃ bhavatu bhadraṃ te yathā te vyāhṛtaṃ vibho /",
  "GP12lip_1_pu:8198": "brahmaṇā samanujñāte tathā sarvamabhūtkila // LiP_1,70.323 //",
  "GP12lip_1_pu:8199": "tataḥ prabhṛti deveśo na cāsūyata vai prajāḥ /",
  "GP12lip_1_pu:8200": "ūrdhvaretāḥ sthitaḥ sthāṇur yāvadābhūtasaṃplavam // LiP_1,70.324 //",
  "GP12lip_1_pu:8201": "yasmāduktaḥ sthito 'smīti tasmātsthāṇuriti smṛtaḥ /",
  "GP12lip_1_pu:8202": "(Śiva transforms into Ardhanārīśvara)",
  "GP12lip_1_pu:8203": "eṣa devo mahādevaḥ puruṣo 'rkasamadyutiḥ // LiP_1,70.325 //",
  "GP12lip_1_pu:8204": "ardhanārīnaravapus tejasā jvalanopamaḥ /",
  "GP12lip_1_pu:8205": "svecchayāsau dvidhābhūtaḥ pṛthak strī puruṣaḥ pṛthak // LiP_1,70.326 //",
  "GP12lip_1_pu:8206": "sa evaikādaśārdhena sthito 'sau parameśvaraḥ /",
  "GP12lip_1_pu:8207": "tatra yā sā mahābhāgā śaṅkarasyārdhakāyinī // LiP_1,70.327 //",
  "GP12lip_1_pu:8208": "prāguktā tu mahādevī strī saiveha satī hyabhūt /",
  "GP12lip_1_pu:8209": "hitāya jagatāṃ devī dakṣeṇārādhitā purā // LiP_1,70.328 //",
  "GP12lip_1_pu:8210": "(forms of Devī/Durgā)",
  "GP12lip_1_pu:8211": "kāryārthaṃ dakṣiṇaṃ tasyāḥ śuklaṃ vāmaṃ tathāsitam /",
  "GP12lip_1_pu:8212": "ātmānaṃ vibhajasveti proktā devena śaṃbhunā // LiP_1,70.329 //",
  "GP12lip_1_pu:8213": "sā tathoktā dvidhābhūtā śuklā kṛṣṇā ca vai dvijāḥ /",
  "GP12lip_1_pu:8214": "tasyā nāmāni vakṣyāmi śṛṇvantu ca samāhitāḥ // LiP_1,70.330 //",
  "GP12lip_1_pu:8215": "svāhā svadhā mahāvidyā medhā lakṣmīḥ sarasvatī /",
  "GP12lip_1_pu:8216": "satī dākṣāyaṇī vidyā icchāśaktiḥ kriyātmikā // LiP_1,70.331 //",
  "GP12lip_1_pu:8217": "aparṇā caikaparṇā ca tathā caivaikapāṭalā /",
  "GP12lip_1_pu:8218": "umā haimavatī caiva kalyāṇī caikamātṛkā // LiP_1,70.332 //",
  "GP12lip_1_pu:8219": "khyātiḥ prajñā mahābhāgā loke gaurīti viśrutā /",
  "GP12lip_1_pu:8220": "gaṇāṃbikā mahādevī nandinī jātavedasī // LiP_1,70.333 //",
  "GP12lip_1_pu:8221": "ekarūpamathaitasyāḥ pṛthagdehavibhāvanāt /",
  "GP12lip_1_pu:8222": "sāvitrī varadā puṇyā pāvanī lokaviśrutā // LiP_1,70.334 //",
  "GP12lip_1_pu:8223": "ājñā āveśanī kṛṣṇā tāmasī sāttvikī śivā /",
  "GP12lip_1_pu:8224": "prakṛtirvikṛtā raudrī durgā bhadrā pramāthinī // LiP_1,70.335 //",
  "GP12lip_1_pu:8225": "kālarātrirmahāmāyā revatī bhūtanāyikā /",
  "GP12lip_1_pu:8226": "dvāparāntavibhāge ca nāmānīmāni suvratāḥ // LiP_1,70.336 //",
  "GP12lip_1_pu:8227": "gautamī kauśikī cāryā caṇḍī kātyāyanī satī /",
  "GP12lip_1_pu:8228": "kumārī yādavī devī varadā kṛṣṇapiṅgalā // LiP_1,70.337 //",
  "GP12lip_1_pu:8229": "barhidhvajā śūladharā paramā brahmacāriṇī /",
  "GP12lip_1_pu:8230": "mahendropendrabhaginī dṛṣadvaty ekaśūladhṛk // LiP_1,70.338 //",
  "GP12lip_1_pu:8231": "aparājitā bahubhujā pragalbhā siṃhavāhinī /",
  "GP12lip_1_pu:8232": "śumbhādidaityahantrī ca mahāmahiṣamardinī // LiP_1,70.339 //",
  "GP12lip_1_pu:8233": "amoghā vindhyanilayā vikrāntā gaṇanāyikā /",
  "GP12lip_1_pu:8234": "devyā nāmavikārāṇi ityetāni yathākramam // LiP_1,70.340 //",
  "GP12lip_1_pu:8235": "bhadrakālyā mayoktāni samyakphalapradāni ca /",
  "GP12lip_1_pu:8236": "ye paṭhanti narāsteṣāṃ vidyate na ca pātakam // LiP_1,70.341 //",
  "GP12lip_1_pu:8237": "araṇye parvate vāpi pure vāpyathavā gṛhe /",
  "GP12lip_1_pu:8238": "rakṣāmetāṃ prayuñjīta jale vātha sthale 'pi vā // LiP_1,70.342 //",
  "GP12lip_1_pu:8239": "vyāghrakumbhīnacorebhyo bhayasthāne viśeṣataḥ /",
  "GP12lip_1_pu:8240": "āpatsvapi ca sarvāsu devyā nāmāni kīrtayet // LiP_1,70.343 //",
  "GP12lip_1_pu:8241": "āryakagrahabhūtaiś ca pūtanāmātṛbhis tathā /",
  "GP12lip_1_pu:8242": "abhyarditānāṃ bālānāṃ rakṣāmetāṃ prayojayet // LiP_1,70.344 //",
  "GP12lip_1_pu:8243": "mahādevīkale dve tu prajñā śrīś ca prakīrtite /",
  "GP12lip_1_pu:8244": "ābhyāṃ devīsahasrāṇi yairvyāptamakhilaṃ jagat // LiP_1,70.345 //",
  "GP12lip_1_pu:8245": "anayā devadevo 'sau satyā rudro maheśvaraḥ /",
  "GP12lip_1_pu:8246": "ātiṣṭhatsarvalokānāṃ hitāya parameśvaraḥ // LiP_1,70.346 //",
  "GP12lip_1_pu:8247": "rudraḥ paśupatiścāsīt purā dagdhaṃ puratrayam /",
  "GP12lip_1_pu:8248": "devāś ca paśavaḥ sarve babhūvustasya tejasā // LiP_1,70.347 //",
  "GP12lip_1_pu:8249": "yaḥ paṭhecchṛṇuyādvāpi ādisargakramaṃ śubham /",
  "GP12lip_1_pu:8250": "sa yāti brahmaṇo lokaṃ śrāvayedvā dvijottamān // LiP_1,70.348 //",
  "GP12lip_1_pu:8251": "iti śrīliṅgamahāpurāṇe pūrvabhāge sṛṣṭivistāro nāma saptatitamo 'dhyāyaḥ",
  "GP12lip_1_pu:8253": "LiP, 1, 71",
  "GP12lip_1_pu:8254": "ṛṣaya ūcuḥ",
  "GP12lip_1_pu:8255": "samāsād vistarāccaiva sargaḥ proktastvayā śubhaḥ /",
  "GP12lip_1_pu:8256": "kathaṃ paśupatiścāsīt puraṃ dagdhuṃ maheśvaraḥ // LiP_1,71.1 //",
  "GP12lip_1_pu:8257": "kathaṃ ca paśavaścāsan devāḥ sabrahmakāḥ prabhoḥ /",
  "GP12lip_1_pu:8258": "mayasya tapasā pūrvaṃ sudurgaṃ nirmitaṃ puram // LiP_1,71.2 //",
  "GP12lip_1_pu:8259": "haimaṃ ca rājataṃ divyam ayasmayam anuttamam /",
  "GP12lip_1_pu:8260": "sudurgaṃ devadevena dagdhamityeva naḥ śrutam // LiP_1,71.3 //",
  "GP12lip_1_pu:8261": "kathaṃ dadāha bhagavān bhaganetranipātanaḥ /",
  "GP12lip_1_pu:8262": "ekeneṣunipātena divyenāpi tadā katham // LiP_1,71.4 //",
  "GP12lip_1_pu:8263": "viṣṇunotpāditairbhūtair na dagdhaṃ tatpuratrayam /",
  "GP12lip_1_pu:8264": "purasya saṃbhavaḥ sarvo varalābhaḥ purā śrutaḥ // LiP_1,71.5 //",
  "GP12lip_1_pu:8265": "idānīṃ dahanaṃ sarvaṃ vaktumarhasi suvrata /",
  "GP12lip_1_pu:8266": "teṣāṃ tadvacanaṃ śrutvā sūtaḥ paurāṇikottamaḥ // LiP_1,71.6 //",
  "GP12lip_1_pu:8267": "yathā śrutaṃ tathā prāha vyāsād viśvārthasūcakāt /",
  "GP12lip_1_pu:8268": "sūta uvāca",
  "GP12lip_1_pu:8269": "trailokyasyāsya śāpāddhi manovākkāyasaṃbhavāt // LiP_1,71.7 //",
  "GP12lip_1_pu:8270": "nihate tārake daitye tāraputre sabāndhave /",
  "GP12lip_1_pu:8271": "skandena vā prayatnena tasya putrā mahābalāḥ // LiP_1,71.8 //",
  "GP12lip_1_pu:8272": "vidyunmālī tārakākṣaḥ kamalākṣaś ca vīryavān /",
  "GP12lip_1_pu:8273": "tapastepurmahātmāno mahābalaparākramāḥ // LiP_1,71.9 //",
  "GP12lip_1_pu:8274": "tapa ugraṃ samāsthāya niyame parame sthitāḥ /",
  "GP12lip_1_pu:8275": "tapasā karśayāmāsur dehān svāndānavottamāḥ // LiP_1,71.10 //",
  "GP12lip_1_pu:8276": "teṣāṃ pitāmahaḥ prīto varadaḥ pradadau varam /",
  "GP12lip_1_pu:8277": "daityā ūcuḥ",
  "GP12lip_1_pu:8278": "avadhyatvaṃ ca sarveṣāṃ sarvabhūteṣu sarvadā // LiP_1,71.11 //",
  "GP12lip_1_pu:8279": "sahitā varayāmāsuḥ sarvalokapitāmaham /",
  "GP12lip_1_pu:8280": "tān abravīt tadā devo lokānāṃ prabhur avyayaḥ // LiP_1,71.12 //",
  "GP12lip_1_pu:8281": "nāsti sarvāmaratvaṃ vai nivartadhvam ato 'surāḥ /",
  "GP12lip_1_pu:8282": "anyaṃ varaṃ vṛṇīdhvaṃ vai yādṛśaṃ samprarocate // LiP_1,71.13 //",
  "GP12lip_1_pu:8283": "tataste sahitā daityāḥ sampradhārya parasparam /",
  "GP12lip_1_pu:8284": "brahmāṇamabruvandaityāḥ praṇipatya jagadgurum // LiP_1,71.14 //",
  "GP12lip_1_pu:8285": "vayaṃ purāṇi trīṇyeva samāsthāya mahīmimām /",
  "GP12lip_1_pu:8286": "vicariṣyāma lokeśa tvatprasādājjagadguro // LiP_1,71.15 //",
  "GP12lip_1_pu:8287": "tathā varṣasahasreṣu sameṣyāmaḥ parasparam /",
  "GP12lip_1_pu:8288": "ekībhāvaṃ gamiṣyanti purāṇyetāni cānagha // LiP_1,71.16 //",
  "GP12lip_1_pu:8289": "samāgatāni caitāni yo hanyādbhagavaṃstadā /",
  "GP12lip_1_pu:8290": "ekenaiveṣuṇā devaḥ sa no mṛtyurbhaviṣyati // LiP_1,71.17 //",
  "GP12lip_1_pu:8291": "evamastviti tāndevaḥ pratyuktvā prāviśaddivam /",
  "GP12lip_1_pu:8292": "tato mayaḥ svatapasā cakre vīraḥ purāṇyatha // LiP_1,71.18 //",
  "GP12lip_1_pu:8293": "kāñcanaṃ divi tatrāsīd antarikṣe ca rājatam /",
  "GP12lip_1_pu:8294": "āyasaṃ cābhavad bhūmau puraṃ teṣāṃ mahātmanām // LiP_1,71.19 //",
  "GP12lip_1_pu:8295": "ekaikaṃ yojanaśataṃ vistārāyāmataḥ samam /",
  "GP12lip_1_pu:8296": "kāñcanaṃ tārakākṣasya kamalākṣasya rājatam // LiP_1,71.20 //",
  "GP12lip_1_pu:8297": "vidyunmāleścāyasaṃ vai trividhaṃ durgamuttamam /",
  "GP12lip_1_pu:8298": "mayaś ca balavāṃstatra daityadānavapūjitaḥ // LiP_1,71.21 //",
  "GP12lip_1_pu:8299": "hairaṇye rājate caiva kṛṣṇāyasamaye tathā /",
  "GP12lip_1_pu:8300": "ālayaṃ cātmanaḥ kṛtvā tatrāste balavāṃstadā // LiP_1,71.22 //",
  "GP12lip_1_pu:8301": "evaṃ babhūvurdaityānām atidurgāṇi suvratāḥ /",
  "GP12lip_1_pu:8302": "purāṇi trīṇi viprendrās trailokyamiva cāparam // LiP_1,71.23 //",
  "GP12lip_1_pu:8303": "puratraye tadā jāte sarve daityā jagattraye /",
  "GP12lip_1_pu:8304": "puratrayaṃ praviśyaiva babhūvuste balādhikāḥ // LiP_1,71.24 //",
  "GP12lip_1_pu:8305": "kalpadrumasamākīrṇaṃ gajavājisamākulam /",
  "GP12lip_1_pu:8306": "nānāprasādasaṃkīrṇaṃ maṇijālaiḥ samāvṛtam // LiP_1,71.25 //",
  "GP12lip_1_pu:8307": "sūryamaṇḍalasaṃkāśair vimānairviśvatomukhaiḥ /",
  "GP12lip_1_pu:8308": "padmarāgamayaiḥ śubhraiḥ śobhitaṃ candrasaṃnibhaiḥ // LiP_1,71.26 //",
  "GP12lip_1_pu:8309": "prāsādairgopurairdivyaiḥ kailāsaśikharopamaiḥ /",
  "GP12lip_1_pu:8310": "śobhitaṃ tripuraṃ teṣāṃ pṛthakpṛthaganuttamaiḥ // LiP_1,71.27 //",
  "GP12lip_1_pu:8311": "divyastrībhiḥ susampūrṇaṃ gandharvaiḥ siddhacāraṇaiḥ /",
  "GP12lip_1_pu:8312": "rudrālayaiḥ pratigṛhaṃ sāgnihotrair dvijottamāḥ // LiP_1,71.28 //",
  "GP12lip_1_pu:8313": "vāpīkūpataḍāgaiś ca dīrghikābhistu sarvataḥ /",
  "GP12lip_1_pu:8314": "mattamātaṅgayūthaiś ca turaṅgaiś ca suśobhanaiḥ // LiP_1,71.29 //",
  "GP12lip_1_pu:8315": "rathaiś ca vividhākārair vicitrairviśvatomukhaiḥ /",
  "GP12lip_1_pu:8316": "sabhāprapādibhiś caiva krīḍāsthānaiḥ pṛthak pṛthak // LiP_1,71.30 //",
  "GP12lip_1_pu:8317": "vedādhyayanaśālābhir vividhābhiḥ samantataḥ /",
  "GP12lip_1_pu:8318": "adhṛṣyaṃ manasāpyanyair mayasyaiva ca māyayā // LiP_1,71.31 //",
  "GP12lip_1_pu:8319": "(piety of Tripura's inhabitants)",
  "GP12lip_1_pu:8320": "pativratābhiḥ sarvatra sevitaṃ munipuṅgavāḥ /",
  "GP12lip_1_pu:8321": "kṛtvāpi sumahat pāpam apāpaiḥ śaṅkarārcanāt // LiP_1,71.32 //",
  "GP12lip_1_pu:8322": "daityeśvarairmahābhāgaiḥ sadāraiḥ sasutairdvijāḥ /",
  "GP12lip_1_pu:8323": "śrautasmārtārthadharmajñais taddharmanirataiḥ sadā // LiP_1,71.33 //",
  "GP12lip_1_pu:8324": "mahādevetaraṃ tyaktvā devaṃ tasyārcane sthitaiḥ /",
  "GP12lip_1_pu:8325": "vyūḍhoraskair vṛṣaskandhaiḥ sarvāyudhadharaiḥ sadā // LiP_1,71.34 //",
  "GP12lip_1_pu:8326": "sarvadā kṣudhitaiścaiva dāvāgnisadṛśekṣaṇaiḥ /",
  "GP12lip_1_pu:8327": "praśāntaiḥ kupitaiścaiva kubjair vāmanakais tathā // LiP_1,71.35 //",
  "GP12lip_1_pu:8328": "nīlotpaladalaprakhyair nīlakuñcitamūrdhajaiḥ /",
  "GP12lip_1_pu:8329": "nīlādrimerusaṃkāśair nīradopamaniḥsvanaiḥ /",
  "GP12lip_1_pu:8330": "mayena rakṣitaiḥ sarvaiḥ śikṣitairyuddhalālasaiḥ // LiP_1,71.36 //",
  "GP12lip_1_pu:8331": "atha samararataiḥ sadā samantāc chivapadapūjanayā sulabdhavīryaiḥ /",
  "GP12lip_1_pu:8332": "ravimarudamarendrasaṃnikāśaiḥ suramathanaiḥ sudṛḍhaiḥ susevitaṃ tat // LiP_1,71.37 //",
  "GP12lip_1_pu:8333": "sendrā devā dvijaśreṣṭhā drumā dāvāgninā yathā /",
  "GP12lip_1_pu:8334": "puratrayāgninā dagdhā hy abhavan daityavaibhavāt // LiP_1,71.38 //",
  "GP12lip_1_pu:8335": "athaivaṃ te tadā dagdhā devā deveśvaraṃ harim /",
  "GP12lip_1_pu:8336": "abhivandya tadā prāhus tamapratimavarcasam // LiP_1,71.39 //",
  "GP12lip_1_pu:8337": "so 'pi nārāyaṇaḥ śrīmān cintayāmāsa cetasā /",
  "GP12lip_1_pu:8338": "kiṃ kāryaṃ devakāryeṣu bhagavāniti sa prabhuḥ // LiP_1,71.40 //",
  "GP12lip_1_pu:8339": "tadā sasmāra vai yajñaṃ yajñamūrtirjanārdanaḥ /",
  "GP12lip_1_pu:8340": "yajvā yajñabhugīśāno yajvanāṃ phaladaḥ prabhuḥ // LiP_1,71.41 //",
  "GP12lip_1_pu:8341": "tato yajñaḥ smṛtastena devakāryārthasiddhaye /",
  "GP12lip_1_pu:8342": "devaṃ te puruṣaṃ caiva praṇemustuṣṭuvustadā // LiP_1,71.42 //",
  "GP12lip_1_pu:8343": "bhagavānapi taṃ dṛṣṭvā yajñaṃ prāha sanātanam /",
  "GP12lip_1_pu:8344": "sanātanastadā sendrān devān ālokya cācyutaḥ // LiP_1,71.43 //",
  "GP12lip_1_pu:8345": "śrīviṣṇuruvāca",
  "GP12lip_1_pu:8346": "anenopasadā devā yajadhvaṃ parameśvaram /",
  "GP12lip_1_pu:8347": "puratrayavināśāya jagattrayavibhūtaye // LiP_1,71.44 //",
  "GP12lip_1_pu:8348": "sūta uvāca",
  "GP12lip_1_pu:8349": "atha tasya vacaḥ śrutvā devadevasya dhīmataḥ /",
  "GP12lip_1_pu:8350": "siṃhanādaṃ mahatkṛtvā yajñeśaṃ tuṣṭuvuḥ surāḥ // LiP_1,71.45 //",
  "GP12lip_1_pu:8351": "tataḥ saṃcintya bhagavān svayameva janārdanaḥ /",
  "GP12lip_1_pu:8352": "punaḥ prāha sa sarvāṃstāṃs tridaśāṃstridaśeśvaraḥ // LiP_1,71.46 //",
  "GP12lip_1_pu:8353": "hatvā dagdhvā ca bhūtāni bhuktvā cānyāyato 'pi vā /",
  "GP12lip_1_pu:8354": "yajedyadi mahādevam apāpo nātra saṃśayaḥ // LiP_1,71.47 //",
  "GP12lip_1_pu:8355": "apāpā naiva hantavyāḥ pāpā eva na saṃśayaḥ /",
  "GP12lip_1_pu:8356": "hantavyāḥ sarvayatnena kathaṃ vadhyāḥ surottamāḥ // LiP_1,71.48 //",
  "GP12lip_1_pu:8357": "asurā durmadāḥ pāpā api devairmahābalaiḥ /",
  "GP12lip_1_pu:8358": "tasmānna vadhyā rudrasya prabhāvāt parameṣṭhinaḥ // LiP_1,71.49 //",
  "GP12lip_1_pu:8359": "ko 'haṃ brahmāthavā devā daityā devārisūdanāḥ /",
  "GP12lip_1_pu:8360": "munayaś ca mahātmānaḥ prasādena vinā prabhoḥ // LiP_1,71.50 //",
  "GP12lip_1_pu:8361": "yaḥ saptaviṃśako nityaḥ parātparataraḥ prabhuḥ /",
  "GP12lip_1_pu:8362": "viśvāmareśvaro vandyo viśvādhāro maheśvaraḥ // LiP_1,71.51 //",
  "GP12lip_1_pu:8363": "sa eva sarvadeveśaḥ sarveṣāmapi śaṅkaraḥ /",
  "GP12lip_1_pu:8364": "līlayā devadaityendra- vibhāgamakaroddharaḥ // LiP_1,71.52 //",
  "GP12lip_1_pu:8365": "tasyāṃśam ekaṃ sampūjya devā devatvam āgatāḥ /",
  "GP12lip_1_pu:8366": "brahmā brahmatvam āpanno hy ahaṃ viṣṇutvameva ca // LiP_1,71.53 //",
  "GP12lip_1_pu:8367": "tam apūjya jagatyasmin kaḥ pumān siddhimicchati /",
  "GP12lip_1_pu:8368": "tasmāttenaiva hantavyā liṅgārcanavidher balāt // LiP_1,71.54 //",
  "GP12lip_1_pu:8369": "dharmaniṣṭhāś ca te sarve śrautasmārtavidhau sthitāḥ /",
  "GP12lip_1_pu:8370": "tathāpi yajamānena raudreṇopasadā prabhum /",
  "GP12lip_1_pu:8371": "rudramiṣṭvā yathānyāyaṃ jeṣyāmo daityasattamān // LiP_1,71.55 //",
  "GP12lip_1_pu:8372": "satārakākṣeṇa mayena guptaṃ svasthaṃ ca guptaṃ sphaṭikābhamekam /",
  "GP12lip_1_pu:8373": "ko nāma hantuṃ tripuraṃ samartho muktvā trinetraṃ bhagavantamekam // LiP_1,71.56 //",
  "GP12lip_1_pu:8374": "sūta uvāca",
  "GP12lip_1_pu:8375": "evamuktvā hariśceṣṭvā yajñenopasadā prabhum /",
  "GP12lip_1_pu:8376": "upaviṣṭo dadarśātha bhūtasaṃghānsahasraśaḥ // LiP_1,71.57 //",
  "GP12lip_1_pu:8377": "śūlaśaktigadāhastān ṭaṅkopalaśilāyudhān /",
  "GP12lip_1_pu:8378": "nānāpraharaṇopetān nānāveṣadharāṃstadā // LiP_1,71.58 //",
  "GP12lip_1_pu:8379": "kālāgnirudrasaṃkāśān kālarudropamāṃstadā /",
  "GP12lip_1_pu:8380": "prāha devo hariḥ sākṣāt praṇipatya sthitān prabhuḥ // LiP_1,71.59 //",
  "GP12lip_1_pu:8381": "viṣṇuruvāca",
  "GP12lip_1_pu:8382": "dagdhvā bhittvā ca bhuktvā ca gatvā daityapuratrayam /",
  "GP12lip_1_pu:8383": "punaryathāgataṃ vīrā gantumarhatha bhūtaye // LiP_1,71.60 //",
  "GP12lip_1_pu:8384": "tataḥ praṇamya deveśaṃ bhūtasaṃghāḥ puratrayam /",
  "GP12lip_1_pu:8385": "praviśya naṣṭāste sarve śalabhā iva pāvakam // LiP_1,71.61 //",
  "GP12lip_1_pu:8386": "tatastu naṣṭāste sarve bhūtā deveśvarājñayā /",
  "GP12lip_1_pu:8387": "nanṛtur mumuduś caiva jagur daityāḥ sahasraśaḥ // LiP_1,71.62 //",
  "GP12lip_1_pu:8388": "tuṣṭuvurdevadeveśaṃ paramātmānamīśvaram /",
  "GP12lip_1_pu:8389": "tataḥ parājitā devā dhvastavīryāḥ kṣaṇena tu // LiP_1,71.63 //",
  "GP12lip_1_pu:8390": "sendrāḥ saṃgamya deveśam upendraṃ dhiṣṭhitā bhayāt /",
  "GP12lip_1_pu:8391": "tāndṛṣṭvā cintayāmāsa bhagavānpuruṣottamaḥ // LiP_1,71.64 //",
  "GP12lip_1_pu:8392": "kiṃ kṛtyamiti saṃtaptaḥ saṃtaptānsendrakānkṣaṇam /",
  "GP12lip_1_pu:8393": "kathaṃ tu teṣāṃ daityānāṃ balaṃ hatvā prayatnataḥ // LiP_1,71.65 //",
  "GP12lip_1_pu:8394": "devakāryaṃ kariṣyāmi prasādātparameṣṭhinaḥ /",
  "GP12lip_1_pu:8395": "pāpaṃ vicārato nāsti dharmiṣṭhānāṃ na saṃśayaḥ // LiP_1,71.66 //",
  "GP12lip_1_pu:8396": "tasmāddaityā na vadhyāste bhūtaiścopasadodbhavaiḥ /",
  "GP12lip_1_pu:8397": "pāpaṃ nudati dharmeṇa dharme sarvaṃ pratiṣṭhitam // LiP_1,71.67 //",
  "GP12lip_1_pu:8398": "dharmādaiśvaryamityeṣā śrutireṣā sanātanī /",
  "GP12lip_1_pu:8399": "daityāścaite hi dharmiṣṭhāḥ sarve tripuravāsinaḥ // LiP_1,71.68 //",
  "GP12lip_1_pu:8400": "tasmādavadhyatāṃ prāptā nānyathā dvijapuṅgavāḥ /",
  "GP12lip_1_pu:8401": "kṛtvāpi sumahatpāpaṃ rudramabhyarcayanti ye // LiP_1,71.69 //",
  "GP12lip_1_pu:8402": "mucyante pātakaiḥ sarvaiḥ padmapatramivāṃbhasā /",
  "GP12lip_1_pu:8403": "pūjayā bhogasaṃpattir avaśyaṃ jāyate dvijāḥ // LiP_1,71.70 //",
  "GP12lip_1_pu:8404": "tasmātte bhogino daityā liṅgārcanaparāyaṇāḥ /",
  "GP12lip_1_pu:8405": "tasmātkṛtvā dharmavighnam ahaṃ devāḥ svamāyayā // LiP_1,71.71 //",
  "GP12lip_1_pu:8406": "daityānāṃ devakāryārthaṃ jeṣye 'haṃ tripuraṃ kṣaṇāt /",
  "GP12lip_1_pu:8407": "sūta uvāca",
  "GP12lip_1_pu:8408": "vicāryaivaṃ tatasteṣāṃ bhagavānpuruṣottamaḥ /",
  "GP12lip_1_pu:8409": "kartuṃ vyavasitaścābhūd dharmavighnaṃ surāriṇām // LiP_1,71.72 //",
  "GP12lip_1_pu:8410": "asṛjacca mahātejāḥ puruṣaṃ cātmasaṃbhavam /",
  "GP12lip_1_pu:8411": "māyī māyāmayaṃ teṣāṃ dharmavighnārthamacyutaḥ // LiP_1,71.73 //",
  "GP12lip_1_pu:8412": "śāstraṃ ca śāstā sarveṣām akarotkāmarūpadhṛk /",
  "GP12lip_1_pu:8413": "sarvasaṃmohanaṃ māyī dṛṣṭapratyayasaṃyutam // LiP_1,71.74 //",
  "GP12lip_1_pu:8414": "etatsvāṅgabhavāyaiva puruṣāyopadiśya tu /",
  "GP12lip_1_pu:8415": "māyī māyāmayaṃ śāstraṃ granthaṣoḍaśalakṣakam // LiP_1,71.75 //",
  "GP12lip_1_pu:8416": "śrautasmārtaviruddhaṃ ca varṇāśramavivarjitam /",
  "GP12lip_1_pu:8417": "ihaiva svarganarakaṃ pratyayaṃ nānyathā punaḥ // LiP_1,71.76 //",
  "GP12lip_1_pu:8418": "tacchāstramupadiśyaiva puruṣāyācyutaḥ svayam /",
  "GP12lip_1_pu:8419": "puratrayavināśāya prāhainaṃ puruṣaṃ hariḥ // LiP_1,71.77 //",
  "GP12lip_1_pu:8420": "gantumarhasi nāśāya bho tūrṇaṃ puravāsinām /",
  "GP12lip_1_pu:8421": "dharmās tathā praṇaśyantu śrautasmārtā na saṃśayaḥ // LiP_1,71.78 //",
  "GP12lip_1_pu:8422": "tataḥ praṇamya taṃ māyī māyāśāstraviśāradaḥ /",
  "GP12lip_1_pu:8423": "praviśya tatpuraṃ tūrṇaṃ munirmāyāṃ tadākarot // LiP_1,71.79 //",
  "GP12lip_1_pu:8424": "māyayā tasya te daityāḥ puratrayanivāsinaḥ /",
  "GP12lip_1_pu:8425": "śrautaṃ smārtaṃ ca saṃtyajya tasya śiṣyāstadābhavan // LiP_1,71.80 //",
  "GP12lip_1_pu:8426": "tatyajuś ca mahādevaṃ śaṅkaraṃ parameśvaram /",
  "GP12lip_1_pu:8427": "nārado 'pi tadā māyī niyogānmāyinaḥ prabhoḥ // LiP_1,71.81 //",
  "GP12lip_1_pu:8428": "praviśya tatpuraṃ tena māyinā saha dīkṣitaḥ /",
  "GP12lip_1_pu:8429": "muniḥ śiṣyaiḥ praśiṣyaiś ca saṃvṛtaḥ sarvataḥ svayam // LiP_1,71.82 //",
  "GP12lip_1_pu:8430": "strīdharmaṃ cākarotstrīṇāṃ duścāraphalasiddhidam /",
  "GP12lip_1_pu:8431": "cakrustāḥ sarvadā labdhvā sadya eva phalaṃ striyaḥ // LiP_1,71.83 //",
  "GP12lip_1_pu:8432": "janāsaktā babhūvustā vinindya patidevatāḥ /",
  "GP12lip_1_pu:8433": "adyāpi gauravāttasya nāradasya kalau muneḥ // LiP_1,71.84 //",
  "GP12lip_1_pu:8434": "nāryaścaranti saṃtyajya bhartṝn svairaṃ vṛthādhamāḥ /",
  "GP12lip_1_pu:8435": "strīṇāṃ mātā pitā bandhuḥ sakhā mitraṃ ca bāndhavaḥ // LiP_1,71.85 //",
  "GP12lip_1_pu:8436": "bhartā eva na saṃdehas tathāpy āsahamāyayā /",
  "GP12lip_1_pu:8437": "kṛtvāpi sumahatpāpaṃ yā bhartuḥ premasaṃyutā // LiP_1,71.86 //",
  "GP12lip_1_pu:8438": "prāpnuyāt paramaṃ svargaṃ narakaṃ ca viparyayāt /",
  "GP12lip_1_pu:8439": "puraikā muniśārdūlāḥ sarvadharmān sadā patim // LiP_1,71.87 //",
  "GP12lip_1_pu:8440": "saṃtyajyāpūjayansādhvyo devānanyāñjagadgurūn /",
  "GP12lip_1_pu:8441": "tāḥ svargalokamāsādya modante vigatajvarāḥ // LiP_1,71.88 //",
  "GP12lip_1_pu:8442": "narakaṃ ca jagāmānyā tasmādbhartā parā gatiḥ /",
  "GP12lip_1_pu:8443": "tathāpi bhartṝn svāṃs tyaktvā babhūvuḥ svairavṛttayaḥ // LiP_1,71.89 //",
  "GP12lip_1_pu:8444": "māyayā devadevasya viṣṇostasyājñayā prabhoḥ /",
  "GP12lip_1_pu:8445": "alakṣmīś ca svayaṃ tasya niyogāttripuraṃ gatā // LiP_1,71.90 //",
  "GP12lip_1_pu:8446": "yā lakṣmīstapasā teṣāṃ labdhā deveśvarādajāt /",
  "GP12lip_1_pu:8447": "bahirgatā parityajya niyogādbrahmaṇaḥ prabhoḥ // LiP_1,71.91 //",
  "GP12lip_1_pu:8448": "buddhimohaṃ tathābhūtaṃ viṣṇumāyāvinirmitam /",
  "GP12lip_1_pu:8449": "teṣāṃ dattvā kṣaṇaṃ devas tāsāṃ māyī ca nāradaḥ // LiP_1,71.92 //",
  "GP12lip_1_pu:8450": "sukhāsīnau hyasaṃbhrāntau dharmavighnārthamavyayau /",
  "GP12lip_1_pu:8451": "evaṃ naṣṭe tadā dharme śrautasmārte suśobhane // LiP_1,71.93 //",
  "GP12lip_1_pu:8452": "pāṣaṇḍe khyāpite tena viṣṇunā viśvayoninā /",
  "GP12lip_1_pu:8453": "tyakte maheśvare daityais tyakte liṅgārcane tathā // LiP_1,71.94 //",
  "GP12lip_1_pu:8454": "strīdharme nikhile naṣṭe durācāre vyavasthite /",
  "GP12lip_1_pu:8455": "kṛtārtha iva deveśo devaiḥ sārdhamumāpatim // LiP_1,71.95 //",
  "GP12lip_1_pu:8456": "tapasā prāpya sarvajñaṃ tuṣṭāva puruṣottamaḥ /",
  "GP12lip_1_pu:8457": "śrībhagavānuvāca",
  "GP12lip_1_pu:8458": "maheśvarāya devāya namaste paramātmane // LiP_1,71.96 //",
  "GP12lip_1_pu:8459": "nārāyaṇāya śarvāya brahmaṇe brahmarūpiṇe /",
  "GP12lip_1_pu:8460": "śāśvatāya hyanantāya avyaktāya ca te namaḥ // LiP_1,71.97 //",
  "GP12lip_1_pu:8461": "sūta uvāca",
  "GP12lip_1_pu:8462": "evaṃ stutvā mahādevaṃ daṇḍavatpraṇipatya ca /",
  "GP12lip_1_pu:8463": "jajāpa rudraṃ bhagavān koṭivāraṃ jale sthitaḥ // LiP_1,71.98 //",
  "GP12lip_1_pu:8464": "devāś ca sarve te devaṃ tuṣṭuvuḥ parameśvaram /",
  "GP12lip_1_pu:8465": "sendrāḥ sasādhyāḥ sayamāḥ sarudrāḥ samarudgaṇāḥ // LiP_1,71.99 //",
  "GP12lip_1_pu:8466": "devā ūcuḥ",
  "GP12lip_1_pu:8467": "namaḥ sarvātmane tubhyaṃ śaṅkarāyārtihāriṇe /",
  "GP12lip_1_pu:8468": "rudrāya nīlarudrāya kadrudrāya pracetase // LiP_1,71.100 //",
  "GP12lip_1_pu:8469": "gatirnaḥ sarvadāsmābhir vandyo devārimardanaḥ /",
  "GP12lip_1_pu:8470": "tvamādistvamanantaś ca anantaścākṣayaḥ prabhuḥ // LiP_1,71.101 //",
  "GP12lip_1_pu:8471": "prakṛtiḥ puruṣaḥ sākṣāt sraṣṭā hartā jagadguro /",
  "GP12lip_1_pu:8472": "trātā netā jagatyasmin dvijānāṃ dvijavatsala // LiP_1,71.102 //",
  "GP12lip_1_pu:8473": "varado vāṅmayo vācyo vācyavācakavarjitaḥ /",
  "GP12lip_1_pu:8474": "yājyo muktyarthamīśāno yogibhir yogavibhramaiḥ // LiP_1,71.103 //",
  "GP12lip_1_pu:8475": "hṛtpuṇḍarīkasuṣire yogināṃ saṃsthitaḥ sadā /",
  "GP12lip_1_pu:8476": "vadanti sūrayaḥ santaṃ paraṃ brahmasvarūpiṇam // LiP_1,71.104 //",
  "GP12lip_1_pu:8477": "bhavantaṃ tattvam ityāryās tejorāśiṃ parātparam /",
  "GP12lip_1_pu:8478": "paramātmānamityāhur asmiñjagati tadvibho // LiP_1,71.105 //",
  "GP12lip_1_pu:8479": "dṛṣṭaṃ śrutaṃ sthitaṃ sarvaṃ jāyamānaṃ jagadguro /",
  "GP12lip_1_pu:8480": "aṇoralpataraṃ prāhur mahato 'pi mahattaram // LiP_1,71.106 //",
  "GP12lip_1_pu:8481": "sarvataḥ pāṇipādaṃ tvāṃ sarvato 'kṣiśiromukham /",
  "GP12lip_1_pu:8482": "sarvataḥ śrutimalloke sarvamāvṛtya tiṣṭhasi // LiP_1,71.107 //",
  "GP12lip_1_pu:8483": "mahādevamanirdeśyaṃ sarvajñaṃ tvāmanāmayam /",
  "GP12lip_1_pu:8484": "viśvarūpaṃ virūpākṣaṃ sadāśivam anāmayam // LiP_1,71.108 //",
  "GP12lip_1_pu:8485": "koṭibhāskarasaṃkāśaṃ koṭiśītāṃśusannibham /",
  "GP12lip_1_pu:8486": "koṭikālāgnisaṃkāśaṃ ṣaḍviṃśakamanīśvaram // LiP_1,71.109 //",
  "GP12lip_1_pu:8487": "pravartakaṃ jagatyasmin prakṛteḥ prapitāmaham /",
  "GP12lip_1_pu:8488": "vadanti varadaṃ devaṃ sarvāvāsaṃ svayaṃbhuvam // LiP_1,71.110 //",
  "GP12lip_1_pu:8489": "śrutayaḥ śrutisāraṃ tvāṃ śrutisāravido janāḥ // LiP_1,71.111 //",
  "GP12lip_1_pu:8490": "adṛṣṭamasmābhir anekamūrte vinā kṛtaṃ yadbhavatātha loke /",
  "GP12lip_1_pu:8491": "tvameva daityāsurabhūtasaṃghān devān narān sthāvarajaṅgamāṃś ca // LiP_1,71.112 //",
  "GP12lip_1_pu:8492": "pāhi nānyā gatiḥ śaṃbho vinihatyāsurottamān /",
  "GP12lip_1_pu:8493": "māyayā mohitāḥ sarve bhavataḥ parameśvara // LiP_1,71.113 //",
  "GP12lip_1_pu:8494": "yathā taraṅgā laharīsamūhā yudhyanti cānyonyamapāṃnidhau ca /",
  "GP12lip_1_pu:8495": "jalāśrayādeva jaḍīkṛtāś ca surāsurāstadvadajasya sarvam // LiP_1,71.114 //",
  "GP12lip_1_pu:8496": "sūta uvāca",
  "GP12lip_1_pu:8497": "ya idaṃ prātarutthāya śucirbhūtvā japennaraḥ /",
  "GP12lip_1_pu:8498": "śṛṇuyādvā stavaṃ puṇyaṃ sarvakāmam avāpnuyāt // LiP_1,71.115 //",
  "GP12lip_1_pu:8499": "stutastvevaṃ surairviṣṇor japena ca maheśvaraḥ /",
  "GP12lip_1_pu:8500": "somaḥ somām athāliṅgya nandidattakaraḥ smayan // LiP_1,71.116 //",
  "GP12lip_1_pu:8501": "prāha gaṃbhīrayā vācā devānālokya śaṅkaraḥ /",
  "GP12lip_1_pu:8502": "jñātaṃ mayedamadhunā devakāryaṃ sureśvarāḥ // LiP_1,71.117 //",
  "GP12lip_1_pu:8503": "viṣṇor māyābalaṃ caiva nāradasya ca dhīmataḥ /",
  "GP12lip_1_pu:8504": "teṣāmadharmaniṣṭhānāṃ daityānāṃ devasattamāḥ // LiP_1,71.118 //",
  "GP12lip_1_pu:8505": "puratrayavināśaṃ ca kariṣye 'haṃ surottamāḥ /",
  "GP12lip_1_pu:8506": "sūta uvāca",
  "GP12lip_1_pu:8507": "atha sabrahmakā devāḥ sendropendrāḥ samāgatāḥ // LiP_1,71.119 //",
  "GP12lip_1_pu:8508": "śrutvā prabhostadā vākyaṃ praṇemustuṣṭuvuś ca te /",
  "GP12lip_1_pu:8509": "apyetadantare devī devamālokya vismitā // LiP_1,71.120 //",
  "GP12lip_1_pu:8510": "līlāṃbujena cāhatya kalamāha vṛṣadhvajam /",
  "GP12lip_1_pu:8511": "devyuvāca",
  "GP12lip_1_pu:8512": "krīḍamānaṃ vibho paśya ṣaṇmukhaṃ ravisannibham // LiP_1,71.121 //",
  "GP12lip_1_pu:8513": "putraṃ putravatāṃ śreṣṭhaṃ bhūṣitaṃ bhūṣaṇaiḥ śubhaiḥ /",
  "GP12lip_1_pu:8514": "mukuṭaiḥ kaṭakaiścaiva kuṇḍalairvalayaiḥ śubhaiḥ // LiP_1,71.122 //",
  "GP12lip_1_pu:8515": "nūpuraiśchannavāraiś ca tathā hy udarabandhanaiḥ /",
  "GP12lip_1_pu:8516": "kiṅkiṇībhir anekābhir haimairaśvatthapatrakaiḥ // LiP_1,71.123 //",
  "GP12lip_1_pu:8517": "kalpakadrumajaiḥ puṣpaiḥ śobhitairalakaiḥ śubhaiḥ /",
  "GP12lip_1_pu:8518": "hārair vārijarāgādi- maṇicitrais tathāṅgadaiḥ // LiP_1,71.124 //",
  "GP12lip_1_pu:8519": "muktāphalamayairhāraiḥ pūrṇacandrasamaprabhaiḥ /",
  "GP12lip_1_pu:8520": "tilakaiś ca mahādeva paśya putraṃ suśobhanam // LiP_1,71.125 //",
  "GP12lip_1_pu:8521": "aṅkitaṃ kuṅkumādyaiś ca vṛttaṃ bhasitanirmitam /",
  "GP12lip_1_pu:8522": "vaktravṛndaṃ ca paśyeśa vṛndaṃ kāmalakaṃ yathā // LiP_1,71.126 //",
  "GP12lip_1_pu:8523": "netrāṇi ca vibho paśya śubhāni tvaṃ śubhāni ca /",
  "GP12lip_1_pu:8524": "añjanāni vicitrāṇi maṅgalārthaṃ ca mātṛbhiḥ // LiP_1,71.127 //",
  "GP12lip_1_pu:8525": "gaṅgādibhiḥ kṛttikādyaiḥ svāhayā ca viśeṣataḥ /",
  "GP12lip_1_pu:8526": "ityevaṃ lokamātuś ca vāgbhiḥ saṃbodhitaḥ śivaḥ // LiP_1,71.128 //",
  "GP12lip_1_pu:8527": "na yayau tṛptimīśānaḥ pibanskandānanāmṛtam /",
  "GP12lip_1_pu:8528": "na sasmāra ca tāndevān daityaśastranipīḍitān // LiP_1,71.129 //",
  "GP12lip_1_pu:8529": "skandamāliṅgya cāghrāya nṛtya putretyuvāca ha /",
  "GP12lip_1_pu:8530": "so 'pi līlālaso bālo nanartārtiharaḥ prabhuḥ // LiP_1,71.130 //",
  "GP12lip_1_pu:8531": "sahaiva nanṛtuścānye saha tena gaṇeśvarāḥ /",
  "GP12lip_1_pu:8532": "trailokyamakhilaṃ tatra nanarteśājñayā kṣaṇam // LiP_1,71.131 //",
  "GP12lip_1_pu:8533": "nāgāś ca nanṛtuḥ sarve devāḥ sendrapurogamāḥ /",
  "GP12lip_1_pu:8534": "tuṣṭuvurgaṇapāḥ skandaṃ mumodāṃbā ca mātaraḥ // LiP_1,71.132 //",
  "GP12lip_1_pu:8535": "sasṛjuḥ puṣpavarṣāṇi jagurgandharvakinnarāḥ /",
  "GP12lip_1_pu:8536": "nṛtyāmṛtaṃ tadā pītvā pārvatīparameśvarau /",
  "GP12lip_1_pu:8537": "avāpatus tadā tṛptiṃ nandinā ca gaṇeśvarāḥ // LiP_1,71.133 //",
  "GP12lip_1_pu:8538": "tataḥ sa nandī saha ṣaṇmukhena tathā ca sārdhaṃ girirājaputryā /",
  "GP12lip_1_pu:8539": "viveśa divyaṃ bhavanaṃ bhavo 'pi yathāmbudo 'nyāmbudam ambudābhaḥ // LiP_1,71.134 //",
  "GP12lip_1_pu:8540": "dvārasya pārśve te tasthur devā devasya dhīmataḥ /",
  "GP12lip_1_pu:8541": "tuṣṭuvuś ca mahādevaṃ kiṃcid udvignacetasaḥ // LiP_1,71.135 //",
  "GP12lip_1_pu:8542": "kiṃtu kiṃtviti cānyonyaṃ prekṣya caitatsamākulāḥ /",
  "GP12lip_1_pu:8543": "pāpā vayam iti hyanye abhāgyāśceti cāpare // LiP_1,71.136 //",
  "GP12lip_1_pu:8544": "bhāgyavantaś ca daityendrā iti cānye sureśvarāḥ /",
  "GP12lip_1_pu:8545": "pūjāphalamimaṃ teṣām ityanye neti cāpare // LiP_1,71.137 //",
  "GP12lip_1_pu:8546": "etasminnantare teṣāṃ śrutvā śabdānanekaśaḥ /",
  "GP12lip_1_pu:8547": "kumbhodaro mahātejā daṇḍenātāḍayatsurān // LiP_1,71.138 //",
  "GP12lip_1_pu:8548": "dudruvuste bhayāviṣṭā devā hāhetivādinaḥ /",
  "GP12lip_1_pu:8549": "apatanmunayaścānye devāś ca dharaṇītale // LiP_1,71.139 //",
  "GP12lip_1_pu:8550": "aho vidherbalaṃ ceti munayaḥ kaśyapādayaḥ /",
  "GP12lip_1_pu:8551": "dṛṣṭvāpi devadeveśaṃ devānāṃ cāsuradviṣām // LiP_1,71.140 //",
  "GP12lip_1_pu:8552": "abhāgyānna samāptaṃ tu kāryamityapare dvijāḥ /",
  "GP12lip_1_pu:8553": "procurnamaḥ śivāyeti pūjya cālpataraṃ hṛdi // LiP_1,71.141 //",
  "GP12lip_1_pu:8554": "tataḥ kapardī nandīśo mahādevapriyo muniḥ /",
  "GP12lip_1_pu:8555": "śūlī mālī tathā hālī kuṇḍalī valayī gadī // LiP_1,71.142 //",
  "GP12lip_1_pu:8556": "vṛṣamāruhya suśvetaṃ yayau tasyājñayā tadā /",
  "GP12lip_1_pu:8557": "tato vai nandinaṃ dṛṣṭvā gaṇaḥ kumbhodaro 'pi saḥ // LiP_1,71.143 //",
  "GP12lip_1_pu:8558": "praṇamya nandinaṃ mūrdhnā saha tena tvaran yayau /",
  "GP12lip_1_pu:8559": "nandī bhāti mahātejā vṛṣapṛṣṭhe vṛṣadhvajaḥ // LiP_1,71.144 //",
  "GP12lip_1_pu:8560": "sagaṇo gaṇasenānīr meghapṛṣṭhe yathā bhavaḥ /",
  "GP12lip_1_pu:8561": "daśayojanavistīrṇaṃ muktājālair alaṃkṛtam // LiP_1,71.145 //",
  "GP12lip_1_pu:8562": "sitātapatraṃ śailāder ākāśamiva bhāti tat /",
  "GP12lip_1_pu:8563": "tatrāntarbaddhamālā sā muktāphalamayī śubhā // LiP_1,71.146 //",
  "GP12lip_1_pu:8564": "gaṅgākāśānnipatitā bhāti mūrdhni vibhoryathā /",
  "GP12lip_1_pu:8565": "atha dṛṣṭvā gaṇādhyakṣaṃ devadundubhayaḥ śubhāḥ // LiP_1,71.147 //",
  "GP12lip_1_pu:8566": "niyogādvajriṇaḥ sarve vinedurmunipuṅgavāḥ /",
  "GP12lip_1_pu:8567": "tuṣṭuvuś ca gaṇeśānaṃ vāgbhir iṣṭapradaṃ śubham // LiP_1,71.148 //",
  "GP12lip_1_pu:8568": "yathā devā bhavaṃ dṛṣṭvā prītikaṇṭakitatvacaḥ /",
  "GP12lip_1_pu:8569": "niyogādvajriṇo mūrdhni puṣpavarṣaṃ ca khecarāḥ // LiP_1,71.149 //",
  "GP12lip_1_pu:8570": "vavṛṣuś ca sugandhāḍhyaṃ nandino gaganoditam /",
  "GP12lip_1_pu:8571": "vṛṣṭyā tuṣṭastadā reje tuṣṭyā puṣṭyā yathārthayā // LiP_1,71.150 //",
  "GP12lip_1_pu:8572": "nandī bhavaś cāndrayātu snātayā gandhavāriṇā /",
  "GP12lip_1_pu:8573": "puṣpairnānāvidhaistatra bhāti pṛṣṭhaṃ vṛṣasya tat // LiP_1,71.151 //",
  "GP12lip_1_pu:8574": "saṃkīrṇaṃ tu divaḥ pṛṣṭhaṃ nakṣatrairiva suvratāḥ /",
  "GP12lip_1_pu:8575": "kusumaiḥ saṃvṛto nandī vṛṣapṛṣṭhe rarāja saḥ // LiP_1,71.152 //",
  "GP12lip_1_pu:8576": "divaḥ pṛṣṭhe yathā candro nakṣatrairiva suvratāḥ /",
  "GP12lip_1_pu:8577": "taṃ dṛṣṭvā nandinaṃ devāḥ sendropendrās tathāvidham // LiP_1,71.153 //",
  "GP12lip_1_pu:8578": "tuṣṭuvur gaṇapeśānaṃ devadevamivāparam /",
  "GP12lip_1_pu:8579": "devā ūcuḥ",
  "GP12lip_1_pu:8580": "namaste rudrabhaktāya rudrajāpyaratāya ca // LiP_1,71.154 //",
  "GP12lip_1_pu:8581": "rudrabhaktārtināśāya raudrakarmaratāya te /",
  "GP12lip_1_pu:8582": "kūṣmāṇḍagaṇanāthāya yogināṃ pataye namaḥ // LiP_1,71.155 //",
  "GP12lip_1_pu:8583": "sarvadāya śaraṇyāya sarvajñāyārtihāriṇe /",
  "GP12lip_1_pu:8584": "vedānāṃ pataye caiva vedavedyāya te namaḥ // LiP_1,71.156 //",
  "GP12lip_1_pu:8585": "vajriṇe vajradaṃṣṭrāya vajrivajranivāriṇe /",
  "GP12lip_1_pu:8586": "vajrālaṃkṛtadehāya vajriṇārādhitāya te // LiP_1,71.157 //",
  "GP12lip_1_pu:8587": "raktāya raktanetrāya raktāṃbaradharāya te /",
  "GP12lip_1_pu:8588": "raktānāṃ bhavapādābje rudralokapradāyine // LiP_1,71.158 //",
  "GP12lip_1_pu:8589": "namaḥ senādhipataye rudrāṇāṃ pataye namaḥ /",
  "GP12lip_1_pu:8590": "bhūtānāṃ bhuvaneśānāṃ pataye pāpahāriṇe // LiP_1,71.159 //",
  "GP12lip_1_pu:8591": "rudrāya rudrapataye raudrapāpaharāya te /",
  "GP12lip_1_pu:8592": "namaḥ śivāya saumyāya rudrabhaktāya te namaḥ // LiP_1,71.160 //",
  "GP12lip_1_pu:8593": "sūta uvāca",
  "GP12lip_1_pu:8594": "tataḥ prīto gaṇādhyakṣaḥ prāha devāṃśchivātmajaḥ /",
  "GP12lip_1_pu:8595": "rathaṃ ca sārathiṃ śaṃbhoḥ kārmukaṃ śaramuttamam // LiP_1,71.161 //",
  "GP12lip_1_pu:8596": "kartumarhatha yatnena naṣṭaṃ matvā puratrayam /",
  "GP12lip_1_pu:8597": "atha te brahmaṇā sārdhaṃ tathā vai viśvakarmaṇā // LiP_1,71.162 //",
  "GP12lip_1_pu:8598": "rathaṃ cakruḥ susaṃrabdhā devadevasya dhīmataḥ // LiP_1,71.163 //",
  "GP12lip_1_pu:8599": "iti śrīliṅgamahāpurāṇe pūrvabhāge puradāhe nandikeśvaravākyaṃ nāma ekasaptatitamo 'dhyāyaḥ",
  "GP12lip_1_pu:8601": "LiP, 1, 72",
  "GP12lip_1_pu:8602": "sūta uvāca",
  "GP12lip_1_pu:8603": "(Śivas chariot for destruction of Tripura)",
  "GP12lip_1_pu:8604": "atha rudrasya devasya nirmito viśvakarmaṇā /",
  "GP12lip_1_pu:8605": "sarvalokamayo divyo ratho yatnena sādaram // LiP_1,72.1 //",
  "GP12lip_1_pu:8606": "sarvabhūtamayaścaiva sarvadevanamaskṛtaḥ /",
  "GP12lip_1_pu:8607": "sarvadevamayaścaiva sauvarṇaḥ sarvasaṃmataḥ // LiP_1,72.2 //",
  "GP12lip_1_pu:8608": "rathāṅgaṃ dakṣiṇaṃ sūryo vāmāṅgaṃ soma eva ca /",
  "GP12lip_1_pu:8609": "dakṣiṇaṃ dvādaśāraṃ hi ṣoḍaśāraṃ tathottaram // LiP_1,72.3 //",
  "GP12lip_1_pu:8610": "areṣu teṣu viprendrāś cādityā dvādaśaiva tu /",
  "GP12lip_1_pu:8611": "śaśinaḥ ṣoḍaśāreṣu kalā vāmasya suvratāḥ // LiP_1,72.4 //",
  "GP12lip_1_pu:8612": "ṛkṣāṇi ca tadā tasya vāmasyaiva tu bhūṣaṇam /",
  "GP12lip_1_pu:8613": "nemyaḥ ṣaḍṛtavaścaiva tayorvai viprapuṅgavāḥ // LiP_1,72.5 //",
  "GP12lip_1_pu:8614": "puṣkaraṃ cāntarikṣaṃ vai rathanīḍaś ca mandaraḥ /",
  "GP12lip_1_pu:8615": "astādrirudayādriś ca ubhau tau kūbarau smṛtau // LiP_1,72.6 //",
  "GP12lip_1_pu:8616": "adhiṣṭhānaṃ mahāmerur āśrayāḥ kesarācalāḥ /",
  "GP12lip_1_pu:8617": "vegaḥ saṃvatsarastasya ayane cakrasaṃgamau // LiP_1,72.7 //",
  "GP12lip_1_pu:8618": "muhūrtā bandhurāstasya śamyāścaiva kalāḥ smṛtāḥ /",
  "GP12lip_1_pu:8619": "tasya kāṣṭhāḥ smṛtā ghoṇā cākṣadaṇḍāḥ kṣaṇāś ca vai // LiP_1,72.8 //",
  "GP12lip_1_pu:8620": "nimeṣāścānukarṣāś ca īṣā cāsya lavāḥ smṛtāḥ /",
  "GP12lip_1_pu:8621": "dyaurvarūthaṃ rathasyāsya svargamokṣāvubhau dhvajau // LiP_1,72.9 //",
  "GP12lip_1_pu:8622": "dharmo virāgo daṇḍo 'sya yajñā daṇḍāśrayāḥ smṛtāḥ /",
  "GP12lip_1_pu:8623": "dakṣiṇāḥ saṃdhayastasya lohāḥ pañcāśadagnayaḥ // LiP_1,72.10 //",
  "GP12lip_1_pu:8624": "yugāntakoṭī tau tasya dharmakāmāvubhau smṛtau /",
  "GP12lip_1_pu:8625": "īṣādaṇḍastathāvyaktaṃ buddhistasyaiva naḍvalaḥ // LiP_1,72.11 //",
  "GP12lip_1_pu:8626": "koṇas tathā hyahaṅkāro bhūtāni ca balaṃ smṛtam /",
  "GP12lip_1_pu:8627": "indriyāṇi ca tasyaiva bhūṣaṇāni samantataḥ // LiP_1,72.12 //",
  "GP12lip_1_pu:8628": "śraddhā ca gatirasyaiva vedāstasya hayāḥ smṛtāḥ /",
  "GP12lip_1_pu:8629": "padāni bhūṣaṇānyeva ṣaḍaṅgānyupabhūṣaṇam // LiP_1,72.13 //",
  "GP12lip_1_pu:8630": "purāṇanyāyamīmāṃsā- dharmaśāstrāṇi suvratāḥ /",
  "GP12lip_1_pu:8631": "vālāśrayāḥ paṭāścaiva sarvalakṣaṇasaṃyutāḥ // LiP_1,72.14 //",
  "GP12lip_1_pu:8632": "mantrā ghaṇṭāḥ smṛtāsteṣāṃ varṇāḥ pādāstathāśramāḥ /",
  "GP12lip_1_pu:8633": "avacchedo hyanantastu sahasraphaṇabhūṣitaḥ // LiP_1,72.15 //",
  "GP12lip_1_pu:8634": "diśaḥ pādā rathasyāsya tathā copadiśaś ca ha /",
  "GP12lip_1_pu:8635": "puṣkarādyāḥ patākāś ca sauvarṇā ratnabhūṣitāḥ // LiP_1,72.16 //",
  "GP12lip_1_pu:8636": "samudrāstasya catvāro rathakambalikāḥ smṛtāḥ /",
  "GP12lip_1_pu:8637": "gaṅgādyāḥ saritaḥ śreṣṭhāḥ sarvābharaṇabhūṣitāḥ // LiP_1,72.17 //",
  "GP12lip_1_pu:8638": "cāmarāsaktahastāgrāḥ sarvāḥ strīrūpaśobhitāḥ /",
  "GP12lip_1_pu:8639": "tatratatra kṛtasthānāḥ śobhayāṃcakrire ratham // LiP_1,72.18 //",
  "GP12lip_1_pu:8640": "āvahādyās tathā sapta sopānaṃ haimamuttamam /",
  "GP12lip_1_pu:8641": "sārathirbhagavānbrahmā devābhīṣudharāḥ smṛtāḥ // LiP_1,72.19 //",
  "GP12lip_1_pu:8642": "pratodo brahmaṇastasya praṇavo brahmadaivatam /",
  "GP12lip_1_pu:8643": "lokālokācalastasya sasopānaḥ samantataḥ // LiP_1,72.20 //",
  "GP12lip_1_pu:8644": "viṣamaś ca tadā bāhyo mānasādriḥ suśobhanaḥ /",
  "GP12lip_1_pu:8645": "nāsāḥ samantatastasya sarva evācalāḥ smṛtāḥ // LiP_1,72.21 //",
  "GP12lip_1_pu:8646": "talāḥ kapotāḥ kāpotāḥ sarve talanivāsinaḥ /",
  "GP12lip_1_pu:8647": "merureva mahāchatraṃ mandaraḥ pārśvaḍiṇḍimaḥ // LiP_1,72.22 //",
  "GP12lip_1_pu:8648": "śailendraḥ kārmukaṃ caiva jyā bhujaṅgādhipaḥ svayam /",
  "GP12lip_1_pu:8649": "kālarātryā tathaiveha tathendradhanuṣā punaḥ // LiP_1,72.23 //",
  "GP12lip_1_pu:8650": "ghaṇṭā sarasvatī devī dhanuṣaḥ śrutirūpiṇī /",
  "GP12lip_1_pu:8651": "iṣurviṣṇurmahātejāḥ śalyaṃ somaḥ śarasya ca // LiP_1,72.24 //",
  "GP12lip_1_pu:8652": "kālāgnistaccharasyaiva sākṣāttīkṣṇaḥ sudāruṇaḥ /",
  "GP12lip_1_pu:8653": "anīkaṃ viṣasambhūtaṃ vāyavo vājakāḥ smṛtāḥ // LiP_1,72.25 //",
  "GP12lip_1_pu:8654": "evaṃ kṛtvā rathaṃ divyaṃ kārmukaṃ ca śaraṃ tathā /",
  "GP12lip_1_pu:8655": "sārathiṃ jagatāṃ caiva brahmāṇaṃ prabhumīśvaram // LiP_1,72.26 //",
  "GP12lip_1_pu:8656": "āruroha rathaṃ divyaṃ raṇamaṇḍanadhṛg bhavaḥ /",
  "GP12lip_1_pu:8657": "sarvadevagaṇairyuktaṃ kampayanniva rodasī // LiP_1,72.27 //",
  "GP12lip_1_pu:8658": "(Śiva mounts the chariot)",
  "GP12lip_1_pu:8659": "ṛṣibhiḥ stūyamānaś ca vandyamānaś ca bandibhiḥ /",
  "GP12lip_1_pu:8660": "upanṛttaścāpsarasāṃ gaṇairnṛtyaviśāradaiḥ // LiP_1,72.28 //",
  "GP12lip_1_pu:8661": "suśobhamāno varadaḥ samprekṣyaiva ca sārathim /",
  "GP12lip_1_pu:8662": "tasminnārohati rathaṃ kalpitaṃ lokasaṃbhṛtam // LiP_1,72.29 //",
  "GP12lip_1_pu:8663": "śirobhiḥ patitā bhūmīṃ turagā vedasaṃbhavāḥ /",
  "GP12lip_1_pu:8664": "athādhastādrathasyāsya bhagavān dharaṇīdharaḥ // LiP_1,72.30 //",
  "GP12lip_1_pu:8665": "vṛṣendrarūpī cotthāpya sthāpayāmāsa vai kṣaṇam /",
  "GP12lip_1_pu:8666": "kṣaṇāntare vṛṣendro 'pi jānubhyāmagamaddharām // LiP_1,72.31 //",
  "GP12lip_1_pu:8667": "abhīṣuhasto bhagavān udyamya ca hayān vibhuḥ /",
  "GP12lip_1_pu:8668": "sthāpayāmāsa devasya vacanādvai rathaṃ śubham // LiP_1,72.32 //",
  "GP12lip_1_pu:8669": "tato 'śvāṃścodayāmāsa manomārutaraṃhasaḥ /",
  "GP12lip_1_pu:8670": "purāṇyuddiśya khasthāni dānavānāṃ tarasvinām // LiP_1,72.33 //",
  "GP12lip_1_pu:8671": "athāha bhagavān rudro devānālokya śaṅkaraḥ /",
  "GP12lip_1_pu:8672": "paśūnāmādhipatyaṃ me dattaṃ hanmi tato 'surān // LiP_1,72.34 //",
  "GP12lip_1_pu:8673": "pṛthakpaśutvaṃ devānāṃ tathānyeṣāṃ surottamāḥ /",
  "GP12lip_1_pu:8674": "kalpayitvaiva vadhyāste nānyathā naiva sattamāḥ // LiP_1,72.35 //",
  "GP12lip_1_pu:8675": "iti śrutvā vacaḥ sarvaṃ devadevasya dhīmataḥ /",
  "GP12lip_1_pu:8676": "viṣādamagaman sarve paśutvaṃ prati śaṅkitāḥ // LiP_1,72.36 //",
  "GP12lip_1_pu:8677": "teṣāṃ bhāvaṃ tato jñātvā devastānidamabravīt /",
  "GP12lip_1_pu:8678": "mā vo 'stu paśubhāve 'smin bhayaṃ vibudhasattamāḥ // LiP_1,72.37 //",
  "GP12lip_1_pu:8679": "śrūyatāṃ paśubhāvasya vimokṣaḥ kriyatāṃ ca saḥ /",
  "GP12lip_1_pu:8680": "yo vai pāśupataṃ divyaṃ cariṣyati sa mokṣyati // LiP_1,72.38 //",
  "GP12lip_1_pu:8681": "paśutvāditi satyaṃ ca pratijñātaṃ samāhitāḥ /",
  "GP12lip_1_pu:8682": "ye cāpyanye cariṣyanti vrataṃ pāśupataṃ mama // LiP_1,72.39 //",
  "GP12lip_1_pu:8683": "mokṣyanti te na saṃdehaḥ paśutvāt surasattamāḥ /",
  "GP12lip_1_pu:8684": "naiṣṭhikaṃ dvādaśābdaṃ vā tadardhaṃ varṣakatrayam // LiP_1,72.40 //",
  "GP12lip_1_pu:8685": "śuśrūṣāṃ kārayedyastu sa paśutvādvimucyate /",
  "GP12lip_1_pu:8686": "tasmātparamidaṃ divyaṃ cariṣyatha surottamāḥ // LiP_1,72.41 //",
  "GP12lip_1_pu:8687": "tatheti cābruvandevāḥ śive lokanamaskṛte /",
  "GP12lip_1_pu:8688": "tasmādvai paśavaḥ sarve devāsuranarāḥ prabhoḥ // LiP_1,72.42 //",
  "GP12lip_1_pu:8689": "rudraḥ paśupatiścaiva paśupāśavimocakaḥ /",
  "GP12lip_1_pu:8690": "yaḥ paśustatpaśutvaṃ ca vratenānena saṃtyajet // LiP_1,72.43 //",
  "GP12lip_1_pu:8691": "tatkṛtvā na ca pāpīyān iti śāstrasya niścayaḥ /",
  "GP12lip_1_pu:8692": "(Gaṇeśa pacified)",
  "GP12lip_1_pu:8693": "tato vināyakaḥ sākṣād bālo 'bālaparākramaḥ // LiP_1,72.44 //",
  "GP12lip_1_pu:8694": "apūjitastadā devaiḥ prāha devānnivārayan /",
  "GP12lip_1_pu:8695": "śrīvināyaka uvāca",
  "GP12lip_1_pu:8696": "māmapūjya jagatyasmin bhakṣyabhojyādibhiḥ śubhaiḥ // LiP_1,72.45 //",
  "GP12lip_1_pu:8697": "kaḥ pumānsiddhimāpnoti devo vā dānavo 'pi vā /",
  "GP12lip_1_pu:8698": "tatastasmin kṣaṇādeva devakārye sureśvarāḥ // LiP_1,72.46 //",
  "GP12lip_1_pu:8699": "vighnaṃ kariṣye deveśa kathaṃ kartuṃ samudyatāḥ /",
  "GP12lip_1_pu:8700": "tataḥ sendrāḥ surāḥ sarve bhītāḥ sampūjya taṃ prabhum // LiP_1,72.47 //",
  "GP12lip_1_pu:8701": "bhakṣyabhojyādibhiścaiva uṇḍaraiścaiva modakaiḥ /",
  "GP12lip_1_pu:8702": "abruvaṃste gaṇeśānaṃ nirvighnaṃ cāstu naḥ sadā // LiP_1,72.48 //",
  "GP12lip_1_pu:8703": "bhavo 'pyanekaiḥ kusumair gaṇeśaṃ bhakṣyaiś ca bhojyaiḥ surasaiḥ sugandhaiḥ /*",
  "GP12lip_1_pu:8704": "āliṅgya cāghrāya sutaṃ tadānīmapūjayatsarvasurendramukhyaḥ // LiP_1,72.49 //*",
  "GP12lip_1_pu:8705": "sampūjya pūjyaṃ saha devasaṃghair vināyakaṃ nāyakamīśvarāṇām /",
  "GP12lip_1_pu:8706": "gaṇeśvaraireva nagendradhanvā puratrayaṃ dagdhumasau jagāma // LiP_1,72.50 //",
  "GP12lip_1_pu:8707": "(army of the gods)",
  "GP12lip_1_pu:8708": "taṃ devadevaṃ surasiddhasaṃghā maheśvaraṃ bhūtagaṇāś ca sarve /",
  "GP12lip_1_pu:8709": "gaṇeśvarā nandimukhāstadānīṃ svavāhanairanvayurīśamīśāḥ // LiP_1,72.51 //",
  "GP12lip_1_pu:8710": "agre surāṇāṃ ca gaṇeśvarāṇāṃ tadātha nandī girirājakalpam /",
  "GP12lip_1_pu:8711": "vimānamāruhya puraṃ prahartuṃ jagāma mṛtyuṃ bhagavāniveśaḥ // LiP_1,72.52 //",
  "GP12lip_1_pu:8712": "yāntaṃ tadānīṃ tu śilādaputram āruhya nāgendravṛṣāśvavaryān /",
  "GP12lip_1_pu:8713": "devāstadānīṃ gaṇapāś ca sarve gaṇā yayuḥ svāyudhacihnahastāḥ // LiP_1,72.53 //",
  "GP12lip_1_pu:8714": "khagendramāruhya nagendrakalpaṃ khagadhvajo vāmata eva śaṃbhoḥ /*",
  "GP12lip_1_pu:8715": "jagāma jagatāṃ hitāya puratrayaṃ dagdhumaluptaśaktiḥ // LiP_1,72.54 //*",
  "GP12lip_1_pu:8716": "taṃ sarvadevāḥ suralokanāthaṃ samantataścānvayuraprameyam /*",
  "GP12lip_1_pu:8717": "surāsureśaṃ sahasraraśmir bhagavān sutīkṣṇaḥ // LiP_1,72.55 //*",
  "GP12lip_1_pu:8718": "rarāja madhye bhagavānsurāṇāṃ vivāhano vārijapatravarṇaḥ /",
  "GP12lip_1_pu:8719": "yathā sumeroḥ śikharādhirūḍhaḥ sahasraraśmir bhagavān sutīkṣṇaḥ // LiP_1,72.56 //",
  "GP12lip_1_pu:8720": "sahasranetraḥ prathamaḥ surāṇāṃ gajendramāruhya ca dakṣiṇe 'sya /",
  "GP12lip_1_pu:8721": "jagāma rudrasya puraṃ nihantuṃ yathoragāṃstatra tu vainateyaḥ // LiP_1,72.57 //",
  "GP12lip_1_pu:8722": "taṃ siddhagandharvasurendravīrāḥ surendravṛndādhipam indram īśam /",
  "GP12lip_1_pu:8723": "samantatastuṣṭuvuriṣṭadaṃ te jayeti śakraṃ varapuṣpavṛṣṭyā // LiP_1,72.58 //",
  "GP12lip_1_pu:8724": "tadā hyahalyopapatiṃ sureśaṃ jagatpatiṃ diviṣṭhāḥ /*",
  "GP12lip_1_pu:8725": "praṇemurālokya sahasranetraṃ salīlamaṃbā tanayaṃ yathendram // LiP_1,72.59 //*",
  "GP12lip_1_pu:8726": "yamapāvakavitteśā vāyurnirṛtireva ca /",
  "GP12lip_1_pu:8727": "apāmpatis tatheśāno bhavaṃ cānu samāgatāḥ // LiP_1,72.60 //",
  "GP12lip_1_pu:8728": "vīrabhadro raṇe bhadro nairṛtyāṃ vai rathasya tu /",
  "GP12lip_1_pu:8729": "vṛṣabhendraṃ samāruhya romajaiś ca samāvṛtaḥ // LiP_1,72.61 //",
  "GP12lip_1_pu:8730": "sevāṃ cakre puraṃ hantuṃ devadevaṃ triyaṃbakam /",
  "GP12lip_1_pu:8731": "mahākālo mahātejā mahādeva ivāparaḥ // LiP_1,72.62 //",
  "GP12lip_1_pu:8732": "vāyavyāṃ sagaṇaiḥ sārdhaṃ sevāṃ cakre rathasya tu // LiP_1,72.63 //",
  "GP12lip_1_pu:8733": "ṣaṇmukho 'pi saha siddhacāraṇaiḥ senayā ca girirājasaṃnibhaḥ /",
  "GP12lip_1_pu:8734": "devanāthagaṇavṛndasaṃvṛto vāraṇena ca tathāgnisaṃbhavaḥ // LiP_1,72.64 //",
  "GP12lip_1_pu:8735": "vighnaṃ gaṇeśo 'pyasureśvarāṇāṃ kṛtvā surāṇāṃ bhagavānavighnam /",
  "GP12lip_1_pu:8736": "vighneśvaro vighnagaṇaiś ca sārdhaṃ taṃ deśamīśānapadaṃ jagāma // LiP_1,72.65 //",
  "GP12lip_1_pu:8737": "kālī tadā kālaniśāprakāśaṃ śūlaṃ kapālābharaṇā kareṇa /",
  "GP12lip_1_pu:8738": "prakampayantī ca tadā surendrān mahāsurāsṛṅmadhupānamattā // LiP_1,72.66 //",
  "GP12lip_1_pu:8739": "mattebhagāmī madalolanetrā mattaiḥ piśācaiś ca gaṇaiś ca mattaiḥ /",
  "GP12lip_1_pu:8740": "mattebhacarmāṃbaraveṣṭitāṅgī yayau purastācca gaṇeśvarasya // LiP_1,72.67 //",
  "GP12lip_1_pu:8741": "tāṃ siddhagandharvapiśācayakṣa- vidyādharāhīndrasurendramukhyāḥ /",
  "GP12lip_1_pu:8742": "praṇemuruccairabhituṣṭuvuś ca jayeti devīṃ himaśailaputrīm // LiP_1,72.68 //",
  "GP12lip_1_pu:8743": "mātaraḥ suravarārisūdanāḥ sādaraṃ suragaṇaiḥ supūjitāḥ /",
  "GP12lip_1_pu:8744": "mātaraṃ yayuratha svavāhanaiḥ svairgaṇairdhvajadharaiḥ samantataḥ // LiP_1,72.69 //",
  "GP12lip_1_pu:8745": "durgārūḍhamṛgādhipā duratigā dordaṇḍavṛndaiḥ śivā bibhrāṇāṅkuśaśūlapāśaparaśuṃ cakrāsiśaṅkhāyudham /",
  "GP12lip_1_pu:8746": "prauḍhādityasahasrasadṛśairnetrairdahantī pathaṃ bālā- bālaparākramā bhagavatī daityānprahartuṃ yayau // LiP_1,72.70 //",
  "GP12lip_1_pu:8747": "taṃ devamīśaṃ tripuraṃ nihantuṃ tadā tu devendraraviprakāśāḥ /",
  "GP12lip_1_pu:8748": "gajairhayaiḥ siṃhavarai rathaiś ca vṛṣairyayuste gaṇarājamukhyāḥ // LiP_1,72.71 //",
  "GP12lip_1_pu:8749": "halaiś ca phālair musalair bhuśuṇḍair girīndrakūṭair girisannibhāste /",
  "GP12lip_1_pu:8750": "yayuḥ purastāddhi maheśvarasya sureśvarā bhūtagaṇeśvarāś ca // LiP_1,72.72 //",
  "GP12lip_1_pu:8751": "tathendrapadmodbhavaviṣṇumukhyāḥ surā gaṇeśāś ca gaṇeśamīśam /",
  "GP12lip_1_pu:8752": "jayeti vāgbhir bhagavantamūcuḥ kirīṭadattāñjalayaḥ samantāt // LiP_1,72.73 //",
  "GP12lip_1_pu:8753": "nanṛturmunayaḥ sarve daṇḍahastā jaṭādharāḥ /",
  "GP12lip_1_pu:8754": "vavṛṣuḥ puṣpavarṣāṇi khecarāḥ siddhacāraṇāḥ /",
  "GP12lip_1_pu:8755": "puratrayaṃ ca viprendrāḥ prāṇadatsarvatas tathā // LiP_1,72.74 //",
  "GP12lip_1_pu:8756": "gaṇeśvarair devagaṇaiś ca bhṛṅgī sahāvṛtaḥ sarvagaṇendravaryaḥ /",
  "GP12lip_1_pu:8757": "jagāma yogī tripuraṃ nihantuṃ vimānamāruhya yathā mahendraḥ // LiP_1,72.75 //",
  "GP12lip_1_pu:8758": "keśo vigatavāsāś ca mahākeśo mahājvaraḥ /",
  "GP12lip_1_pu:8759": "somavallī savarṇaś ca somapaḥ senakas tathā // LiP_1,72.76 //",
  "GP12lip_1_pu:8760": "somadhṛk sūryavācaś ca sūryapeṣaṇakas tathā /",
  "GP12lip_1_pu:8761": "sūryākṣaḥ sūrināmā ca suraḥ sundara eva ca // LiP_1,72.77 //",
  "GP12lip_1_pu:8762": "prakudaḥ kakudantaś ca kampanaś ca prakampanaḥ /",
  "GP12lip_1_pu:8763": "indraś cendrajayaścaiva mahābhīr bhīmakas tathā // LiP_1,72.78 //",
  "GP12lip_1_pu:8764": "śatākṣaścaiva pañcākṣaḥ sahasrākṣo mahodaraḥ /",
  "GP12lip_1_pu:8765": "yamajihvaḥ śatāśvaś ca kaṇṭhanaḥ kaṇṭhapūjanaḥ // LiP_1,72.79 //",
  "GP12lip_1_pu:8766": "dviśikhas triśikhaścaiva tathā pañcaśikho dvijāḥ /",
  "GP12lip_1_pu:8767": "muṇḍo 'rdhamuṇḍo dīrghaś ca piśācāsyaḥ pinākadhṛk // LiP_1,72.80 //",
  "GP12lip_1_pu:8768": "pippalāyatanaścaiva tathā hyaṅgārakāśanaḥ /",
  "GP12lip_1_pu:8769": "śithilaḥ śithilāsyaś ca akṣapādo hyajaḥ kujaḥ // LiP_1,72.81 //",
  "GP12lip_1_pu:8770": "ajavaktro hayavaktro gajavaktro 'rdhvavaktrakaḥ /",
  "GP12lip_1_pu:8771": "ityādyāḥ parivāryeśaṃ lakṣyalakṣaṇavarjitāḥ // LiP_1,72.82 //",
  "GP12lip_1_pu:8772": "vṛndaśastaṃ samāvṛtya jagmuḥ somaṃ gaṇairvṛtāḥ /",
  "GP12lip_1_pu:8773": "sahasrāṇāṃ sahasrāṇi rudrāṇāmūrdhvaretasām // LiP_1,72.83 //",
  "GP12lip_1_pu:8774": "samāvṛtya mahādevaṃ devadevaṃ maheśvaram /",
  "GP12lip_1_pu:8775": "dagdhuṃ puratrayaṃ jagmuḥ koṭikoṭigaṇairvṛtāḥ // LiP_1,72.84 //",
  "GP12lip_1_pu:8776": "trayastriṃśatsurāścaiva trayaś ca triśatās tathā /",
  "GP12lip_1_pu:8777": "trayaś ca trisahasrāṇi jagmurdevāḥ samantataḥ // LiP_1,72.85 //",
  "GP12lip_1_pu:8778": "mātaraḥ sarvalokānāṃ gaṇānāṃ caiva mātaraḥ /",
  "GP12lip_1_pu:8779": "bhūtānāṃ mātaraścaiva jagmurdevasya pṛṣṭhataḥ // LiP_1,72.86 //",
  "GP12lip_1_pu:8780": "bhāti madhye gaṇānāṃ ca rathamadhye gaṇeśvaraḥ /",
  "GP12lip_1_pu:8781": "nabhasyamalanakṣatre tārāmadhya ivoḍurāṭ // LiP_1,72.87 //",
  "GP12lip_1_pu:8782": "rarāja devī devasya girijā pārśvasaṃsthitā /",
  "GP12lip_1_pu:8783": "tadā prabhāvato gaurī bhavasyeva jaganmayī // LiP_1,72.88 //",
  "GP12lip_1_pu:8784": "śubhāvatī tadā devī pārśvasaṃsthā vibhāti sā /",
  "GP12lip_1_pu:8785": "cāmarāsaktahastāgrā sā hemāṃbujavarṇikā // LiP_1,72.89 //",
  "GP12lip_1_pu:8786": "atha vibhāti vibhorviśadaṃ vapur bhasitabhāsitamaṃbikayā tayā /",
  "GP12lip_1_pu:8787": "sitamivābhramaho saha vidyutā nabhasi devapateḥ parameṣṭhinaḥ // LiP_1,72.90 //",
  "GP12lip_1_pu:8788": "bhātīndradhanuṣākāśaṃ meruṇā ca yathā jagat /",
  "GP12lip_1_pu:8789": "hiraṇyadhanuṣā saumyaṃ vapuḥ śaṃbhoḥ śaśidyuti // LiP_1,72.91 //",
  "GP12lip_1_pu:8790": "sitātapatraṃ ratnāṃśu- miśritaṃ parameṣṭhinaḥ /",
  "GP12lip_1_pu:8791": "yathodaye śaśāṅkasya bhātyakhaṇḍaṃ hi maṇḍalam // LiP_1,72.92 //",
  "GP12lip_1_pu:8792": "sadukūlā śive raktā lambitā bhāti mālikā /",
  "GP12lip_1_pu:8793": "chatrāntā ratnajākāśāt patantīva saridvarā // LiP_1,72.93 //",
  "GP12lip_1_pu:8794": "atha mahendraviriñcivibhāvasu- prabhṛtibhir natapādasaroruhaḥ /",
  "GP12lip_1_pu:8795": "saha tadā ca jagāma tayāṃbayā sakalalokahitāya puratrayam // LiP_1,72.94 //",
  "GP12lip_1_pu:8796": "dagdhuṃ samartho manasā kṣaṇena carācaraṃ sarvamidaṃ triśūlī /",
  "GP12lip_1_pu:8797": "kimatra dagdhuṃ tripuraṃ pinākī svayaṃ gataścātra gaṇaiś ca sārdham // LiP_1,72.95 //",
  "GP12lip_1_pu:8798": "rathena kiṃ ceṣuvareṇa tasya gaṇaiś ca kiṃ devagaṇaiś ca śaṃbhoḥ /",
  "GP12lip_1_pu:8799": "puratrayaṃ dagdhumaluptaśakteḥ kimetad ityāhur ajendramukhyāḥ // LiP_1,72.96 //",
  "GP12lip_1_pu:8800": "manvāma nūnaṃ bhagavānpinākī līlārthametatsakalaṃ pravarttum /",
  "GP12lip_1_pu:8801": "vyavasthitaśceti tathānyathā ced āḍambareṇāsya phalaṃ kimanyat // LiP_1,72.97 //",
  "GP12lip_1_pu:8802": "puratrayasyāsya samīpavartī sureśvarair nandimukhaiś ca nandī /",
  "GP12lip_1_pu:8803": "gaṇairgaṇeśastu rarāja devyā jagadratho merurivāṣṭaśṛṅgaiḥ // LiP_1,72.98 //",
  "GP12lip_1_pu:8804": "atha nirīkṣya sureśvaramīśvaraṃ sagaṇamadrisutāsahitaṃ tadā /",
  "GP12lip_1_pu:8805": "tripuraraṅgatalopari saṃsthitaḥ suragaṇo 'nujagāma svayaṃ tathā // LiP_1,72.99 //",
  "GP12lip_1_pu:8806": "jagattrayaṃ sarvamivāparaṃ tat puratrayaṃ tatra vibhāti samyak /",
  "GP12lip_1_pu:8807": "nareśvaraiścaiva gaṇaiś ca devaiḥ suretaraiś ca trividhairmunīndrāḥ // LiP_1,72.100 //",
  "GP12lip_1_pu:8808": "(Śiva burns Tripura)",
  "GP12lip_1_pu:8809": "atha sajyaṃ dhanuḥ kṛtvā śarvaḥ saṃdhāya taṃ śaram /",
  "GP12lip_1_pu:8810": "yuktvā pāśupatāstreṇa tripuraṃ samacintayat // LiP_1,72.101 //",
  "GP12lip_1_pu:8811": "tasmin sthite mahādeve rudre vitatakārmuke /",
  "GP12lip_1_pu:8812": "purāṇi tena kālena jagmurekatvamāśu vai // LiP_1,72.102 //",
  "GP12lip_1_pu:8813": "ekībhāvaṃ gate caiva tripure samupāgate /",
  "GP12lip_1_pu:8814": "babhūva tumulo harṣo devatānāṃ mahātmanām // LiP_1,72.103 //",
  "GP12lip_1_pu:8815": "tato devagaṇāḥ sarve siddhāś ca paramarṣayaḥ /",
  "GP12lip_1_pu:8816": "jayeti vāco mumucuḥ saṃstuvanto 'ṣṭamūrtikam // LiP_1,72.104 //",
  "GP12lip_1_pu:8817": "athāha bhagavānbrahmā bhaganetranipātanam /",
  "GP12lip_1_pu:8818": "puṣyayoge 'pi samprāpte līlāvaśamumāpatim // LiP_1,72.105 //",
  "GP12lip_1_pu:8819": "sthāne tava mahādeva ceṣṭeyaṃ parameśvara /",
  "GP12lip_1_pu:8820": "pūrvadevāś ca devāś ca samāstava yataḥ prabho // LiP_1,72.106 //",
  "GP12lip_1_pu:8821": "tathāpi devā dharmiṣṭhāḥ pūrvadevāś ca pāpinaḥ /",
  "GP12lip_1_pu:8822": "yatastasmājjagannātha līlāṃ tyaktumihārhasi // LiP_1,72.107 //",
  "GP12lip_1_pu:8823": "kiṃ rathena dhvajeneśa tava dagdhuṃ puratrayam /",
  "GP12lip_1_pu:8824": "iṣuṇā bhūtasaṃghaiś ca viṣṇunā ca mayā prabho // LiP_1,72.108 //",
  "GP12lip_1_pu:8825": "puṣyayoge tvanuprāpte puraṃ dagdhumihārhasi /",
  "GP12lip_1_pu:8826": "yāvanna yānti deveśa viyogaṃ tāvadeva tu // LiP_1,72.109 //",
  "GP12lip_1_pu:8827": "dagdhumarhasi śīghraṃ tvaṃ trīṇyetāni purāṇi vai /",
  "GP12lip_1_pu:8828": "atha devo mahādevaḥ sarvajñastadavaikṣata // LiP_1,72.110 //",
  "GP12lip_1_pu:8829": "puratrayaṃ virūpākṣas tatkṣaṇādbhasma vai kṛtam /",
  "GP12lip_1_pu:8830": "somaś ca bhagavānviṣṇuḥ kālāgnirvāyureva ca // LiP_1,72.111 //",
  "GP12lip_1_pu:8831": "śare vyavasthitāḥ sarve devamūcuḥ praṇamya tam /",
  "GP12lip_1_pu:8832": "dagdhamapyatha deveśa vīkṣaṇena puratrayam // LiP_1,72.112 //",
  "GP12lip_1_pu:8833": "asmaddhitārthaṃ deveśa śaraṃ moktumihārhasi /",
  "GP12lip_1_pu:8834": "atha saṃmṛjya dhanuṣo jyāṃ hasan tripurārdanaḥ // LiP_1,72.113 //",
  "GP12lip_1_pu:8835": "mumoca bāṇaṃ viprendrā vyākṛṣyākarṇam īśvaraḥ /",
  "GP12lip_1_pu:8836": "tatkṣaṇāttripuraṃ dagdhvā tripurāntakaraḥ śaraḥ // LiP_1,72.114 //",
  "GP12lip_1_pu:8837": "devadevaṃ samāsādya namaskṛtvā vyavasthitaḥ /",
  "GP12lip_1_pu:8838": "reje puratrayaṃ dagdhaṃ daityakoṭiśatairvṛtam // LiP_1,72.115 //",
  "GP12lip_1_pu:8839": "iṣuṇā tena kalpānte rudreṇeva jagattrayam /",
  "GP12lip_1_pu:8840": "ye pūjayanti tatrāpi daityā rudraṃ sabāndhavāḥ // LiP_1,72.116 //",
  "GP12lip_1_pu:8841": "gāṇapatyaṃ tadā śaṃbhor yayuḥ pūjāvidherbalāt /",
  "GP12lip_1_pu:8842": "na kiṃcid abruvan devāḥ sendropendrā gaṇeśvarāḥ // LiP_1,72.117 //",
  "GP12lip_1_pu:8843": "bhayāddevaṃ nirīkṣyaiva devīṃ himavataḥ sutām /",
  "GP12lip_1_pu:8844": "dṛṣṭvā bhītaṃ tadānīkaṃ devānāṃ devapuṅgavaḥ // LiP_1,72.118 //",
  "GP12lip_1_pu:8845": "kiṃ cetyāha tadā devān praṇemustaṃ samantataḥ // LiP_1,72.119 //",
  "GP12lip_1_pu:8846": "vavandire nandinamindubhūṣaṇaṃ vavandire parvatarājasaṃbhavām /",
  "GP12lip_1_pu:8847": "vavandire cādrisutāsutaṃ prabhuṃ vavandire devagaṇā maheśvaram // LiP_1,72.120 //",
  "GP12lip_1_pu:8848": "tuṣṭāva hṛdaye brahmā devaiḥ saha samāhitaḥ /",
  "GP12lip_1_pu:8849": "viṣṇunā ca bhavaṃ devaṃ tripurārātimīśvaram // LiP_1,72.121 //",
  "GP12lip_1_pu:8850": "śrīpitāmaha uvāca",
  "GP12lip_1_pu:8851": "prasīda devadeveśa prasīda parameśvara /",
  "GP12lip_1_pu:8852": "prasīda jagatāṃ nātha prasīdānandadāvyaya // LiP_1,72.122 //",
  "GP12lip_1_pu:8853": "pañcāsyarudrarudrāya pañcāśatkoṭimūrtaye /",
  "GP12lip_1_pu:8854": "ātmatrayopaviṣṭāya vidyātattvāya te namaḥ // LiP_1,72.123 //",
  "GP12lip_1_pu:8855": "śivāya śivatattvāya aghorāya namonamaḥ /",
  "GP12lip_1_pu:8856": "aghorāṣṭakatattvāya dvādaśātmasvarūpiṇe // LiP_1,72.124 //",
  "GP12lip_1_pu:8857": "vidyutkoṭipratīkāśam aṣṭakāśaṃ suśobhanam /",
  "GP12lip_1_pu:8858": "rūpamāsthāya loke 'smin saṃsthitāya śivātmane // LiP_1,72.125 //",
  "GP12lip_1_pu:8859": "agnivarṇāya raudrāya aṃbikārdhaśarīriṇe /",
  "GP12lip_1_pu:8860": "dhavalaśyāmaraktānāṃ muktidāyāmarāya ca // LiP_1,72.126 //",
  "GP12lip_1_pu:8861": "jyeṣṭhāya rudrarūpāya somāya varadāya ca /",
  "GP12lip_1_pu:8862": "trilokāya tridevāya vaṣaṭkārāya vai namaḥ // LiP_1,72.127 //",
  "GP12lip_1_pu:8863": "madhye gaganarūpāya gaganasthāya te namaḥ /",
  "GP12lip_1_pu:8864": "aṣṭakṣetrāṣṭarūpāya aṣṭatattvāya te namaḥ // LiP_1,72.128 //",
  "GP12lip_1_pu:8865": "caturdhā ca caturdhā ca caturdhā saṃsthitāya ca /",
  "GP12lip_1_pu:8866": "pañcadhā pañcadhā caiva pañcamantraśarīriṇe // LiP_1,72.129 //",
  "GP12lip_1_pu:8867": "catuḥṣaṣṭiprakārāya akārāya namonamaḥ /",
  "GP12lip_1_pu:8868": "dvātriṃśattattvarūpāya ukārāya namonamaḥ // LiP_1,72.130 //",
  "GP12lip_1_pu:8869": "ṣoḍaśātmasvarūpāya makārāya namonamaḥ /",
  "GP12lip_1_pu:8870": "aṣṭadhātmasvarūpāya ardhamātrātmane namaḥ // LiP_1,72.131 //",
  "GP12lip_1_pu:8871": "oṅkārāya namastubhyaṃ caturdhā saṃsthitāya ca /",
  "GP12lip_1_pu:8872": "gaganeśāya devāya svargeśāya namo namaḥ // LiP_1,72.132 //",
  "GP12lip_1_pu:8873": "saptalokāya pātāla- narakeśāya vai namaḥ /",
  "GP12lip_1_pu:8874": "aṣṭakṣetrāṣṭarūpāya parātparatarāya ca // LiP_1,72.133 //",
  "GP12lip_1_pu:8875": "sahasraśirase tubhyaṃ sahasrāya ca te namaḥ /",
  "GP12lip_1_pu:8876": "sahasrapādayuktāya śarvāya parameṣṭhine // LiP_1,72.134 //",
  "GP12lip_1_pu:8877": "navātmatattvarūpāya navāṣṭātmātmaśaktaye /",
  "GP12lip_1_pu:8878": "punaraṣṭaprakāśāya tathāṣṭāṣṭakamūrtaye // LiP_1,72.135 //",
  "GP12lip_1_pu:8879": "catuḥṣaṣṭyātmatattvāya punaraṣṭavidhāya te /",
  "GP12lip_1_pu:8880": "guṇāṣṭakavṛtāyaiva guṇine nirguṇāya te // LiP_1,72.136 //",
  "GP12lip_1_pu:8881": "mūlasthāya namastubhyaṃ śāśvatasthānavāsine /",
  "GP12lip_1_pu:8882": "nābhimaṇḍalasaṃsthāya hṛdi niḥsvanakāriṇe // LiP_1,72.137 //",
  "GP12lip_1_pu:8883": "kandhare ca sthitāyaiva tālurandhrasthitāya ca /",
  "GP12lip_1_pu:8884": "bhrūmadhye saṃsthitāyaiva nādamadhye sthitāya ca // LiP_1,72.138 //",
  "GP12lip_1_pu:8885": "candrabimbasthitāyaiva śivāya śivarūpiṇe /",
  "GP12lip_1_pu:8886": "vahnisomārkarūpāya ṣaṭtriṃśacchaktirūpiṇe // LiP_1,72.139 //",
  "GP12lip_1_pu:8887": "tridhā saṃvṛtya lokānvai prasuptabhujagātmane /",
  "GP12lip_1_pu:8888": "triprakāraṃ sthitāyaiva tretāgnimayarūpiṇe // LiP_1,72.140 //",
  "GP12lip_1_pu:8889": "sadāśivāya śāntāya maheśāya pinākine /",
  "GP12lip_1_pu:8890": "sarvajñāya śaraṇyāya sadyojātāya vai namaḥ // LiP_1,72.141 //",
  "GP12lip_1_pu:8891": "aghorāya namastubhyaṃ vāmadevāya te namaḥ /",
  "GP12lip_1_pu:8892": "tatpuruṣāya namo 'stu īśānāya namonamaḥ // LiP_1,72.142 //",
  "GP12lip_1_pu:8893": "namastriṃśatprakāśāya śāntātītāya vai namaḥ /",
  "GP12lip_1_pu:8894": "ananteśāya sūkṣmāya uttamāya namo 'stu te // LiP_1,72.143 //",
  "GP12lip_1_pu:8895": "ekākṣāya namastubhyam ekarudrāya te namaḥ /",
  "GP12lip_1_pu:8896": "namastrimūrtaye tubhyaṃ śrīkaṇṭhāya śikhaṇḍine // LiP_1,72.144 //",
  "GP12lip_1_pu:8897": "anantāsanasaṃsthāya anantāyāntakāriṇe /",
  "GP12lip_1_pu:8898": "vimalāya viśālāya vimalāṅgāya te namaḥ // LiP_1,72.145 //",
  "GP12lip_1_pu:8899": "vimalāsanasaṃsthāya vimalārthārtharūpiṇe /",
  "GP12lip_1_pu:8900": "yogapīṭhāntarasthāya yogine yogadāyine // LiP_1,72.146 //",
  "GP12lip_1_pu:8901": "yogināṃ hṛdi saṃsthāya sadā nīvāraśūkavat /",
  "GP12lip_1_pu:8902": "pratyāhārāya te nityaṃ pratyāhāraratāya te // LiP_1,72.147 //",
  "GP12lip_1_pu:8903": "pratyāhāraratānāṃ ca pratisthānasthitāya ca /",
  "GP12lip_1_pu:8904": "dhāraṇāyai namastubhyaṃ dhāraṇābhiratāya te // LiP_1,72.148 //",
  "GP12lip_1_pu:8905": "dhāraṇābhyāsayuktānāṃ purastātsaṃsthitāya ca /",
  "GP12lip_1_pu:8906": "dhyānāya dhyānarūpāya dhyānagamyāya te namaḥ // LiP_1,72.149 //",
  "GP12lip_1_pu:8907": "dhyeyāya dhyeyagamyāya dhyeyadhyānāya te namaḥ /",
  "GP12lip_1_pu:8908": "dhyeyānāmapi dhyeyāya namo dhyeyatamāya te // LiP_1,72.150 //",
  "GP12lip_1_pu:8909": "samādhānābhigamyāya samādhānāya te namaḥ /",
  "GP12lip_1_pu:8910": "samādhānaratānāṃ tu nirvikalpārtharūpiṇe // LiP_1,72.151 //",
  "GP12lip_1_pu:8911": "dagdhvoddhṛtaṃ sarvamidaṃ tvayādya jagattrayaṃ rudra puratrayaṃ hi /",
  "GP12lip_1_pu:8912": "kaḥ stotumicchet kathamīdṛśaṃ tvāṃ stoṣye hi tuṣṭāya śivāya tubhyam // LiP_1,72.152 //",
  "GP12lip_1_pu:8913": "bhaktyā ca tuṣṭyādbhutadarśanācca martyā amartyā api devadeva /",
  "GP12lip_1_pu:8914": "ete gaṇāḥ siddhagaṇaiḥ praṇāmaṃ kurvanti deveśa gaṇeśa tubhyam // LiP_1,72.153 //",
  "GP12lip_1_pu:8915": "nirīkṣaṇādeva vibho 'si dagdhuṃ puratrayaṃ caiva jagattrayaṃ ca /",
  "GP12lip_1_pu:8916": "līlālasenāṃbikayā kṣaṇena dagdhaṃ kileṣuś ca tadātha muktaḥ // LiP_1,72.154 //",
  "GP12lip_1_pu:8917": "kṛto rathaśceṣuvaraś ca śubhraṃ śarasanaṃ te tripurakṣayāya /",
  "GP12lip_1_pu:8918": "anekayatnaiś ca mayātha tubhyaṃ phalaṃ na dṛṣṭaṃ surasiddhasaṃghaiḥ // LiP_1,72.155 //",
  "GP12lip_1_pu:8919": "ratho rathī devavaro hariś ca rudraḥ svayaṃ śakrapitāmahau ca /",
  "GP12lip_1_pu:8920": "tvameva sarve bhagavan kathaṃ tu stoṣye hy atoṣyaṃ praṇipatya mūrdhnā // LiP_1,72.156 //",
  "GP12lip_1_pu:8921": "anantapādas tvam anantabāhur anantamūrdhāntakaraḥ śivaś ca /",
  "GP12lip_1_pu:8922": "anantamūrtiḥ katham īdṛśaṃ tvāṃ toṣye hy atoṣyaṃ kathamīdṛśaṃ tvām // LiP_1,72.157 //",
  "GP12lip_1_pu:8923": "namonamaḥ sarvavide śivāya rudrāya śarvāya bhavāya tubhyam /",
  "GP12lip_1_pu:8924": "sthūlāya sūkṣmāya susūkṣmasūkṣma- sūkṣmāya sūkṣmārthavide vidhātre // LiP_1,72.158 //",
  "GP12lip_1_pu:8925": "sraṣṭre namaḥ sarvasurāsurāṇāṃ bhartre ca hartre jagatāṃ vidhātre /",
  "GP12lip_1_pu:8926": "netre surāṇāmasureśvarāṇāṃ dātre praśāstre mama sarvaśāstre // LiP_1,72.159 //",
  "GP12lip_1_pu:8927": "vedāntavedyāya sunirmalāya vedārthavidbhiḥ satataṃ stutāya /",
  "GP12lip_1_pu:8928": "vedātmarūpāya bhavāya tubhyam antāya madhyāya sumadhyamāya // LiP_1,72.160 //",
  "GP12lip_1_pu:8929": "ādyantaśūnyāya ca saṃsthitāya tathā tvaśūnyāya ca liṅgine ca /",
  "GP12lip_1_pu:8930": "aliṅgine liṅgamayāya tubhyaṃ liṅgāya vedādimayāya sākṣāt // LiP_1,72.161 //",
  "GP12lip_1_pu:8931": "rudrāya mūrdhānanikṛntanāya mamādidevasya ca yajñamūrteḥ /",
  "GP12lip_1_pu:8932": "vidhvāntabhaṅgaṃ mama kartumīśa dṛṣṭvaiva bhūmau karajāgrakoṭyā // LiP_1,72.162 //",
  "GP12lip_1_pu:8933": "aho vicitraṃ tava devadeva viceṣṭitaṃ sarvasurāsureśa /",
  "GP12lip_1_pu:8934": "dehīva devaiḥ saha devakāryaṃ kariṣyase nirguṇarūpatattva // LiP_1,72.163 //",
  "GP12lip_1_pu:8935": "ekaṃ sthūlaṃ sūkṣmamekaṃ susūkṣmaṃ mūrtāmūrtaṃ mūrtamekaṃ hyamūrtam /",
  "GP12lip_1_pu:8936": "ekaṃ dṛṣṭaṃ vāṅmayaṃ caikamīśaṃ dhyeyaṃ caikaṃ tattvamatrādbhutaṃ te // LiP_1,72.164 //",
  "GP12lip_1_pu:8937": "svapne dṛṣṭaṃ yatpadārthaṃ hyalakṣyaṃ dṛṣṭaṃ nūnaṃ bhāti manye na cāpi /",
  "GP12lip_1_pu:8938": "mūrtirno vai daivakīśāna devair lakṣyā yatnairapyalakṣyaṃ kathaṃ tu // LiP_1,72.165 //",
  "GP12lip_1_pu:8939": "divyaḥ kva deveśa bhavatprabhāvo vayaṃ kva bhaktiḥ kva ca te stutiś ca /",
  "GP12lip_1_pu:8940": "tathāpi bhaktyā vilapantamīśa pitāmahaṃ māṃ bhagavankṣamasva // LiP_1,72.166 //",
  "GP12lip_1_pu:8941": "sūta uvāca",
  "GP12lip_1_pu:8942": "ya imaṃ śṛṇuyāddvijottamā bhuvi devaṃ praṇipatya paṭhet /",
  "GP12lip_1_pu:8943": "sa ca muñcati pāpabandhanaṃ bhavabhaktyā puraśāsituḥ stavam // LiP_1,72.167 //",
  "GP12lip_1_pu:8944": "śrutvā ca bhaktyā caturānanena stuto hasañśailasutāṃ nirīkṣya /",
  "GP12lip_1_pu:8945": "stavaṃ tadā prāha mahānubhāvaṃ mahābhujo mandaraśṛṅgavāsī // LiP_1,72.168 //",
  "GP12lip_1_pu:8946": "śiva uvāca",
  "GP12lip_1_pu:8947": "stavenānena tuṣṭo 'smi tava bhaktyā ca padmaja /",
  "GP12lip_1_pu:8948": "varān varaya bhadraṃ te devānāṃ ca yathepsitān // LiP_1,72.169 //",
  "GP12lip_1_pu:8949": "sūta uvāca",
  "GP12lip_1_pu:8950": "tataḥ praṇamya deveśaṃ bhagavānpadmasaṃbhavaḥ /",
  "GP12lip_1_pu:8951": "kṛtāñjalipuṭo bhūtvā prāhedaṃ prītamānasaḥ // LiP_1,72.170 //",
  "GP12lip_1_pu:8952": "śrīpitāmaha uvāca",
  "GP12lip_1_pu:8953": "bhagavandevadeveśa tripurāntaka śaṅkara /",
  "GP12lip_1_pu:8954": "tvayi bhaktiṃ parāṃ me 'dya prasīda parameśvaram // LiP_1,72.171 //",
  "GP12lip_1_pu:8955": "devānāṃ caiva sarveṣāṃ tvayi sarvārthadeśvara /",
  "GP12lip_1_pu:8956": "prasīda bhaktiyogena sārathyena ca sarvadā // LiP_1,72.172 //",
  "GP12lip_1_pu:8957": "janārdano 'pi bhagavān namaskṛtya maheśvaram /",
  "GP12lip_1_pu:8958": "kṛtāñjalipuṭo bhūtvā prāha sāṃbaṃ triyaṃbakam // LiP_1,72.173 //",
  "GP12lip_1_pu:8959": "vāhanatvaṃ taveśāna nityamīhe prasīda me /",
  "GP12lip_1_pu:8960": "tvayi bhaktiṃ ca deveśa devadeva namo 'stu te // LiP_1,72.174 //",
  "GP12lip_1_pu:8961": "sāmarthyaṃ ca sadā mahyaṃ bhavantaṃ voḍhumīśvaram /",
  "GP12lip_1_pu:8962": "sarvajñatvaṃ ca varada sarvagatvaṃ ca śaṅkara // LiP_1,72.175 //",
  "GP12lip_1_pu:8963": "sūta uvāca",
  "GP12lip_1_pu:8964": "tayoḥ śrutvā mahādevo vijñaptiṃ parameśvaraḥ /",
  "GP12lip_1_pu:8965": "sārathye vāhanatve ca kalpayāmāsa vai bhavaḥ // LiP_1,72.176 //",
  "GP12lip_1_pu:8966": "dattvā tasmai brahmaṇe viṣṇave ca dagdhvā daityāndevadevo mahātmā /",
  "GP12lip_1_pu:8967": "sārdhaṃ devyā nandinā bhūtasaṃghair antardhānaṃ kārayāmāsa śarvaḥ // LiP_1,72.177 //",
  "GP12lip_1_pu:8968": "tatastadā maheśvare gate raṇādgaṇaiḥ saha /",
  "GP12lip_1_pu:8969": "sureśvarāḥ suvismitā bhavaṃ praṇamya pārvatīm // LiP_1,72.178 //",
  "GP12lip_1_pu:8970": "yayuś ca duḥkhavarjitāḥ svavāhanairdivaṃ tataḥ /",
  "GP12lip_1_pu:8971": "sureśvarā munīśvarā gaṇeśvarāś ca bhāskarāḥ // LiP_1,72.179 //",
  "GP12lip_1_pu:8972": "tripurārerimaṃ puṇyaṃ nirmitaṃ brahmaṇā purā /",
  "GP12lip_1_pu:8973": "yaḥ paṭhecchrāddhakāle vā daive karmaṇi ca dvijāḥ // LiP_1,72.180 //",
  "GP12lip_1_pu:8974": "śrāvayedvā dvijān bhaktyā brahmalokaṃ sa gacchati /",
  "GP12lip_1_pu:8975": "mānasairvācikaiḥ pāpais tathā vai kāyikaiḥ punaḥ // LiP_1,72.181 //",
  "GP12lip_1_pu:8976": "sthūlaiḥ sūkṣmaiḥ susūkṣmaiś ca mahāpātakasaṃbhavaiḥ /",
  "GP12lip_1_pu:8977": "pātakaiś ca dvijaśreṣṭhā upapātakasaṃbhavaiḥ // LiP_1,72.182 //",
  "GP12lip_1_pu:8978": "pāpaiś ca mucyate jantuḥ śrutvādhyāyamimaṃ śubham /",
  "GP12lip_1_pu:8979": "śatravo nāśamāyānti saṃgrāme vijayībhavet // LiP_1,72.183 //",
  "GP12lip_1_pu:8980": "sarvarogairna bādhyeta āpado na spṛśanti tam /",
  "GP12lip_1_pu:8981": "dhanamāyuryaśo vidyāṃ prabhāvamatulaṃ labhet // LiP_1,72.184 //",
  "GP12lip_1_pu:8982": "iti śrīliṅgamahāpurāṇe pūrvabhāge tripuradāhe brahmastavo nāma dvisaptitamo 'dhyāyaḥ",
  "GP12lip_1_pu:8984": "LiP, 1, 73",
  "GP12lip_1_pu:8985": "sūta uvāca",
  "GP12lip_1_pu:8986": "gate maheśvare deve dagdhvā ca tripuraṃ kṣaṇāt /",
  "GP12lip_1_pu:8987": "sadasyāha surendrāṇāṃ bhagavānpadmasaṃbhavaḥ // LiP_1,73.1 //",
  "GP12lip_1_pu:8988": "pitāmaha uvāca",
  "GP12lip_1_pu:8989": "saṃtyajya devadeveśaṃ liṅgamūrtimaheśvaram /",
  "GP12lip_1_pu:8990": "tārapautro mahātejās tārakasya suto balī // LiP_1,73.2 //",
  "GP12lip_1_pu:8991": "tārakākṣo 'pi ditijaḥ kamalākṣaś ca vīryavān /",
  "GP12lip_1_pu:8992": "vidyunmālī ca daityeśaḥ anye cāpi sabāndhavāḥ // LiP_1,73.3 //",
  "GP12lip_1_pu:8993": "tyaktvā devaṃ mahādevaṃ māyayā ca hareḥ prabhoḥ /",
  "GP12lip_1_pu:8994": "sarve vinaṣṭāḥ pradhvastāḥ svapuraiḥ purasaṃbhavaiḥ // LiP_1,73.4 //",
  "GP12lip_1_pu:8995": "tasmātsadā pūjanīyo liṅgamūrtiḥ sadāśivaḥ /",
  "GP12lip_1_pu:8996": "yāvatpūjā sureśānāṃ tāvadeva sthitiryataḥ // LiP_1,73.5 //",
  "GP12lip_1_pu:8997": "pūjanīyaḥ śivo nityaṃ śraddhayā devapuṅgavaiḥ /",
  "GP12lip_1_pu:8998": "sarvaliṅgamayo lokaḥ sarvaṃ liṅge pratiṣṭhitam // LiP_1,73.6 //",
  "GP12lip_1_pu:8999": "tasmāt sampūjayelliṅgaṃ ya icchetsiddhimātmanaḥ /",
  "GP12lip_1_pu:9000": "sarve liṅgārcanādeva devā daityāś ca dānavāḥ // LiP_1,73.7 //",
  "GP12lip_1_pu:9001": "yakṣā vidyādharāḥ siddhā rākṣasāḥ piśitāśanāḥ /",
  "GP12lip_1_pu:9002": "pitaro munayaścāpi piśācāḥ kinnarādayaḥ // LiP_1,73.8 //",
  "GP12lip_1_pu:9003": "arcayitvā liṅgamūrti saṃsiddhā nātra saṃśayaḥ /",
  "GP12lip_1_pu:9004": "tasmālliṅgaṃ yajennityaṃ yena kenāpi vā surāḥ // LiP_1,73.9 //",
  "GP12lip_1_pu:9005": "paśavaś ca vayaṃ tasya devadevasya dhīmataḥ /",
  "GP12lip_1_pu:9006": "paśutvaṃ ca parityajya kṛtvā pāśupataṃ tataḥ // LiP_1,73.10 //",
  "GP12lip_1_pu:9007": "pūjanīyo mahādevo liṅgamūrtiḥ sanātanaḥ /",
  "GP12lip_1_pu:9008": "viśodhya caiva bhūtāni pañcabhiḥ praṇavaiḥ samam // LiP_1,73.11 //",
  "GP12lip_1_pu:9009": "prāṇāyāmaiḥ samāyuktaiḥ pañcabhiḥ surapuṅgavāḥ /",
  "GP12lip_1_pu:9010": "caturbhiḥ praṇavaiścaiva prāṇāyāmaparāyaṇaiḥ // LiP_1,73.12 //",
  "GP12lip_1_pu:9011": "tribhiś ca praṇavairdevāḥ prāṇāyāmaistathāvidhaiḥ /",
  "GP12lip_1_pu:9012": "dvidhā nyasya tathauṃkāraṃ prāṇāyāmaparāyaṇaḥ // LiP_1,73.13 //",
  "GP12lip_1_pu:9013": "tataścauṃkāram uccārya prāṇāpānau niyamya ca /",
  "GP12lip_1_pu:9014": "jñānāmṛtena sarvāṅgāny āpūrya praṇavena ca // LiP_1,73.14 //",
  "GP12lip_1_pu:9015": "guṇatrayaṃ caturdhākhyam ahaṅkāraṃ ca suvratāḥ /",
  "GP12lip_1_pu:9016": "tanmātrāṇi ca bhūtāni tathā buddhīndriyāṇi ca // LiP_1,73.15 //",
  "GP12lip_1_pu:9017": "karmendriyāṇi saṃśodhya puruṣaṃ yugalaṃ tathā /",
  "GP12lip_1_pu:9018": "cidātmānaṃ tanuṃ kṛtvā cāgnirbhasmeti saṃspṛśet // LiP_1,73.16 //",
  "GP12lip_1_pu:9019": "vāyurbhasmeti ca vyoma tathāmbhaḥ pṛthivī tathā /",
  "GP12lip_1_pu:9020": "triyāyuṣaṃ trisaṃdhyaṃ ca dhūlayed bhasitena yaḥ // LiP_1,73.17 //",
  "GP12lip_1_pu:9021": "sa yogī sarvatattvajño vrataṃ pāśupataṃ tvidam /",
  "GP12lip_1_pu:9022": "bhavena pāśamokṣārthaṃ kathitaṃ devasattamāḥ // LiP_1,73.18 //",
  "GP12lip_1_pu:9023": "evaṃ pāśupataṃ kṛtvā sampūjya parameśvaram /",
  "GP12lip_1_pu:9024": "liṅge purā mayā dṛṣṭe viṣṇunā ca mahātmanā // LiP_1,73.19 //",
  "GP12lip_1_pu:9025": "paśavo naiva jāyante varṣamātreṇa devatāḥ /",
  "GP12lip_1_pu:9026": "asmābhiḥ sarvakāryāṇāṃ devamabhyarcya yatnataḥ // LiP_1,73.20 //",
  "GP12lip_1_pu:9027": "bāhye cābhyantare caiva manye kartavyamīśvaram /",
  "GP12lip_1_pu:9028": "pratijñā mama viṣṇoś ca divyaiṣā surasattamāḥ // LiP_1,73.21 //",
  "GP12lip_1_pu:9029": "munīnāṃ ca na saṃdehas tasmāt sampūjayecchivam /",
  "GP12lip_1_pu:9030": "sā hānistanmahacchidraṃ sa mohaḥ sā ca mūkatā // LiP_1,73.22 //",
  "GP12lip_1_pu:9031": "yatkṣaṇaṃ vā muhūrtaṃ vā śivamekaṃ na cintayet /",
  "GP12lip_1_pu:9032": "bhavabhaktiparā ye ca bhavapraṇatacetasaḥ // LiP_1,73.23 //",
  "GP12lip_1_pu:9033": "bhavasaṃsmaraṇodyuktā na te duḥkhasya bhājanam /",
  "GP12lip_1_pu:9034": "bhavanāni manojñāni divyamābharaṇaṃ striyaḥ // LiP_1,73.24 //",
  "GP12lip_1_pu:9035": "dhanaṃ vā tuṣṭiparyantaṃ śivapūjāvidheḥ phalam /",
  "GP12lip_1_pu:9036": "ye vāñchanti mahābhogān rājyaṃ ca tridaśālaye /",
  "GP12lip_1_pu:9037": "te 'rcayantu sadā kālaṃ liṅgamūrtiṃ maheśvaram // LiP_1,73.25 //",
  "GP12lip_1_pu:9038": "hatvā bhittvā ca bhūtāni dagdhvā sarvamidaṃ jagat // LiP_1,73.26 //",
  "GP12lip_1_pu:9039": "yajedekaṃ virūpākṣaṃ na pāpaiḥ sa pralipyate /",
  "GP12lip_1_pu:9040": "śailaṃ liṅgaṃ madīyaṃ hi sarvadevanamaskṛtam // LiP_1,73.27 //",
  "GP12lip_1_pu:9041": "ityuktvā pūrvamabhyarcya rudraṃ tribhuvaneśvaram /",
  "GP12lip_1_pu:9042": "tuṣṭāva vāgbhir iṣṭābhir devadevaṃ triyaṃbakam // LiP_1,73.28 //",
  "GP12lip_1_pu:9043": "tadāprabhṛti śakrādyāḥ pūjayāmāsurīśvaram /",
  "GP12lip_1_pu:9044": "sākṣātpāśupataṃ kṛtvā bhasmoddhūlitavigrahāḥ // LiP_1,73.29 //",
  "GP12lip_1_pu:9045": "iti śrīliṅgamahāpurāṇe pūrvabhāge brahmaproktaliṅgārcanavidhir nāma trisaptatitamo 'dhyāyaḥ",
  "GP12lip_1_pu:9047": "LiP, 1, 74",
  "GP12lip_1_pu:9048": "sūta uvāca",
  "GP12lip_1_pu:9049": "(deity =) liṅga)",
  "GP12lip_1_pu:9050": "liṅgāni kalpayitvaivaṃ svādhikārānurūpataḥ /",
  "GP12lip_1_pu:9051": "viśvakarmā dadau teṣāṃ niyogādbrahmaṇaḥ prabhoḥ // LiP_1,74.1 //",
  "GP12lip_1_pu:9052": "indranīlamayaṃ liṅgaṃ viṣṇunā pūjitaṃ sadā /",
  "GP12lip_1_pu:9053": "padmarāgamayaṃ śakro haimaṃ viśravasaḥ sutaḥ // LiP_1,74.2 //",
  "GP12lip_1_pu:9054": "viśvedevās tathā raupyaṃ vasavaḥ kāntikaṃ śubham /",
  "GP12lip_1_pu:9055": "ārakūṭamayaṃ vāyur aśvinau pārthivaṃ sadā // LiP_1,74.3 //",
  "GP12lip_1_pu:9056": "sphāṭikaṃ varuṇo rājā ādityāstāmranirmitam /",
  "GP12lip_1_pu:9057": "mauktikaṃ somarāḍ dhīmāṃs tathā liṅgamanuttamam // LiP_1,74.4 //",
  "GP12lip_1_pu:9058": "anantādyā mahānāgāḥ pravālakamayaṃ śubham /",
  "GP12lip_1_pu:9059": "daityā hyayomayaṃ liṅgaṃ rākṣasāś ca mahātmanaḥ // LiP_1,74.5 //",
  "GP12lip_1_pu:9060": "trailohikaṃ guhyakāś ca sarvalohamayaṃ gaṇāḥ /",
  "GP12lip_1_pu:9061": "cāmuṇḍā saikataṃ sākṣān mātaraś ca dvijottamāḥ // LiP_1,74.6 //",
  "GP12lip_1_pu:9062": "dārujaṃ nairṛtir bhaktyā yamo mārakataṃ śubham /",
  "GP12lip_1_pu:9063": "nīlādyāś ca tathā rudrāḥ śuddhaṃ bhasmamayaṃ śubham // LiP_1,74.7 //",
  "GP12lip_1_pu:9064": "lakṣmīvṛkṣamayaṃ lakṣmīr guho vai gomayātmakam /",
  "GP12lip_1_pu:9065": "munayo muniśārdūlāḥ kuśāgramayam uttamam // LiP_1,74.8 //",
  "GP12lip_1_pu:9066": "vāmādyāḥ puṣpaliṅgaṃ tu gandhaliṅgaṃ manonmanī /",
  "GP12lip_1_pu:9067": "sarasvatī ca ratnena kṛtaṃ rudrasya vāgbhavā // LiP_1,74.9 //",
  "GP12lip_1_pu:9068": "durgā haimaṃ mahādevaṃ savedikamanuttamam /",
  "GP12lip_1_pu:9069": "ugrā piṣṭamayaṃ sarve mantrā hyājyamayaṃ śubham // LiP_1,74.10 //",
  "GP12lip_1_pu:9070": "vedāḥ sarve dadhimayaṃ piśācāḥ sīsanirmitam /",
  "GP12lip_1_pu:9071": "lebhire ca yathāyogyaṃ prasādādbrahmaṇaḥ padam // LiP_1,74.11 //",
  "GP12lip_1_pu:9072": "bahunātra kimuktena carācaramidaṃ jagat /",
  "GP12lip_1_pu:9073": "śivaliṅgaṃ samabhyarcya sthitamatra na saṃśayaḥ // LiP_1,74.12 //",
  "GP12lip_1_pu:9074": "(types of liṅgas acc. to material)",
  "GP12lip_1_pu:9075": "ṣaḍvidhaṃ liṅgamityāhur dravyāṇāṃ ca prabhedataḥ /",
  "GP12lip_1_pu:9076": "teṣāṃ bhedāścaturyukta- catvāriṃśaditi smṛtāḥ // LiP_1,74.13 //",
  "GP12lip_1_pu:9077": "śailajaṃ prathamaṃ proktaṃ taddhi sākṣāccaturvidham /",
  "GP12lip_1_pu:9078": "dvitīyaṃ ratnajaṃ tacca saptadhā munisattamāḥ // LiP_1,74.14 //",
  "GP12lip_1_pu:9079": "tṛtīyaṃ dhātujaṃ liṅgam aṣṭadhā parameṣṭhinaḥ /",
  "GP12lip_1_pu:9080": "turīyaṃ dārujaṃ liṅgaṃ tattu ṣoḍaśadhocyate // LiP_1,74.15 //",
  "GP12lip_1_pu:9081": "mṛnmayaṃ pañcamaṃ liṅgaṃ dvidhā bhinnaṃ dvijottamāḥ /",
  "GP12lip_1_pu:9082": "ṣaṣṭhaṃ tu kṣaṇikaṃ liṅgaṃ saptadhā parikīrtitam // LiP_1,74.16 //",
  "GP12lip_1_pu:9083": "śrīpradaṃ ratnajaṃ liṅgaṃ śailajaṃ sarvasiddhidam /",
  "GP12lip_1_pu:9084": "dhātujaṃ dhanadaṃ sākṣād dārujaṃ bhogasiddhidam // LiP_1,74.17 //",
  "GP12lip_1_pu:9085": "mṛnmayaṃ caiva viprendrāḥ sarvasiddhikaraṃ śubham /",
  "GP12lip_1_pu:9086": "śailajaṃ cottamaṃ proktaṃ madhyamaṃ caiva dhātujam // LiP_1,74.18 //",
  "GP12lip_1_pu:9087": "bahudhā liṅgabhedāś ca nava caiva samāsataḥ /",
  "GP12lip_1_pu:9088": "mūle brahmā tathā madhye viṣṇustribhuvaneśvaraḥ // LiP_1,74.19 //",
  "GP12lip_1_pu:9089": "rudropari mahādevaḥ praṇavākhyaḥ sadāśivaḥ /",
  "GP12lip_1_pu:9090": "liṅgavedī mahādevī triguṇā trimayāṃbikā // LiP_1,74.20 //",
  "GP12lip_1_pu:9091": "tayā ca pūjayedyastu devī devaś ca pūjitau /",
  "GP12lip_1_pu:9092": "śailajaṃ ratnajaṃ vāpi dhātujaṃ vāpi dārujam // LiP_1,74.21 //",
  "GP12lip_1_pu:9093": "mṛnmayaṃ kṣaṇikaṃ vāpi bhaktyā sthāpya phalaṃ śubham /",
  "GP12lip_1_pu:9094": "surendrāmbhojagarbhāgni- yamāmbupadhaneśvaraiḥ // LiP_1,74.22 //",
  "GP12lip_1_pu:9095": "siddhavidyādharāhīndrair yakṣadānavakinnaraiḥ /",
  "GP12lip_1_pu:9096": "stūyamānaḥ supuṇyātmā devadundubhiniḥsvanaiḥ // LiP_1,74.23 //",
  "GP12lip_1_pu:9097": "bhūrbhūvaḥsvarmaharlokān kramād vai janataḥ param /",
  "GP12lip_1_pu:9098": "tapaḥ satyaṃ parākramya bhāsayan svena tejasā // LiP_1,74.24 //",
  "GP12lip_1_pu:9099": "liṅgasthāpanasanmārga- nihitasvāyatāsinā /",
  "GP12lip_1_pu:9100": "āśu brahmāṇḍamudbhidya nirgacchannirviśaṅkayā // LiP_1,74.25 //",
  "GP12lip_1_pu:9101": "śailajaṃ ratnajaṃ vāpi dhātujaṃ vāpi dārujam /",
  "GP12lip_1_pu:9102": "mṛnmayaṃ kṣaṇikaṃ tyaktvā sthāpayetsakalaṃ vapuḥ // LiP_1,74.26 //",
  "GP12lip_1_pu:9103": "vidhinā caiva kṛtvā tu skandomāsahitaṃ śubham /",
  "GP12lip_1_pu:9104": "kundagokṣīrasaṃkāśaṃ liṅgaṃ yaḥ sthāpayennaraḥ // LiP_1,74.27 //",
  "GP12lip_1_pu:9105": "nṛṇāṃ tanuṃ samāsthāya sthito rudro na saṃśayaḥ /",
  "GP12lip_1_pu:9106": "darśanātsparśanāttasya labhante nirvṛtiṃ narāḥ // LiP_1,74.28 //",
  "GP12lip_1_pu:9107": "tasya puṇyaṃ mayā vaktuṃ samyagyugaśatairapi /",
  "GP12lip_1_pu:9108": "śakyate naiva viprendrās tasmād vai sthāpayet tathā // LiP_1,74.29 //",
  "GP12lip_1_pu:9109": "sarveṣāmeva martyānāṃ vibhordivyaṃ vapuḥ śubham /",
  "GP12lip_1_pu:9110": "sakalaṃ bhāvanāyogyaṃ yogināmeva niṣkalam // LiP_1,74.30 //",
  "GP12lip_1_pu:9111": "iti śrīliṅgamahāpurāṇe pūrvabhāge śivaliṅgabhedasaṃsthāpanādivarṇanaṃ nāma catuḥsaptatitamo 'dhyāyaḥ",
  "GP12lip_1_pu:9113": "LiP, 1, 75",
  "GP12lip_1_pu:9114": "ṛṣaya ūcuḥ",
  "GP12lip_1_pu:9115": "niṣkalo nirmalo nityaḥ sakalatvaṃ kathaṃ gataḥ /",
  "GP12lip_1_pu:9116": "vaktumarhasi cāsmākaṃ yathā pūrvaṃ yathā śrutam // LiP_1,75.1 //",
  "GP12lip_1_pu:9117": "sūta uvāca",
  "GP12lip_1_pu:9118": "paramārthavidaḥ kecid ūcuḥ praṇavarūpiṇam /",
  "GP12lip_1_pu:9119": "vijñānamiti viprendrāḥ śrutvā śrutiśirasyajam // LiP_1,75.2 //",
  "GP12lip_1_pu:9120": "śabdādiviṣayaṃ jñānaṃ jñānamityabhidhīyate /",
  "GP12lip_1_pu:9121": "tajjñānaṃ bhrāntirahitam ityanye neti cāpare // LiP_1,75.3 //",
  "GP12lip_1_pu:9122": "yajjñānaṃ nirmalaṃ śuddhaṃ nirvikalpaṃ nirāśrayam /",
  "GP12lip_1_pu:9123": "guruprakāśakaṃ jñānam ityanye munayo dvijāḥ // LiP_1,75.4 //",
  "GP12lip_1_pu:9124": "jñānenaiva bhavenmuktiḥ prasādo jñānasiddhaye /",
  "GP12lip_1_pu:9125": "ubhābhyāṃ mucyate yogī tatrānandamayo bhavet // LiP_1,75.5 //",
  "GP12lip_1_pu:9126": "vadanti munayaḥ kecit karmaṇā tasya saṃgatim /",
  "GP12lip_1_pu:9127": "kalpanākalpitaṃ rūpaṃ saṃhṛtya svecchayaiva hi // LiP_1,75.6 //",
  "GP12lip_1_pu:9128": "dyaurmūrdhā tu vibhostasya khaṃ nābhiḥ parameṣṭhinaḥ /",
  "GP12lip_1_pu:9129": "somasūryāgnayo netre diśaḥ śrotraṃ mahātmanaḥ // LiP_1,75.7 //",
  "GP12lip_1_pu:9130": "caraṇau caiva pātālaṃ samudrastasya cāṃbaram /",
  "GP12lip_1_pu:9131": "devāstasya bhujāḥ sarve nakṣatrāṇi ca bhūṣaṇam // LiP_1,75.8 //",
  "GP12lip_1_pu:9132": "prakṛtistasya patnī ca puruṣo liṅgamucyate /",
  "GP12lip_1_pu:9133": "vaktrādvai brāhmaṇāḥ sarve brahmā ca bhagavānprabhuḥ // LiP_1,75.9 //",
  "GP12lip_1_pu:9134": "indropendrau bhujābhyāṃ tu kṣatriyāś ca mahātmanaḥ /",
  "GP12lip_1_pu:9135": "vaiśyāścorupradeśāttu śūdrāḥ pādātpinākinaḥ // LiP_1,75.10 //",
  "GP12lip_1_pu:9136": "puṣkarāvartakādyāstu keśāstasya prakīrtitāḥ /",
  "GP12lip_1_pu:9137": "vāyavo ghrāṇajāstasya gatiḥ śrautaṃ smṛtis tathā // LiP_1,75.11 //",
  "GP12lip_1_pu:9138": "athānenaiva karmātmā prakṛtestu pravartakaḥ /",
  "GP12lip_1_pu:9139": "puṃsāṃ tu puruṣaḥ śrīmān jñānagamyo na cānyathā // LiP_1,75.12 //",
  "GP12lip_1_pu:9140": "karmayajñasahasrebhyas tapoyajño viśiṣyate /",
  "GP12lip_1_pu:9141": "tapoyajñasahasrebhyo japayajño viśiṣyate // LiP_1,75.13 //",
  "GP12lip_1_pu:9142": "japayajñasahasrebhyo dhyānayajño viśiṣyate /",
  "GP12lip_1_pu:9143": "dhyānayajñātparo nāsti dhyānaṃ jñānasya sādhanam // LiP_1,75.14 //",
  "GP12lip_1_pu:9144": "yadā samarase niṣṭho yogī dhyānena paśyati /",
  "GP12lip_1_pu:9145": "dhyānayajñaratasyāsya tadā saṃnihitaḥ śivaḥ // LiP_1,75.15 //",
  "GP12lip_1_pu:9146": "nāsti vijñānināṃ śaucaṃ prāyaścittādi codanā /",
  "GP12lip_1_pu:9147": "viśuddhā vidyayā sarve brahmavidyāvido janāḥ // LiP_1,75.16 //",
  "GP12lip_1_pu:9148": "nāsti kriyā ca lokeṣu sukhaṃ duḥkhaṃ vicārataḥ /",
  "GP12lip_1_pu:9149": "dharmādharmau japo homo dhyānināṃ saṃnidhiḥ sadā // LiP_1,75.17 //",
  "GP12lip_1_pu:9150": "parānandātmakaṃ liṅgaṃ viśuddhaṃ śivamakṣaram /",
  "GP12lip_1_pu:9151": "niṣkalaṃ sarvagaṃ jñeyaṃ yogināṃ hṛdi saṃsthitam // LiP_1,75.18 //",
  "GP12lip_1_pu:9152": "liṅgaṃ tu dvividhaṃ prāhur bāhyamābhyantaraṃ dvijāḥ /",
  "GP12lip_1_pu:9153": "bāhyaṃ sthūlaṃ muniśreṣṭhāḥ sūkṣmamābhyantaraṃ dvijāḥ // LiP_1,75.19 //",
  "GP12lip_1_pu:9154": "karmayajñaratāḥ sthūlāḥ sthūlaliṅgārcane ratāḥ /",
  "GP12lip_1_pu:9155": "asatāṃ bhāvanārthāya nānyathā sthūlavigrahaḥ // LiP_1,75.20 //",
  "GP12lip_1_pu:9156": "ādhyātmikaṃ ca yalliṅgaṃ pratyakṣaṃ yasya no bhavet /",
  "GP12lip_1_pu:9157": "asau mūḍho bahiḥ sarvaṃ kalpayitvaiva nānyathā // LiP_1,75.21 //",
  "GP12lip_1_pu:9158": "jñānināṃ sūkṣmamamalaṃ bhavetpratyakṣamavyayam /",
  "GP12lip_1_pu:9159": "yathā sthūlamayuktānāṃ mṛtkāṣṭhādyaiḥ prakalpitam // LiP_1,75.22 //",
  "GP12lip_1_pu:9160": "artho vicārato nāstīty anye tattvārthavedinaḥ /",
  "GP12lip_1_pu:9161": "niṣkalaḥ sakalaśceti sarvaṃ śivamayaṃ tataḥ // LiP_1,75.23 //",
  "GP12lip_1_pu:9162": "vyomaikamapi dṛṣṭaṃ hi śarāvaṃ prati suvratāḥ /",
  "GP12lip_1_pu:9163": "pṛthaktvaṃ cāpṛthaktvaṃ ca śaṅkarasyeti cāpare // LiP_1,75.24 //",
  "GP12lip_1_pu:9164": "pratyayārthaṃ hi jagatām ekastho 'pi divākaraḥ /",
  "GP12lip_1_pu:9165": "eko 'pi bahudhā dṛṣṭo jalādhāreṣu suvratāḥ // LiP_1,75.25 //",
  "GP12lip_1_pu:9166": "jantavo divi bhūmau ca sarve vai pāñcabhautikāḥ /",
  "GP12lip_1_pu:9167": "tathāpi bahulā dṛṣṭā jātivyaktivibhedataḥ // LiP_1,75.26 //",
  "GP12lip_1_pu:9168": "dṛśyate śrūyate yadyat tattadviddhi śivātmakam /",
  "GP12lip_1_pu:9169": "bhedo janānāṃ loke 'smin pratibhāso vicārataḥ // LiP_1,75.27 //",
  "GP12lip_1_pu:9170": "svapne ca vipulān bhogān bhuktvā martyaḥ sukhī bhavet /",
  "GP12lip_1_pu:9171": "duḥkhī ca bhogaṃ duḥkhaṃ ca nānubhūtaṃ vicārataḥ // LiP_1,75.28 //",
  "GP12lip_1_pu:9172": "evamāhustathānye ca sarve vedārthatattvagāḥ /",
  "GP12lip_1_pu:9173": "hṛdi saṃsāriṇāṃ sākṣāt sakalaḥ parameśvaraḥ // LiP_1,75.29 //",
  "GP12lip_1_pu:9174": "yogināṃ niṣkalo devo jñānināṃ ca jaganmayaḥ /",
  "GP12lip_1_pu:9175": "trividhaṃ parameśasya vapurloke praśasyate // LiP_1,75.30 //",
  "GP12lip_1_pu:9176": "niṣkalaṃ prathamaṃ caikaṃ tataḥ sakalaniṣkalam /",
  "GP12lip_1_pu:9177": "tṛtīyaṃ sakalaṃ caiva nānyatheti dvijottamāḥ // LiP_1,75.31 //",
  "GP12lip_1_pu:9178": "arcayanti muhuḥ kecit sadā sakalaniṣkalam /",
  "GP12lip_1_pu:9179": "sarvajñaṃ hṛdaye kecic chivaliṅge vibhāvasau // LiP_1,75.32 //",
  "GP12lip_1_pu:9180": "sakalaṃ munayaḥ kecit sadā saṃsāravartinaḥ /",
  "GP12lip_1_pu:9181": "evamabhyarcayantyeva sadārāḥ sasutā narāḥ // LiP_1,75.33 //",
  "GP12lip_1_pu:9182": "yathā śivas tathā devī yathā devī tathā śivaḥ /",
  "GP12lip_1_pu:9183": "tasmādabhedabuddhyaiva saptaviṃśatprabhedataḥ // LiP_1,75.34 //",
  "GP12lip_1_pu:9184": "yajanti dehe bāhye ca catuṣkoṇe ṣaḍasrake /",
  "GP12lip_1_pu:9185": "daśāre dvādaśāre ca ṣoḍaśāre trirasrake // LiP_1,75.35 //",
  "GP12lip_1_pu:9186": "sa svecchayā śivaḥ sākṣād devyā sārdhaṃ sthitaḥ prabhuḥ /",
  "GP12lip_1_pu:9187": "saṃtāraṇārthaṃ ca śivaḥ sadasadvyaktivarjitaḥ // LiP_1,75.36 //",
  "GP12lip_1_pu:9188": "tamekamāhurdviguṇaṃ ca kecit kecittamāhustriguṇātmakaṃ ca /",
  "GP12lip_1_pu:9189": "ūcus tathā taṃ ca śivaṃ tathānye saṃsāriṇaṃ vedavido vadanti // LiP_1,75.37 //",
  "GP12lip_1_pu:9190": "bhaktyā ca yogena śubhena yuktā viprāḥ sadā dharmaratā viśiṣṭāḥ /",
  "GP12lip_1_pu:9191": "yajanti yogeśam aśeṣamūrtiṃ ṣaḍasramadhye bhagavantameva // LiP_1,75.38 //",
  "GP12lip_1_pu:9192": "ye tatra paśyanti śivaṃ trirasre tritattvamadhye triguṇaṃ triyakṣam /",
  "GP12lip_1_pu:9193": "te yānti cainaṃ na ca yogino 'nye tayā ca devyā puruṣaṃ purāṇam // LiP_1,75.39 //",
  "GP12lip_1_pu:9194": "iti śrīliṅgamahāpurāṇe pūrvabhāge śivādvaitakathanaṃ nāma pañcasaptatitamo 'dhyāyaḥ",
  "GP12lip_1_pu:9196": "LiP, 1, 76",
  "GP12lip_1_pu:9197": "sūta uvāca",
  "GP12lip_1_pu:9198": "ataḥ paraṃ pravakṣyāmi svecchāvigrahasaṃbhavam /",
  "GP12lip_1_pu:9199": "pratiṣṭhāyāḥ phalaṃ sarvaṃ sarvalokahitāya vai // LiP_1,76.1 //",
  "GP12lip_1_pu:9200": "skandomāsahitaṃ devam āsīnaṃ paramāsane /",
  "GP12lip_1_pu:9201": "kṛtvā bhaktyā pratiṣṭhāpya sarvānkāmānavāpnuyāt // LiP_1,76.2 //",
  "GP12lip_1_pu:9202": "skandomāsahitaṃ devaṃ sampūjya vidhinā sakṛt /",
  "GP12lip_1_pu:9203": "yatphalaṃ labhate martyas tadvadāmi yathāśrutam // LiP_1,76.3 //",
  "GP12lip_1_pu:9204": "sūryakoṭipratikāśair vimānaiḥ sārvakāmikaiḥ /",
  "GP12lip_1_pu:9205": "rudrakanyāsamākīrṇair geyanāṭyasamanvitaiḥ // LiP_1,76.4 //",
  "GP12lip_1_pu:9206": "śivavatkrīḍate yogī yāvadābhūtasaṃplavam /",
  "GP12lip_1_pu:9207": "tatra bhuktvā mahābhogān vimānaiḥ sārvakāmikaiḥ // LiP_1,76.5 //",
  "GP12lip_1_pu:9208": "aumaṃ kaumāramaiśānaṃ vaiṣṇavaṃ brāhmameva ca /",
  "GP12lip_1_pu:9209": "prājāpatyaṃ mahātejā janalokaṃ mahas tathā // LiP_1,76.6 //",
  "GP12lip_1_pu:9210": "aindram āsādya caindratvaṃ kṛtvā varṣāyutaṃ punaḥ /",
  "GP12lip_1_pu:9211": "bhuktvā caiva bhuvarloke bhogān divyān suśobhanān // LiP_1,76.7 //",
  "GP12lip_1_pu:9212": "merumāsādya devānāṃ bhavaneṣu pramodate /",
  "GP12lip_1_pu:9213": "ekapādaṃ caturbāhuṃ trinetraṃ śūlasaṃyutam // LiP_1,76.8 //",
  "GP12lip_1_pu:9214": "sṛṣṭvā sthitaṃ hariṃ vāme dakṣiṇe caturānanam /",
  "GP12lip_1_pu:9215": "aṣṭāviṃśatirudrāṇāṃ koṭiḥ sarvāṅgasuprabham // LiP_1,76.9 //",
  "GP12lip_1_pu:9216": "pañcaviṃśatikaṃ sākṣāt puruṣaṃ hṛdayāttathā /",
  "GP12lip_1_pu:9217": "prakṛtiṃ vāmataścaiva buddhiṃ vai buddhideśataḥ // LiP_1,76.10 //",
  "GP12lip_1_pu:9218": "ahaṅkāramahaṅkārāt tanmātrāṇi tu tatra vai /",
  "GP12lip_1_pu:9219": "indriyāṇīndriyādeva līlayā parameśvaram // LiP_1,76.11 //",
  "GP12lip_1_pu:9220": "pṛthivīṃ pādamūlāttu guhyadeśājjalaṃ tathā /",
  "GP12lip_1_pu:9221": "nābhideśāt tathā vahniṃ hṛdayādbhāskaraṃ tathā // LiP_1,76.12 //",
  "GP12lip_1_pu:9222": "kaṇṭhātsomaṃ tathātmānaṃ bhrūmadhyānmastakāddivam /",
  "GP12lip_1_pu:9223": "sṛṣṭaivaṃ saṃsthitaṃ sākṣāj jagatsarvaṃ carācaram // LiP_1,76.13 //",
  "GP12lip_1_pu:9224": "sarvajñaṃ sarvagaṃ devaṃ kṛtvā vidyāvidhānataḥ /",
  "GP12lip_1_pu:9225": "pratiṣṭhāpya yathānyāyaṃ śivasāyujyamāpnuyāt // LiP_1,76.14 //",
  "GP12lip_1_pu:9226": "tripādaṃ saptahastaṃ ca catuḥśṛṅgaṃ dviśīrṣakam /",
  "GP12lip_1_pu:9227": "kṛtvā yajñeśamīśānaṃ viṣṇuloke mahīyate // LiP_1,76.15 //",
  "GP12lip_1_pu:9228": "tatra bhuktvā mahābhogān kalpalakṣaṃ sukhī naraḥ /",
  "GP12lip_1_pu:9229": "kramādāgatya loke 'smin sarvayajñāntago bhavet // LiP_1,76.16 //",
  "GP12lip_1_pu:9230": "vṛṣārūḍhaṃ tu yaḥ kuryāt somaṃ somārdhabhūṣaṇam /",
  "GP12lip_1_pu:9231": "hayamedhāyutaṃ kṛtvā yatpuṇyaṃ tad avāpya saḥ // LiP_1,76.17 //",
  "GP12lip_1_pu:9232": "kāñcanena vimānena kiṅkiṇījālamālinā /",
  "GP12lip_1_pu:9233": "gatvā śivapuraṃ divyaṃ tatraiva sa vimucyate // LiP_1,76.18 //",
  "GP12lip_1_pu:9234": "nandinā sahitaṃ devaṃ sāmbaṃ sarvagaṇairvṛtam /",
  "GP12lip_1_pu:9235": "kṛtvā yatphalamāpnoti vakṣye tadvai yathāśrutam // LiP_1,76.19 //",
  "GP12lip_1_pu:9236": "sūryamaṇḍalasaṃkāśair vimānair vṛṣasaṃyutaiḥ /",
  "GP12lip_1_pu:9237": "apsarogaṇasaṃkīrṇair devadānavadurlabhaiḥ // LiP_1,76.20 //",
  "GP12lip_1_pu:9238": "nṛtyadbhir apsaraḥsaṃghaiḥ sarvataḥ sarvaśobhitaiḥ /",
  "GP12lip_1_pu:9239": "gatvā śivapuraṃ divyaṃ gāṇapatyamavāpnuyāt // LiP_1,76.21 //",
  "GP12lip_1_pu:9240": "nṛtyantaṃ devadeveśaṃ śailajāsahitaṃ prabhum /",
  "GP12lip_1_pu:9241": "sahasrabāhuṃ sarvajñaṃ caturbāhum athāpi vā // LiP_1,76.22 //",
  "GP12lip_1_pu:9242": "bhṛgvādyairbhūtasaṃghaiś ca saṃvṛtaṃ parameśvaram /",
  "GP12lip_1_pu:9243": "śailajāsahitaṃ sākṣād vṛṣabhadhvajamīśvaram // LiP_1,76.23 //",
  "GP12lip_1_pu:9244": "brahmendraviṣṇusomādyaiḥ sadā sarvairnamaskṛtam /",
  "GP12lip_1_pu:9245": "mātṛbhir munibhiścaiva saṃvṛtaṃ parameśvaram // LiP_1,76.24 //",
  "GP12lip_1_pu:9246": "kṛtvā bhaktyā pratiṣṭhāpya yatphalaṃ tadvadāmyaham /",
  "GP12lip_1_pu:9247": "sarvayajñatapodāna- tīrthadeveṣu yat phalam // LiP_1,76.25 //",
  "GP12lip_1_pu:9248": "tatphalaṃ koṭiguṇitaṃ labdhvā yāti śivaṃ padam /",
  "GP12lip_1_pu:9249": "tatra bhuktvā mahābhogān yāvad ābhūtasaṃplavam // LiP_1,76.26 //",
  "GP12lip_1_pu:9250": "sṛṣṭyantare punaḥ prāpte mānavaṃ padamāpnuyāt /",
  "GP12lip_1_pu:9251": "nagnaṃ caturbhujaṃ śvetaṃ trinetraṃ sarpamekhalam // LiP_1,76.27 //",
  "GP12lip_1_pu:9252": "kapālahastaṃ deveśaṃ kṛṣṇakuñcitamūrdhajam /",
  "GP12lip_1_pu:9253": "kṛtvā bhaktyā pratiṣṭhāpya śivasāyujyamāpnuyāt // LiP_1,76.28 //",
  "GP12lip_1_pu:9254": "ibhendradārakaṃ devaṃ sāṃbaṃ siddhārthadaṃ prabhum /",
  "GP12lip_1_pu:9255": "sudhūmravarṇaṃ raktākṣaṃ trinetraṃ candrabhūṣaṇam // LiP_1,76.29 //",
  "GP12lip_1_pu:9256": "kākapakṣadharaṃ mūrdhnā nāgaṭaṅkadharaṃ haram /",
  "GP12lip_1_pu:9257": "siṃhājinottarīyaṃ ca mṛgacarmāṃbaraṃ prabhum // LiP_1,76.30 //",
  "GP12lip_1_pu:9258": "tīkṣṇadaṃṣṭraṃ gadāhastaṃ kapālodyatapāṇinam /",
  "GP12lip_1_pu:9259": "huṃphaṭkāre mahāśabda- śabditākhiladiṅmukham // LiP_1,76.31 //",
  "GP12lip_1_pu:9260": "puṇḍarīkājinaṃ dorbhyāṃ bibhrantaṃ kambukaṃ tathā /",
  "GP12lip_1_pu:9261": "hasantaṃ ca nadantaṃ ca pibantaṃ kṛṣṇasāgaram // LiP_1,76.32 //",
  "GP12lip_1_pu:9262": "nṛtyantaṃ bhūtasaṃghaiś ca gaṇasaṃghais tvalaṃkṛtam /",
  "GP12lip_1_pu:9263": "kṛtvā bhaktyā pratiṣṭhāpya yathāvibhavavistaram // LiP_1,76.33 //",
  "GP12lip_1_pu:9264": "sarvavighnān atikramya śivaloke mahīyate /",
  "GP12lip_1_pu:9265": "tatra bhuktvā mahābhogān yāvadābhūtasaṃplavam // LiP_1,76.34 //",
  "GP12lip_1_pu:9266": "jñānaṃ vicārato labdhvā rudrebhyastatra mucyate /",
  "GP12lip_1_pu:9267": "ardhanārīśvaraṃ devaṃ caturbhujamanuttamam // LiP_1,76.35 //",
  "GP12lip_1_pu:9268": "varadābhayahastaṃ ca śūlapadmadharaṃ prabhum /",
  "GP12lip_1_pu:9269": "strīpuṃbhāvena saṃsthānaṃ sarvābharaṇabhūṣitam // LiP_1,76.36 //",
  "GP12lip_1_pu:9270": "kṛtvā bhaktyā pratiṣṭhāpya śivaloke mahīyate /",
  "GP12lip_1_pu:9271": "tatra bhuktvā mahābhogān aṇimādiguṇairyutaḥ // LiP_1,76.37 //",
  "GP12lip_1_pu:9272": "ācandratārakaṃ jñānaṃ tato labdhvā vimucyate /",
  "GP12lip_1_pu:9273": "yaḥ kuryāddevadeveśaṃ sarvajñaṃ lakulīśvaram // LiP_1,76.38 //",
  "GP12lip_1_pu:9274": "vṛtaṃ śiṣyapraśiṣyaiś ca vyākhyānodyatapāṇinam /",
  "GP12lip_1_pu:9275": "kṛtvā bhaktyā pratiṣṭhāpya śivalokaṃ sa gacchati // LiP_1,76.39 //",
  "GP12lip_1_pu:9276": "bhuktvā tu vipulāṃstatra bhogān yugaśataṃ naraḥ /",
  "GP12lip_1_pu:9277": "jñānayogaṃ samāsādya tatraiva ca vimucyate // LiP_1,76.40 //",
  "GP12lip_1_pu:9278": "pūrvadevāmarāṇāṃ ca yatsthānaṃ sakalepsitam /",
  "GP12lip_1_pu:9279": "kṛtamudrasya devasya citābhasmānulepinaḥ // LiP_1,76.41 //",
  "GP12lip_1_pu:9280": "tripuṇḍradhāriṇasteṣāṃ śiromālādharasya ca /",
  "GP12lip_1_pu:9281": "brahmaṇaḥ keśakenaikam upavītaṃ ca bibhrataḥ // LiP_1,76.42 //",
  "GP12lip_1_pu:9282": "bibhrato vāmahastena kapālaṃ brahmaṇo varam /",
  "GP12lip_1_pu:9283": "viṣṇoḥ kalevaraṃ caiva bibhrataḥ parameṣṭhinaḥ // LiP_1,76.43 //",
  "GP12lip_1_pu:9284": "kṛtvā bhaktyā pratiṣṭhāpya mucyate bhavasāgarāt /",
  "GP12lip_1_pu:9285": "oṃnamo nīlakaṇṭhāya iti puṇyākṣarāṣṭakam // LiP_1,76.44 //",
  "GP12lip_1_pu:9286": "mantramāha sakṛdvā yaḥ pātakaiḥ sa vimucyate /",
  "GP12lip_1_pu:9287": "mantreṇānena gandhādyair bhaktyā vittānusārataḥ // LiP_1,76.45 //",
  "GP12lip_1_pu:9288": "sampūjya devadeveśaṃ śivaloke mahīyate /",
  "GP12lip_1_pu:9289": "jālandharāntakaṃ devaṃ sudarśanadharaṃ prabhum // LiP_1,76.46 //",
  "GP12lip_1_pu:9290": "kṛtvā bhaktyā pratiṣṭhāpya dvidhābhūtaṃ jalaṃdharam /",
  "GP12lip_1_pu:9291": "prayāti śivasāyujyaṃ nātra kāryā vicāraṇā // LiP_1,76.47 //",
  "GP12lip_1_pu:9292": "sudarśanapradaṃ devaṃ sākṣātpūrvoktalakṣaṇam /",
  "GP12lip_1_pu:9293": "arcamānena devena cārcitaṃ netrapūjayā // LiP_1,76.48 //",
  "GP12lip_1_pu:9294": "kṛtvā bhaktyā pratiṣṭhāpya śivaloke mahīyate /",
  "GP12lip_1_pu:9295": "tiṣṭhato 'tha nikumbhasya pṛṣṭhataścaraṇāṃbujam // LiP_1,76.49 //",
  "GP12lip_1_pu:9296": "vāmetaraṃ suvinyasya vāme cāliṅgya cādrijām /",
  "GP12lip_1_pu:9297": "śūlāgre kūrparaṃ sthāpya kiṅkiṇīkṛtapannagam // LiP_1,76.50 //",
  "GP12lip_1_pu:9298": "samprekṣya cāndhakaṃ pārśve kṛtāñjalipuṭaṃ sthitam /",
  "GP12lip_1_pu:9299": "rūpaṃ kṛtvā yathānyāyaṃ śivasāyujyamāpnuyāt // LiP_1,76.51 //",
  "GP12lip_1_pu:9300": "yaḥ kuryāddevadeveśaṃ tripurāntakamīśvaram /",
  "GP12lip_1_pu:9301": "dhanurbāṇasamāyuktaṃ somaṃ somārdhabhūṣaṇam // LiP_1,76.52 //",
  "GP12lip_1_pu:9302": "rathe susaṃsthitaṃ devaṃ caturānanasārathim /",
  "GP12lip_1_pu:9303": "tadākāratayā so 'pi gatvā śivapuraṃ sukhī // LiP_1,76.53 //",
  "GP12lip_1_pu:9304": "krīḍate nātra saṃdeho dvitīya iva śaṅkaraḥ /",
  "GP12lip_1_pu:9305": "tatra bhuktvā mahābhogān yāvad icchā dvijottamāḥ // LiP_1,76.54 //",
  "GP12lip_1_pu:9306": "jñānaṃ vicāritaṃ labdhvā tatraiva sa vimucyate // LiP_1,76.55 //",
  "GP12lip_1_pu:9307": "gaṅgādharaṃ sukhāsīnaṃ candraśekharameva ca // LiP_1,76.56 //",
  "GP12lip_1_pu:9308": "gaṅgayā sahitaṃ caiva vāmotsaṅge 'ṃbikānvitam /",
  "GP12lip_1_pu:9309": "vināyakaṃ tathā skandaṃ jyeṣṭhaṃ durgāṃ suśobhanām // LiP_1,76.57 //",
  "GP12lip_1_pu:9310": "bhāskaraṃ ca tathā somaṃ brahmāṇīṃ ca maheśvarīm /",
  "GP12lip_1_pu:9311": "kaumārīṃ vaiṣṇavīṃ devīṃ vārāhīṃ varadāṃ tathā // LiP_1,76.58 //",
  "GP12lip_1_pu:9312": "indrāṇīṃ caiva cāmuṇḍāṃ vīrabhadrasamanvitām /",
  "GP12lip_1_pu:9313": "vighneśena ca yo dhīmān śivasāyujyamāpnuyāt // LiP_1,76.59 //",
  "GP12lip_1_pu:9314": "liṅgamūrtiṃ mahājvālām- ālāsaṃvṛtam avyayam /",
  "GP12lip_1_pu:9315": "liṅgasya madhye vai kṛtvā candraśekharamīśvaram // LiP_1,76.60 //",
  "GP12lip_1_pu:9316": "vyomni kuryāt tathā liṅgaṃ brahmāṇaṃ haṃsarūpiṇam /",
  "GP12lip_1_pu:9317": "viṣṇuṃ varāharūpeṇa liṅgasyādhastvadhomukham // LiP_1,76.61 //",
  "GP12lip_1_pu:9318": "brahmāṇaṃ dakṣiṇe tasya kṛtāñjalipuṭaṃ sthitam /",
  "GP12lip_1_pu:9319": "madhye liṅgaṃ mahāghoraṃ mahāmbhasi ca saṃsthitam // LiP_1,76.62 //",
  "GP12lip_1_pu:9320": "kṛtvā bhaktyā pratiṣṭhāpya śivasāyujyamāpnuyāt /",
  "GP12lip_1_pu:9321": "kṣetrasaṃrakṣakaṃ devaṃ tathā pāśupataṃ prabhum // LiP_1,76.63 //",
  "GP12lip_1_pu:9322": "kṛtvā bhaktyā yathānyāyaṃ śivaloke mahīyate // LiP_1,76.64 //",
  "GP12lip_1_pu:9323": "iti śrīliṅgamahāpurāṇe pūrvabhāge śivamūrtipratiṣṭhāphalakathanaṃ nāma ṣaṭsaptatitamo 'dhyāyaḥ",
  "GP12lip_1_pu:9325": "LiP, 1, 77",
  "GP12lip_1_pu:9326": "ṛṣaya ūcuḥ",
  "GP12lip_1_pu:9327": "liṅgapratiṣṭhāpuṇyaṃ ca liṅgasthāpanameva ca /",
  "GP12lip_1_pu:9328": "liṅgānāṃ caiva bhedāś ca śrutaṃ tava mukhādiha // LiP_1,77.1 //",
  "GP12lip_1_pu:9329": "mṛdādiratnaparyantair dravyaiḥ kṛtvā śivālayam /",
  "GP12lip_1_pu:9330": "yatphalaṃ labhate martyas tatphalaṃ vaktumarhasi // LiP_1,77.2 //",
  "GP12lip_1_pu:9331": "sūta uvāca",
  "GP12lip_1_pu:9332": "yasya bhakto 'pi loke 'smin putradāragṛhādibhiḥ /",
  "GP12lip_1_pu:9333": "bādhyate jñānayuktaścen na ca tasya gṛhaistu kim // LiP_1,77.3 //",
  "GP12lip_1_pu:9334": "tathāpi bhaktāḥ parameśvarasya kṛtveṣṭaloṣṭairapi rudralokam /",
  "GP12lip_1_pu:9335": "prayānti divyaṃ hi vimānavaryaṃ surendrapadmodbhavavanditasya // LiP_1,77.4 //",
  "GP12lip_1_pu:9336": "bālyāttu loṣṭena ca kṛtvā mṛdāpi vā pāṃsubhir ādidevam /*",
  "GP12lip_1_pu:9337": "gṛhaṃ ca tādṛgvidhamasya śaṃbhoḥ sampūjya rudratvamavāpnuvanti // LiP_1,77.5 //*",
  "GP12lip_1_pu:9338": "tasmātsarvaprayatnena bhaktyā bhaktaiḥ śivālayam /",
  "GP12lip_1_pu:9339": "kartavyaṃ sarvayatnena dharmakāmārthasiddhaye // LiP_1,77.6 //",
  "GP12lip_1_pu:9340": "kesaraṃ nāgaraṃ vāpi drāviḍaṃ vā tathāparam /",
  "GP12lip_1_pu:9341": "kṛtvā rudrālayaṃ bhaktyā śivaloke mahīyate // LiP_1,77.7 //",
  "GP12lip_1_pu:9342": "kailāsākhyaṃ ca yaḥ kuryāt prāsādaṃ parameṣṭhinaḥ /",
  "GP12lip_1_pu:9343": "kailāsaśikharākārair vimānair modate sukhī // LiP_1,77.8 //",
  "GP12lip_1_pu:9344": "mandaraṃ vā prakurvīta śivāya vidhipūrvakam /",
  "GP12lip_1_pu:9345": "bhaktyā vittānusāreṇa uttamādhamamadhyamam // LiP_1,77.9 //",
  "GP12lip_1_pu:9346": "mandarādripratīkāśair vimānairviśvatomukhaiḥ /",
  "GP12lip_1_pu:9347": "apsarogaṇasaṃkīrṇair devadānavadurlabhaiḥ // LiP_1,77.10 //",
  "GP12lip_1_pu:9348": "gatvā śivapuraṃ ramyaṃ bhuktvā bhogān yathepsitān /",
  "GP12lip_1_pu:9349": "jñānayogaṃ samāsādya gāṇapatyaṃ labhennaraḥ // LiP_1,77.11 //",
  "GP12lip_1_pu:9350": "yaḥ kuryānmerunāmānaṃ prāsādaṃ parameṣṭhinaḥ /",
  "GP12lip_1_pu:9351": "sa yatphalamavāpnoti na tat sarvair mahāmakhaiḥ // LiP_1,77.12 //",
  "GP12lip_1_pu:9352": "sarvayajñatapodāna- tīrthavedeṣu yatphalam /",
  "GP12lip_1_pu:9353": "tatphalaṃ sakalaṃ labdhvā śivavanmodate ciram // LiP_1,77.13 //",
  "GP12lip_1_pu:9354": "niṣadhaṃ nāma yaḥ kuryāt prāsādaṃ bhaktitaḥ sudhīḥ /",
  "GP12lip_1_pu:9355": "śivalokamanuprāpya śivavanmodate ciram // LiP_1,77.14 //",
  "GP12lip_1_pu:9356": "kuryādvā yaḥ śubhaṃ viprā himaśailamanuttamam /",
  "GP12lip_1_pu:9357": "himaśailopamair yānair gatvā śivapuraṃ śubham // LiP_1,77.15 //",
  "GP12lip_1_pu:9358": "jñānayogaṃ samāsādya gāṇapatyamavāpnuyāt /",
  "GP12lip_1_pu:9359": "nīlādriśikharākhyaṃ vā prāsādaṃ yaḥ suśobhanam // LiP_1,77.16 //",
  "GP12lip_1_pu:9360": "kṛtvā vittānusāreṇa bhaktyā rudrāya śaṃbhave /",
  "GP12lip_1_pu:9361": "yatphalaṃ labhate martyas tatphalaṃ pravadāmyaham // LiP_1,77.17 //",
  "GP12lip_1_pu:9362": "himaśaile kṛte bhaktyā yatphalaṃ prāk tavoditam /",
  "GP12lip_1_pu:9363": "tatphalaṃ sakalaṃ labdhvā sarvadevanamaskṛtaḥ // LiP_1,77.18 //",
  "GP12lip_1_pu:9364": "rudralokamanuprāpya rudraiḥ sārdhaṃ pramodate /",
  "GP12lip_1_pu:9365": "mahendraśailanāmānaṃ prāsādaṃ rudrasaṃmatam // LiP_1,77.19 //",
  "GP12lip_1_pu:9366": "kṛtvā yatphalamāpnoti tatphalaṃ pravadāmyaham /",
  "GP12lip_1_pu:9367": "mahendraparvatākārair vimānairvṛṣasaṃyutaiḥ // LiP_1,77.20 //",
  "GP12lip_1_pu:9368": "gatvā śivapuraṃ divyaṃ bhuktvā bhogānyathepsitān /",
  "GP12lip_1_pu:9369": "jñānaṃ vicāritaṃ rudraiḥ samprāpya munipuṅgavāḥ // LiP_1,77.21 //",
  "GP12lip_1_pu:9370": "viṣayān viṣavat tyaktvā śivasāyujyamāpnuyāt /",
  "GP12lip_1_pu:9371": "hemnā yastu prakurvīta prāsādaṃ ratnaśobhitam // LiP_1,77.22 //",
  "GP12lip_1_pu:9372": "drāviḍaṃ nāgaraṃ vāpi kesaraṃ vā vidhānataḥ /",
  "GP12lip_1_pu:9373": "kūṭaṃ vā maṇḍapaṃ vāpi samaṃ vā dīrgham eva ca // LiP_1,77.23 //",
  "GP12lip_1_pu:9374": "na tasya śakyate vaktuṃ puṇyaṃ śatayugairapi /",
  "GP12lip_1_pu:9375": "jīrṇaṃ vā patitaṃ vāpi khaṇḍitaṃ sphuṭitaṃ tathā // LiP_1,77.24 //",
  "GP12lip_1_pu:9376": "pūrvavatkārayedyastu dvārādyaiḥ suśubhaṃ dvijāḥ /",
  "GP12lip_1_pu:9377": "prāsādaṃ maṇḍapaṃ vāpi prākāraṃ gopuraṃ tu vā // LiP_1,77.25 //",
  "GP12lip_1_pu:9378": "karturapyadhikaṃ puṇyaṃ labhate nātra saṃśayaḥ /",
  "GP12lip_1_pu:9379": "vṛttyarthaṃ vā prakurvīta naraḥ karma śivālaye // LiP_1,77.26 //",
  "GP12lip_1_pu:9380": "yaḥ sa yāti na saṃdehaḥ svargalokaṃ sabāndhavaḥ /",
  "GP12lip_1_pu:9381": "yaścātmabhogasiddhyartham api rudrālaye sakṛt // LiP_1,77.27 //",
  "GP12lip_1_pu:9382": "karma kuryādyadi sukhaṃ labdhvā cāpi pramodate /",
  "GP12lip_1_pu:9383": "tasmād āyatanaṃ bhaktyā yaḥ kuryān munisattamāḥ // LiP_1,77.28 //",
  "GP12lip_1_pu:9384": "kāṣṭheṣṭakādibhir martyaḥ śivaloke mahīyate /",
  "GP12lip_1_pu:9385": "prasādārthaṃ maheśasya prāsāde munipuṅgavāḥ // LiP_1,77.29 //",
  "GP12lip_1_pu:9386": "kartavyaḥ sarvayatnena dharmakāmārthamuktaye /",
  "GP12lip_1_pu:9387": "aśaktaścenmuniśreṣṭhāḥ prāsādaṃ kartumuttamam // LiP_1,77.30 //",
  "GP12lip_1_pu:9388": "saṃmārjanādibhir vāpi sarvānkāmānavāpnuyāt /",
  "GP12lip_1_pu:9389": "saṃmārjanaṃ tu yaḥ kuryān mārjanyā mṛdusūkṣmayā // LiP_1,77.31 //",
  "GP12lip_1_pu:9390": "cāndrāyaṇasahasrasya phalaṃ māsena labhyate /",
  "GP12lip_1_pu:9391": "yaḥ kuryādvastrapūtena gandhagomayavāriṇā // LiP_1,77.32 //",
  "GP12lip_1_pu:9392": "ālepanaṃ yathānyāyaṃ varṣacāndrāyaṇaṃ labhet /",
  "GP12lip_1_pu:9393": "ardhakrośaṃ śivakṣetraṃ śivaliṅgātsamantataḥ // LiP_1,77.33 //",
  "GP12lip_1_pu:9394": "yas tyajed dustyajān prāṇāñ śivasāyujyam āpnuyāt /",
  "GP12lip_1_pu:9395": "svāyaṃbhuvasya mānaṃ hi tathā bāṇasya suvratāḥ // LiP_1,77.34 //",
  "GP12lip_1_pu:9396": "svāyaṃbhuve tadardhaṃ syāt syād ārṣe ca tadardhakam /",
  "GP12lip_1_pu:9397": "mānuṣe ca tadardhaṃ syāt kṣetramānaṃ dvijottamāḥ // LiP_1,77.35 //",
  "GP12lip_1_pu:9398": "evaṃ yatīnāmāvāse kṣetramānaṃ dvijottamāḥ /",
  "GP12lip_1_pu:9399": "rudrāvatāre cādyaṃ yac chiṣye caiva praśiṣyake // LiP_1,77.36 //",
  "GP12lip_1_pu:9400": "narāvatāre tacchiṣye tacchiṣye ca praśiṣyake /",
  "GP12lip_1_pu:9401": "śrīparvate mahāpuṇye tasya prānte ca vā dvijāḥ // LiP_1,77.37 //",
  "GP12lip_1_pu:9402": "tasminvā yastyajetprāṇāñ chivasāyujyamāpnuyāt /",
  "GP12lip_1_pu:9403": "vārāṇasyāṃ tathāpyevam avimukte viśeṣataḥ // LiP_1,77.38 //",
  "GP12lip_1_pu:9404": "kedāre ca mahākṣetre prayāge ca viśeṣataḥ /",
  "GP12lip_1_pu:9405": "kurukṣetre ca yaḥ prāṇān saṃtyajedyāti nirvṛtim // LiP_1,77.39 //",
  "GP12lip_1_pu:9406": "prabhāse puṣkare 'vantyāṃ tathā caivāmareśvare /",
  "GP12lip_1_pu:9407": "vaṇīśailākule caiva mṛto yāti śivātmatām // LiP_1,77.40 //",
  "GP12lip_1_pu:9408": "vārāṇasyāṃ mṛto jantur na jātu jantutāṃ vrajet /",
  "GP12lip_1_pu:9409": "triviṣṭape vimukte ca kedāre saṃgameśvare // LiP_1,77.41 //",
  "GP12lip_1_pu:9410": "śālaṅke vā tyajetprāṇāṃs tathā vai jambukeśvare /",
  "GP12lip_1_pu:9411": "śukreśvare vā gokarṇe bhāskareśe guheśvare // LiP_1,77.42 //",
  "GP12lip_1_pu:9412": "hiraṇyagarbhe nandīśe sa yāti paramāṃ gatim /",
  "GP12lip_1_pu:9413": "niyamaiḥ śoṣya yo dehaṃ tyajetkṣetre śivasya tu // LiP_1,77.43 //",
  "GP12lip_1_pu:9414": "sa yāti śivatāṃ yogī mānuṣe daivike 'pi vā /",
  "GP12lip_1_pu:9415": "ārṣe vāpi muniśreṣṭhās tathā svāyaṃbhuve 'pi vā // LiP_1,77.44 //",
  "GP12lip_1_pu:9416": "svayaṃbhūte tathā deve nātra kāryā vicāraṇā /",
  "GP12lip_1_pu:9417": "ādhāyāgniṃ śivakṣetre sampūjya parameśvaram // LiP_1,77.45 //",
  "GP12lip_1_pu:9418": "svadehapiṇḍaṃ juhuyād yaḥ sa yāti parāṃ gatim /",
  "GP12lip_1_pu:9419": "yāvattāvannirāhāro bhūtvā prāṇān parityajet // LiP_1,77.46 //",
  "GP12lip_1_pu:9420": "śivakṣetre muniśreṣṭhāḥ śivasāyujyamāpnuyāt /",
  "GP12lip_1_pu:9421": "chittvā pādadvayaṃ cāpi śivakṣetre vasettu yaḥ // LiP_1,77.47 //",
  "GP12lip_1_pu:9422": "sa yāti śivatāṃ caiva nātra kāryā vicāraṇā /",
  "GP12lip_1_pu:9423": "kṣetrasya darśanaṃ puṇyaṃ praveśastacchatādhikaḥ // LiP_1,77.48 //",
  "GP12lip_1_pu:9424": "tasmācchataguṇaṃ puṇyaṃ sparśanaṃ ca pradakṣiṇam /",
  "GP12lip_1_pu:9425": "tasmācchataguṇaṃ puṇyaṃ jalasnānamataḥ param // LiP_1,77.49 //",
  "GP12lip_1_pu:9426": "kṣīrasnānaṃ tato viprāḥ śatādhikamanuttamam /",
  "GP12lip_1_pu:9427": "dadhnā sahasramākhyātaṃ madhunā tacchatādhikam // LiP_1,77.50 //",
  "GP12lip_1_pu:9428": "ghṛtasnānena cānantaṃ śārkare tacchatādhikam /",
  "GP12lip_1_pu:9429": "śivakṣetrasamīpasthāṃ nadīṃ prāpyāvagāhya ca // LiP_1,77.51 //",
  "GP12lip_1_pu:9430": "tyajeddehaṃ vihāyānnaṃ śivaloke mahīyate /",
  "GP12lip_1_pu:9431": "śivakṣetrasamīpasthā nadyaḥ sarvāḥ suśobhanāḥ // LiP_1,77.52 //",
  "GP12lip_1_pu:9432": "vāpīkūpataḍāgāś ca śivatīrthā iti smṛtāḥ /",
  "GP12lip_1_pu:9433": "snātvā teṣu naro bhaktyā tīrtheṣu dvijasattamāḥ // LiP_1,77.53 //",
  "GP12lip_1_pu:9434": "brahmahatyādibhiḥ pāpair mucyate nātra saṃśayaḥ /",
  "GP12lip_1_pu:9435": "prātaḥ snātvā muniśreṣṭhāḥ śivatīrtheṣu mānavaḥ // LiP_1,77.54 //",
  "GP12lip_1_pu:9436": "aśvamedhaphalaṃ prāpya rudralokaṃ sa gacchati /",
  "GP12lip_1_pu:9437": "madhyāhne śivatīrtheṣu snātvā bhaktyā sakṛnnaraḥ // LiP_1,77.55 //",
  "GP12lip_1_pu:9438": "gaṅgāsnānasamaṃ puṇyaṃ labhate nātra saṃśayaḥ /",
  "GP12lip_1_pu:9439": "astaṃ gate tathā cārke snātvā gacchecchivaṃ padam // LiP_1,77.56 //",
  "GP12lip_1_pu:9440": "pāpakañcukamutsṛjya śivatīrtheṣu mānavaḥ /",
  "GP12lip_1_pu:9441": "dvijās triṣavaṇaṃ snātvā śivatīrthe sakṛnnaraḥ // LiP_1,77.57 //",
  "GP12lip_1_pu:9442": "śivasāyujyamāpnoti nātra kāryā vicāraṇā /",
  "GP12lip_1_pu:9443": "purātha sūkaraḥ kaścit śvānaṃ dṛṣṭvā bhayātpathi // LiP_1,77.58 //",
  "GP12lip_1_pu:9444": "prasaṃgādvāramekaṃ tu śivatīrthe 'vagāhya ca /",
  "GP12lip_1_pu:9445": "mṛtaḥ svayaṃ dvijaśreṣṭhā gāṇapatyamavāptavān // LiP_1,77.59 //",
  "GP12lip_1_pu:9446": "yaḥ prātardevadeveśaṃ śivaṃ liṅgasvarūpiṇam /",
  "GP12lip_1_pu:9447": "paśyetsa yāti sarvasmād adhikāṃ gatimeva ca // LiP_1,77.60 //",
  "GP12lip_1_pu:9448": "madhyāhne ca mahādevaṃ dṛṣṭvā yajñaphalaṃ labhet /",
  "GP12lip_1_pu:9449": "sāyāhne sarvayajñānāṃ phalaṃ prāpya vimucyate // LiP_1,77.61 //",
  "GP12lip_1_pu:9450": "mānasairvācikaiḥ pāpaiḥ kāyikaiś ca mahattaraiḥ /",
  "GP12lip_1_pu:9451": "tathopapātakaiścaiva pāpaiścaivānupātakaiḥ // LiP_1,77.62 //",
  "GP12lip_1_pu:9452": "saṃkrame devamīśānaṃ dṛṣṭvā liṅgākṛtiṃ prabhum /",
  "GP12lip_1_pu:9453": "māsena yatkṛtaṃ pāpaṃ tyaktvā yāti śivaṃ padam // LiP_1,77.63 //",
  "GP12lip_1_pu:9454": "ayane cārdhamāsena dakṣiṇe cottarāyaṇe /",
  "GP12lip_1_pu:9455": "viṣuve caiva sampūjya prayāti paramāṃ gatim // LiP_1,77.64 //",
  "GP12lip_1_pu:9456": "pradakṣiṇatrayaṃ kuryād yaḥ prāsādaṃ samantataḥ /",
  "GP12lip_1_pu:9457": "savyāpasavyanyāyena mṛdugatyā śucirnaraḥ // LiP_1,77.65 //",
  "GP12lip_1_pu:9458": "pade pade 'śvamedhasya yajñasya phalamāpnuyāt /",
  "GP12lip_1_pu:9459": "vācā yastu śivaṃ nityaṃ saṃrauti parameśvaram // LiP_1,77.66 //",
  "GP12lip_1_pu:9460": "so 'pi yāti śivaṃ sthānaṃ prāpya kiṃ punareva ca /",
  "GP12lip_1_pu:9461": "kṛtvā maṇḍalakaṃ kṣetraṃ gandhagomayavāriṇā // LiP_1,77.67 //",
  "GP12lip_1_pu:9462": "muktāphalamayaiścūrṇair indranīlamayais tathā /",
  "GP12lip_1_pu:9463": "padmarāgamayaiścaiva sphāṭikaiś ca suśobhanaiḥ // LiP_1,77.68 //",
  "GP12lip_1_pu:9464": "tathā mārakataiścaiva sauvarṇai rājatais tathā /",
  "GP12lip_1_pu:9465": "tadvarṇair laukikaiścaiva cūrṇairvittavivarjitaiḥ // LiP_1,77.69 //",
  "GP12lip_1_pu:9466": "ālikhya kamalaṃ bhadraṃ daśahastapramāṇataḥ /",
  "GP12lip_1_pu:9467": "sakarṇikaṃ mahābhāgā mahādevasamīpataḥ // LiP_1,77.70 //",
  "GP12lip_1_pu:9468": "tatrāvāhya mahādevaṃ navaśaktisamanvitam /",
  "GP12lip_1_pu:9469": "pañcabhiśca tathā ṣaḍbhir aṣṭābhiśceṣṭadaṃ param // LiP_1,77.71 //",
  "GP12lip_1_pu:9470": "punaraṣṭābhir īśānaṃ daśāre daśabhis tathā /",
  "GP12lip_1_pu:9471": "punarbāhye ca daśabhiḥ sampūjya praṇipatya ca // LiP_1,77.72 //",
  "GP12lip_1_pu:9472": "nivedya devadevāya kṣitidānaphalaṃ labhet /",
  "GP12lip_1_pu:9473": "śālipiṣṭādibhir vāpi padmamālikhya nirdhanaḥ // LiP_1,77.73 //",
  "GP12lip_1_pu:9474": "pūrvoktamakhilaṃ puṇyaṃ labhate nātra saṃśayaḥ /",
  "GP12lip_1_pu:9475": "dvādaśāraṃ tathālikhya maṇḍalaṃ padam uttamam // LiP_1,77.74 //",
  "GP12lip_1_pu:9476": "ratnacūrṇādibhiścūrṇais tathā dvādaśamūrtibhiḥ /",
  "GP12lip_1_pu:9477": "maṇḍalasya ca madhye tu bhāskaraṃ sthāpya pūjayet // LiP_1,77.75 //",
  "GP12lip_1_pu:9478": "grahaiś ca saṃvṛtaṃ vāpi sūryasāyujyamuttamam /",
  "GP12lip_1_pu:9479": "evaṃ prākṛtam apyārthyāṃ ṣaḍasraṃ parikalpya ca // LiP_1,77.76 //",
  "GP12lip_1_pu:9480": "madhyadeśe ca deveśīṃ prakṛtiṃ brahmarūpiṇīm /",
  "GP12lip_1_pu:9481": "dakṣiṇe sattvamūrtiṃ ca vāmataś ca rajoguṇam // LiP_1,77.77 //",
  "GP12lip_1_pu:9482": "agratastu tamomūrtiṃ madhye devīṃ tathāṃbikām /",
  "GP12lip_1_pu:9483": "pañcabhūtāni tanmātrā- pañcakaṃ caiva dakṣiṇe // LiP_1,77.78 //",
  "GP12lip_1_pu:9484": "karmendriyāṇi pañcaiva tathā buddhīndriyāṇi ca /",
  "GP12lip_1_pu:9485": "uttare vidhivatpūjya ṣaḍasre caiva pūjayet // LiP_1,77.79 //",
  "GP12lip_1_pu:9486": "ātmānaṃ cāntarātmānaṃ yugalaṃ buddhimeva ca /",
  "GP12lip_1_pu:9487": "ahaṅkāraṃ ca mahatā sarvayajñaphalaṃ labhet // LiP_1,77.80 //",
  "GP12lip_1_pu:9488": "evaṃ vaḥ kathitaṃ sarvaṃ prākṛtaṃ maṇḍalaṃ param /",
  "GP12lip_1_pu:9489": "ato vakṣyāmi viprendrāḥ sarvakāmārthasādhanam // LiP_1,77.81 //",
  "GP12lip_1_pu:9490": "gocarmamātramālikhya maṇḍalaṃ gomayena tu /",
  "GP12lip_1_pu:9491": "caturaśraṃ vidhānena cādbhir abhyukṣya mantravit // LiP_1,77.82 //",
  "GP12lip_1_pu:9492": "alaṃkṛtya vitānādyaiś chatrair vāpi manoramaiḥ /",
  "GP12lip_1_pu:9493": "budbudairardhacandraiś ca haimairaśvatthapatrakaiḥ // LiP_1,77.83 //",
  "GP12lip_1_pu:9494": "sitairvikasitaiḥ padmai raktair nīlotpalais tathā /",
  "GP12lip_1_pu:9495": "muktādāmair vitānānte lambitastu sitairdhvajaiḥ // LiP_1,77.84 //",
  "GP12lip_1_pu:9496": "sitamṛtpātrakaiścaiva suślakṣṇaiḥ pūrṇakumbhakaiḥ /",
  "GP12lip_1_pu:9497": "phalapallavamālābhir vaijayantībhir aṃśukaiḥ // LiP_1,77.85 //",
  "GP12lip_1_pu:9498": "pañcāśaddīpamālābhir dhūpaiḥ pañcavidhais tathā /",
  "GP12lip_1_pu:9499": "pañcāśaddalasaṃyuktam ālikhetpadmamuttamam // LiP_1,77.86 //",
  "GP12lip_1_pu:9500": "tattadvarṇais tathā cūrṇaiḥ śvetacūrṇairathāpi vā /",
  "GP12lip_1_pu:9501": "ekahastapramāṇena kṛtvā padmaṃ vidhānataḥ // LiP_1,77.87 //",
  "GP12lip_1_pu:9502": "karṇikāyāṃ nyased devaṃ devyā deveśvaraṃ bhavam /",
  "GP12lip_1_pu:9503": "varṇāni ca nyasetpatre rudraiḥ prāgādyanukramāt // LiP_1,77.88 //",
  "GP12lip_1_pu:9504": "praṇavādinamo 'ntāni sarvavarṇāni suvratāḥ /",
  "GP12lip_1_pu:9505": "sampūjyaivaṃ muniśreṣṭhā gandhapuṣpādibhiḥ kramāt // LiP_1,77.89 //",
  "GP12lip_1_pu:9506": "brāhmaṇān bhojayettatra pañcāśadvidhipūrvakam /",
  "GP12lip_1_pu:9507": "akṣamālopavītaṃ ca kuṇḍalaṃ ca kamaṇḍalum // LiP_1,77.90 //",
  "GP12lip_1_pu:9508": "āsanaṃ ca tathā daṇḍam uṣṇīṣaṃ vastrameva ca /",
  "GP12lip_1_pu:9509": "dattvā teṣāṃ munīndrāṇāṃ devadevāya śaṃbhave // LiP_1,77.91 //",
  "GP12lip_1_pu:9510": "mahācaruṃ nivedyaivaṃ kṛṣṇaṃ gomithunaṃ tathā /",
  "GP12lip_1_pu:9511": "ante ca devadevāya dāpayeccūrṇamaṇḍalam // LiP_1,77.92 //",
  "GP12lip_1_pu:9512": "yāgopayogadravyāṇi śivāya vinivedayet /",
  "GP12lip_1_pu:9513": "oṅkārādyaṃ japeddhīmān prativarṇam anukramāt // LiP_1,77.93 //",
  "GP12lip_1_pu:9514": "evamālikhya yo bhaktyā sarvamaṇḍalamuttamam /",
  "GP12lip_1_pu:9515": "yatphalaṃ labhate martyas tadvadāmi samāsataḥ // LiP_1,77.94 //",
  "GP12lip_1_pu:9516": "sāṅgān vedān yathānyāyam adhītya vidhipūrvakam /",
  "GP12lip_1_pu:9517": "iṣṭvā yajñairyathānyāyaṃ jyotiṣṭomādibhiḥ kramāt // LiP_1,77.95 //",
  "GP12lip_1_pu:9518": "tato viśvajidantaiś ca putrānutpādya tādṛśān /",
  "GP12lip_1_pu:9519": "vānaprasthāśramaṃ gatvā sadāraḥ sāgnireva ca // LiP_1,77.96 //",
  "GP12lip_1_pu:9520": "cāndrāyaṇādikāḥ sarvāḥ kṛtvā nyasya kriyā dvijāḥ /",
  "GP12lip_1_pu:9521": "brahmavidyāmadhītyaiva jñānamāsādya yatnataḥ // LiP_1,77.97 //",
  "GP12lip_1_pu:9522": "jñānena jñeyam ālokya yogī yatkāmamāpnuyāt /",
  "GP12lip_1_pu:9523": "tatphalaṃ labhate sarvaṃ varṇamaṇḍaladarśanāt // LiP_1,77.98 //",
  "GP12lip_1_pu:9524": "yena kenāpi vā martyaḥ pralipyāyatanāgrataḥ /",
  "GP12lip_1_pu:9525": "uttare dakṣiṇe vāpi pṛṣṭhato vā dvijottamāḥ // LiP_1,77.99 //",
  "GP12lip_1_pu:9526": "catuṣkoṇaṃ tu vā cūrṇair alaṃkṛtya samantataḥ /",
  "GP12lip_1_pu:9527": "puṣpākṣatādibhiḥ pūjya sarvapāpaiḥ pramucyate // LiP_1,77.100 //",
  "GP12lip_1_pu:9528": "yastu garbhagṛhaṃ bhaktyā sakṛdālipya sarvataḥ /",
  "GP12lip_1_pu:9529": "candanādyaiḥ sakarpūrair gandhadravyaiḥ samantataḥ // LiP_1,77.101 //",
  "GP12lip_1_pu:9530": "vikīrya gandhakusumair dhūpairdhūpya caturvidhaiḥ /",
  "GP12lip_1_pu:9531": "prārthayeddevamīśānaṃ śivalokaṃ sa gacchati // LiP_1,77.102 //",
  "GP12lip_1_pu:9532": "tatra bhuktvā mahābhogān kalpakoṭiśataṃ naraḥ /",
  "GP12lip_1_pu:9533": "svadehagandhakusumaiḥ pūrayañchivamandiram // LiP_1,77.103 //",
  "GP12lip_1_pu:9534": "kramādgāndharvamāsādya gandharvaiś ca supūjitaḥ /",
  "GP12lip_1_pu:9535": "kramādāgatya loke 'smin rājā bhavati vīryavān // LiP_1,77.104 //",
  "GP12lip_1_pu:9536": "ādidevo mahādevaḥ pralayasthitikārakaḥ /",
  "GP12lip_1_pu:9537": "sargaś ca bhuvanādhīśaḥ śarvavyāpī sadāśivaḥ /",
  "GP12lip_1_pu:9538": "śivabrahmāmṛtaṃ grāhyaṃ mokṣasādhanam uttamam // LiP_1,77.105 //",
  "GP12lip_1_pu:9539": "vyaktāvyaktaṃ sadā nityam acintyam arcayet prabhum // LiP_1,77.106 //",
  "GP12lip_1_pu:9540": "iti śrīliṅgamahāpurāṇe pūrvabhāge upalepanādikathanaṃ nāma saptasaptatitamo 'dhyāyaḥ",
  "GP12lip_1_pu:9542": "LiP, 1, 78",
  "GP12lip_1_pu:9543": "sūta uvāca",
  "GP12lip_1_pu:9544": "vastrapūtena toyena kāryaṃ caivopalepanam /",
  "GP12lip_1_pu:9545": "śivakṣetre muniśreṣṭhā nānyathā siddhiriṣyate // LiP_1,78.1 //",
  "GP12lip_1_pu:9546": "āpaḥ pūtā bhavantyetā vastrapūtāḥ samuddhṛtāḥ /",
  "GP12lip_1_pu:9547": "aphenā muniśārdūlā nādeyāś ca viśeṣataḥ // LiP_1,78.2 //",
  "GP12lip_1_pu:9548": "tasmādvai sarvakāryāṇi daivikāni dvijottamāḥ /",
  "GP12lip_1_pu:9549": "adbhiḥ kāryāṇi pūtābhiḥ sarvakāryaprasiddhaye // LiP_1,78.3 //",
  "GP12lip_1_pu:9550": "jantubhir miśritā hyāpaḥ sūkṣmābhistānnihatya tu /",
  "GP12lip_1_pu:9551": "yatpāpaṃ sakalaṃ cādbhir apūtābhiściraṃ labhet // LiP_1,78.4 //",
  "GP12lip_1_pu:9552": "saṃmārjane tathā nṝṇāṃ mārjane ca viśeṣataḥ /",
  "GP12lip_1_pu:9553": "agnau kaṇḍanake caiva peṣaṇe toyasaṃgrahe // LiP_1,78.5 //",
  "GP12lip_1_pu:9554": "hiṃsā sadā gṛhasthānāṃ tasmāddhiṃsāṃ vivarjayet /",
  "GP12lip_1_pu:9555": "ahiṃseyaṃ paro dharmaḥ sarveṣāṃ prāṇināṃ dvijāḥ // LiP_1,78.6 //",
  "GP12lip_1_pu:9556": "tasmātsarvaprayatnena vastrapūtaṃ samācaret /",
  "GP12lip_1_pu:9557": "taddānamabhayaṃ puṇyaṃ sarvadānottamottamam // LiP_1,78.7 //",
  "GP12lip_1_pu:9558": "tasmāttu parihartavyā hiṃsā sarvatra sarvadā /",
  "GP12lip_1_pu:9559": "manasā karmaṇā vācā sarvadāhiṃsakaṃ naram // LiP_1,78.8 //",
  "GP12lip_1_pu:9560": "rakṣanti jantavaḥ sarve hiṃsakaṃ bādhayanti ca /",
  "GP12lip_1_pu:9561": "trailokyamakhilaṃ dattvā yatphalaṃ vedapārage // LiP_1,78.9 //",
  "GP12lip_1_pu:9562": "tatphalaṃ koṭiguṇitaṃ labhate 'hiṃsako naraḥ /",
  "GP12lip_1_pu:9563": "manasā karmaṇā vācā sarvabhūtahite ratāḥ // LiP_1,78.10 //",
  "GP12lip_1_pu:9564": "dayādarśitapanthāno rudralokaṃ vrajanti ca /",
  "GP12lip_1_pu:9565": "svāmivatparirakṣanti bahūni vividhāni ca // LiP_1,78.11 //",
  "GP12lip_1_pu:9566": "ye putrapautravatsnehād rudralokaṃ vrajanti te /",
  "GP12lip_1_pu:9567": "tasmātsarvaprayatnena vastrapūtena vāriṇā // LiP_1,78.12 //",
  "GP12lip_1_pu:9568": "kāryamabhyukṣaṇaṃ nityaṃ snapanaṃ ca viśeṣataḥ /",
  "GP12lip_1_pu:9569": "trailokyamakhilaṃ hatvā yatphalaṃ parikīrtyate // LiP_1,78.13 //",
  "GP12lip_1_pu:9570": "śivālaye nihatyaikam api tatsakalaṃ labhet /",
  "GP12lip_1_pu:9571": "śivārthaṃ sarvadā kāryā puṣpahiṃsā dvijottamāḥ // LiP_1,78.14 //",
  "GP12lip_1_pu:9572": "yajñārthaṃ paśuhiṃsā ca kṣatriyairduṣṭaśāsanam /",
  "GP12lip_1_pu:9573": "vihitāvihitaṃ nāsti yogināṃ brahmavādinām // LiP_1,78.15 //",
  "GP12lip_1_pu:9574": "yatastasmānna hantavyā niṣiddhānāṃ niṣevaṇāt /",
  "GP12lip_1_pu:9575": "sarvakarmāṇi vinyasya saṃnyastā brahmavādinaḥ // LiP_1,78.16 //",
  "GP12lip_1_pu:9576": "na hantavyāḥ sadā pūjyāḥ pāpakarmaratā api /",
  "GP12lip_1_pu:9577": "pavitrāstu striyaḥ sarvā atreś ca kulasaṃbhavāḥ // LiP_1,78.17 //",
  "GP12lip_1_pu:9578": "brahmahatyāsamaṃ pāpam ātreyīṃ vinihatya ca /",
  "GP12lip_1_pu:9579": "striyaḥ sarvā na hantavyāḥ pāpakarmaratā api // LiP_1,78.18 //",
  "GP12lip_1_pu:9580": "na yajñārthaṃ striyo grāhyāḥ sarvaiḥ sarvatra sarvadā /",
  "GP12lip_1_pu:9581": "sarvavarṇeṣu viprendrāḥ pāpakarmaratā api // LiP_1,78.19 //",
  "GP12lip_1_pu:9582": "malinā rūpavatyaś ca virūpā malināṃbarāḥ /",
  "GP12lip_1_pu:9583": "na hantavyāḥ sadā martyaiḥ śivavacchaṅkayā tathā // LiP_1,78.20 //",
  "GP12lip_1_pu:9584": "vedabāhyavratācārāḥ śrautasmārtabahiṣkṛtāḥ /",
  "GP12lip_1_pu:9585": "pāṣaṇḍina iti khyātā na saṃbhāṣyā dvijātibhiḥ // LiP_1,78.21 //",
  "GP12lip_1_pu:9586": "na spṛṣṭavyā na draṣṭavyā dṛṣṭvā bhānuṃ samīkṣate /",
  "GP12lip_1_pu:9587": "tathāpi tena vadhyāś ca nṛpairanyaiś ca jantubhiḥ // LiP_1,78.22 //",
  "GP12lip_1_pu:9588": "prasaṃgādvāpi yo martyaḥ satāṃ sakṛdaho dvijāḥ /",
  "GP12lip_1_pu:9589": "rudralokamavāpnoti samabhyarcya maheśvaram // LiP_1,78.23 //",
  "GP12lip_1_pu:9590": "bhavanti duḥkhitāḥ sarve nirdayā munisattamāḥ /",
  "GP12lip_1_pu:9591": "bhaktihīnā narāḥ sarve bhave paramakāraṇe // LiP_1,78.24 //",
  "GP12lip_1_pu:9592": "ye bhaktā devadevasya śivasya parameṣṭhinaḥ /",
  "GP12lip_1_pu:9593": "bhāgyavanto vimucyante bhuktvā bhogānihaiva te // LiP_1,78.25 //",
  "GP12lip_1_pu:9594": "putreṣu dāreṣu gṛheṣu nṝṇāṃ bhaktaṃ yathā cittamathādideve /",
  "GP12lip_1_pu:9595": "sakṛtprasaṃgādyatitāpasānāṃ teṣāṃ na dūraḥ parameśalokaḥ // LiP_1,78.26 //",
  "GP12lip_1_pu:9596": "iti śrīliṅgamahāpurāṇe pūrvabhāge bhaktimahimavarṇanaṃ nāmāṣṭasaptatitamo 'dhyāyaḥ",
  "GP12lip_1_pu:9598": "LiP, 1, 79",
  "GP12lip_1_pu:9599": "ṛṣaya ūcuḥ",
  "GP12lip_1_pu:9600": "kathaṃ pūjyo mahādevo martyairmandairmahāmate /",
  "GP12lip_1_pu:9601": "kalpāyuṣair alpavīryair alpasattvaiḥ prajāpatiḥ // LiP_1,79.1 //",
  "GP12lip_1_pu:9602": "saṃvatsarasahasraiś ca tapasā pūjya śaṅkaram /",
  "GP12lip_1_pu:9603": "na paśyanti surāścāpi kathaṃ devaṃ yajanti te // LiP_1,79.2 //",
  "GP12lip_1_pu:9604": "sūta uvāca",
  "GP12lip_1_pu:9605": "kathitaṃ tathyam evātra yuṣmābhir munipuṅgavāḥ /",
  "GP12lip_1_pu:9606": "tathāpi śraddhayā dṛśyaḥ pūjyaḥ saṃbhāṣya eva ca // LiP_1,79.3 //",
  "GP12lip_1_pu:9607": "prasaṃgāccaiva sampūjya bhaktihīnairapi dvijāḥ /",
  "GP12lip_1_pu:9608": "bhāvānurūpaphalado bhagavāniti kīrtitaḥ // LiP_1,79.4 //",
  "GP12lip_1_pu:9609": "ucchiṣṭaḥ pūjayanyāti paiśācaṃ tu dvijādhamaḥ /",
  "GP12lip_1_pu:9610": "saṃkruddho rākṣasaṃ sthānaṃ prāpnuyān mūḍhadhīr dvijāḥ // LiP_1,79.5 //",
  "GP12lip_1_pu:9611": "abhakṣyabhakṣī sampūjya yākṣaṃ prāpnoti durjanaḥ /",
  "GP12lip_1_pu:9612": "gānaśīlaś ca gāndharvaṃ nṛtyaśīlastathaiva ca // LiP_1,79.6 //",
  "GP12lip_1_pu:9613": "khyātiśīlas tathā cāndraṃ strīṣu sakto narādhamaḥ /",
  "GP12lip_1_pu:9614": "madārtaḥ pūjayan rudraṃ somasthānamavāpnuyāt // LiP_1,79.7 //",
  "GP12lip_1_pu:9615": "gāyatryā devamabhyarcya prājāpatyamavāpnuyāt /",
  "GP12lip_1_pu:9616": "brāhmaṃ hi praṇavenaiva vaiṣṇavaṃ cābhinandya ca // LiP_1,79.8 //",
  "GP12lip_1_pu:9617": "śraddhayā sakṛdevāpi samabhyarcya maheśvaram /",
  "GP12lip_1_pu:9618": "rudralokamanuprāpya rudraiḥ sārdhaṃ pramodate // LiP_1,79.9 //",
  "GP12lip_1_pu:9619": "saṃśodhya ca śubhaṃ liṅgam amarāsurapūjitam /",
  "GP12lip_1_pu:9620": "jalaiḥ pūtaistathā pīṭhe devamāvāhya bhaktitaḥ // LiP_1,79.10 //",
  "GP12lip_1_pu:9621": "dṛṣṭvā devaṃ yathānyāyaṃ praṇipatya ca śaṅkaram /",
  "GP12lip_1_pu:9622": "kalpite cāsane sthāpya dharmajñānamaye śubhe // LiP_1,79.11 //",
  "GP12lip_1_pu:9623": "vairāgyaiśvaryasampanne sarvalokanamaskṛte /",
  "GP12lip_1_pu:9624": "oṅkārapadmamadhye tu somasūryāgnisaṃbhave // LiP_1,79.12 //",
  "GP12lip_1_pu:9625": "pādyamācamanaṃ cārghyaṃ dattvā rudrāya śaṃbhave /",
  "GP12lip_1_pu:9626": "snāpayeddivyatoyaiś ca ghṛtena payasā tathā // LiP_1,79.13 //",
  "GP12lip_1_pu:9627": "dadhnā ca snāpayedrudraṃ śodhayecca yathāvidhi /",
  "GP12lip_1_pu:9628": "tataḥ śuddhāṃbunā snāpya candanādyaiś ca pūjayet // LiP_1,79.14 //",
  "GP12lip_1_pu:9629": "rocanādyaiś ca sampūjya divyapuṣpaiś ca pūjayet /",
  "GP12lip_1_pu:9630": "bilvapatrairakhaṇḍaiś ca padmairnānāvidhais tathā // LiP_1,79.15 //",
  "GP12lip_1_pu:9631": "nīlotpalaiś ca rājīvair nadyāvartaiś ca mallikaiḥ /",
  "GP12lip_1_pu:9632": "campakair jātipuṣpaiśca bakulaiḥ karavīrakaiḥ // LiP_1,79.16 //",
  "GP12lip_1_pu:9633": "śamīpuṣpair bṛhatpuṣpair unmattāgastyajairapi /",
  "GP12lip_1_pu:9634": "apāmārgakadambaiś ca bhūṣaṇairapi śobhanaiḥ // LiP_1,79.17 //",
  "GP12lip_1_pu:9635": "dattvā pañcavidhaṃ dhūpaṃ pāyasaṃ ca nivedayet /",
  "GP12lip_1_pu:9636": "dadhibhaktaṃ ca madhvājya- pariplutamataḥ param // LiP_1,79.18 //",
  "GP12lip_1_pu:9637": "śuddhānnaṃ caiva mudgānnaṃ ṣaḍvidhaṃ ca nivedayet /",
  "GP12lip_1_pu:9638": "atha pañcavidhaṃ vāpi saghṛtaṃ vinivedayet // LiP_1,79.19 //",
  "GP12lip_1_pu:9639": "kevalaṃ cāpi śuddhānnam āḍhakaṃ taṇḍulaṃ pacet /",
  "GP12lip_1_pu:9640": "kṛtvā pradakṣiṇaṃ cānte namaskṛtya muhurmuhuḥ // LiP_1,79.20 //",
  "GP12lip_1_pu:9641": "stutvā ca devamīśānaṃ punaḥ sampūjya śaṅkaram /",
  "GP12lip_1_pu:9642": "īśānaṃ puruṣaṃ caiva aghoraṃ vāmameva ca // LiP_1,79.21 //",
  "GP12lip_1_pu:9643": "sadyojātaṃ japaṃścāpi pañcabhiḥ pūjayecchivam /",
  "GP12lip_1_pu:9644": "anena vidhinā devaḥ prasīdati maheśvaraḥ // LiP_1,79.22 //",
  "GP12lip_1_pu:9645": "vṛkṣāḥ puṣpādipatrādyair upayuktāḥ śivārcane /",
  "GP12lip_1_pu:9646": "gāvaścaiva dvijaśreṣṭhāḥ prayānti paramāṃ gatim // LiP_1,79.23 //",
  "GP12lip_1_pu:9647": "pūjayedyaḥ śivaṃ rudraṃ śarvaṃ bhavamajaṃ sakṛt /",
  "GP12lip_1_pu:9648": "sa yāti śivasāyujyaṃ punarāvṛttivarjitam // LiP_1,79.24 //",
  "GP12lip_1_pu:9649": "arcitaṃ parameśānaṃ bhavaṃ śarvamumāpatim /",
  "GP12lip_1_pu:9650": "sakṛtprasaṃgādvā dṛṣṭvā sarvapāpaiḥ pramucyate // LiP_1,79.25 //",
  "GP12lip_1_pu:9651": "pūjitaṃ vā mahādevaṃ pūjyamānamathāpi vā /",
  "GP12lip_1_pu:9652": "dṛṣṭvā prayāti vai martyo brahmalokaṃ na saṃśayaḥ // LiP_1,79.26 //",
  "GP12lip_1_pu:9653": "śrutvānumodayeccāpi sa yāti paramāṃ gatim /",
  "GP12lip_1_pu:9654": "yo dadyād ghṛtadīpaṃ ca sakṛlliṅgasya cāgrataḥ // LiP_1,79.27 //",
  "GP12lip_1_pu:9655": "sa tāṃ gatim avāpnoti svāśramair durlabhāṃ sthirām /",
  "GP12lip_1_pu:9656": "dīpavṛkṣaṃ pārthivaṃ vā dāravaṃ vā śivālaye // LiP_1,79.28 //",
  "GP12lip_1_pu:9657": "dattvā kulaśataṃ sāgraṃ śivaloke mahīyate /",
  "GP12lip_1_pu:9658": "āyasaṃ tāmrajaṃ vāpi raupyaṃ sauvarṇikaṃ tathā // LiP_1,79.29 //",
  "GP12lip_1_pu:9659": "śivāya dīpaṃ yo dadyād vidhinā vāpi bhaktitaḥ /",
  "GP12lip_1_pu:9660": "sūryāyutasamaiḥ ślakṣṇair yānaiḥ śivapuraṃ vrajet // LiP_1,79.30 //",
  "GP12lip_1_pu:9661": "kārtike māsi yo dadyād ghṛtadīpaṃ śivāgrataḥ /",
  "GP12lip_1_pu:9662": "sampūjyamānaṃ vā paśyed vidhinā parameśvaram // LiP_1,79.31 //",
  "GP12lip_1_pu:9663": "sa yāti brahmaṇo lokaṃ śraddhayā munisattamāḥ /",
  "GP12lip_1_pu:9664": "āvāhanaṃ susānnidhyaṃ sthāpanaṃ pūjanaṃ tathā // LiP_1,79.32 //",
  "GP12lip_1_pu:9665": "samproktaṃ rudragāyatryā āsanaṃ praṇavena vai /",
  "GP12lip_1_pu:9666": "pañcabhiḥ snapanaṃ proktaṃ rudrādyaiś ca viśeṣataḥ // LiP_1,79.33 //",
  "GP12lip_1_pu:9667": "evaṃ sampūjayennityaṃ devadevamumāpatim /",
  "GP12lip_1_pu:9668": "brahmāṇaṃ dakṣiṇe tasya praṇavena samarcayet // LiP_1,79.34 //",
  "GP12lip_1_pu:9669": "uttare devadeveśaṃ viṣṇuṃ gāyatriyā yajet /",
  "GP12lip_1_pu:9670": "vahnau hutvā yathānyāyaṃ pañcabhiḥ praṇavena ca // LiP_1,79.35 //",
  "GP12lip_1_pu:9671": "sa yāti śivasāyujyam evaṃ sampūjya śaṅkaram /",
  "GP12lip_1_pu:9672": "iti saṃkṣepataḥ prokto liṅgārcanavidhikramaḥ // LiP_1,79.36 //",
  "GP12lip_1_pu:9673": "vyāsena kathitaḥ pūrvaṃ śrutvā rudramukhātsvayam // LiP_1,79.37 //",
  "GP12lip_1_pu:9674": "iti śrīliṅgamahāpurāṇe pūrvabhāge śivārcanavidhir nāmaikonāśītitamo 'dhyāyaḥ",
  "GP12lip_1_pu:9676": "LiP, 1, 80",
  "GP12lip_1_pu:9677": "ṛṣaya ūcuḥ",
  "GP12lip_1_pu:9678": "kathaṃ paśupatiṃ dṛṣṭvā paśupāśavimokṣaṇam /",
  "GP12lip_1_pu:9679": "paśutvaṃ tatyajurdevās tanno vaktumihārhasi // LiP_1,80.1 //",
  "GP12lip_1_pu:9680": "sūta uvāca",
  "GP12lip_1_pu:9681": "purā kailāsaśikhare bhogyākhye svapure sthitam /",
  "GP12lip_1_pu:9682": "sametya devāḥ sarvajñam ājagmustatprasādataḥ // LiP_1,80.2 //",
  "GP12lip_1_pu:9683": "hitāya sarvadevānāṃ brahmaṇā ca janārdanaḥ /",
  "GP12lip_1_pu:9684": "garuḍasya tathā skandham āruhya puruṣottamaḥ // LiP_1,80.3 //",
  "GP12lip_1_pu:9685": "jagāma devatābhir vai devadevāntikaṃ hariḥ /",
  "GP12lip_1_pu:9686": "sarve samprāpya devasya sārdhaṃ girivaraṃ śubham // LiP_1,80.4 //",
  "GP12lip_1_pu:9687": "sendrāḥ sasādhyāḥ sayamāḥ praṇemur girimuttamam /",
  "GP12lip_1_pu:9688": "bhagavān vāsudevo 'sau garuḍād garuḍadhvajaḥ /",
  "GP12lip_1_pu:9689": "avatīrya giriṃ merum āruroha surottamaiḥ // LiP_1,80.5 //",
  "GP12lip_1_pu:9690": "(description of Mt. Meru)",
  "GP12lip_1_pu:9691": "sakaladuritahīnaṃ sarvadaṃ bhogamukhyaṃ muditakuraravṛndaṃ nāditaṃ nāgavṛndaiḥ /",
  "GP12lip_1_pu:9692": "madhuraraṇitagītaṃ sānukūlāndhakāraṃ padaracitavanāntaṃ kāntavātāntatoyam // LiP_1,80.6 //",
  "GP12lip_1_pu:9693": "bhavanaśatasahasrair juṣṭam ādityakalpair lalitagatividagdhair haṃsavṛndaiś ca bhinnam /",
  "GP12lip_1_pu:9694": "dhavakhadirapalāśaiś candanādyaiś ca vṛkṣair dvijavaragaṇavṛndaiḥ kokilādyairdvirephaiḥ // LiP_1,80.7 //",
  "GP12lip_1_pu:9695": "kvacidaśeṣasuradrumasaṃkulaṃ kurabakaiḥ priyakaistilakais tathā /",
  "GP12lip_1_pu:9696": "bahukadambatamālalatāvṛtaṃ girivaraṃ śikharairvividhais tathā // LiP_1,80.8 //",
  "GP12lip_1_pu:9697": "(description of Śivas city on Mt. Meru)",
  "GP12lip_1_pu:9698": "gireḥ pṛṣṭhe paraṃ śārvaṃ kalpitaṃ viśvakarmaṇā /",
  "GP12lip_1_pu:9699": "krīḍārthaṃ devadevasya bhavasya parameṣṭhinaḥ // LiP_1,80.9 //",
  "GP12lip_1_pu:9700": "apaśyaṃstatpuraṃ devāḥ sendropendrāḥ samāhitāḥ /",
  "GP12lip_1_pu:9701": "praṇemurdūrataścaiva prabhāvādeva śūlinaḥ // LiP_1,80.10 //",
  "GP12lip_1_pu:9702": "sahasrasūryapratimaṃ mahāntaṃ sahasraśaḥ sarvaguṇaiś ca bhinnam /",
  "GP12lip_1_pu:9703": "jagāma kailāsagiriṃ mahātmā meruprabhāge puramādidevaḥ // LiP_1,80.11 //",
  "GP12lip_1_pu:9704": "tato 'tha nārigajavājisaṃkulaṃ rathair anekair amarārisūdanaḥ /",
  "GP12lip_1_pu:9705": "gaṇairgaṇeśaiś ca girīndrasaṃnibhaṃ mahāpuradvāramajo hariś ca // LiP_1,80.12 //",
  "GP12lip_1_pu:9706": "atha jāṃbūnadamayair bhavanairmaṇibhūṣitaiḥ /",
  "GP12lip_1_pu:9707": "vimānairvividhākāraiḥ prākāraiś ca samāvṛtam // LiP_1,80.13 //",
  "GP12lip_1_pu:9708": "dṛṣṭvā śaṃbhoḥ puraṃ bāhyaṃ devaiḥ sabrahmakairhariḥ /",
  "GP12lip_1_pu:9709": "prahṛṣṭavadano bhūtvā praviveśa tataḥ puram // LiP_1,80.14 //",
  "GP12lip_1_pu:9710": "harmyaprāsādasambādhaṃ mahāṭṭālasamanvitam /",
  "GP12lip_1_pu:9711": "dvitīyaṃ devadevasya caturdvāraṃ suśobhanam // LiP_1,80.15 //",
  "GP12lip_1_pu:9712": "vajravaiḍūryamāṇikya- maṇijālaiḥ samāvṛtam /",
  "GP12lip_1_pu:9713": "dolāvikṣepasaṃyuktaṃ ghaṇṭācāmarabhūṣitam // LiP_1,80.16 //",
  "GP12lip_1_pu:9714": "mṛdaṅgamurajairjuṣṭaṃ vīṇāveṇunināditam /",
  "GP12lip_1_pu:9715": "nṛtyadbhir apsaraḥsaṃghair bhūtasaṃghaiś ca saṃvṛtam /",
  "GP12lip_1_pu:9716": "devendrabhavanākārair bhavanair dṛṣṭimohanaiḥ // LiP_1,80.17 //",
  "GP12lip_1_pu:9717": "prāsādaśṛṅgeṣvatha pauranāryaḥ sahasraśaḥ puṣpaphalākṣatādyaiḥ /",
  "GP12lip_1_pu:9718": "sthitāḥ karaistasya hareḥ samantāt pracikṣipurmūrdhni yathā bhavasya // LiP_1,80.18 //",
  "GP12lip_1_pu:9719": "dṛṣṭvā nāryastadā viṣṇuṃ madāghūrṇitalocanāḥ // LiP_1,80.19 //",
  "GP12lip_1_pu:9720": "viśālajaghanāḥ sadyo nanṛturmumudurjaguḥ /",
  "GP12lip_1_pu:9721": "kāściddṛṣṭvā hariṃ nāryaḥ kiṃcit prahasitānanāḥ // LiP_1,80.20 //",
  "GP12lip_1_pu:9722": "kiṃcid visrastavastrāś ca srastakāñcīguṇā jaguḥ /",
  "GP12lip_1_pu:9723": "caturthaṃ pañcamaṃ caiva ṣaṣṭhaṃ ca saptamaṃ tathā // LiP_1,80.21 //",
  "GP12lip_1_pu:9724": "aṣṭamaṃ navamaṃ caiva daśamaṃ ca purottamam /",
  "GP12lip_1_pu:9725": "atītyāsādya devasya puraṃ śaṃbhoḥ suśobhanam // LiP_1,80.22 //",
  "GP12lip_1_pu:9726": "suvṛttaṃ sutarāṃ śubhraṃ kailāsaśikhare śubhe /",
  "GP12lip_1_pu:9727": "sūryamaṇḍalasaṃkāśair vimānaiś ca vibhūṣitam // LiP_1,80.23 //",
  "GP12lip_1_pu:9728": "sphāṭikair maṇḍapaiḥ śubhrair jāṃbūnadamayais tathā /",
  "GP12lip_1_pu:9729": "nānāratnamayaiścaiva digvidikṣu vibhūṣitam // LiP_1,80.24 //",
  "GP12lip_1_pu:9730": "gopurairgopateḥ śaṃbhor nānābhūṣaṇabhūṣitaiḥ /",
  "GP12lip_1_pu:9731": "anekaiḥ sarvatobhadraiḥ sarvaratnamayais tathā // LiP_1,80.25 //",
  "GP12lip_1_pu:9732": "prākārairvividhākārair aṣṭāviṃśatibhir vṛtam /",
  "GP12lip_1_pu:9733": "upadvārairmahādvārair vidikṣu vividhairdṛḍhaiḥ // LiP_1,80.26 //",
  "GP12lip_1_pu:9734": "guhyālayairguhyagṛhair guhasya bhavanaiḥ śubhaiḥ /",
  "GP12lip_1_pu:9735": "grāmyair anyair mahābhāgā mauktikair dṛṣṭimohanaiḥ // LiP_1,80.27 //",
  "GP12lip_1_pu:9736": "gaṇeśāyatanair divyaiḥ padmarāgamayais tathā /",
  "GP12lip_1_pu:9737": "candanairvividhākāraiḥ puṣpodyānaiś ca śobhanaiḥ // LiP_1,80.28 //",
  "GP12lip_1_pu:9738": "taḍāgair dirghikābhiś ca hemasopānapaṅktibhiḥ /",
  "GP12lip_1_pu:9739": "strīṇāṃ gatijitair haṃsaiḥ sevitābhiḥ samantataḥ // LiP_1,80.29 //",
  "GP12lip_1_pu:9740": "mayūraiścaiva kāraṇḍaiḥ kokilaiścakravākakaiḥ /",
  "GP12lip_1_pu:9741": "śobhitābhiś ca vāpībhir divyāmṛtajalais tathā // LiP_1,80.30 //",
  "GP12lip_1_pu:9742": "saṃlāpālāpakuśalaiḥ sarvābharaṇabhūṣitaiḥ /",
  "GP12lip_1_pu:9743": "stanabhārāvanamraiś ca madāghūrṇitalocanaiḥ // LiP_1,80.31 //",
  "GP12lip_1_pu:9744": "geyanādaratairdivyai rudrakanyāsahasrakaiḥ /",
  "GP12lip_1_pu:9745": "nṛtyadbhir apsaraḥsaṃghair amarairapi durlabhaiḥ // LiP_1,80.32 //",
  "GP12lip_1_pu:9746": "praphullāṃbujavṛndādyais tathā dvijavarairapi /",
  "GP12lip_1_pu:9747": "rudrastrīgaṇasaṃkīrṇair jalakrīḍāratais tathā // LiP_1,80.33 //",
  "GP12lip_1_pu:9748": "ratotsavarataiścaiva lalitaiś ca pade pade /",
  "GP12lip_1_pu:9749": "grāmarāgānuraktaiś ca padmarāgasamaprabhaiḥ // LiP_1,80.34 //",
  "GP12lip_1_pu:9750": "strīsaṃghair devadevasya bhavasya paramātmanaḥ /",
  "GP12lip_1_pu:9751": "dṛṣṭvā vismayamāpannās tasthurdevāḥ samantataḥ // LiP_1,80.35 //",
  "GP12lip_1_pu:9752": "tatraiva dadṛśurdevā vṛndaṃ rudragaṇasya ca /",
  "GP12lip_1_pu:9753": "gaṇeśvarāṇāṃ vīrāṇām api vṛndaṃ sahasraśaḥ // LiP_1,80.36 //",
  "GP12lip_1_pu:9754": "suvarṇakṛtasopānān vajravaiḍūryabhūṣitān /",
  "GP12lip_1_pu:9755": "sphāṭikān devadevasya dadṛśuste vimānakān // LiP_1,80.37 //",
  "GP12lip_1_pu:9756": "teṣāṃ śṛṅgeṣu hṛṣṭāś ca nāryaḥ kamalalocanāḥ /",
  "GP12lip_1_pu:9757": "viśālajaghanā yakṣā gandharvāpsarasas tathā // LiP_1,80.38 //",
  "GP12lip_1_pu:9758": "kinnaryaḥ kiṃnarāścaiva bhujaṅgāḥ siddhakanyakāḥ /",
  "GP12lip_1_pu:9759": "nānāveṣadharāścānyā nānābhūṣaṇabhūṣitāḥ // LiP_1,80.39 //",
  "GP12lip_1_pu:9760": "nānāprabhāvasaṃyuktā nānābhogaratipriyāḥ /",
  "GP12lip_1_pu:9761": "nīlotpaladalaprakhyāḥ padmapatrāyatekṣaṇāḥ // LiP_1,80.40 //",
  "GP12lip_1_pu:9762": "padmakiñjalkasaṃkāśair aṃśukairatiśobhanāḥ /",
  "GP12lip_1_pu:9763": "valayairnūpurairhāraiś chatraiścitraistathāṃśukaiḥ // LiP_1,80.41 //",
  "GP12lip_1_pu:9764": "bhūṣitā bhūṣitaiś cānyair maṇḍitā maṇḍanapriyāḥ /",
  "GP12lip_1_pu:9765": "dṛṣṭvātha vṛndaṃ surasundarīṇāṃ gaṇeśvarāṇāṃ surasundarīṇām /",
  "GP12lip_1_pu:9766": "jagmurgaṇeśasya puraṃ sureśāḥ puradviṣaḥ śakrapurogamāś ca // LiP_1,80.42 //",
  "GP12lip_1_pu:9767": "dṛṣṭvā ca tasthuḥ surasiddhasaṃghāḥ purasya madhye puruhūtapūrvāḥ /",
  "GP12lip_1_pu:9768": "bhavasya bālārkasahasravarṇaṃ vimānamādyaṃ parameśvarasya // LiP_1,80.43 //",
  "GP12lip_1_pu:9769": "atha tasya vimānasya dvāri saṃsthaṃ gaṇeśvaram /",
  "GP12lip_1_pu:9770": "nandinaṃ dadṛśuḥ sarve devāḥ śakrapurogamāḥ // LiP_1,80.44 //",
  "GP12lip_1_pu:9771": "taṃ dṛṣṭvā nandinaṃ sarve praṇamyāhur gaṇeśvaram /",
  "GP12lip_1_pu:9772": "jayeti devāstaṃ dṛṣṭvā so 'pyāha ca gaṇeśvaraḥ // LiP_1,80.45 //",
  "GP12lip_1_pu:9773": "bho bho devā mahābhāgāḥ sarve nirdhūtakalmaṣāḥ /",
  "GP12lip_1_pu:9774": "samprāptāḥ sarvalokeśā vaktumarhatha suvratāḥ // LiP_1,80.46 //",
  "GP12lip_1_pu:9775": "tamāhurvaradaṃ devaṃ vāraṇendrasamaprabham /",
  "GP12lip_1_pu:9776": "paśupāśavimokṣārthaṃ darśayāsmān maheśvaram // LiP_1,80.47 //",
  "GP12lip_1_pu:9777": "purā puratrayaṃ dagdhuṃ paśutvaṃ paribhāṣitam /",
  "GP12lip_1_pu:9778": "śaṅkitāś ca vayaṃ tatra paśutvaṃ prati suvrata // LiP_1,80.48 //",
  "GP12lip_1_pu:9779": "vrataṃ pāśupataṃ proktaṃ bhavena parameṣṭhinā /",
  "GP12lip_1_pu:9780": "vratenānena bhūteśa paśutvaṃ naiva vidyate // LiP_1,80.49 //",
  "GP12lip_1_pu:9781": "atha dvādaśavarṣaṃ vā māsadvādaśakaṃ tu vā /",
  "GP12lip_1_pu:9782": "dinadvādaśakaṃ vāpi kṛtvā tad vratam uttamam // LiP_1,80.50 //",
  "GP12lip_1_pu:9783": "mucyante paśavaḥ sarve paśupāśairbhavasya tu /",
  "GP12lip_1_pu:9784": "darśayāmāsa tāndevān nārāyaṇapurogamān // LiP_1,80.51 //",
  "GP12lip_1_pu:9785": "nandī śilādatanayaḥ sarvabhūtagaṇāgraṇīḥ /",
  "GP12lip_1_pu:9786": "taṃ dṛṣṭvā devamīśānaṃ sāṃbaṃ sagaṇam avyayam // LiP_1,80.52 //",
  "GP12lip_1_pu:9787": "praṇemus tuṣṭuvuś caiva prītikaṇṭakitatvacaḥ /",
  "GP12lip_1_pu:9788": "vijñāpya śitikaṇṭhāya paśupāśavimokṣaṇam // LiP_1,80.53 //",
  "GP12lip_1_pu:9789": "tasthustadāgrataḥ śaṃbhoḥ praṇipatya punaḥ punaḥ /",
  "GP12lip_1_pu:9790": "tataḥ samprekṣya tān sarvān devadevo vṛṣadhvajaḥ // LiP_1,80.54 //",
  "GP12lip_1_pu:9791": "viśodhya teṣāṃ devānāṃ paśutvaṃ parameśvaraḥ /",
  "GP12lip_1_pu:9792": "vrataṃ pāśupataṃ caiva svayaṃ devo maheśvaraḥ // LiP_1,80.55 //",
  "GP12lip_1_pu:9793": "upadiśya munīnāṃ ca sahāste cāṃbayā bhavaḥ /",
  "GP12lip_1_pu:9794": "tadāprabhṛti te devāḥ sarve pāśupatāḥ smṛtāḥ // LiP_1,80.56 //",
  "GP12lip_1_pu:9795": "paśūnāṃ ca patiryasmāt teṣāṃ sākṣāddhi devatāḥ /",
  "GP12lip_1_pu:9796": "tasmātpāśupatāḥ proktās tapastepuś ca te punaḥ // LiP_1,80.57 //",
  "GP12lip_1_pu:9797": "tato dvādaśavarṣānte muktapāśāḥ surottamāḥ /",
  "GP12lip_1_pu:9798": "yayuryathāgataṃ sarve brahmaṇā saha viṣṇunā // LiP_1,80.58 //",
  "GP12lip_1_pu:9799": "etadvaḥ kathitaṃ sarvaṃ pitāmahamukhācchrutam /",
  "GP12lip_1_pu:9800": "purā sanatkumāreṇa tasmādvyāsena dhīmatā // LiP_1,80.59 //",
  "GP12lip_1_pu:9801": "yaḥ śrāvayecchucir viprāñ chṛṇuyādvā śucirnaraḥ /",
  "GP12lip_1_pu:9802": "sa dehabhedamāsādya paśupāśaiḥ pramucyate // LiP_1,80.60 //",
  "GP12lip_1_pu:9803": "iti śrīliṅgamahāpurāṇe pūrvabhāge pāśupatavratamāhātmyaṃ nāmāśītitamo 'dhyāyaḥ",
  "GP12lip_1_pu:9805": "LiP, 1, 81",
  "GP12lip_1_pu:9806": "ṛṣaya ūcuḥ",
  "GP12lip_1_pu:9807": "vratametattvayā proktaṃ paśupāśavimokṣaṇam /",
  "GP12lip_1_pu:9808": "vrataṃ pāśupataṃ laiṅgaṃ purā devair anuṣṭhitam // LiP_1,81.1 //",
  "GP12lip_1_pu:9809": "vaktumarhasi cāsmākaṃ yathāpūrvaṃ tvayā śrutam /",
  "GP12lip_1_pu:9810": "sūta uvāca",
  "GP12lip_1_pu:9811": "purā sanatkumāreṇa pṛṣṭaḥ śailādirādarāt // LiP_1,81.2 //",
  "GP12lip_1_pu:9812": "nandī prāha vacastasmai pravadāmi samāsataḥ /",
  "GP12lip_1_pu:9813": "(result of liṅga worship)",
  "GP12lip_1_pu:9814": "devairdaityais tathā siddhair gandharvaiḥ siddhacāraṇaiḥ // LiP_1,81.3 //",
  "GP12lip_1_pu:9815": "munibhiś ca mahābhāgair anuṣṭhitamanuttamam /",
  "GP12lip_1_pu:9816": "vrataṃ dvādaśaliṅgākhyaṃ paśupāśavimokṣaṇam // LiP_1,81.4 //",
  "GP12lip_1_pu:9817": "bhogadaṃ yogadaṃ caiva kāmadaṃ muktidaṃ śubham /",
  "GP12lip_1_pu:9818": "aviyogakaraṃ puṇyaṃ bhaktānāṃ bhayanāśanam // LiP_1,81.5 //",
  "GP12lip_1_pu:9819": "ṣaḍaṅgasahitān vedān mathitvā tena nirmitam /",
  "GP12lip_1_pu:9820": "sarvadānottamaṃ puṇyam aśvamedhāyutādhikam // LiP_1,81.6 //",
  "GP12lip_1_pu:9821": "sarvamaṅgaladaṃ puṇyaṃ sarvaśatruvināśanam /",
  "GP12lip_1_pu:9822": "saṃsārārṇavamagnānāṃ jantūnāmapi mokṣadam // LiP_1,81.7 //",
  "GP12lip_1_pu:9823": "sarvavyādhiharaṃ caiva sarvajvaravināśanam /",
  "GP12lip_1_pu:9824": "devairanuṣṭhitaṃ pūrvaṃ brahmaṇā viṣṇunā tathā // LiP_1,81.8 //",
  "GP12lip_1_pu:9825": "(creation of a liṅga)",
  "GP12lip_1_pu:9826": "kṛtvā kanīyasaṃ liṅgaṃ snāpya candanavāriṇā /",
  "GP12lip_1_pu:9827": "caitramāsādi viprendrāḥ śivaliṅgavrataṃ caret // LiP_1,81.9 //",
  "GP12lip_1_pu:9828": "kṛtvā haimaṃ śubhaṃ padmaṃ karṇikākesarānvitam /",
  "GP12lip_1_pu:9829": "navaratnaiś ca khacitam aṣṭapatraṃ yathāvidhi // LiP_1,81.10 //",
  "GP12lip_1_pu:9830": "karṇikāyāṃ nyaselliṅgaṃ sphāṭikaṃ pīṭhasaṃyutam /",
  "GP12lip_1_pu:9831": "tatra bhaktyā yathānyāyam arcayed bilvapatrakaiḥ // LiP_1,81.11 //",
  "GP12lip_1_pu:9832": "sitaiḥ sahasrakamalai raktairnīlotpalairapi /",
  "GP12lip_1_pu:9833": "śvetārkakarṇikāraiś ca karavīrairbakairapi // LiP_1,81.12 //",
  "GP12lip_1_pu:9834": "etairanyair yathālābhaṃ gāyatryā tasya suvratāḥ /",
  "GP12lip_1_pu:9835": "sampūjya caiva gandhādyair dhūpairdīpaiś ca maṅgalaiḥ // LiP_1,81.13 //",
  "GP12lip_1_pu:9836": "nīrājanādyaiścānyaiś ca liṅgamūrtimaheśvaram /",
  "GP12lip_1_pu:9837": "agaruṃ dakṣiṇe dadyād aghoreṇa dvijottamāḥ // LiP_1,81.14 //",
  "GP12lip_1_pu:9838": "paścime sadyamantreṇa divyāṃ caiva manaḥśilām /",
  "GP12lip_1_pu:9839": "uttare vāmadevena candanaṃ vāpi dāpayet // LiP_1,81.15 //",
  "GP12lip_1_pu:9840": "puruṣeṇa muniśreṣṭhā haritālaṃ ca pūrvataḥ /",
  "GP12lip_1_pu:9841": "sitāgarūdbhavaṃ viprās tathā kṛṣṇāgarūdbhavam // LiP_1,81.16 //",
  "GP12lip_1_pu:9842": "tathā gugguludhūpaṃ ca saugandhikamanuttamam /",
  "GP12lip_1_pu:9843": "sitāraṃ nāma dhūpaṃ ca dadyād īśāya bhaktitaḥ // LiP_1,81.17 //",
  "GP12lip_1_pu:9844": "mahācarurnivedyaḥ syād āḍhakānnamathāpi vā /",
  "GP12lip_1_pu:9845": "etad vaḥ kathitaṃ puṇyaṃ śivaliṅgamahāvratam // LiP_1,81.18 //",
  "GP12lip_1_pu:9846": "(time for this vrata)",
  "GP12lip_1_pu:9847": "sarvamāseṣu sāmānyaṃ viśeṣo 'pi ca kīrtyate /",
  "GP12lip_1_pu:9848": "vaiśākhe vajraliṅgaṃ ca jyeṣṭhe mārakataṃ tathā // LiP_1,81.19 //",
  "GP12lip_1_pu:9849": "āṣāḍhe mauktikaṃ liṅgaṃ śrāvaṇe nīlanirmitam /",
  "GP12lip_1_pu:9850": "māsi bhādrapade liṅgaṃ padmarāgamayaṃ śubham // LiP_1,81.20 //",
  "GP12lip_1_pu:9851": "āśvine caiva viprendrāḥ gomedakamayaṃ śubham /",
  "GP12lip_1_pu:9852": "pravālenaiva kārtikyāṃ tathā vai mārgaśīrṣake // LiP_1,81.21 //",
  "GP12lip_1_pu:9853": "(material for a liṅga)",
  "GP12lip_1_pu:9854": "vaiḍūryanirmitaṃ liṅgaṃ puṣparāgeṇa puṣyake /",
  "GP12lip_1_pu:9855": "māghe ca sūryakāntena phālgune sphāṭikena ca // LiP_1,81.22 //",
  "GP12lip_1_pu:9856": "sarvamāseṣu kamalaṃ haimamekaṃ vidhīyate /",
  "GP12lip_1_pu:9857": "alābhe rājataṃ vāpi kevalaṃ kamalaṃ tu vā // LiP_1,81.23 //",
  "GP12lip_1_pu:9858": "ratnānām apyalābhe tu hemnā vā rājatena vā /",
  "GP12lip_1_pu:9859": "rajatasyāpyalābhe tu tāmralohena kārayet // LiP_1,81.24 //",
  "GP12lip_1_pu:9860": "śailaṃ vā dārujaṃ vāpi mṛnmayaṃ vā savedikam /",
  "GP12lip_1_pu:9861": "sarvagandhamayaṃ vāpi kṣaṇikaṃ parikalpayet // LiP_1,81.25 //",
  "GP12lip_1_pu:9862": "haimantike mahādevaṃ śrīpattreṇaiva pūjayet /",
  "GP12lip_1_pu:9863": "sarvamāseṣu kamalaṃ haimamekamathāpi vā // LiP_1,81.26 //",
  "GP12lip_1_pu:9864": "rājataṃ vāpi kamalaṃ haimakarṇikamuttamam /",
  "GP12lip_1_pu:9865": "rājatasyāpyabhāve tu bilvapatraiḥ samarcayet // LiP_1,81.27 //",
  "GP12lip_1_pu:9866": "sahasrakamalālābhe tadardhenāpi pūjayet /",
  "GP12lip_1_pu:9867": "tadardhārdhena vā rudram aṣṭottaraśatena vā // LiP_1,81.28 //",
  "GP12lip_1_pu:9868": "(flower =) deity)",
  "GP12lip_1_pu:9869": "bilvapatre sthitā lakṣmīr devī lakṣaṇasaṃyutā /",
  "GP12lip_1_pu:9870": "nīlotpale 'ṃbikā sākṣād utpale ṣaṇmukhaḥ svayam // LiP_1,81.29 //",
  "GP12lip_1_pu:9871": "padmāśrito mahādevaḥ sarvadevapatiḥ śivaḥ /",
  "GP12lip_1_pu:9872": "tasmātsarvaprayatnena śrīpattraṃ na tyajedbudhaḥ // LiP_1,81.30 //",
  "GP12lip_1_pu:9873": "nīlotpalaṃ cotpalaṃ ca kamalaṃ ca viśeṣataḥ /",
  "GP12lip_1_pu:9874": "sarvavaśyakaraṃ padmaṃ śilā sarvārthasiddhidā // LiP_1,81.31 //",
  "GP12lip_1_pu:9875": "kṛṣṇāgarusamudbhūtaṃ sarvapāpanikṛntanam /",
  "GP12lip_1_pu:9876": "gugguluprabhṛtīnāṃ caiva dīpānāṃ ca nivedanam // LiP_1,81.32 //",
  "GP12lip_1_pu:9877": "sarvarogakṣayaṃ caiva candanaṃ sarvasiddhidam /",
  "GP12lip_1_pu:9878": "saugandhikaṃ tathā dhūpaṃ sarvakāmārthasādhakam // LiP_1,81.33 //",
  "GP12lip_1_pu:9879": "śvetāgarūdbhavaṃ caiva tathā kṛṣṇāgarūdbhavam /",
  "GP12lip_1_pu:9880": "saumyaṃ sītāridhūpaṃ ca sākṣānnirvāṇasiddhidam // LiP_1,81.34 //",
  "GP12lip_1_pu:9881": "śvetārkakusume sākṣāc caturvaktraḥ prajāpatiḥ /",
  "GP12lip_1_pu:9882": "karṇikārasya kusume medhā sākṣādvyavasthitā // LiP_1,81.35 //",
  "GP12lip_1_pu:9883": "karavīre gaṇādhyakṣo bake nārāyaṇaḥ svayam /",
  "GP12lip_1_pu:9884": "sugandhiṣu ca sarveṣu kusumeṣu nagātmajā // LiP_1,81.36 //",
  "GP12lip_1_pu:9885": "tasmādetairyathālābhaṃ puṣpadhūpādibhiḥ śubhaiḥ /",
  "GP12lip_1_pu:9886": "pūjayeddevadeveśaṃ bhaktyā vittānusārataḥ // LiP_1,81.37 //",
  "GP12lip_1_pu:9887": "nivedayettato bhaktyā pāyasaṃ ca mahācarum /",
  "GP12lip_1_pu:9888": "saghṛtaṃ sopadaṃśaṃ ca sarvadravyasamanvitam // LiP_1,81.38 //",
  "GP12lip_1_pu:9889": "śuddhānnaṃ vāpi mudgānnam āḍhakaṃ cārdhakaṃ tu vā /",
  "GP12lip_1_pu:9890": "cāmaraṃ tālavṛntaṃ ca tasmai bhaktyā nivedayet // LiP_1,81.39 //",
  "GP12lip_1_pu:9891": "upahārāṇi puṇyāni nyāyenaivārjitānyapi /",
  "GP12lip_1_pu:9892": "nānāvidhāni cārhāṇi prokṣitānyaṃbhasā punaḥ // LiP_1,81.40 //",
  "GP12lip_1_pu:9893": "nivedayecca rudrāya bhaktiyuktena cetasā /",
  "GP12lip_1_pu:9894": "kṣīrādvai sarvadevānāṃ sthityarthamamṛtaṃ dhruvam // LiP_1,81.41 //",
  "GP12lip_1_pu:9895": "viṣṇunā jiṣṇunā sākṣād anne sarvaṃ pratiṣṭhitam /",
  "GP12lip_1_pu:9896": "bhūtānām annadānena prītir bhavati śaṅkare // LiP_1,81.42 //",
  "GP12lip_1_pu:9897": "tasmāt sampūjayed devam anne prāṇāḥ pratiṣṭhitāḥ /",
  "GP12lip_1_pu:9898": "upahāre tathā tuṣṭir vyañjane pavanaḥ svayam // LiP_1,81.43 //",
  "GP12lip_1_pu:9899": "sarvātmako mahādevo gandhatoye hyapāmpatiḥ /",
  "GP12lip_1_pu:9900": "pīṭhe vai prakṛtiḥ sākṣān mahadādyairvyavasthitā // LiP_1,81.44 //",
  "GP12lip_1_pu:9901": "tasmāddevaṃ yajedbhaktyā pratimāsaṃ yathāvidhi /",
  "GP12lip_1_pu:9902": "paurṇamāsyāṃ vrataṃ kāryaṃ sarvakāmārthasiddhaye // LiP_1,81.45 //",
  "GP12lip_1_pu:9903": "satyaṃ śaucaṃ dayā śāntiḥ saṃtoṣo dānameva ca /",
  "GP12lip_1_pu:9904": "paurṇamāsyāmamāvāsyām upavāsaṃ ca kārayet // LiP_1,81.46 //",
  "GP12lip_1_pu:9905": "saṃvatsarānte godānaṃ vṛṣotsargaṃ viśeṣataḥ /",
  "GP12lip_1_pu:9906": "bhojayedbrāhmaṇānbhaktyā śrotriyān vedapāragān // LiP_1,81.47 //",
  "GP12lip_1_pu:9907": "tal liṅgaṃ pūjitaṃ tena sarvadravyasamanvitam /",
  "GP12lip_1_pu:9908": "sthāpayed vā śivakṣetre dāpayed brāhmaṇāya vā // LiP_1,81.48 //",
  "GP12lip_1_pu:9909": "ya evaṃ sarvamāseṣu śivaliṅgamahāvratam /",
  "GP12lip_1_pu:9910": "kuryādbhaktyā muniśreṣṭhāḥ sa eva tapatāṃ varaḥ // LiP_1,81.49 //",
  "GP12lip_1_pu:9911": "sūryakoṭipratīkāśair vimānai ratnabhūṣitaiḥ /",
  "GP12lip_1_pu:9912": "gatvā śivapuraṃ divyaṃ nehāyāti kadācana // LiP_1,81.50 //",
  "GP12lip_1_pu:9913": "athavā hyekamāsaṃ vā caredevaṃ vratottamam /",
  "GP12lip_1_pu:9914": "śivalokamavāpnoti nātra kāryā vicāraṇā // LiP_1,81.51 //",
  "GP12lip_1_pu:9915": "athavā saktacittaśced yānyān saṃcintayedvarān /",
  "GP12lip_1_pu:9916": "varṣamekaṃ caredevaṃ tāṃstānprāpya śivaṃ vrajet // LiP_1,81.52 //",
  "GP12lip_1_pu:9917": "devatvaṃ vā pitṛtvaṃ vā devarājatvameva ca /",
  "GP12lip_1_pu:9918": "gāṇapatyapadaṃ vāpi sakto 'pi labhate naraḥ // LiP_1,81.53 //",
  "GP12lip_1_pu:9919": "vidyārthī labhate vidyāṃ bhogārthī bhogamāpnuyāt /",
  "GP12lip_1_pu:9920": "dravyārthī ca nidhiṃ paśyed āyuḥkāmaś cirāyuṣam // LiP_1,81.54 //",
  "GP12lip_1_pu:9921": "yānyāṃścintayate kāmāṃs tāṃstānprāpyeha modate /",
  "GP12lip_1_pu:9922": "ekamāsavratādeva so 'nte rudratvamāpnuyāt // LiP_1,81.55 //",
  "GP12lip_1_pu:9923": "idaṃ pavitraṃ paramaṃ rahasyaṃ vratottamaṃ viśvasṛjāpi sṛṣṭam /",
  "GP12lip_1_pu:9924": "hitāya devāsurasiddhamartya- vidyādharāṇāṃ paramaṃ śivena // LiP_1,81.56 //",
  "GP12lip_1_pu:9925": "sampūjya pūjyaṃ vidhinaivamīśaṃ praṇamya mūrdhnā saha bhṛtyaputraiḥ /",
  "GP12lip_1_pu:9926": "vyapohanaṃ nāma japetstavaṃ ca pradakṣiṇaṃ kṛtya śivaṃ prayatnāt // LiP_1,81.57 //",
  "GP12lip_1_pu:9927": "purākṛtaṃ viśvasṛjā stavaṃ ca hitāya devena jagattrayasya /",
  "GP12lip_1_pu:9928": "pitāmahenaiva suraiśca sārdhaṃ mahānubhāvena mahārghyam etat // LiP_1,81.58 //",
  "GP12lip_1_pu:9929": "iti śrīliṅgamahāpurāṇe pūrvabhāge paśupāśavimocanaliṅgapūjādikathanaṃ nāmaikāśītitamo 'dhyāyaḥ",
  "GP12lip_1_pu:9931": "LiP, 1, 82",
  "GP12lip_1_pu:9932": "sūta uvāca",
  "GP12lip_1_pu:9933": "vyapohanastavaṃ vakṣye sarvasiddhipradaṃ śubham /",
  "GP12lip_1_pu:9934": "nandinaś ca mukhācchrutvā kumāreṇa mahātmanā // LiP_1,82.1 //",
  "GP12lip_1_pu:9935": "vyāsāya kathitaṃ tasmād bahumānena vai mayā /",
  "GP12lip_1_pu:9936": "namaḥ śivāya śuddhāya nirmalāya yaśasvine // LiP_1,82.2 //",
  "GP12lip_1_pu:9937": "duṣṭāntakāya sarvāya bhavāya paramātmane /",
  "GP12lip_1_pu:9938": "pañcavaktro daśabhujo hy akṣapañcadaśairyutaḥ // LiP_1,82.3 //",
  "GP12lip_1_pu:9939": "śuddhasphaṭikasaṃkāśaḥ sarvābharaṇabhūṣitaḥ /",
  "GP12lip_1_pu:9940": "sarvajñaḥ sarvagaḥ śāntaḥ sarvopari susaṃsthitaḥ // LiP_1,82.4 //",
  "GP12lip_1_pu:9941": "padmāsanasthaḥ someśaḥ pāpamāśu vyapohatu /",
  "GP12lip_1_pu:9942": "īśānaḥ puruṣaścaiva aghoraḥ sadya eva ca // LiP_1,82.5 //",
  "GP12lip_1_pu:9943": "vāmadevaś ca bhagavān pāpamāśu vyapohatu /",
  "GP12lip_1_pu:9944": "anantaḥ sarvavidyeśaḥ sarvajñaḥ sarvadaḥ prabhuḥ // LiP_1,82.6 //",
  "GP12lip_1_pu:9945": "śivadhyānaikasampannaḥ sa me pāpaṃ vyapohatu /",
  "GP12lip_1_pu:9946": "sūkṣmaḥ surāsureśāno viśveśo gaṇapūjitaḥ // LiP_1,82.7 //",
  "GP12lip_1_pu:9947": "śivadhyānaikasampannaḥ sa me pāpaṃ vyapohatu /",
  "GP12lip_1_pu:9948": "śivottamo mahāpūjyaḥ śivadhyānaparāyaṇaḥ // LiP_1,82.8 //",
  "GP12lip_1_pu:9949": "sarvagaḥ sarvadaḥ śāntaḥ sa me pāpaṃ vyapohatu /",
  "GP12lip_1_pu:9950": "ekākṣo bhagavānīśaḥ śivārcanaparāyaṇaḥ // LiP_1,82.9 //",
  "GP12lip_1_pu:9951": "śivadhyānaikasampannaḥ sa me pāpaṃ vyapohatu /",
  "GP12lip_1_pu:9952": "trimūrtir bhagavān īśaḥ śivabhaktiprabodhakaḥ // LiP_1,82.10 //",
  "GP12lip_1_pu:9953": "śivadhyānaikasampannaḥ sa me pāpaṃ vyapohatu /",
  "GP12lip_1_pu:9954": "śrīkaṇṭhaḥ śrīpatiḥ śrīmāñ śivadhyānarataḥ sadā // LiP_1,82.11 //",
  "GP12lip_1_pu:9955": "śivārcanarataḥ śrīmān sa me pāpaṃ vyapohatu /",
  "GP12lip_1_pu:9956": "trailokyanamitā devī solkākārā purātanī // LiP_1,82.12 //",
  "GP12lip_1_pu:9957": "śivārcanarataḥ śrīmān sa me pāpaṃ vyapohatu /",
  "GP12lip_1_pu:9958": "trailokyanamitā devī solkākārā purātanī // LiP_1,82.13 //",
  "GP12lip_1_pu:9959": "dākṣāyaṇī mahādevī gaurī haimavatī śubhā /",
  "GP12lip_1_pu:9960": "ekaparṇāgrajā saumyā tathā vai caikapāṭalā // LiP_1,82.14 //",
  "GP12lip_1_pu:9961": "aparṇā varadā devī varadānaikatatparā /",
  "GP12lip_1_pu:9962": "umā suraharā sākṣāt kauśikī vā kapardinī // LiP_1,82.15 //",
  "GP12lip_1_pu:9963": "khaṭvāṅgadhāriṇī divyā karāgratarupallavā /",
  "GP12lip_1_pu:9964": "naigameyādibhir divyaiś caturbhiḥ putrakairvṛtā // LiP_1,82.16 //",
  "GP12lip_1_pu:9965": "menāyā nandinī devī vārijā vārijekṣaṇā /",
  "GP12lip_1_pu:9966": "aṃbāyā vītaśokasya nandinaś ca mahātmanaḥ // LiP_1,82.17 //",
  "GP12lip_1_pu:9967": "śubhāvatyāḥ sakhī śāntā pañcacūḍā varapradā /",
  "GP12lip_1_pu:9968": "sṛṣṭyarthaṃ sarvabhūtānāṃ prakṛtitvaṃ gatāvyayā // LiP_1,82.18 //",
  "GP12lip_1_pu:9969": "trayoviṃśatibhis tattvair mahadādyair vijṛmbhitā /",
  "GP12lip_1_pu:9970": "lakṣmyādiśaktibhir nityaṃ namitā nandanandinī // LiP_1,82.19 //",
  "GP12lip_1_pu:9971": "manonmanī mahādevī māyāvī maṇḍanapriyā /",
  "GP12lip_1_pu:9972": "māyayā yā jagatsarvaṃ brahmādyaṃ sacarācaram // LiP_1,82.20 //",
  "GP12lip_1_pu:9973": "kṣobhiṇī mohinī nityaṃ yogināṃ hṛdi saṃsthitā /",
  "GP12lip_1_pu:9974": "ekānekasthitā loke indīvaranibhekṣaṇā // LiP_1,82.21 //",
  "GP12lip_1_pu:9975": "bhaktyā paramayā nityaṃ sarvadevairabhiṣṭutā /",
  "GP12lip_1_pu:9976": "gaṇendrāmbhojagarbhendra- yamavitteśapūrvakaiḥ // LiP_1,82.22 //",
  "GP12lip_1_pu:9977": "saṃstutā jananī teṣāṃ sarvopadravanāśinī /",
  "GP12lip_1_pu:9978": "bhaktānāmārtihā bhavyā bhavabhāvavināśanī // LiP_1,82.23 //",
  "GP12lip_1_pu:9979": "bhuktimuktipradā divyā bhaktānāmaprayatnataḥ /",
  "GP12lip_1_pu:9980": "sā me sākṣānmahādevī pāpam āśu vyapohatu // LiP_1,82.24 //",
  "GP12lip_1_pu:9981": "caṇḍaḥ sarvagaṇeśāno mukhācchaṃbhorvinirgataḥ /",
  "GP12lip_1_pu:9982": "śivārcanarataḥ śrīmān sa me pāpaṃ vyapohatu // LiP_1,82.25 //",
  "GP12lip_1_pu:9983": "śālaṅkāyanaputrastu halamārgotthitaḥ prabhuḥ /",
  "GP12lip_1_pu:9984": "jāmātā marutāṃ devaḥ sarvabhūtamaheśvaraḥ // LiP_1,82.26 //",
  "GP12lip_1_pu:9985": "sarvagaḥ sarvadṛk śarvaḥ sarveśasadṛśaḥ prabhuḥ /",
  "GP12lip_1_pu:9986": "sanārāyaṇakair devaiḥ sendracandradivākaraiḥ // LiP_1,82.27 //",
  "GP12lip_1_pu:9987": "siddhaiś ca yakṣagandharvair bhūtairbhūtavidhāyakaiḥ /",
  "GP12lip_1_pu:9988": "uragairṛṣibhiścaiva brahmaṇā ca mahātmanā // LiP_1,82.28 //",
  "GP12lip_1_pu:9989": "stutastrailokyanāthastu munirantaḥ puraṃ sthitaḥ /",
  "GP12lip_1_pu:9990": "sarvadā pūjitaḥ sarvair nandī pāpaṃ vyapohatu // LiP_1,82.29 //",
  "GP12lip_1_pu:9991": "mahākāyo mahātejā mahādeva ivāparaḥ /",
  "GP12lip_1_pu:9992": "śivārcanarataḥ śrīmān sa me pāpaṃ vyapohatu // LiP_1,82.30 //",
  "GP12lip_1_pu:9993": "merumandārakailāsa- taṭakūṭaprabhedanaḥ /",
  "GP12lip_1_pu:9994": "airāvatādibhir divyair diggajaiś ca supūjitaḥ // LiP_1,82.31 //",
  "GP12lip_1_pu:9995": "saptapātālapādaś ca saptadvīporujaṅghakaḥ /",
  "GP12lip_1_pu:9996": "saptārṇavāṅkuśaścaiva sarvatīrthodaraḥ śivaḥ // LiP_1,82.32 //",
  "GP12lip_1_pu:9997": "ākāśadeho digbāhuḥ somasūryāgnilocanaḥ /",
  "GP12lip_1_pu:9998": "hatāsuramahāvṛkṣo brahmavidyāmahotkaṭaḥ // LiP_1,82.33 //",
  "GP12lip_1_pu:9999": "brahmādyādhoraṇair divyair yogapāśasamanvitaiḥ /",
  "GP12lip_1_pu:10000": "baddho hṛtpuṇḍarīkākhye staṃbhe vṛttiṃ nirudhya ca // LiP_1,82.34 //",
  "GP12lip_1_pu:10001": "nāgendravaktro yaḥ sākṣād gaṇakoṭiśatairvṛtaḥ /",
  "GP12lip_1_pu:10002": "śivadhyānaikasampannaḥ sa me pāpaṃ vyapohatu // LiP_1,82.35 //",
  "GP12lip_1_pu:10003": "bhṛṅgīśaḥ piṅgalākṣo 'sau bhasitāśastu dehayuk /",
  "GP12lip_1_pu:10004": "śivārcanarataḥ śrīmān sa me pāpaṃ vyapohatu // LiP_1,82.36 //",
  "GP12lip_1_pu:10005": "caturbhistanubhir nityaṃ sarvāsuranibarhaṇaḥ /",
  "GP12lip_1_pu:10006": "skandaḥ śaktidharaḥ śāntaḥ senānīḥ śikhivāhanaḥ // LiP_1,82.37 //",
  "GP12lip_1_pu:10007": "devasenāpatiḥ śrīmān sa me pāpaṃ vyapohatu /",
  "GP12lip_1_pu:10008": "bhavaḥ śarvastatheśāno rudraḥ paśupatis tathā // LiP_1,82.38 //",
  "GP12lip_1_pu:10009": "ugro bhīmo mahādevaḥ śivārcanarataḥ sadā /",
  "GP12lip_1_pu:10010": "etāḥ pāpaṃ vyapohantu mūrtayaḥ parameṣṭhinaḥ // LiP_1,82.39 //",
  "GP12lip_1_pu:10011": "mahādevaḥ śivo rudraḥ śaṅkaro nīlalohitaḥ /",
  "GP12lip_1_pu:10012": "īśāno vijayo bhīmo devadevo bhavodbhavaḥ // LiP_1,82.40 //",
  "GP12lip_1_pu:10013": "kapālīśaś ca vijñeyo rudrā rudrāṃśasaṃbhavāḥ /",
  "GP12lip_1_pu:10014": "śivapraṇāmasampannā vyapohantu malaṃ mama // LiP_1,82.41 //",
  "GP12lip_1_pu:10015": "vikartano vivasvāṃś ca mārtaṇḍo bhāskaro raviḥ /",
  "GP12lip_1_pu:10016": "lokaprakāśakaścaiva lokasākṣītrivikramaḥ // LiP_1,82.42 //",
  "GP12lip_1_pu:10017": "ādityaś ca tathā sūryaś cāṃśumāṃś ca divākaraḥ /",
  "GP12lip_1_pu:10018": "ete vai dvādaśādityā vyapohantu malaṃ mama // LiP_1,82.43 //",
  "GP12lip_1_pu:10019": "gaganaṃ sparśanaṃ tejo rasaś ca pṛthivī tathā /",
  "GP12lip_1_pu:10020": "candraḥ sūryastathātmā ca tanavaḥ śivabhāṣitāḥ // LiP_1,82.44 //",
  "GP12lip_1_pu:10021": "pāpaṃ vyapohantu mama bhayaṃ nirṇāśayantu me /",
  "GP12lip_1_pu:10022": "vāsavaḥ pāvakaścaiva yamo nirṛtireva ca // LiP_1,82.45 //",
  "GP12lip_1_pu:10023": "varuṇo vāyusomau ca īśāno bhagavān hariḥ /",
  "GP12lip_1_pu:10024": "pitāmahaś ca bhagavān śivadhyānaparāyaṇaḥ // LiP_1,82.46 //",
  "GP12lip_1_pu:10025": "ete pāpaṃ vyapohantu manasā karmaṇā kṛtam /",
  "GP12lip_1_pu:10026": "nabhasvānsparśano vāyur anilo mārutas tathā // LiP_1,82.47 //",
  "GP12lip_1_pu:10027": "prāṇaḥ prāṇeśajīveśau mārutaḥ śivabhāṣitāḥ /",
  "GP12lip_1_pu:10028": "śivārcanaratāḥ sarve vyapohantu malaṃ mama // LiP_1,82.48 //",
  "GP12lip_1_pu:10029": "khecarī vasucārī ca brahmeśo brahmabrahmadhīḥ /",
  "GP12lip_1_pu:10030": "suṣeṇaḥ śāśvataḥ pṛṣṭaḥ supuṣṭaś ca mahābalaḥ // LiP_1,82.49 //",
  "GP12lip_1_pu:10031": "ete vai cāraṇāḥ śaṃbhoḥ pūjayātīva bhāvitāḥ /",
  "GP12lip_1_pu:10032": "vyapohantu malaṃ sarvaṃ pāpaṃ caiva mayā kṛtam // LiP_1,82.50 //",
  "GP12lip_1_pu:10033": "mantrajño mantravit prājño mantrarāṭ siddhapūjitaḥ /",
  "GP12lip_1_pu:10034": "siddhavatparamaḥ siddhaḥ sarvasiddhipradāyinaḥ // LiP_1,82.51 //",
  "GP12lip_1_pu:10035": "vyapohantu malaṃ sarve siddhāḥ śivapadārcakāḥ /",
  "GP12lip_1_pu:10036": "yakṣo yakṣeśadhanado jṛmbhako maṇibhadrakaḥ // LiP_1,82.52 //",
  "GP12lip_1_pu:10037": "pūrṇabhadreśvaro mālī śitikuṇḍalireva ca /",
  "GP12lip_1_pu:10038": "narendraścaiva yakṣeśā vyapohantu malaṃ mama // LiP_1,82.53 //",
  "GP12lip_1_pu:10039": "anantaḥ kulikaścaiva vāsukistakṣakastathā /",
  "GP12lip_1_pu:10040": "karkoṭako mahāpadmaḥ śaṅkhapālo mahābalaḥ // LiP_1,82.54 //",
  "GP12lip_1_pu:10041": "śivapraṇāmasampannāḥ śivadehaprabhūṣaṇāḥ /",
  "GP12lip_1_pu:10042": "mama pāpaṃ vyapohantu viṣaṃ sthāvarajaṅgamam // LiP_1,82.55 //",
  "GP12lip_1_pu:10043": "vīṇājñaḥ kinnaraścaiva surasenaḥ pramardanaḥ /",
  "GP12lip_1_pu:10044": "atīśayaḥ sa prayogī gītajñaścaiva kinnarāḥ // LiP_1,82.56 //",
  "GP12lip_1_pu:10045": "śivapraṇāmasampannā vyapohantu malaṃ mama /",
  "GP12lip_1_pu:10046": "vidyādharaś ca vibudho vidyārāśirvidāṃ varaḥ // LiP_1,82.57 //",
  "GP12lip_1_pu:10047": "vibuddho vibudhaḥ śrīmān kṛtajñaś ca mahāyaśāḥ /",
  "GP12lip_1_pu:10048": "ete vidyādharāḥ sarve śivadhyānaparāyaṇāḥ // LiP_1,82.58 //",
  "GP12lip_1_pu:10049": "vyapohantu malaṃ ghoraṃ mahādevaprasādataḥ /",
  "GP12lip_1_pu:10050": "vāmadevī mahājambhaḥ kālanemirmahābalaḥ // LiP_1,82.59 //",
  "GP12lip_1_pu:10051": "sugrīvo mardakaścaiva piṅgalo devamardanaḥ /",
  "GP12lip_1_pu:10052": "prahrādaścāpyanuhrādaḥ saṃhrādaḥ kila bāṣkalau // LiP_1,82.60 //",
  "GP12lip_1_pu:10053": "jambhaḥ kuṃbhaś ca māyāvī kārtavīryaḥ kṛtaṃjayaḥ /",
  "GP12lip_1_pu:10054": "ete 'surā mahātmāno mahādevaparāyaṇāḥ // LiP_1,82.61 //",
  "GP12lip_1_pu:10055": "vyapohantu bhayaṃ ghoram āsuraṃ bhāvameva ca /",
  "GP12lip_1_pu:10056": "garutmān khagatiścaiva pakṣirāṭ nāgamardanaḥ // LiP_1,82.62 //",
  "GP12lip_1_pu:10057": "nāgaśatrur hiraṇyāṅgo vainateyaḥ prabhañjanaḥ /",
  "GP12lip_1_pu:10058": "nāgāśīrviṣanāśaś ca viṣṇuvāhana eva ca // LiP_1,82.63 //",
  "GP12lip_1_pu:10059": "ete hiraṇyavarṇābhā garuḍā viṣṇuvāhanāḥ /",
  "GP12lip_1_pu:10060": "nānābharaṇasampannā vyapohantu malaṃ mama // LiP_1,82.64 //",
  "GP12lip_1_pu:10061": "agastyaś ca vasiṣṭhaś ca aṅgirā bhṛgureva ca /",
  "GP12lip_1_pu:10062": "kāśyapo nāradaścaiva dadhīcaścyavanas tathā // LiP_1,82.65 //",
  "GP12lip_1_pu:10063": "upamanyustathānye ca ṛṣayaḥ śivabhāvitāḥ /",
  "GP12lip_1_pu:10064": "śivārcanaratāḥ sarve vyapohantu malaṃ mama // LiP_1,82.66 //",
  "GP12lip_1_pu:10065": "pitaraḥ pitāmahāś ca tathaiva prapitāmahāḥ /",
  "GP12lip_1_pu:10066": "agniṣvāttā barhiṣadas tathā mātāmahādayaḥ // LiP_1,82.67 //",
  "GP12lip_1_pu:10067": "vyapohantu bhayaṃ pāpaṃ śivadhyānaparāyaṇāḥ /",
  "GP12lip_1_pu:10068": "lakṣmīś ca dharaṇī caiva gāyatrī ca sarasvatī // LiP_1,82.68 //",
  "GP12lip_1_pu:10069": "durgā uṣā śacī jyeṣṭhā mātaraḥ surapūjitāḥ /",
  "GP12lip_1_pu:10070": "devānāṃ mātaraś caiva gaṇānāṃ mātaras tathā // LiP_1,82.69 //",
  "GP12lip_1_pu:10071": "bhūtānāṃ mātaraḥ sarvā yatra yā gaṇamātaraḥ /",
  "GP12lip_1_pu:10072": "prasādāddevadevasya vyapohantu malaṃ mama // LiP_1,82.70 //",
  "GP12lip_1_pu:10073": "urvaśī menakā caiva raṃbhā ratitilottamāḥ /",
  "GP12lip_1_pu:10074": "sumukhī durmukhī caiva kāmukī kāmavardhanī // LiP_1,82.71 //",
  "GP12lip_1_pu:10075": "tathānyāḥ sarvalokeṣu divyāścāpsarasas tathā /",
  "GP12lip_1_pu:10076": "śivāya tāṇḍavaṃ nityaṃ kurvantyo 'tīva bhāvitāḥ // LiP_1,82.72 //",
  "GP12lip_1_pu:10077": "devyaḥ śivārcanaratā vyapohantu malaṃ mama /",
  "GP12lip_1_pu:10078": "arkaḥ somo 'ṅgārakaś ca budhaścaiva bṛhaspatiḥ // LiP_1,82.73 //",
  "GP12lip_1_pu:10079": "śukraḥ śanaiścaraścaiva rāhuḥ ketustathaiva ca /",
  "GP12lip_1_pu:10080": "vyapohantu bhayaṃ ghoraṃ grahapīḍāṃ śivārcakāḥ // LiP_1,82.74 //",
  "GP12lip_1_pu:10081": "meṣo vṛṣo 'tha mithunas tathā karkaṭakaḥ śubhaḥ /",
  "GP12lip_1_pu:10082": "siṃhaś ca kanyā vipulā tulā vai vṛścikas tathā // LiP_1,82.75 //",
  "GP12lip_1_pu:10083": "dhanuś ca makaraścaiva kuṃbho mīnastathaiva ca /",
  "GP12lip_1_pu:10084": "rāśayo dvādaśa hyete śivapūjāparāyaṇāḥ // LiP_1,82.76 //",
  "GP12lip_1_pu:10085": "vyapohantu bhayaṃ pāpaṃ prasādātparameṣṭhinaḥ /",
  "GP12lip_1_pu:10086": "aśvinī bharaṇī caiva kṛttikā rohiṇī tathā // LiP_1,82.77 //",
  "GP12lip_1_pu:10087": "śrīmanmṛgaśiraścārdrā punarvasupuṣyasārpakāḥ /",
  "GP12lip_1_pu:10088": "maghā vai pūrvaphālgunya uttarāphālgunī tathā // LiP_1,82.78 //",
  "GP12lip_1_pu:10089": "hastacitrā tathā svātī viśākhā cānurādhikā /",
  "GP12lip_1_pu:10090": "jyeṣṭhā mūlaṃ mahābhāgā pūrvāṣāḍhā tathaiva ca // LiP_1,82.79 //",
  "GP12lip_1_pu:10091": "uttarāṣāḍhikā caiva śravaṇaṃ ca śraviṣṭhikā /",
  "GP12lip_1_pu:10092": "śatabhiṣak pūrvabhadrā tathā proṣṭhapadā tathā // LiP_1,82.80 //",
  "GP12lip_1_pu:10093": "pauṣṇaṃ ca devyaḥ satataṃ vyapohantu malaṃ mama /",
  "GP12lip_1_pu:10094": "jvaraḥ kumbhodaraścaiva śaṅkukarṇo mahābalaḥ // LiP_1,82.81 //",
  "GP12lip_1_pu:10095": "mahākarṇaḥ prabhātaś ca mahābhūtapramardanaḥ /",
  "GP12lip_1_pu:10096": "śyenajicchivadūtaś ca pramathāḥ prītivardhanāḥ // LiP_1,82.82 //",
  "GP12lip_1_pu:10097": "koṭikoṭiśataiścaiva bhūtānāṃ mātaraḥ sadā /",
  "GP12lip_1_pu:10098": "vyapohantu bhayaṃ pāpaṃ mahādevaprasādataḥ // LiP_1,82.83 //",
  "GP12lip_1_pu:10099": "śivadhyānaikasampanno himarāḍ aṃbusannibhaḥ /",
  "GP12lip_1_pu:10100": "kundendusadṛśākāraḥ kuṃbhakundendubhūṣaṇaḥ // LiP_1,82.84 //",
  "GP12lip_1_pu:10101": "vaḍavānalaśatruryo vaḍavāmukhabhedanaḥ /",
  "GP12lip_1_pu:10102": "catuṣpādasamāyuktaḥ kṣīroda iva pāṇḍuraḥ // LiP_1,82.85 //",
  "GP12lip_1_pu:10103": "rudraloke sthito nityaṃ rudraiḥ sārdhaṃ gaṇeśvaraiḥ /",
  "GP12lip_1_pu:10104": "vṛṣendro viśvadhṛg devo viśvasya jagataḥ pitā // LiP_1,82.86 //",
  "GP12lip_1_pu:10105": "vṛto nandādibhir nityaṃ mātṛbhir makhamardanaḥ /",
  "GP12lip_1_pu:10106": "śivārcanarato nityaṃ sa me pāpaṃ vyapohatu // LiP_1,82.87 //",
  "GP12lip_1_pu:10107": "gaṅgā mātā jaganmātā rudraloke vyavasthitā /",
  "GP12lip_1_pu:10108": "śivabhaktā tu yā nandā sā me pāpaṃ vyapohatu // LiP_1,82.88 //",
  "GP12lip_1_pu:10109": "bhadrā bhadrapadā devī śivaloke vyavasthitā /",
  "GP12lip_1_pu:10110": "mātā gavāṃ mahābhāgā sā me pāpaṃ vyapohatu // LiP_1,82.89 //",
  "GP12lip_1_pu:10111": "surabhiḥ sarvatobhadrā sarvapāpapraṇāśanī /",
  "GP12lip_1_pu:10112": "rudrapūjāratā nityaṃ sā me pāpaṃ vyapohatu // LiP_1,82.90 //",
  "GP12lip_1_pu:10113": "suśīlā śīlasampannā śrīpradā śivabhāvitā /",
  "GP12lip_1_pu:10114": "śivaloke sthitā nityaṃ sā me pāpaṃ vyapohatu // LiP_1,82.91 //",
  "GP12lip_1_pu:10115": "vedaśāstrārthatattvajñaḥ sarvakāryābhicintakaḥ /",
  "GP12lip_1_pu:10116": "samastaguṇasampannaḥ sarvadeveśvarātmajaḥ // LiP_1,82.92 //",
  "GP12lip_1_pu:10117": "jyeṣṭhaḥ sarveśvaraḥ saumyo mahāviṣṇutanuḥ svayam /",
  "GP12lip_1_pu:10118": "āryaḥ senāpatiḥ sākṣād gahano makhamardanaḥ // LiP_1,82.93 //",
  "GP12lip_1_pu:10119": "airāvatagajārūḍhaḥ kṛṣṇakuñcitamūrdhajaḥ /",
  "GP12lip_1_pu:10120": "kṛṣṇāṅgo raktanayanaḥ śaśipannagabhūṣaṇaḥ // LiP_1,82.94 //",
  "GP12lip_1_pu:10121": "bhūtaiḥ pretaiḥ piśācaiś ca kūṣmāṇḍaiś ca samāvṛtaḥ /",
  "GP12lip_1_pu:10122": "śivārcanarataḥ sākṣāt sa me pāpaṃ vyapohatu // LiP_1,82.95 //",
  "GP12lip_1_pu:10123": "brahmāṇī caiva māheśī kaumārī vaiṣṇavī tathā /",
  "GP12lip_1_pu:10124": "vārāhī caiva māhendrī cāmuṇḍāgneyikā tathā // LiP_1,82.96 //",
  "GP12lip_1_pu:10125": "etā vai mātaraḥ sarvāḥ sarvalokaprapūjitāḥ /",
  "GP12lip_1_pu:10126": "yoginībhir mahāpāpaṃ vyapohantu samāhitāḥ // LiP_1,82.97 //",
  "GP12lip_1_pu:10127": "vīrabhadro mahātejā himakundendusannibhaḥ /",
  "GP12lip_1_pu:10128": "rudrasya tanayo raudraḥ śūlāsaktamahākaraḥ // LiP_1,82.98 //",
  "GP12lip_1_pu:10129": "sahasrabāhuḥ sarvajñaḥ sarvāyudhadharaḥ svayam /",
  "GP12lip_1_pu:10130": "tretāgninayano devas trailokyābhayadaḥ prabhuḥ // LiP_1,82.99 //",
  "GP12lip_1_pu:10131": "mātṝṇāṃ rakṣako nityaṃ mahāvṛṣabhavāhanaḥ /",
  "GP12lip_1_pu:10132": "trailokyanamitaḥ śrīmān śivapādārcane rataḥ // LiP_1,82.100 //",
  "GP12lip_1_pu:10133": "yajñasya ca śiraśchettā pūṣṇo dantavināśanaḥ /",
  "GP12lip_1_pu:10134": "vahnerhastaharaḥ sākṣād bhaganetranipātanaḥ // LiP_1,82.101 //",
  "GP12lip_1_pu:10135": "pādāṅguṣṭhena somāṅga- peṣakaḥ prabhusaṃjñakaḥ /",
  "GP12lip_1_pu:10136": "upendrendrayamādīnāṃ devānāmaṅgarakṣakaḥ // LiP_1,82.102 //",
  "GP12lip_1_pu:10137": "sarasvatyā mahādevyā nāsikoṣṭhāvakartanaḥ /",
  "GP12lip_1_pu:10138": "gaṇeśvaro yaḥ senānīḥ sa me pāpaṃ vyapohatu // LiP_1,82.103 //",
  "GP12lip_1_pu:10139": "jyeṣṭhā variṣṭhā varadā varābharaṇabhūṣitā /",
  "GP12lip_1_pu:10140": "mahālakṣmīrjaganmātā sā me pāpaṃ vyapohatu // LiP_1,82.104 //",
  "GP12lip_1_pu:10141": "mahāmohā mahābhāgā mahābhūtagaṇairvṛtā /",
  "GP12lip_1_pu:10142": "śivārcanaratā nityaṃ sā me pāpaṃ vyapohatu // LiP_1,82.105 //",
  "GP12lip_1_pu:10143": "lakṣmīḥ sarvaguṇopetā sarvalakṣaṇasaṃyutā /",
  "GP12lip_1_pu:10144": "sarvadā sarvagā devī sā me pāpaṃ vyapohatu // LiP_1,82.106 //",
  "GP12lip_1_pu:10145": "siṃhārūḍhā mahādevī pārvatyāstanayāvyayā /",
  "GP12lip_1_pu:10146": "viṣṇornidrā mahāmāyā vaiṣṇavī surapūjitā // LiP_1,82.107 //",
  "GP12lip_1_pu:10147": "trinetrā varadā devī mahiṣāsuramardinī /",
  "GP12lip_1_pu:10148": "śivārcanaratā durgā sā me pāpaṃ vyapohatu // LiP_1,82.108 //",
  "GP12lip_1_pu:10149": "brahmāṇḍadhārakā rudrāḥ sarvalokaprapūjitāḥ /",
  "GP12lip_1_pu:10150": "satyāś ca mānasāḥ sarve vyapohantu bhayaṃ mama // LiP_1,82.109 //",
  "GP12lip_1_pu:10151": "bhūtāḥ pretāḥ piśācāś ca kūṣmāṇḍagaṇanāyakāḥ /",
  "GP12lip_1_pu:10152": "kūṣmāṇḍakāś ca te pāpaṃ vyapohantu samāhitāḥ // LiP_1,82.110 //",
  "GP12lip_1_pu:10153": "anena devaṃ stutvā tu cānte sarvaṃ samāpayet /",
  "GP12lip_1_pu:10154": "praṇamya śirasā bhūmau pratimāse dvijottamāḥ // LiP_1,82.111 //",
  "GP12lip_1_pu:10155": "vyapohanastavaṃ divyaṃ yaḥ paṭhecchṛṇuyādapi /",
  "GP12lip_1_pu:10156": "vidhūya sarvapāpāni rudraloke mahīyate // LiP_1,82.112 //",
  "GP12lip_1_pu:10157": "kanyārthī labhate kanyāṃ jayakāmo jayaṃ labhet /",
  "GP12lip_1_pu:10158": "arthakāmo labhedarthaṃ putrakāmo bahūn sutān // LiP_1,82.113 //",
  "GP12lip_1_pu:10159": "vidyārthī labhate vidyāṃ bhogārthī bhogamāpnuyāt /",
  "GP12lip_1_pu:10160": "yānyānprārthayate kāmān mānavaḥ śravaṇādiha // LiP_1,82.114 //",
  "GP12lip_1_pu:10161": "tānsarvān śīghramāpnoti devānāṃ ca priyo bhavet /",
  "GP12lip_1_pu:10162": "paṭhyamānamidaṃ puṇyaṃ yamuddiśya tu paṭhyate // LiP_1,82.115 //",
  "GP12lip_1_pu:10163": "tasya rogā na bādhante vātapittādisaṃbhavāḥ /",
  "GP12lip_1_pu:10164": "nākāle maraṇaṃ tasya na sarpairapi daśyate // LiP_1,82.116 //",
  "GP12lip_1_pu:10165": "yatpuṇyaṃ caiva tīrthānāṃ yajñānāṃ caiva yatphalam /",
  "GP12lip_1_pu:10166": "dānānāṃ caiva yatpuṇyaṃ vratānāṃ ca viśeṣataḥ // LiP_1,82.117 //",
  "GP12lip_1_pu:10167": "tatpuṇyaṃ koṭiguṇitaṃ japtvā cāpnoti mānavaḥ /",
  "GP12lip_1_pu:10168": "goghnaścaiva kṛtaghnaś ca vīrahā brahmahā bhavet // LiP_1,82.118 //",
  "GP12lip_1_pu:10169": "śaraṇāgataghātī ca mitraviśvāsaghātakaḥ /",
  "GP12lip_1_pu:10170": "duṣṭaḥ pāpasamācāro mātṛhā pitṛhā tathā // LiP_1,82.119 //",
  "GP12lip_1_pu:10171": "vyapohya sarvapāpāni śivaloke mahīyate // LiP_1,82.120 //",
  "GP12lip_1_pu:10172": "iti śrīliṅgamahāpurāṇe pūrvabhāge vyapohanastavanirūpaṇaṃ nāma dvyaśītitamo 'dhyāyaḥ",
  "GP12lip_1_pu:10174": "LiP, 1, 83",
  "GP12lip_1_pu:10175": "ṛṣaya ūcuḥ",
  "GP12lip_1_pu:10176": "vyapohanastavaṃ puṇyaṃ śrutamasmābhir ādarāt /",
  "GP12lip_1_pu:10177": "prasaṃgālliṅgadānasya vratānyapi vadasva naḥ // LiP_1,83.1 //",
  "GP12lip_1_pu:10178": "sūta uvāca",
  "GP12lip_1_pu:10179": "vratāni vaḥ pravakṣyāmi śubhāni munisattamāḥ /",
  "GP12lip_1_pu:10180": "nandinā kathitānīha brahmaputrāya dhīmate // LiP_1,83.2 //",
  "GP12lip_1_pu:10181": "tāni vyāsādupaśrutya yuṣmākaṃ pravadāmyaham /",
  "GP12lip_1_pu:10182": "aṣṭamyāṃ ca caturdaśyāṃ pakṣayorubhayorapi // LiP_1,83.3 //",
  "GP12lip_1_pu:10183": "varṣamekaṃ tu bhuñjāno naktaṃ yaḥ pūjayecchivam /",
  "GP12lip_1_pu:10184": "sarvayajñaphalaṃ prāpya sa yāti paramāṃ gatim // LiP_1,83.4 //",
  "GP12lip_1_pu:10185": "pṛthivīṃ bhājanaṃ kṛtvā bhuktvā parvasu mānavaḥ /",
  "GP12lip_1_pu:10186": "ahorātreṇa caikena trirātraphalamaśnute // LiP_1,83.5 //",
  "GP12lip_1_pu:10187": "dvayor māsasya pañcamyor dvayoḥ pratipadornaraḥ /",
  "GP12lip_1_pu:10188": "kṣīradhārāvrataṃ kuryāt so 'śvamedhaphalaṃ labhet // LiP_1,83.6 //",
  "GP12lip_1_pu:10189": "kṛṣṇāṣṭamyāṃ tu naktena yāvatkṛṣṇacaturdaśī /",
  "GP12lip_1_pu:10190": "bhuñjanbhogānavāpnoti brahmalokaṃ ca gacchati // LiP_1,83.7 //",
  "GP12lip_1_pu:10191": "yo 'bdamekaṃ prakurvīta naktaṃ parvasu parvasu /",
  "GP12lip_1_pu:10192": "brahmacārī jitakrodhaḥ śivadhyānaparāyaṇaḥ // LiP_1,83.8 //",
  "GP12lip_1_pu:10193": "saṃvatsarānte viprendrān bhojayedvidhipūrvakam /",
  "GP12lip_1_pu:10194": "sa yāti śāṅkaraṃ lokaṃ nātra kāryā vicāraṇā // LiP_1,83.9 //",
  "GP12lip_1_pu:10195": "upavāsāt paraṃ bhaikṣyaṃ bhaikṣyāt param ayācitam /",
  "GP12lip_1_pu:10196": "ayācitāt paraṃ naktaṃ tasmān naktena vartayet // LiP_1,83.10 //",
  "GP12lip_1_pu:10197": "devairbhuktaṃ tu pūrvāhṇe madhyāhne ṛṣibhis tathā /",
  "GP12lip_1_pu:10198": "aparāhṇe ca pitṛbhiḥ saṃdhyāyāṃ guhyakādibhiḥ // LiP_1,83.11 //",
  "GP12lip_1_pu:10199": "sarvavelāmatikramya naktabhojanamuttamam /",
  "GP12lip_1_pu:10200": "haviṣyabhojanaṃ snānaṃ satyamāhāralāghavam // LiP_1,83.12 //",
  "GP12lip_1_pu:10201": "agnikāryamadhaḥśayyāṃ naktabhojī samācaret /",
  "GP12lip_1_pu:10202": "pratimāsaṃ pravakṣyāmi śivavratamanuttamam // LiP_1,83.13 //",
  "GP12lip_1_pu:10203": "dharmakāmārthamokṣārthaṃ sarvapāpaviśuddhaye /",
  "GP12lip_1_pu:10204": "puṣyamāse ca sampūjya yaḥ kuryānnaktabhojanam // LiP_1,83.14 //",
  "GP12lip_1_pu:10205": "satyavādī jitakrodhaḥ śāligodhūmagorasaiḥ /",
  "GP12lip_1_pu:10206": "pakṣayoraṣṭamīṃ yatnād upavāsena vartayet // LiP_1,83.15 //",
  "GP12lip_1_pu:10207": "bhūmiśayyāṃ ca māsānte paurṇamāsyāṃ ghṛtādibhiḥ /",
  "GP12lip_1_pu:10208": "snāpya rudraṃ mahādevaṃ sampūjya vidhipūrvakam // LiP_1,83.16 //",
  "GP12lip_1_pu:10209": "yāvakaṃ caudanaṃ dattvā sakṣīraṃ saghṛtaṃ dvijāḥ /",
  "GP12lip_1_pu:10210": "bhojayed brāhmaṇāñśiṣṭāñ japecchāntiṃ viśeṣataḥ // LiP_1,83.17 //",
  "GP12lip_1_pu:10211": "tathā gomithunaṃ caiva kapilaṃ vinivedayet /",
  "GP12lip_1_pu:10212": "bhavāya devadevāya śivāya parameṣṭhine // LiP_1,83.18 //",
  "GP12lip_1_pu:10213": "sa yāti muniśārdūla vāhneyaṃ lokamuttamam /",
  "GP12lip_1_pu:10214": "bhuktvā sa vipulān lokān tatraiva sa vimucyate // LiP_1,83.19 //",
  "GP12lip_1_pu:10215": "māghamāse tu sampūjya yaḥ kuryān naktabhojanam /",
  "GP12lip_1_pu:10216": "kṛśaraṃ ghṛtasaṃyuktaṃ bhuñjānaḥ saṃyatendriyaḥ // LiP_1,83.20 //",
  "GP12lip_1_pu:10217": "sopavāsaṃ caturdaśyāṃ bhavedubhayapakṣayoḥ /",
  "GP12lip_1_pu:10218": "rudrāya paurṇamāsyāṃ tu dadyādvai ghṛtakambalam // LiP_1,83.21 //",
  "GP12lip_1_pu:10219": "kṛṣṇaṃ gomithunaṃ dadyāt pūjayeccaiva śaṃkaram /",
  "GP12lip_1_pu:10220": "bhojayedbrāhmaṇāṃścaiva yathāvibhavavistaram // LiP_1,83.22 //",
  "GP12lip_1_pu:10221": "yāmyamāsādya vai lokaṃ yamena saha modate /",
  "GP12lip_1_pu:10222": "phālgune caiva samprāpte kuryādvai naktabhojanam // LiP_1,83.23 //",
  "GP12lip_1_pu:10223": "śyāmākānnaghṛtakṣīrair jitakrodho jitendriyaḥ /",
  "GP12lip_1_pu:10224": "caturdaśyāmathāṣṭamyām upavāsaṃ ca kārayet // LiP_1,83.24 //",
  "GP12lip_1_pu:10225": "paurṇamāsyāṃ mahādevaṃ snāpya sampūjya śaṅkaram /",
  "GP12lip_1_pu:10226": "dadyādgomithunaṃ vāpi tāmrābhaṃ śūlapāṇaye // LiP_1,83.25 //",
  "GP12lip_1_pu:10227": "brāhmaṇān bhojayitvā tu prārthayetparameśvaram /",
  "GP12lip_1_pu:10228": "sa yāti candrasāyujyaṃ nātra kāryā vicāraṇā // LiP_1,83.26 //",
  "GP12lip_1_pu:10229": "caitre 'pi rudramabhyarcya kuryādvai naktabhojanam /",
  "GP12lip_1_pu:10230": "śālyannaṃ payasā yuktaṃ ghṛtena ca yathāsukham // LiP_1,83.27 //",
  "GP12lip_1_pu:10231": "goṣṭhaśāyī muniśreṣṭhāḥ kṣitau niśi bhavaṃ smaret /",
  "GP12lip_1_pu:10232": "paurṇamāsyāṃ śivaṃ snāpya dadyādgomithunaṃ sitam // LiP_1,83.28 //",
  "GP12lip_1_pu:10233": "brāhmaṇān bhojayeccaiva nirṛteḥ sthānamāpnuyāt /",
  "GP12lip_1_pu:10234": "vaiśākhe ca tathā māse kṛtvā vai naktabhojanam // LiP_1,83.29 //",
  "GP12lip_1_pu:10235": "paurṇamāsyāṃ bhavaṃ snāpya pañcagavyaghṛtādibhiḥ /",
  "GP12lip_1_pu:10236": "śvetaṃ gomithunaṃ dattvā so 'śvamedhaphalaṃ labhet // LiP_1,83.30 //",
  "GP12lip_1_pu:10237": "jyeṣṭhe māse ca deveśaṃ bhavaṃ śarvamumāpatim /",
  "GP12lip_1_pu:10238": "sampūjya śraddhayā bhaktyā kṛtvā vai naktabhojanam // LiP_1,83.31 //",
  "GP12lip_1_pu:10239": "raktaśālyannamadhvā ca adbhiḥ pūtaṃ ghṛtādibhiḥ /",
  "GP12lip_1_pu:10240": "vīrāsano niśārdhaṃ ca gavāṃ śuśrūṣaṇe rataḥ // LiP_1,83.32 //",
  "GP12lip_1_pu:10241": "paurṇamāsyāṃ tu sampūjya devadevamumāpatim /",
  "GP12lip_1_pu:10242": "snāpya śaktyā yathānyāyaṃ caruṃ dadyāc ca śūline // LiP_1,83.33 //",
  "GP12lip_1_pu:10243": "brāhmaṇān bhojayitvā ca yathāvibhavavistaram /",
  "GP12lip_1_pu:10244": "dhūmraṃ gomithunaṃ dattvā vāyuloke mahīyate // LiP_1,83.34 //",
  "GP12lip_1_pu:10245": "āṣāḍhe māsi cāpyevaṃ naktabhojanatatparaḥ /",
  "GP12lip_1_pu:10246": "bhūrikhaṇḍājyasaṃmiśraṃ saktubhiścaiva gorasam // LiP_1,83.35 //",
  "GP12lip_1_pu:10247": "paurṇamāsyāṃ ghṛtādyaistu snāpya pūjya yathāvidhi /",
  "GP12lip_1_pu:10248": "brāhmaṇān bhojayitvā ca śrotriyān vedapāragān // LiP_1,83.36 //",
  "GP12lip_1_pu:10249": "dadyādgomithunaṃ gauraṃ vāruṇaṃ lokamāpnuyāt /",
  "GP12lip_1_pu:10250": "śrāvaṇe ca dvijā māse kṛtvā vai naktabhojanam // LiP_1,83.37 //",
  "GP12lip_1_pu:10251": "kṣīraṣaṣṭikabhaktena sampūjya vṛṣabhadhvajam /",
  "GP12lip_1_pu:10252": "paurṇamāsyāṃ ghṛtādyaistu snāpya pūjya yathāvidhi // LiP_1,83.38 //",
  "GP12lip_1_pu:10253": "brāhmaṇān bhojayitvā ca śrotriyān vedapāragān /",
  "GP12lip_1_pu:10254": "śvetāgrapādaṃ pauṇḍraṃ ca dadyādgomithunaṃ punaḥ // LiP_1,83.39 //",
  "GP12lip_1_pu:10255": "sa yāti vāyusāyujyaṃ vāyuvatsarvago bhavet /",
  "GP12lip_1_pu:10256": "prāpte bhādrapade māse kṛtvaivaṃ naktabhojanam // LiP_1,83.40 //",
  "GP12lip_1_pu:10257": "hutaśeṣaṃ ca viprendrān vṛkṣamūlāśrito divā /",
  "GP12lip_1_pu:10258": "paurṇamāsyāṃ tu deveśaṃ snāpya sampūjya śaṅkaram // LiP_1,83.41 //",
  "GP12lip_1_pu:10259": "nīlaskandhaṃ vṛṣaṃ gāṃ ca dattvā bhaktyā yathāvidhi /",
  "GP12lip_1_pu:10260": "brāhmaṇān bhojayitvā ca vedavedāṅgapāragān // LiP_1,83.42 //",
  "GP12lip_1_pu:10261": "yakṣalokamanuprāpya yakṣarājo bhavennaraḥ /",
  "GP12lip_1_pu:10262": "tataścāśvayuje māsi kṛtvaivaṃ naktabhojanam // LiP_1,83.43 //",
  "GP12lip_1_pu:10263": "saghṛtaṃ śaṅkaraṃ pūjya paurṇamāsyāṃ ca pūrvavat /",
  "GP12lip_1_pu:10264": "brāhmaṇān bhojayitvā ca śivabhaktān sadā śucīn // LiP_1,83.44 //",
  "GP12lip_1_pu:10265": "vṛṣabhaṃ nīlavarṇābham urodeśasamunnatam /",
  "GP12lip_1_pu:10266": "gāṃ ca dattvā yathānyāyam aiśānaṃ lokamāpnuyāt // LiP_1,83.45 //",
  "GP12lip_1_pu:10267": "kārtike ca tathā māse kṛtvā vai naktabhojanam /",
  "GP12lip_1_pu:10268": "kṣīraudanena sājyena sampūjya ca bhavaṃ prabhum // LiP_1,83.46 //",
  "GP12lip_1_pu:10269": "paurṇamāsyāṃ ca vidhivat snāpya dattvā caruṃ punaḥ /",
  "GP12lip_1_pu:10270": "brāhmaṇān bhojayitvā ca yathāvibhavavistaram // LiP_1,83.47 //",
  "GP12lip_1_pu:10271": "dattvā gomithunaṃ caiva kāpilaṃ pūrvavad dvijāḥ /",
  "GP12lip_1_pu:10272": "sūryasāyujyamāpnoti nātra kāryā vicāraṇā // LiP_1,83.48 //",
  "GP12lip_1_pu:10273": "mārgaśīrṣe ca māse 'pi kṛtvaivaṃ naktabhojanam /",
  "GP12lip_1_pu:10274": "yavānnena yathānyāyam ājyakṣīrādibhiḥ samam // LiP_1,83.49 //",
  "GP12lip_1_pu:10275": "paurṇamāsyāṃ ca pūrvoktaṃ kṛtvā śarvāya śaṃbhave /",
  "GP12lip_1_pu:10276": "brāhmaṇān bhojayitvā ca daridrānvedapāragān // LiP_1,83.50 //",
  "GP12lip_1_pu:10277": "dattvā gomithunaṃ caiva pāṇḍuraṃ vidhipūrvakam /",
  "GP12lip_1_pu:10278": "somalokamanuprāpya somena saha modate // LiP_1,83.51 //",
  "GP12lip_1_pu:10279": "ahiṃsā satyamasteyaṃ brahmacaryaṃ kṣamā dayā /",
  "GP12lip_1_pu:10280": "triḥsnānaṃ cāgnihotraṃ ca bhūśayyā naktabhojanam // LiP_1,83.52 //",
  "GP12lip_1_pu:10281": "pakṣayorupavāsaṃ ca caturdaśyaṣṭamīṣu ca // LiP_1,83.53 //",
  "GP12lip_1_pu:10282": "ityetadakhilaṃ proktaṃ pratimāsaṃ śivavratam // LiP_1,83.54 //",
  "GP12lip_1_pu:10283": "kuryādvarṣaṃ krameṇaiva vyutkrameṇāpi vā dvijāḥ /",
  "GP12lip_1_pu:10284": "sa yāti śivasāyujyaṃ jñānayogamavāpnuyāt // LiP_1,83.55 //",
  "GP12lip_1_pu:10285": "iti śrīliṅgamahāpurāṇe pūrvabhāge śivavratakathanaṃ nāma tryaśītitamo 'dhyāyaḥ",
  "GP12lip_1_pu:10287": "LiP, 1, 84",
  "GP12lip_1_pu:10288": "sūta uvāca",
  "GP12lip_1_pu:10289": "umāmaheśvaraṃ vakṣye vratamīśvarabhāṣitam /",
  "GP12lip_1_pu:10290": "naranāryādijantūnāṃ hitāya munisattamāḥ // LiP_1,84.1 //",
  "GP12lip_1_pu:10291": "paurṇamāsyāmamāvāsyāṃ caturdaśyaṣṭamīṣu ca /",
  "GP12lip_1_pu:10292": "naktamabdaṃ prakurvīta haviṣyaṃ pūjayedbhavam // LiP_1,84.2 //",
  "GP12lip_1_pu:10293": "umāmaheśapratimāṃ hemnā kṛtvā suśobhanām /",
  "GP12lip_1_pu:10294": "rājatīṃ vātha varṣānte pratiṣṭhāpya yathāvidhi // LiP_1,84.3 //",
  "GP12lip_1_pu:10295": "brāhmaṇān bhojayitvā ca dattvā śaktyā ca dakṣiṇām /",
  "GP12lip_1_pu:10296": "rathādyairvāpi deveśaṃ nītvā rudrālayaṃ prati // LiP_1,84.4 //",
  "GP12lip_1_pu:10297": "sarvātiśayasaṃyuktaiś chatracāmarabhūṣaṇaiḥ /",
  "GP12lip_1_pu:10298": "nivedayedvrataṃ caiva śivāya parameṣṭhine // LiP_1,84.5 //",
  "GP12lip_1_pu:10299": "sa yāti śivasāyujyaṃ nārī devyā yadi prabho /",
  "GP12lip_1_pu:10300": "aṣṭamyāṃ ca caturdaśyāṃ niyatā brahmacāriṇī // LiP_1,84.6 //",
  "GP12lip_1_pu:10301": "varṣamekaṃ na bhuñjati kanyā vā vidhavāpi vā /",
  "GP12lip_1_pu:10302": "varṣānte pratimāṃ kṛtvā pūrvoktavidhinā tataḥ // LiP_1,84.7 //",
  "GP12lip_1_pu:10303": "pratiṣṭhāpya yathānyāyaṃ dattvā rudrālaye punaḥ /",
  "GP12lip_1_pu:10304": "brāhmaṇān bhojayitvā ca bhavānyā saha modate // LiP_1,84.8 //",
  "GP12lip_1_pu:10305": "yā nāryevaṃ caredabdaṃ kṛṣṇāmekāṃ caturdaśīm /",
  "GP12lip_1_pu:10306": "varṣānte pratimāṃ kṛtvā yena kenāpi vā dvijāḥ // LiP_1,84.9 //",
  "GP12lip_1_pu:10307": "pūrvoktamakhilaṃ kṛtvā bhavānyā saha modate /",
  "GP12lip_1_pu:10308": "amāvāsyāṃ nirāhārā bhavedabdaṃ suyantritā // LiP_1,84.10 //",
  "GP12lip_1_pu:10309": "śūlaṃ ca vidhinā kṛtvā varṣānte vinivedayet /",
  "GP12lip_1_pu:10310": "snāpyeśānaṃ yajedbhaktyā sahasraiḥ kamalaiḥ sitaiḥ // LiP_1,84.11 //",
  "GP12lip_1_pu:10311": "rājataṃ kamalaṃ caiva jāṃbūnadasukarṇikam /",
  "GP12lip_1_pu:10312": "dattvā bhavāya viprebhyaḥ pradadyād dakṣiṇām api // LiP_1,84.12 //",
  "GP12lip_1_pu:10313": "kāmato 'pi kṛtaṃ pāpaṃ bhrūṇahatyādikaṃ ca yat /",
  "GP12lip_1_pu:10314": "tatsarvaṃ śūladānena bhindyānnārī na saṃśayaḥ // LiP_1,84.13 //",
  "GP12lip_1_pu:10315": "sāyujyaṃ caivamāpnoti bhavānyā dvijasattamāḥ /",
  "GP12lip_1_pu:10316": "kuryādyadvā naraḥ so 'pi rudrasāyujyamāpnuyāt // LiP_1,84.14 //",
  "GP12lip_1_pu:10317": "paurṇamāsyāmamāvāsyāṃ varṣamekamatandritā /",
  "GP12lip_1_pu:10318": "upavāsaratā nārī naro 'pi dvijasattamāḥ // LiP_1,84.15 //",
  "GP12lip_1_pu:10319": "niyogādeva tatkāryaṃ bhartṝṇāṃ dvijasattamāḥ /",
  "GP12lip_1_pu:10320": "japaṃ dānaṃ tapaḥ sarvam asvatantrā yataḥ striyaḥ // LiP_1,84.16 //",
  "GP12lip_1_pu:10321": "varṣānte sarvagandhāḍhyāṃ pratimāṃ saṃnivedayet /",
  "GP12lip_1_pu:10322": "sā bhavānyāś ca sāyujyaṃ sārūpyaṃ cāpi suvratā // LiP_1,84.17 //",
  "GP12lip_1_pu:10323": "labhate nātra saṃdehaḥ satyaṃ satyaṃ vadāmyaham /",
  "GP12lip_1_pu:10324": "kārtikyāṃ vā tu yā nārī ekabhaktena vartate // LiP_1,84.18 //",
  "GP12lip_1_pu:10325": "kṣamāhiṃsādiniyamaiḥ saṃyuktā brahmacāriṇī /",
  "GP12lip_1_pu:10326": "dadyātkṛṣṇatilānāṃ ca bhāramekam atandritā // LiP_1,84.19 //",
  "GP12lip_1_pu:10327": "saghṛtaṃ saguḍaṃ caiva odanaṃ parameṣṭhine /",
  "GP12lip_1_pu:10328": "dattvā ca brāhmaṇebhyaś ca yathā vibhavavistaram // LiP_1,84.20 //",
  "GP12lip_1_pu:10329": "aṣṭamyāṃ ca caturdaśyām upavāsaratā ca sā /",
  "GP12lip_1_pu:10330": "bhavānyā modate sārdhaṃ sārūpyaṃ prāpya suvratā // LiP_1,84.21 //",
  "GP12lip_1_pu:10331": "kṣamā satyaṃ dayā dānaṃ śaucamindriyanigrahaḥ /",
  "GP12lip_1_pu:10332": "sarvavrateṣvayaṃ dharmaḥ sāmānyo rudrapūjanam // LiP_1,84.22 //",
  "GP12lip_1_pu:10333": "samāsādvaḥ pravakṣyāmi pratimāsamanukramāt /",
  "GP12lip_1_pu:10334": "mārgaśīrṣakamāsādi- kārttikāntaṃ yathākramam // LiP_1,84.23 //",
  "GP12lip_1_pu:10335": "vrataṃ suvipulaṃ puṇyaṃ nandinā paribhāṣitam /",
  "GP12lip_1_pu:10336": "mārgaśīrṣakamāse 'tha vṛṣaṃ pūrṇāṅgamuttamam // LiP_1,84.24 //",
  "GP12lip_1_pu:10337": "alaṃkṛtya yathānyāyaṃ śivāya vinivedayet /",
  "GP12lip_1_pu:10338": "sā ca sārdhaṃ bhavānyā vai modate nātra saṃśayaḥ // LiP_1,84.25 //",
  "GP12lip_1_pu:10339": "puṣyamāse tu vai śūlaṃ pratiṣṭhāpya nivedayet /",
  "GP12lip_1_pu:10340": "pūrvoktamakhilaṃ kṛtvā bhavānyā saha modate // LiP_1,84.26 //",
  "GP12lip_1_pu:10341": "māghamāse rathaṃ kṛtvā sarvalakṣaṇalakṣitam /",
  "GP12lip_1_pu:10342": "dadyāt sampūjya deveśaṃ brāhmaṇāṃścaiva bhojayet // LiP_1,84.27 //",
  "GP12lip_1_pu:10343": "sā ca devyā mahābhāgā modate nātra saṃśayaḥ /",
  "GP12lip_1_pu:10344": "phālgune pratimāṃ kṛtvā hiraṇyena yathāvidhi // LiP_1,84.28 //",
  "GP12lip_1_pu:10345": "rājatenāpi tāmreṇa yathāvibhavavistaram /",
  "GP12lip_1_pu:10346": "pratiṣṭhāpya samabhyarcya sthāpayecchaṅkarālaye // LiP_1,84.29 //",
  "GP12lip_1_pu:10347": "sā ca sārdhaṃ mahādevyā modate nātra saṃśayaḥ /",
  "GP12lip_1_pu:10348": "caitre bhavaṃ kumāraṃ ca bhavānīṃ ca yathāvidhi // LiP_1,84.30 //",
  "GP12lip_1_pu:10349": "tāmrādyairvidhivatkṛtvā pratiṣṭhāpya yathāvidhi /",
  "GP12lip_1_pu:10350": "bhavānyā modate sārdhaṃ dattvā rudrāya śaṃbhave // LiP_1,84.31 //",
  "GP12lip_1_pu:10351": "kṛtvālayaṃ hi kauberaṃ rājataṃ rajatena vai /",
  "GP12lip_1_pu:10352": "īśvaromāsamāyuktaṃ gaṇeśaiś ca samantataḥ // LiP_1,84.32 //",
  "GP12lip_1_pu:10353": "sarvaratnasamāyuktaṃ pratiṣṭhāpya yathāvidhi /",
  "GP12lip_1_pu:10354": "sthāpayetparameśasya bhavasyāyatane śubhe // LiP_1,84.33 //",
  "GP12lip_1_pu:10355": "vaiśākhe vai cared evaṃ kailāsākhyaṃ vratottamam /",
  "GP12lip_1_pu:10356": "kailāsaparvataṃ prāpya bhavānyā saha modate // LiP_1,84.34 //",
  "GP12lip_1_pu:10357": "jyeṣṭhe māsi mahādevaṃ liṅgamūrtimumāpatim /",
  "GP12lip_1_pu:10358": "kṛtāñjalipuṭenaiva brahmaṇā viṣṇunā tathā // LiP_1,84.35 //",
  "GP12lip_1_pu:10359": "madhye bhavena saṃyuktaṃ liṅgamūrti dvijottamāḥ /",
  "GP12lip_1_pu:10360": "haṃsena ca varāheṇa kṛtvā tāmrādibhiḥ śubhām // LiP_1,84.36 //",
  "GP12lip_1_pu:10361": "pratiṣṭhāpya yathānyāyaṃ brāhmaṇān bhojayettataḥ /",
  "GP12lip_1_pu:10362": "śivāya śivamāsādya śivasthāne yathāvidhi // LiP_1,84.37 //",
  "GP12lip_1_pu:10363": "brāhmaṇaiḥ sahitāṃ sthāpya devyāḥ sāyujyamāpnuyāt /",
  "GP12lip_1_pu:10364": "āṣāḍhe ca śubhe māse gṛhaṃ kṛtvā suśobhanam // LiP_1,84.38 //",
  "GP12lip_1_pu:10365": "pakveṣṭakābhir vidhivad yathāvibhavavistaram /",
  "GP12lip_1_pu:10366": "sarvabījarasaiścāpi sampūrṇaṃ sarvaśobhanaiḥ // LiP_1,84.39 //",
  "GP12lip_1_pu:10367": "gṛhopakaraṇaiścaiva musalolūkhalādibhiḥ /",
  "GP12lip_1_pu:10368": "dāsīdāsādibhiścaiva śayanairaśanādibhiḥ // LiP_1,84.40 //",
  "GP12lip_1_pu:10369": "sampūrṇaiś ca gṛhaṃ vastrair ācchādya ca samantataḥ /",
  "GP12lip_1_pu:10370": "devaṃ ghṛtādibhiḥ snāpya mahādevamumāpatim // LiP_1,84.41 //",
  "GP12lip_1_pu:10371": "brāhmaṇānāṃ sahasraṃ ca bhojayitvā yathāvidhi /",
  "GP12lip_1_pu:10372": "vidyāvinayasampannaṃ brāhmaṇaṃ vedapāragam // LiP_1,84.42 //",
  "GP12lip_1_pu:10373": "prathamāśramiṇaṃ bhaktyā sampūjya ca yathāvidhi /",
  "GP12lip_1_pu:10374": "kanyāṃ sumadhyamāṃ yāvat kālajīvanasaṃyutām // LiP_1,84.43 //",
  "GP12lip_1_pu:10375": "kṣetraṃ gomithunaṃ caiva tadgṛhe ca nivedayet /",
  "GP12lip_1_pu:10376": "sāyanair vividhair divyair meruparvatasannibhaiḥ // LiP_1,84.44 //",
  "GP12lip_1_pu:10377": "golokaṃ samanuprāpya bhavānyā saha modate /",
  "GP12lip_1_pu:10378": "bhavānyā sadṛśībhūtvā sarvakalpeṣu sāvyayā // LiP_1,84.45 //",
  "GP12lip_1_pu:10379": "bhavānyāścaiva sāyujyaṃ labhate nātra saṃśayaḥ /",
  "GP12lip_1_pu:10380": "sarvadhātusamākīrṇaṃ vicitradhvajaśobhitam // LiP_1,84.46 //",
  "GP12lip_1_pu:10381": "nivedayīta śarvāya śrāvaṇe tilaparvatam /",
  "GP12lip_1_pu:10382": "vitānadhvajavastrādyair dhātubhiś ca nivedayet // LiP_1,84.47 //",
  "GP12lip_1_pu:10383": "brāhmaṇān bhojayitvā ca pūrvoktamakhilaṃ bhavet /",
  "GP12lip_1_pu:10384": "kṛtvā bhādrapade māsi śobhanaṃ śāliparvatam // LiP_1,84.48 //",
  "GP12lip_1_pu:10385": "vitānadhvajavastrādyair dhātubhiś ca nivedayet /",
  "GP12lip_1_pu:10386": "brāhmaṇān bhojayitvā ca dāpayecca yathāvidhi // LiP_1,84.49 //",
  "GP12lip_1_pu:10387": "sā ca sūryāṃśusaṃkāśā bhavānyā saha modate /",
  "GP12lip_1_pu:10388": "kṛtvā cāśvayuje māsi vipulaṃ dhānyaparvatam // LiP_1,84.50 //",
  "GP12lip_1_pu:10389": "suvarṇavastrasaṃyuktaṃ dattvā sampūjya śaṅkaram /",
  "GP12lip_1_pu:10390": "brāhmaṇān bhojayitvā ca pūrvoktamakhilaṃ bhavet // LiP_1,84.51 //",
  "GP12lip_1_pu:10391": "sarvadhānyasamāyuktaṃ sarvabījarasādibhiḥ /",
  "GP12lip_1_pu:10392": "sarvadhātusamāyuktaṃ sarvaratnopaśobhitam // LiP_1,84.52 //",
  "GP12lip_1_pu:10393": "śṛṅgaiścaturbhiḥ saṃyuktaṃ vitānacchatraśobhitam /",
  "GP12lip_1_pu:10394": "gandhamālyais tathā dhūpaiś citraiścāpi suśobhitam // LiP_1,84.53 //",
  "GP12lip_1_pu:10395": "vicitrairnṛtyageyaiś ca śaṅkhavīṇādibhis tathā /",
  "GP12lip_1_pu:10396": "brahmaghoṣairmahāpuṇyaṃ maṅgalaiś ca viśeṣataḥ // LiP_1,84.54 //",
  "GP12lip_1_pu:10397": "mahādhvajāṣṭasaṃyuktaṃ vicitrakusumojjvalam /",
  "GP12lip_1_pu:10398": "nagendraṃ merunāmānaṃ trailokyādhāramuttamam // LiP_1,84.55 //",
  "GP12lip_1_pu:10399": "tasya mūrdhni śivaṃ kuryān madhyato dhātunaiva tu /",
  "GP12lip_1_pu:10400": "dakṣiṇe ca yathānyāyaṃ brahmāṇaṃ ca caturmukham // LiP_1,84.56 //",
  "GP12lip_1_pu:10401": "uttare devadeveśaṃ nārāyaṇamanāmayam /",
  "GP12lip_1_pu:10402": "indrādilokapālāṃś ca kṛtvā bhaktyā yathāvidhi // LiP_1,84.57 //",
  "GP12lip_1_pu:10403": "pratiṣṭhāpya tataḥ snāpya samabhyarcya maheśvaram /",
  "GP12lip_1_pu:10404": "devasya dakṣiṇe haste śūlaṃ tridaśapūjitam // LiP_1,84.58 //",
  "GP12lip_1_pu:10405": "vāme pāśaṃ bhavānyāś ca kamalaṃ hemabhūṣitam /",
  "GP12lip_1_pu:10406": "viṣṇoś ca śaṅkhaṃ cakraṃ ca gadāmabjaṃ prayatnataḥ // LiP_1,84.59 //",
  "GP12lip_1_pu:10407": "brahmaṇaścākṣasūtraṃ ca kamaṇḍalumanuttamam /",
  "GP12lip_1_pu:10408": "indrasya vajram agneś ca śaktyākhyaṃ paramāyudham // LiP_1,84.60 //",
  "GP12lip_1_pu:10409": "yamasya daṇḍaṃ nirṛteḥ khaḍgaṃ niśicarasya tu /",
  "GP12lip_1_pu:10410": "varuṇasya mahāpāśaṃ nāgākhyaṃ rudramadbhutam // LiP_1,84.61 //",
  "GP12lip_1_pu:10411": "vāyor yaṣṭiṃ kuberasya gadāṃ lokaprapūjitām /",
  "GP12lip_1_pu:10412": "ṭaṅkaṃ ceśānadevasya nivedyaivaṃ krameṇa ca // LiP_1,84.62 //",
  "GP12lip_1_pu:10413": "śivasya mahatīṃ pūjāṃ kṛtvā carusamanvitām /",
  "GP12lip_1_pu:10414": "pūjayetsarvadevāṃś ca yathāvibhavavistaram // LiP_1,84.63 //",
  "GP12lip_1_pu:10415": "brāhmaṇānbhojayitvā ca pūjāṃ kṛtvā prayatnataḥ /",
  "GP12lip_1_pu:10416": "mahāmeruvrataṃ kṛtvā mahādevāya dāpayet // LiP_1,84.64 //",
  "GP12lip_1_pu:10417": "mahāmerumanuprāpya mahādevyā pramodate /",
  "GP12lip_1_pu:10418": "ciraṃ sāyujyam āpnoti mahādevyā na saṃśayaḥ // LiP_1,84.65 //",
  "GP12lip_1_pu:10419": "kārtikyāmapi yā nārī kṛtvā devīmumāṃ śubhām /",
  "GP12lip_1_pu:10420": "sarvābharaṇasampūrṇāṃ sarvalakṣaṇalakṣitām // LiP_1,84.66 //",
  "GP12lip_1_pu:10421": "hematāmrādibhiścaiva pratiṣṭhāpya vidhānataḥ /",
  "GP12lip_1_pu:10422": "devaṃ ca kṛtvā deveśaṃ sarvalakṣaṇasaṃyutam // LiP_1,84.67 //",
  "GP12lip_1_pu:10423": "tayoragre hutāśaṃ ca sruvahastaṃ pitāmaham /",
  "GP12lip_1_pu:10424": "nārāyaṇaṃ ca dātāraṃ sarvābharaṇabhūṣitam // LiP_1,84.68 //",
  "GP12lip_1_pu:10425": "lokapālais tathā siddhaiḥ saṃvṛtaṃ sthāpya yatnataḥ /",
  "GP12lip_1_pu:10426": "rudrālaye vrataṃ tasmai dāpayedbhaktipūrvakam // LiP_1,84.69 //",
  "GP12lip_1_pu:10427": "sā bhavānyāstanuṃ gatvā bhavena saha modate /",
  "GP12lip_1_pu:10428": "ekabhaktavrataṃ puṇyaṃ pratimāsamanukramāt // LiP_1,84.70 //",
  "GP12lip_1_pu:10429": "mārgaśīrṣakamāsādi- kārtikāntaṃ pravartitam /",
  "GP12lip_1_pu:10430": "naranāryādijantūnāṃ hitāya munisattamāḥ // LiP_1,84.71 //",
  "GP12lip_1_pu:10431": "naraḥ kṛtvā vrataṃ caiva śivasāyujyamāpnuyāt /",
  "GP12lip_1_pu:10432": "nārī devyā na saṃdehaḥ śivena paribhāṣitam // LiP_1,84.72 //",
  "GP12lip_1_pu:10433": "iti śrīliṅgamahāpurāṇe pūrvabhāge umāmaheśvaravrataṃ nāma caturaśītitamo 'dhyāyaḥ",
  "GP12lip_1_pu:10435": "LiP, 1, 85",
  "GP12lip_1_pu:10436": "sūta uvāca",
  "GP12lip_1_pu:10437": "sarvavrateṣu sampūjya devadevamumāpatim /",
  "GP12lip_1_pu:10438": "japetpañcākṣarīṃ vidyāṃ vidhinaiva dvijottamāḥ // LiP_1,85.1 //",
  "GP12lip_1_pu:10439": "japādeva na saṃdeho vratānāṃ vai viśeṣataḥ /",
  "GP12lip_1_pu:10440": "samāptirnānyathā tasmāj japetpañcākṣarīṃ śubhām // LiP_1,85.2 //",
  "GP12lip_1_pu:10441": "ṛṣaya ūcuḥ",
  "GP12lip_1_pu:10442": "kathaṃ pañcākṣarī vidyā prabhāvo vā kathaṃ vada /",
  "GP12lip_1_pu:10443": "kramopāyaṃ mahābhāga śrotuṃ kautūhalaṃ hi naḥ // LiP_1,85.3 //",
  "GP12lip_1_pu:10444": "sūta uvāca",
  "GP12lip_1_pu:10445": "purā devena rudreṇa devadevena śaṃbhunā /",
  "GP12lip_1_pu:10446": "pārvatyāḥ kathitaṃ puṇyaṃ pravadāmi samāsataḥ // LiP_1,85.4 //",
  "GP12lip_1_pu:10447": "śrīdevyuvāca",
  "GP12lip_1_pu:10448": "bhagavandevadeveśa sarvalokamaheśvara /",
  "GP12lip_1_pu:10449": "pañcākṣarasya māhātmyaṃ śrotumicchāmi tattvataḥ // LiP_1,85.5 //",
  "GP12lip_1_pu:10450": "śrībhagavānuvāca",
  "GP12lip_1_pu:10451": "(pralaya and sṛṣṭi)",
  "GP12lip_1_pu:10452": "pañcākṣarasya māhātmyaṃ varṣakoṭiśatairapi /",
  "GP12lip_1_pu:10453": "na śakyaṃ kathituṃ devi tasmāt saṃkṣepataḥ śṛṇu // LiP_1,85.6 //",
  "GP12lip_1_pu:10454": "pralaye samanuprāpte naṣṭe sthāvarajaṅgame /",
  "GP12lip_1_pu:10455": "naṣṭe devāsure caiva naṣṭe coragarākṣase // LiP_1,85.7 //",
  "GP12lip_1_pu:10456": "sarvaṃ prakṛtimāpannaṃ tvayā pralayameṣyati /",
  "GP12lip_1_pu:10457": "eko 'haṃ saṃsthito devi na dvitīyo 'sti kutracit // LiP_1,85.8 //",
  "GP12lip_1_pu:10458": "tasminvedāś ca śāstrāṇi mantre pañcākṣare sthitāḥ /",
  "GP12lip_1_pu:10459": "te nāśaṃ naiva samprāptā macchaktyā hyanupālitāḥ // LiP_1,85.9 //",
  "GP12lip_1_pu:10460": "ahameko dvidhāpyāsaṃ prakṛtyātmaprabhedataḥ /",
  "GP12lip_1_pu:10461": "sa tu nārāyaṇaḥ śete devo māyāmayīṃ tanum // LiP_1,85.10 //",
  "GP12lip_1_pu:10462": "āsthāya yogaparyaṅka- śayane toyamadhyagaḥ /",
  "GP12lip_1_pu:10463": "tannābhipaṅkajājjātaḥ pañcavaktraḥ pitāmahaḥ // LiP_1,85.11 //",
  "GP12lip_1_pu:10464": "(Brahmā creates 10 sons;",
  "GP12lip_1_pu:10465": "they get power from Śiva)",
  "GP12lip_1_pu:10466": "sisṛkṣamāṇo lokānvai trīnaśakto 'sahāyavān /",
  "GP12lip_1_pu:10467": "daśa brahmā sasarjādau mānasānamitaujasaḥ // LiP_1,85.12 //",
  "GP12lip_1_pu:10468": "teṣāṃ sṛṣṭiprasiddhyarthaṃ māṃ provāca pitāmahaḥ /",
  "GP12lip_1_pu:10469": "matputrāṇāṃ mahādeva śaktiṃ dehi maheśvara // LiP_1,85.13 //",
  "GP12lip_1_pu:10470": "iti tena samādiṣṭaḥ pañcavaktradharo hyaham /",
  "GP12lip_1_pu:10471": "pañcākṣarānpañcamukhaiḥ proktavān padmayonaye // LiP_1,85.14 //",
  "GP12lip_1_pu:10472": "tānpañcavadanairgṛhṇan brahmā lokapitāmahaḥ /",
  "GP12lip_1_pu:10473": "vācyavācakabhāvena jñātavānparameśvaram // LiP_1,85.15 //",
  "GP12lip_1_pu:10474": "vācyaḥ pañcākṣarairdevi śivastrailokyapūjitaḥ /",
  "GP12lip_1_pu:10475": "vācakaḥ paramo mantras tasya pañcākṣaraḥ sthitaḥ // LiP_1,85.16 //",
  "GP12lip_1_pu:10476": "jñātvā prayogaṃ vidhinā ca siddhiṃ labdhvā tathā pañcamukho mahātmā /",
  "GP12lip_1_pu:10477": "provāca putreṣu jagaddhitāya mantraṃ mahārthaṃ kila pañcavarṇam // LiP_1,85.17 //",
  "GP12lip_1_pu:10478": "te labdhvā mantraratnaṃ tu sākṣāllokapitāmahāt /",
  "GP12lip_1_pu:10479": "tamārādhayituṃ devaṃ parātparataraṃ śivam // LiP_1,85.18 //",
  "GP12lip_1_pu:10480": "tatastutoṣa bhagavān trimūrtīnāṃ paraḥ śivaḥ /",
  "GP12lip_1_pu:10481": "dattavānakhilaṃ jñānam aṇimādiguṇāṣṭakam // LiP_1,85.19 //",
  "GP12lip_1_pu:10482": "te 'pi labdhvā varānviprās tadārādhanakāṅkṣiṇaḥ /",
  "GP12lip_1_pu:10483": "merostu śikhare ramye muñjavānnāma parvataḥ // LiP_1,85.20 //",
  "GP12lip_1_pu:10484": "matpriyaḥ satataṃ śrīmān madbhūtaiḥ parirakṣitaḥ /",
  "GP12lip_1_pu:10485": "tasyābhyāśe tapastīvraṃ lokasṛṣṭisamutsukāḥ // LiP_1,85.21 //",
  "GP12lip_1_pu:10486": "divyavarṣasahasraṃ tu vāyubhakṣāḥ samācaran /",
  "GP12lip_1_pu:10487": "tiṣṭhanto 'nugrahārthāya devi te ṛṣayaḥ purā // LiP_1,85.22 //",
  "GP12lip_1_pu:10488": "teṣāṃ bhaktimahaṃ dṛṣṭvā sadyaḥ pratyakṣatāmiyām /",
  "GP12lip_1_pu:10489": "pañcākṣaram ṛṣicchando daivataṃ śaktibījavat // LiP_1,85.23 //",
  "GP12lip_1_pu:10490": "nyāsaṃ ṣaḍaṅgaṃ digbandhaṃ viniyogamaśeṣataḥ /",
  "GP12lip_1_pu:10491": "proktavānahamāryāṇāṃ lokānāṃ hitakāmyayā // LiP_1,85.24 //",
  "GP12lip_1_pu:10492": "tacchrutvā mantramāhātmyam ṛṣayaste tapodhanāḥ /",
  "GP12lip_1_pu:10493": "mantrasya viniyogaṃ ca kṛtvā sarvamanuṣṭhitāḥ // LiP_1,85.25 //",
  "GP12lip_1_pu:10494": "tanmāhātmyāt tadā lokān sadevāsuramānuṣān /",
  "GP12lip_1_pu:10495": "varṇānvarṇavibhāgāṃś ca sarvadharmāṃś ca śobhanān // LiP_1,85.26 //",
  "GP12lip_1_pu:10496": "pūrvakalpasamudbhūtāñ chrutavanto yathā purā /",
  "GP12lip_1_pu:10497": "pañcākṣaraprabhāvācca lokā vedā maharṣayaḥ // LiP_1,85.27 //",
  "GP12lip_1_pu:10498": "(description of pañcākṣara mantra)",
  "GP12lip_1_pu:10499": "tiṣṭhanti śāśvatā dharmā devāḥ sarvamidaṃ jagat /",
  "GP12lip_1_pu:10500": "tad idānīṃ pravakṣyāmi śṛṇu cāvahitākhilam // LiP_1,85.28 //",
  "GP12lip_1_pu:10501": "alpākṣaraṃ mahārthaṃ ca vedasāraṃ vimuktidam /",
  "GP12lip_1_pu:10502": "ājñāsiddhamasaṃdigdhaṃ vākyametacchivātmakam // LiP_1,85.29 //",
  "GP12lip_1_pu:10503": "nānāsiddhiyutaṃ divyaṃ lokacittānurañjakam /",
  "GP12lip_1_pu:10504": "suniścitārthaṃ gaṃbhīraṃ vākyaṃ me pārameśvaram // LiP_1,85.30 //",
  "GP12lip_1_pu:10505": "mantraṃ mukhasukhoccāryam aśeṣārthaprasādhakam /",
  "GP12lip_1_pu:10506": "tadbījaṃ sarvavidyānāṃ mantramādyaṃ suśobhanam // LiP_1,85.31 //",
  "GP12lip_1_pu:10507": "atisūkṣmaṃ mahārthaṃ ca jñeyaṃ tadvaṭabījavat /",
  "GP12lip_1_pu:10508": "vedaḥ sa triguṇātītaḥ sarvajñaḥ sarvakṛtprabhuḥ // LiP_1,85.32 //",
  "GP12lip_1_pu:10509": "omityekākṣaraṃ mantraṃ sthitaḥ sarvagataḥ śivaḥ /",
  "GP12lip_1_pu:10510": "mantre ṣaḍakṣare sūkṣme pañcākṣaratanuḥ śivaḥ // LiP_1,85.33 //",
  "GP12lip_1_pu:10511": "vācyavācakabhāvena sthitaḥ sākṣātsvabhāvataḥ /",
  "GP12lip_1_pu:10512": "vācyaḥ śivaḥ prameyatvān mantrastadvācakaḥ smṛtaḥ // LiP_1,85.34 //",
  "GP12lip_1_pu:10513": "vācyavācakabhāvo 'yam anādiḥ saṃsthitastayoḥ /",
  "GP12lip_1_pu:10514": "vede śivāgame vāpi yatra yatra ṣaḍakṣaraḥ // LiP_1,85.35 //",
  "GP12lip_1_pu:10515": "mantraḥ sthitaḥ sadā mukhyo loke pañcākṣaro mataḥ /",
  "GP12lip_1_pu:10516": "kiṃ tasya bahubhir mantraiḥ śāstrairvā bahuvistṛtaiḥ // LiP_1,85.36 //",
  "GP12lip_1_pu:10517": "yasyaivaṃ hṛdi saṃstho 'yaṃ mantraḥ syātpārameśvaraḥ /",
  "GP12lip_1_pu:10518": "tenādhītaṃ śrutaṃ tena tena sarvamanuṣṭhitam // LiP_1,85.37 //",
  "GP12lip_1_pu:10519": "yo vidvānvai japetsamyag adhītyaiva vidhānataḥ /",
  "GP12lip_1_pu:10520": "etāvaddhi śivajñānam etāvatparamaṃ padam // LiP_1,85.38 //",
  "GP12lip_1_pu:10521": "etāvad brahmavidyā ca tasmānnityaṃ japedbudhaḥ /",
  "GP12lip_1_pu:10522": "pañcākṣaraiḥ sapraṇavo mantro 'yaṃ hṛdayaṃ mama // LiP_1,85.39 //",
  "GP12lip_1_pu:10523": "guhyādguhyataraṃ sākṣān mokṣajñānam anuttamam /",
  "GP12lip_1_pu:10524": "asya mantrasya vakṣyāmi ṛṣicchando 'dhidaivatam // LiP_1,85.40 //",
  "GP12lip_1_pu:10525": "bījaṃ śaktiṃ svaraṃ varṇaṃ sthānaṃ caivākṣaraṃ prati /",
  "GP12lip_1_pu:10526": "vāmadevo nāma ṛṣiḥ paṅktiśchanda udāhṛtaḥ // LiP_1,85.41 //",
  "GP12lip_1_pu:10527": "devatā śiva evāhaṃ mantrasyāsya varānane /",
  "GP12lip_1_pu:10528": "nakārādīni bījāni pañcabhūtātmakāni ca // LiP_1,85.42 //",
  "GP12lip_1_pu:10529": "ātmānaṃ praṇavaṃ viddhi sarvavyāpinamavyayam /",
  "GP12lip_1_pu:10530": "śaktistvameva deveśi sarvadevanamaskṛte // LiP_1,85.43 //",
  "GP12lip_1_pu:10531": "tvadīyaṃ praṇavaṃ kiṃcin madīyaṃ praṇavaṃ tathā /",
  "GP12lip_1_pu:10532": "tvadīyaṃ devi mantrāṇāṃ śaktibhūtaṃ na saṃśayaḥ // LiP_1,85.44 //",
  "GP12lip_1_pu:10533": "akārokāramakārā madīye praṇave sthitāḥ /",
  "GP12lip_1_pu:10534": "ukāraṃ ca makāraṃ ca akāraṃ ca krameṇa vai // LiP_1,85.45 //",
  "GP12lip_1_pu:10535": "tvadīyaṃ praṇavaṃ viddhi trimātraṃ plutamuttamam /",
  "GP12lip_1_pu:10536": "oṅkārasya svarodātta ṛṣirbrahma sitaṃ vapuḥ // LiP_1,85.46 //",
  "GP12lip_1_pu:10537": "chando devī ca gāyatrī paramātmādhidevatā /",
  "GP12lip_1_pu:10538": "udāttaḥ prathamastadvac caturthaś ca dvitīyakaḥ // LiP_1,85.47 //",
  "GP12lip_1_pu:10539": "pañcamaḥ svaritaścaiva madhyamo niṣadhaḥ smṛtāḥ /",
  "GP12lip_1_pu:10540": "nakāraḥ pītavarṇaś ca sthānaṃ pūrvamukhaṃ smṛtam // LiP_1,85.48 //",
  "GP12lip_1_pu:10541": "indro 'dhidaivataṃ chando gāyatrī gautama ṛṣiḥ /",
  "GP12lip_1_pu:10542": "makāraḥ kṛṣṇavarṇo 'sya sthānaṃ vai dakṣiṇāmukham // LiP_1,85.49 //",
  "GP12lip_1_pu:10543": "chando 'nuṣṭup ṛṣiścātrī rudro daivatamucyate /",
  "GP12lip_1_pu:10544": "śikāro dhūmravarṇo 'sya sthānaṃ vai paścimaṃ mukham // LiP_1,85.50 //",
  "GP12lip_1_pu:10545": "viśvāmitra ṛṣistriṣṭup chando viṣṇustu daivatam /",
  "GP12lip_1_pu:10546": "vākāro hemavarṇo 'sya sthānaṃ caivottaraṃ mukham // LiP_1,85.51 //",
  "GP12lip_1_pu:10547": "brahmādhidaivataṃ chando bṛhatī cāṅgirā ṛṣiḥ /",
  "GP12lip_1_pu:10548": "yakāro raktavarṇaś ca sthānam ūrdhvaṃ mukhaṃ virāṭ // LiP_1,85.52 //",
  "GP12lip_1_pu:10549": "chanda ṛṣirbharadvājaḥ skando daivatamucyate /",
  "GP12lip_1_pu:10550": "nyāsamasya pravakṣyāmi sarvasiddhikaraṃ śubham // LiP_1,85.53 //",
  "GP12lip_1_pu:10551": "(nyāsa (def.,",
  "GP12lip_1_pu:10552": "description))",
  "GP12lip_1_pu:10553": "sarvapāpaharaṃ caiva trividho nyāsa ucyate /",
  "GP12lip_1_pu:10554": "utpattisthitisaṃhāra- bhedatastrividhaḥ smṛtaḥ // LiP_1,85.54 //",
  "GP12lip_1_pu:10555": "brahmacārigṛhasthānāṃ yatīnāṃ kramaśo bhavet /",
  "GP12lip_1_pu:10556": "utpattirbrahmacāriṇāṃ gṛhasthānāṃ sthitiḥ sadā // LiP_1,85.55 //",
  "GP12lip_1_pu:10557": "yatīnāṃ saṃhṛtir nyāsaḥ siddhir bhavati nānyathā /",
  "GP12lip_1_pu:10558": "aṅganyāsaḥ karanyāso dehanyāsa iti tridhā // LiP_1,85.56 //",
  "GP12lip_1_pu:10559": "utpattyāditribhedena vakṣyate te varānane /",
  "GP12lip_1_pu:10560": "nyasetpūrvaṃ karanyāsaṃ dehanyāsam anantaram // LiP_1,85.57 //",
  "GP12lip_1_pu:10561": "aṅganyāsaṃ tataḥ paścād akṣarāṇāṃ vidhikramāt /",
  "GP12lip_1_pu:10562": "mūrdhādipādaparyantam utpattinyāsa ucyate // LiP_1,85.58 //",
  "GP12lip_1_pu:10563": "pādādimūrdhaparyantaṃ saṃhāro bhavati priye /",
  "GP12lip_1_pu:10564": "hṛdayāsyagalanyāsaḥ sthitinyāsa udāhṛtaḥ // LiP_1,85.59 //",
  "GP12lip_1_pu:10565": "brahmacārigṛhasthānāṃ yatīnāṃ caiva śobhane /",
  "GP12lip_1_pu:10566": "saśiraskaṃ tato dehaṃ sarvamantreṇa saṃspṛśet // LiP_1,85.60 //",
  "GP12lip_1_pu:10567": "sa dehanyāsa ityuktaḥ sarveṣāṃ sama eva sa /",
  "GP12lip_1_pu:10568": "dakṣiṇāṅguṣṭhamārabhya vāmāṅguṣṭhānta eva hi // LiP_1,85.61 //",
  "GP12lip_1_pu:10569": "nyasyate yattadutpattir viparītaṃ tu saṃhṛtiḥ /",
  "GP12lip_1_pu:10570": "aṅguṣṭhādikaniṣṭhāntaṃ nyasyate hastayor dvayoḥ // LiP_1,85.62 //",
  "GP12lip_1_pu:10571": "atīva bhogado devi sthitinyāsaḥ kuṭuṃbinām /",
  "GP12lip_1_pu:10572": "karanyāsaṃ purā kṛtvā dehanyāsam anantaram // LiP_1,85.63 //",
  "GP12lip_1_pu:10573": "aṅganyāsaṃ nyasetpaścād eṣa sādhāraṇo vidhiḥ /",
  "GP12lip_1_pu:10574": "oṅkāraṃ saṃpuṭīkṛtya sarvāṅgeṣu ca vinyaset // LiP_1,85.64 //",
  "GP12lip_1_pu:10575": "karayorubhayoścaiva daśāgrāṃguliṣu kramāt /",
  "GP12lip_1_pu:10576": "prakṣālya pādāvācamya śucirbhūtvā samāhitaḥ // LiP_1,85.65 //",
  "GP12lip_1_pu:10577": "prāṅmukhodaṅmukho vāpi nyāsakarma samācaret /",
  "GP12lip_1_pu:10578": "smaret pūrvam ṛṣiṃ chando daivataṃ bījameva ca // LiP_1,85.66 //",
  "GP12lip_1_pu:10579": "śaktiṃ ca paramātmānaṃ guruṃ caiva varānane /",
  "GP12lip_1_pu:10580": "mantreṇa pāṇī saṃmṛjya talayoḥ praṇavaṃ nyaset // LiP_1,85.67 //",
  "GP12lip_1_pu:10581": "aṅgulīnāṃ ca sarveṣāṃ tathā cādyantaparvasu /",
  "GP12lip_1_pu:10582": "sabindukāni bījāni pañca madhyamaparvasu // LiP_1,85.68 //",
  "GP12lip_1_pu:10583": "utpattyāditribhedena nyasedāśramataḥ kramāt /",
  "GP12lip_1_pu:10584": "ubhābhyāmeva pāṇibhyām āpādatalamastakam // LiP_1,85.69 //",
  "GP12lip_1_pu:10585": "mantreṇa saṃspṛśeddehaṃ praṇavenaiva saṃpuṭam /",
  "GP12lip_1_pu:10586": "mūrdhni vaktre ca kaṇṭhe ca hṛdaye guhyake tathā // LiP_1,85.70 //",
  "GP12lip_1_pu:10587": "pādayor ubhayoścaiva guhye ca hṛdaye tathā /",
  "GP12lip_1_pu:10588": "kaṇṭhe ca mukhamadhye ca mūrdhni ca praṇavādikam // LiP_1,85.71 //",
  "GP12lip_1_pu:10589": "hṛdaye guhyake caiva pādayormūrdhni vāci vā /",
  "GP12lip_1_pu:10590": "kaṇṭhe caiva nyasedeva praṇavāditribhedataḥ // LiP_1,85.72 //",
  "GP12lip_1_pu:10591": "kṛtvāṅganyāsamevaṃ hi mukhāni parikalpayet /",
  "GP12lip_1_pu:10592": "pūrvādi cordhvaparyantaṃ nakārādi yathākramam // LiP_1,85.73 //",
  "GP12lip_1_pu:10593": "ṣaḍaṅgāni nyasetpaścād yathāsthānaṃ ca śobhanam /",
  "GP12lip_1_pu:10594": "namaḥ svāhā vaṣaḍḍhuṃ ca vauṣaṭphaṭkārakaiḥ saha // LiP_1,85.74 //",
  "GP12lip_1_pu:10595": "praṇavaṃ hṛdayaṃ vidyān nakāraḥ śira ucyate /",
  "GP12lip_1_pu:10596": "śikhā makāra ākhyātaḥ śikāraḥ kavacaṃ tathā // LiP_1,85.75 //",
  "GP12lip_1_pu:10597": "ākāro netramastraṃ tu yakāraḥ parikīrtitaḥ /",
  "GP12lip_1_pu:10598": "itthamaṅgāni vinyasya tato vai bandhayeddiśaḥ // LiP_1,85.76 //",
  "GP12lip_1_pu:10599": "vighneśo mātaro durgā kṣetrajño devatā diśaḥ /",
  "GP12lip_1_pu:10600": "āgneyādiṣu koṇeṣu caturṣvapi yathākramam // LiP_1,85.77 //",
  "GP12lip_1_pu:10601": "aṅguṣṭhatarjanyagrābhyāṃ saṃsthāpya sumukhaṃ śubham /",
  "GP12lip_1_pu:10602": "rakṣadhvamiti coktvā tu namaskuryātpṛthakpṛthak // LiP_1,85.78 //",
  "GP12lip_1_pu:10603": "gale madhye tathāṅguṣṭhe tarjanyādyāṅgulīṣu ca /",
  "GP12lip_1_pu:10604": "aṅguṣṭhena karanyāsaṃ kuryādeva vicakṣaṇaḥ // LiP_1,85.79 //",
  "GP12lip_1_pu:10605": "evaṃ nyāsamimaṃ proktaṃ sarvapāpaharaṃ śubham /",
  "GP12lip_1_pu:10606": "sarvasiddhikaraṃ puṇyaṃ sarvarakṣākaraṃ śivam // LiP_1,85.80 //",
  "GP12lip_1_pu:10607": "nyaste mantre 'tha subhage śaṅkarapratimo bhavet /",
  "GP12lip_1_pu:10608": "janmāntarakṛtaṃ pāpam api naśyati tatkṣaṇāt // LiP_1,85.81 //",
  "GP12lip_1_pu:10609": "evaṃ vinyasya medhāvī śuddhakāyo dṛḍhavrataḥ /",
  "GP12lip_1_pu:10610": "japetpañcākṣaraṃ mantraṃ labdhvācāryaprasādataḥ // LiP_1,85.82 //",
  "GP12lip_1_pu:10611": "ataḥ paraṃ pravakṣyāmi mantrasaṃgrahaṇaṃ śubhe /",
  "GP12lip_1_pu:10612": "yaṃ vinā niṣphalaṃ nityaṃ yena vā saphalaṃ bhavet // LiP_1,85.83 //",
  "GP12lip_1_pu:10613": "ājñāhīnaṃ kriyāhīnaṃ śraddhāhīnam amānasam /",
  "GP12lip_1_pu:10614": "ājñaptaṃ dakṣiṇāhīnaṃ sadā japtaṃ ca niṣphalam // LiP_1,85.84 //",
  "GP12lip_1_pu:10615": "ājñāsiddhaṃ kriyāsiddhaṃ śraddhāsiddhaṃ sumānasam /",
  "GP12lip_1_pu:10616": "evaṃ ca dakṣiṇāsiddhaṃ mantraṃ siddhaṃ yatastataḥ // LiP_1,85.85 //",
  "GP12lip_1_pu:10617": "(guru/śiṣya)",
  "GP12lip_1_pu:10618": "upāgamya guruṃ vipraṃ mantratattvārthavedinam /",
  "GP12lip_1_pu:10619": "jñāninaṃ sadguṇopetaṃ dhyānayogaparāyaṇam // LiP_1,85.86 //",
  "GP12lip_1_pu:10620": "toṣayettaṃ prayatnena bhāvaśuddhisamanvitaḥ /",
  "GP12lip_1_pu:10621": "vācā ca manasā caiva kāyena draviṇena ca // LiP_1,85.87 //",
  "GP12lip_1_pu:10622": "ācāryaṃ pūjayecchiṣyaḥ sarvadātiprayatnataḥ /",
  "GP12lip_1_pu:10623": "hastyaśvaratharatnāni kṣetrāṇi ca gṛhāṇi ca // LiP_1,85.88 //",
  "GP12lip_1_pu:10624": "bhūṣaṇāni ca vāsāṃsi dhānyāni vividhāni ca /",
  "GP12lip_1_pu:10625": "etāni gurave dadyād bhaktyā ca vibhave sati // LiP_1,85.89 //",
  "GP12lip_1_pu:10626": "vittaśāṭhyaṃ na kurvīta yadīcchetsiddhimātmanaḥ /",
  "GP12lip_1_pu:10627": "paścānnivedayeddevi ātmānaṃ saparicchadam // LiP_1,85.90 //",
  "GP12lip_1_pu:10628": "evaṃ sampūjya vidhivad yathāśakti tvavañcayan /",
  "GP12lip_1_pu:10629": "ādadīta gurormantraṃ jñānaṃ caiva krameṇa tu // LiP_1,85.91 //",
  "GP12lip_1_pu:10630": "evaṃ tuṣṭo guruḥ śiṣyaṃ pūjitaṃ vatsaroṣitam /",
  "GP12lip_1_pu:10631": "śuśrūṣum anahaṅkāram upavāsakṛśaṃ śucim // LiP_1,85.92 //",
  "GP12lip_1_pu:10632": "snāpayitvā tu śiṣyāya brāhmaṇānapi pūjya ca /",
  "GP12lip_1_pu:10633": "samudratīre nadyāṃ ca goṣṭhe devālaye 'pi vā // LiP_1,85.93 //",
  "GP12lip_1_pu:10634": "śucau deśe gṛhe vāpi kāle siddhikare tithau /",
  "GP12lip_1_pu:10635": "nakṣatre śubhayoge ca sarvadā doṣavarjite // LiP_1,85.94 //",
  "GP12lip_1_pu:10636": "anugṛhya tato dadyāc chivajñānam anuttamam /",
  "GP12lip_1_pu:10637": "svareṇoccārayet samyag ekānte 'pi prasannadhīḥ // LiP_1,85.95 //",
  "GP12lip_1_pu:10638": "uccāryoccārayitvā tu ācāryaḥ siddhidaḥ svayam /",
  "GP12lip_1_pu:10639": "śivaṃ cāstu śubhaṃ cāstu śobhano 'stu priyo 'stviti // LiP_1,85.96 //",
  "GP12lip_1_pu:10640": "evaṃ labdhvā paraṃ mantraṃ jñānaṃ caiva gurostataḥ /",
  "GP12lip_1_pu:10641": "japennityaṃ sasaṃkalpaṃ puraścaraṇameva ca // LiP_1,85.97 //",
  "GP12lip_1_pu:10642": "yāvajjīvaṃ japennityam aṣṭottarasahasrakam /",
  "GP12lip_1_pu:10643": "anaśnaṃstatparo bhūtvā sa yāti paramāṃ gatim // LiP_1,85.98 //",
  "GP12lip_1_pu:10644": "japedakṣaralakṣaṃ vai caturguṇitamādarāt /",
  "GP12lip_1_pu:10645": "naktāśī saṃyamī yaś ca pauraścaraṇikaḥ smṛtaḥ // LiP_1,85.99 //",
  "GP12lip_1_pu:10646": "puraścaraṇajāpī vā api vā nityajāpakaḥ /",
  "GP12lip_1_pu:10647": "acirātsiddhikāṅkṣī tu tayoranyataro bhavet // LiP_1,85.100 //",
  "GP12lip_1_pu:10648": "(japa)",
  "GP12lip_1_pu:10649": "yaḥ puraścaraṇaṃ kṛtvā nityajāpī bhavennaraḥ /",
  "GP12lip_1_pu:10650": "tasya nāsti samo loke sa siddhaḥ siddhido vaśī // LiP_1,85.101 //",
  "GP12lip_1_pu:10651": "āsanaṃ ruciraṃ baddhvā maunī caikāgramānasaḥ /",
  "GP12lip_1_pu:10652": "prāṅmukhodaṅmukho vāpi japenmantramanuttamam // LiP_1,85.102 //",
  "GP12lip_1_pu:10653": "ādyāntayor japasyāpi kuryādvai prāṇasaṃyamān /",
  "GP12lip_1_pu:10654": "tathā cānte japedbījaṃ śatamaṣṭottaraṃ śubham // LiP_1,85.103 //",
  "GP12lip_1_pu:10655": "catvāriṃśatsamāvṛtti prāṇānāyamya saṃsmaret /",
  "GP12lip_1_pu:10656": "pañcākṣarasya mantrasya prāṇāyāma udāhṛtaḥ // LiP_1,85.104 //",
  "GP12lip_1_pu:10657": "prāṇāyāmādbhavetkṣipraṃ sarvapāpaparikṣayaḥ /",
  "GP12lip_1_pu:10658": "indriyāṇāṃ vaśitvaṃ ca tasmātprāṇāṃś ca saṃyamet // LiP_1,85.105 //",
  "GP12lip_1_pu:10659": "gṛhe japaḥ samaṃ vidyād goṣṭhe śataguṇaṃ bhavet /",
  "GP12lip_1_pu:10660": "nadyāṃ śatasahasraṃ tu anantaḥ śivasannidhau // LiP_1,85.106 //",
  "GP12lip_1_pu:10661": "samudratīre devahrade girau devālayeṣu ca /",
  "GP12lip_1_pu:10662": "puṇyāśrameṣu sarveṣu japaḥ koṭiguṇo bhavet // LiP_1,85.107 //",
  "GP12lip_1_pu:10663": "śivasya saṃnidhāne ca sūryasyāgre gurorapi /",
  "GP12lip_1_pu:10664": "dīpasya gorjalasyāpi japakarma praśasyate // LiP_1,85.108 //",
  "GP12lip_1_pu:10665": "aṅgulījapasaṃkhyānam ekamekaṃ śubhānane /",
  "GP12lip_1_pu:10666": "rekhairaṣṭaguṇaṃ proktaṃ putrajīvaphalair daśa // LiP_1,85.109 //",
  "GP12lip_1_pu:10667": "śataṃ vai śaṅkhamaṇibhiḥ pravālaiś ca sahasrakam /",
  "GP12lip_1_pu:10668": "sphāṭikair daśasāhasraṃ mauktikairlakṣamucyate // LiP_1,85.110 //",
  "GP12lip_1_pu:10669": "padmākṣairdaśalakṣaṃ tu sauvarṇaiḥ koṭirucyate /",
  "GP12lip_1_pu:10670": "kuśagranthyā ca rudrākṣair anantaguṇamucyate // LiP_1,85.111 //",
  "GP12lip_1_pu:10671": "pañcaviṃśati mokṣārthaṃ saptaviṃśati pauṣṭikam /",
  "GP12lip_1_pu:10672": "triṃśacca dhanasaṃpattyai pañcāśaccābhicārikam // LiP_1,85.112 //",
  "GP12lip_1_pu:10673": "tatpūrvābhimukhaṃ vaśyaṃ dakṣiṇaṃ cābhicārikam /",
  "GP12lip_1_pu:10674": "paścimaṃ dhanadaṃ vidyād uttaraṃ śāntikaṃ bhavet // LiP_1,85.113 //",
  "GP12lip_1_pu:10675": "aṅguṣṭhaṃ mokṣadaṃ vidyāt tarjanī śatrunāśanī /",
  "GP12lip_1_pu:10676": "madhyamā dhanadā śāntiṃ karotyeṣā hy anāmikā // LiP_1,85.114 //",
  "GP12lip_1_pu:10677": "kaniṣṭhā rakṣaṇīyā sā japakarmaṇi śobhane /",
  "GP12lip_1_pu:10678": "aṅguṣṭhena japejjapyam anyairaṅgulibhiḥ saha // LiP_1,85.115 //",
  "GP12lip_1_pu:10679": "aṅguṣṭhena vinā karma kṛtaṃ tadaphalaṃ yataḥ /",
  "GP12lip_1_pu:10680": "(japayajña)",
  "GP12lip_1_pu:10681": "śṛṇuṣva sarvayajñebhyo japayajño viśiṣyate // LiP_1,85.116 //",
  "GP12lip_1_pu:10682": "hiṃsayā te pravartante japayajño na hiṃsayā /",
  "GP12lip_1_pu:10683": "yāvantaḥ karmayajñāḥ syuḥ pradānāni tapāṃsi ca // LiP_1,85.117 //",
  "GP12lip_1_pu:10684": "sarve te japayajñasya kalāṃ nārhanti ṣoḍaśīm /",
  "GP12lip_1_pu:10685": "māhātmyaṃ vācikasyaiva japayajñasya kīrtitam // LiP_1,85.118 //",
  "GP12lip_1_pu:10686": "tasmācchataguṇopāṃśuḥ sahasro mānasaḥ smṛtaḥ /",
  "GP12lip_1_pu:10687": "yad uccanīcasvaritaiḥ śabdaiḥ spaṣṭapadākṣaraiḥ // LiP_1,85.119 //",
  "GP12lip_1_pu:10688": "mantramuccārayedvācā japayajñaḥ sa vācikaḥ /",
  "GP12lip_1_pu:10689": "śanairuccārayenmantram īṣad oṣṭhau tu cālayet // LiP_1,85.120 //",
  "GP12lip_1_pu:10690": "kiṃcit karṇāntaraṃ vidyād upāṃśuḥ sa japaḥ smṛtaḥ /",
  "GP12lip_1_pu:10691": "(mānasajapa)",
  "GP12lip_1_pu:10692": "dhiyā yadakṣaraśreṇyā varṇādvarṇaṃ padātpadam // LiP_1,85.121 //",
  "GP12lip_1_pu:10693": "śabdārthaṃ cintayedbhūyaḥ sa tūkto mānaso japaḥ /",
  "GP12lip_1_pu:10694": "trayāṇāṃ japayajñānāṃ śreyān syāduttarottaraḥ // LiP_1,85.122 //",
  "GP12lip_1_pu:10695": "bhavedyajñaviśeṣeṇa vaiśiṣṭyaṃ tatphalasya ca /",
  "GP12lip_1_pu:10696": "japena devatā nityaṃ stūyamānā prasīdati // LiP_1,85.123 //",
  "GP12lip_1_pu:10697": "prasannā vipulān bhogān dadyānmuktiṃ ca śāśvatīm /",
  "GP12lip_1_pu:10698": "yakṣarakṣaḥpiśācāś ca grahāḥ sarve ca bhīṣaṇāḥ /",
  "GP12lip_1_pu:10699": "jāpinaṃ nopasarpanti bhayabhītāḥ samantataḥ // LiP_1,85.124 //",
  "GP12lip_1_pu:10700": "japena pāpaṃ śamayedaśeṣaṃ yattatkṛtaṃ janmaparaṃparāsu /*",
  "GP12lip_1_pu:10701": "japena bhogān jayate ca mṛtyuṃ japena siddhiṃ labhate ca muktim // LiP_1,85.125 //*",
  "GP12lip_1_pu:10702": "evaṃ labdhvā śivaṃ jñānaṃ jñātvā japavidhikramam // LiP_1,85.126 //",
  "GP12lip_1_pu:10703": "sadācārī japannityaṃ dhyāyan bhadraṃ samaśnute /",
  "GP12lip_1_pu:10704": "(sadācāra)",
  "GP12lip_1_pu:10705": "sadācāraṃ pravakṣyāmi samyagdharmasya sādhanam // LiP_1,85.127 //",
  "GP12lip_1_pu:10706": "yasmādācārahīnasya sādhanaṃ niṣphalaṃ bhavet /",
  "GP12lip_1_pu:10707": "ācāraḥ paramo dharma ācāraḥ paramaṃ tapaḥ // LiP_1,85.128 //",
  "GP12lip_1_pu:10708": "ācāraḥ paramā vidyā ācāraḥ paramā gatiḥ /",
  "GP12lip_1_pu:10709": "sadācāravatāṃ puṃsāṃ sarvatrāpyabhayaṃ bhavet // LiP_1,85.129 //",
  "GP12lip_1_pu:10710": "tadvadācārahīnānāṃ sarvatraiva bhayaṃ bhavet /",
  "GP12lip_1_pu:10711": "sadācāreṇa devatvam ṛṣitvaṃ ca varānane // LiP_1,85.130 //",
  "GP12lip_1_pu:10712": "upayānti kuyonitvaṃ tadvad ācāralaṅghanāt /",
  "GP12lip_1_pu:10713": "ācārahīnaḥ puruṣo loke bhavati ninditaḥ // LiP_1,85.131 //",
  "GP12lip_1_pu:10714": "tasmātsaṃsiddhimanvicchan samyagācāravān bhavet /",
  "GP12lip_1_pu:10715": "durvṛttaḥ śuddhibhūyiṣṭhaḥ pāpīyān jñānadūṣakaḥ // LiP_1,85.132 //",
  "GP12lip_1_pu:10716": "varṇāśramavidhānoktaṃ dharmaṃ kurvīta yatnataḥ // LiP_1,85.133 //",
  "GP12lip_1_pu:10717": "yasya yadvihitaṃ karma tatkurvanmatpriyaḥ sadā /",
  "GP12lip_1_pu:10718": "(sandhyā)",
  "GP12lip_1_pu:10719": "saṃdhyopāsanaśīlaḥ syāt sāyaṃ prātaḥ prasannadhīḥ // LiP_1,85.134 //",
  "GP12lip_1_pu:10720": "udayāstamayātpūrvam āramya vidhinā śuciḥ /",
  "GP12lip_1_pu:10721": "kāmānmohādbhayāllobhāt saṃdhyāṃ nātikrameddvijaḥ // LiP_1,85.135 //",
  "GP12lip_1_pu:10722": "saṃdhyātikramaṇādvipro brāhmaṇyātpatate yataḥ /",
  "GP12lip_1_pu:10723": "asatyaṃ na vadet kiṃcin na satyaṃ ca parityajet // LiP_1,85.136 //",
  "GP12lip_1_pu:10724": "yatsatyaṃ brahma ityāhur asatyaṃ brahmadūṣaṇam /",
  "GP12lip_1_pu:10725": "anṛtaṃ paruṣaṃ śāṭhyaṃ paiśunyaṃ pāpahetukam // LiP_1,85.137 //",
  "GP12lip_1_pu:10726": "paradārānparadravyaṃ parahiṃsāṃ ca sarvadā /",
  "GP12lip_1_pu:10727": "kvaciccāpi na kurvīta vācā ca manasā tathā // LiP_1,85.138 //",
  "GP12lip_1_pu:10728": "(rules for food and a meal)",
  "GP12lip_1_pu:10729": "śūdrānnaṃ yātayāmānnaṃ naivedyaṃ śrāddhameva ca /",
  "GP12lip_1_pu:10730": "gaṇānnaṃ samudāyānnaṃ rājānnaṃ ca vivarjayet // LiP_1,85.139 //",
  "GP12lip_1_pu:10731": "annaśuddhau sattvaśuddhir na mṛdā na jalena vai /",
  "GP12lip_1_pu:10732": "sattvaśuddhau bhavetsiddhis tato 'nnaṃ pariśodhayet // LiP_1,85.140 //",
  "GP12lip_1_pu:10733": "rājapratigrahair dagdhān brāhmaṇān brahmavādinaḥ /",
  "GP12lip_1_pu:10734": "svinnānāmapi bījānāṃ punarjanma na vidyate // LiP_1,85.141 //",
  "GP12lip_1_pu:10735": "rājapratigraho ghoro buddhvā cādau viṣopamaḥ /",
  "GP12lip_1_pu:10736": "budhena parihartavyaḥ śvamāṃsaṃ cāpi varjayet // LiP_1,85.142 //",
  "GP12lip_1_pu:10737": "asnātvā na ca bhuñjīyād ajapo 'gnimapūjya ca /",
  "GP12lip_1_pu:10738": "parṇapṛṣṭhe na bhuñjīyād rātrau dīpaṃ vinā tathā // LiP_1,85.143 //",
  "GP12lip_1_pu:10739": "bhinnabhāṇḍe ca rathyāyāṃ patitānāṃ ca saṃnidhau /",
  "GP12lip_1_pu:10740": "śūdraśeṣaṃ na bhuñjīyāt sahānnaṃ śiśukairapi // LiP_1,85.144 //",
  "GP12lip_1_pu:10741": "śuddhānnaṃ snigdham aśnīyāt saṃskṛtaṃ cābhimantritam /",
  "GP12lip_1_pu:10742": "bhoktā śiva iti smṛtvā maunī caikāgramānasaḥ // LiP_1,85.145 //",
  "GP12lip_1_pu:10743": "āsyena na pibettoyaṃ tiṣṭhannañjalināpi vā /",
  "GP12lip_1_pu:10744": "vāmahastena śayyāyāṃ tathaivānyaṃkareṇa vā // LiP_1,85.146 //",
  "GP12lip_1_pu:10745": "vibhītakārkakārañja- snuhicchāyāṃ na cāśrayet /",
  "GP12lip_1_pu:10746": "staṃbhadīpamanuṣyāṇām anyeṣāṃ prāṇināṃ tathā // LiP_1,85.147 //",
  "GP12lip_1_pu:10747": "eko na gacchedadhvānaṃ bāhubhyāṃ nottarennadīm /",
  "GP12lip_1_pu:10748": "nāvaroheta kūpādiṃ nāroheduccapādapān // LiP_1,85.148 //",
  "GP12lip_1_pu:10749": "sūryāgnijaladevānāṃ gurūṇāṃ vimukhaḥ śubhe /",
  "GP12lip_1_pu:10750": "na kuryādiha kāryāṇi japakarma śubhāni vā // LiP_1,85.149 //",
  "GP12lip_1_pu:10751": "agnau na tāpayetpādau hastaṃ padbhyāṃ na saṃspṛśet /",
  "GP12lip_1_pu:10752": "agnernocchrayam āsīta nāgnau kiṃcin malaṃ tyajet // LiP_1,85.150 //",
  "GP12lip_1_pu:10753": "na jalaṃ tāḍayetpadbhyāṃ nāṃbhasyaṅgamalaṃ tyajet /",
  "GP12lip_1_pu:10754": "malaṃ prakṣālayet tīre prakṣālya snānamācaret // LiP_1,85.151 //",
  "GP12lip_1_pu:10755": "nakhāgrakeśanirdhūta- snānavastraghaṭodakam /",
  "GP12lip_1_pu:10756": "aśrīkaraṃ manuṣyāṇām aśuddhaṃ saṃspṛśedyadi // LiP_1,85.152 //",
  "GP12lip_1_pu:10757": "(no pets/)",
  "GP12lip_1_pu:10758": "ajāśvānakhuroṣṭrāṇāṃ mārjanāt tuṣareṇukān /",
  "GP12lip_1_pu:10759": "saṃspṛśed yadi mūḍhātmā śriyaṃ hanti harerapi // LiP_1,85.153 //",
  "GP12lip_1_pu:10760": "mārjāraś ca gṛhe yasya so 'pyantyajasamo naraḥ /",
  "GP12lip_1_pu:10761": "bhojayedyastu viprendrān mārjārasaṃnidhau yadi // LiP_1,85.154 //",
  "GP12lip_1_pu:10762": "taccāṇḍālasamaṃ jñeyaṃ nātra kāryā vicāraṇā /",
  "GP12lip_1_pu:10763": "sphigvātaṃ śūrpavātaṃ ca vātaṃ prāṇamukhānilam // LiP_1,85.155 //",
  "GP12lip_1_pu:10764": "sukṛtāni harantyete saṃspṛṣṭāḥ puruṣasya tu /",
  "GP12lip_1_pu:10765": "uṣṇīṣī kañcukī nagno muktakeśo malāvṛtaḥ // LiP_1,85.156 //",
  "GP12lip_1_pu:10766": "apavitrakaro 'śuddhaḥ pralapanna japet kvacit /",
  "GP12lip_1_pu:10767": "krodho madaḥ kṣudhā tandrā niṣṭhīvanavijṛmbhaṇe // LiP_1,85.157 //",
  "GP12lip_1_pu:10768": "śvanīcadarśanaṃ nidrā pralāpāste japadviṣaḥ /",
  "GP12lip_1_pu:10769": "eteṣāṃ saṃbhave vāpi kuryātsūryādidarśanam // LiP_1,85.158 //",
  "GP12lip_1_pu:10770": "ācamya vā japeccheṣaṃ kṛtvā vā prāṇasaṃyamam /",
  "GP12lip_1_pu:10771": "sūryo 'gniścandramāścaiva grahanakṣatratārakāḥ // LiP_1,85.159 //",
  "GP12lip_1_pu:10772": "ete jyotīṃṣi proktāni vidvadbhir brāhmaṇais tathā /",
  "GP12lip_1_pu:10773": "prasārya pādau na japet kukkuṭāsana eva ca // LiP_1,85.160 //",
  "GP12lip_1_pu:10774": "(performing āsana)",
  "GP12lip_1_pu:10775": "anāsanaḥ śayāno vā rathyāyāṃ śūdrasannidhau /",
  "GP12lip_1_pu:10776": "raktabhūmyāṃ ca khaṭvāyāṃ na japejjāpakas tathā // LiP_1,85.161 //",
  "GP12lip_1_pu:10777": "āsanastho japetsamyak mantrārthagatamānasaḥ /",
  "GP12lip_1_pu:10778": "kauśeyaṃ vyāghracarmaṃ vā cailaṃ taulamathāpi vā // LiP_1,85.162 //",
  "GP12lip_1_pu:10779": "dāravaṃ tālaparṇaṃ vā āsanaṃ parikalpayet /",
  "GP12lip_1_pu:10780": "trisaṃdhyaṃ tu guroḥ pūjā kartavyā hitamicchatā // LiP_1,85.163 //",
  "GP12lip_1_pu:10781": "yo guruḥ sa śivaḥ prokto yaḥ śivaḥ sa guruḥ smṛtaḥ /",
  "GP12lip_1_pu:10782": "yathā śivas tathā vidyā yathā vidyā tathā guruḥ // LiP_1,85.164 //",
  "GP12lip_1_pu:10783": "śivavidyāgurostasmād bhaktyā ca sadṛśaṃ phalam /",
  "GP12lip_1_pu:10784": "sarvadevamayo devi sarvaśaktimayo hi saḥ // LiP_1,85.165 //",
  "GP12lip_1_pu:10785": "saguṇo nirguṇo vāpi tasyājñāṃ śirasā vahet /",
  "GP12lip_1_pu:10786": "śreyo 'rthī yastu gurvājñāṃ manasāpi na laṅghayet // LiP_1,85.166 //",
  "GP12lip_1_pu:10787": "gurvājñāpālakaḥ samyak jñānasaṃpattimaśnute /",
  "GP12lip_1_pu:10788": "gacchaṃstiṣṭhansvapan bhuñjan yadyatkarma samācaret // LiP_1,85.167 //",
  "GP12lip_1_pu:10789": "samakṣaṃ yadi tatsarvaṃ kartavyaṃ gurvanujñayā /",
  "GP12lip_1_pu:10790": "gurordevasamakṣaṃ vā na yatheṣṭāsano bhavet // LiP_1,85.168 //",
  "GP12lip_1_pu:10791": "gururdevo yataḥ sākṣāt tadgṛhaṃ devamandiram /",
  "GP12lip_1_pu:10792": "pāpinā ca yathāsaṃgāt tatpāpaiḥ patanaṃ bhavet // LiP_1,85.169 //",
  "GP12lip_1_pu:10793": "tadvadācāryasaṃgena taddharmaphalabhāgbhavet /",
  "GP12lip_1_pu:10794": "yathaiva vahnisaṃparkān malaṃ tyajati kāñcanam // LiP_1,85.170 //",
  "GP12lip_1_pu:10795": "tathaiva gurusaṃparkāt pāpaṃ tyajati mānavaḥ /",
  "GP12lip_1_pu:10796": "yathā vahnisamīpastho ghṛtakuṃbho vilīyate // LiP_1,85.171 //",
  "GP12lip_1_pu:10797": "tathā pāpaṃ vilīyeta ācāryasya samīpataḥ /",
  "GP12lip_1_pu:10798": "yathā prajvalito vahnir viṣṭhāṃ kāṣṭhaṃ ca nirdahet // LiP_1,85.172 //",
  "GP12lip_1_pu:10799": "gurustuṣṭo dahatyevaṃ pāpaṃ tanmantratejasā /",
  "GP12lip_1_pu:10800": "brahmā haris tathā rudro devāś ca munayas tathā // LiP_1,85.173 //",
  "GP12lip_1_pu:10801": "kurvantyanugrahaṃ tuṣṭā gurau tuṣṭe na saṃśayaḥ /",
  "GP12lip_1_pu:10802": "karmaṇā manasā vācā guroḥ krodhaṃ na kārayet // LiP_1,85.174 //",
  "GP12lip_1_pu:10803": "tasya krodhena dahyante āyuḥśrījñānasatkriyāḥ /",
  "GP12lip_1_pu:10804": "tatkrodhaṃ ye kariṣyanti teṣāṃ yajñāś ca niṣphalāḥ // LiP_1,85.175 //",
  "GP12lip_1_pu:10805": "japānyaniyamāścaiva nātra kāryā vicāraṇā /",
  "GP12lip_1_pu:10806": "gurorviruddhaṃ yadvākyaṃ na vadetsarvayatnataḥ // LiP_1,85.176 //",
  "GP12lip_1_pu:10807": "vaded yadi mahāmohād rauravaṃ narakaṃ vrajet /",
  "GP12lip_1_pu:10808": "cittenaiva ca vittena tathā vācā ca suvratāḥ // LiP_1,85.177 //",
  "GP12lip_1_pu:10809": "mithyā na kārayeddevi kriyayā ca guroḥ sadā /",
  "GP12lip_1_pu:10810": "durguṇe khyāpite tasya nairguṇyaśatabhāgbhavet // LiP_1,85.178 //",
  "GP12lip_1_pu:10811": "guṇe tu khyāpite tasya sārvaguṇyaphalaṃ bhavet /",
  "GP12lip_1_pu:10812": "gurorhitaṃ priyaṃ kuryād ādiṣṭo vā na vā sadā // LiP_1,85.179 //",
  "GP12lip_1_pu:10813": "asamakṣaṃ samakṣaṃ vā guroḥ kāryaṃ samācaret /",
  "GP12lip_1_pu:10814": "gurorhitaṃ priyaṃ kuryān manovākkāyakarmabhiḥ // LiP_1,85.180 //",
  "GP12lip_1_pu:10815": "kurvanpatatyadho gatvā tatraiva parivartate /",
  "GP12lip_1_pu:10816": "tasmātsa sarvadopāsyo vandanīyaś ca sarvadā // LiP_1,85.181 //",
  "GP12lip_1_pu:10817": "samīpastho 'pyanujñāpya vadettadvimukho gurum /",
  "GP12lip_1_pu:10818": "evamācāravān bhakto nityaṃ japaparāyaṇaḥ // LiP_1,85.182 //",
  "GP12lip_1_pu:10819": "gurupriyakaro mantraṃ viniyoktuṃ tato 'rhati /",
  "GP12lip_1_pu:10820": "viniyogaṃ pravakṣyāmi siddhamantraprayojanam // LiP_1,85.183 //",
  "GP12lip_1_pu:10821": "daurbalyaṃ yāti tanmantraṃ viniyogamajānataḥ /",
  "GP12lip_1_pu:10822": "yasya yena viyuñjīta kāryeṇa tu viśeṣataḥ // LiP_1,85.184 //",
  "GP12lip_1_pu:10823": "viniyogaḥ sa vijñeya aihikāmuṣmikaṃ phalam /",
  "GP12lip_1_pu:10824": "viniyogajamāyuṣyam ārogyaṃ tanunityatā // LiP_1,85.185 //",
  "GP12lip_1_pu:10825": "rājyaiśvaryaṃ ca vijñānaṃ svargo nirvāṇa eva ca /",
  "GP12lip_1_pu:10826": "prokṣaṇaṃ cābhiṣekaṃ ca aghamarṣaṇameva ca // LiP_1,85.186 //",
  "GP12lip_1_pu:10827": "snāne ca saṃdhyayoścaiva kuryādekādaśena vai /",
  "GP12lip_1_pu:10828": "śuciḥ parvatamāruhya japellakṣamatandritaḥ // LiP_1,85.187 //",
  "GP12lip_1_pu:10829": "mahānadyāṃ dvilakṣaṃ tu dīrghamāyuravāpnuyāt /",
  "GP12lip_1_pu:10830": "dūrvāṅkurāstilā vāṇī guḍūcī ghuṭikā tathā // LiP_1,85.188 //",
  "GP12lip_1_pu:10831": "teṣāṃ tu daśasāhasraṃ homamāyuṣyavardhanam /",
  "GP12lip_1_pu:10832": "aśvatthavṛkṣamāśritya japellakṣadvayaṃ sudhīḥ // LiP_1,85.189 //",
  "GP12lip_1_pu:10833": "śanaiścaradine spṛṣṭvā dīrghāyuṣyaṃ labhennaraḥ /",
  "GP12lip_1_pu:10834": "śanaiścaradine 'śvatthaṃ pāṇibhyāṃ saṃspṛśetsudhīḥ // LiP_1,85.190 //",
  "GP12lip_1_pu:10835": "japedaṣṭottaraśataṃ somamṛtyuharo bhavet /",
  "GP12lip_1_pu:10836": "ādityābhimukho bhūtvā japellakṣamananyadhīḥ // LiP_1,85.191 //",
  "GP12lip_1_pu:10837": "arkairaṣṭaśataṃ japtvā juhvanvyādhervimucyate /",
  "GP12lip_1_pu:10838": "samastavyādhiśāntyarthaṃ palāśasamidhair naraḥ // LiP_1,85.192 //",
  "GP12lip_1_pu:10839": "hutvā daśasahasraṃ tu nirogī manujo bhavet /",
  "GP12lip_1_pu:10840": "nityamaṣṭaśataṃ japtvā pibed ambho 'rkasannidhau // LiP_1,85.193 //",
  "GP12lip_1_pu:10841": "audaryairvyādhibhiḥ sarvair māsenaikena mucyate /",
  "GP12lip_1_pu:10842": "ekādaśena bhuñjīyād annaṃ caivābhimantritam // LiP_1,85.194 //",
  "GP12lip_1_pu:10843": "bhakṣyaṃ cānyattathā peyaṃ viṣamapyamṛtaṃ bhavet /",
  "GP12lip_1_pu:10844": "japel lakṣaṃ tu pūrvāhṇe hutvā cāṣṭaśatena vai // LiP_1,85.195 //",
  "GP12lip_1_pu:10845": "sūryaṃ nityamupasthāya samyagārogyamāpnuyāt /",
  "GP12lip_1_pu:10846": "nadītoyena sampūrṇaṃ ghaṭaṃ saṃspṛśya śobhanam // LiP_1,85.196 //",
  "GP12lip_1_pu:10847": "japtvāyutaṃ ca tatsnānād rogāṇāṃ bheṣajaṃ bhavet /",
  "GP12lip_1_pu:10848": "aṣṭāviṃśajjapitvānnam aśnīyād anvahaṃ śuciḥ // LiP_1,85.197 //",
  "GP12lip_1_pu:10849": "hutvā ca tāvatpālāśair evaṃ vārogyam aśnute /",
  "GP12lip_1_pu:10850": "candrasūryagrahe pūrvam upoṣya vidhinā śuciḥ // LiP_1,85.198 //",
  "GP12lip_1_pu:10851": "yāvadgrahaṇamokṣaṃ tu tāvannadyāṃ samāhitaḥ /",
  "GP12lip_1_pu:10852": "japetsamudragāminyāṃ vimokṣe grahaṇasya tu // LiP_1,85.199 //",
  "GP12lip_1_pu:10853": "aṣṭottarasahasreṇa pibedbrāhmīrasaṃ dvijāḥ /",
  "GP12lip_1_pu:10854": "aihikāṃ labhate medhāṃ sarvaśāstradharāṃ śubhām // LiP_1,85.200 //",
  "GP12lip_1_pu:10855": "sārasvatī bhaveddevī tasya vāgatimānuṣī /",
  "GP12lip_1_pu:10856": "grahanakṣatrapīḍāsu japedbhaktyāyutaṃ naraḥ // LiP_1,85.201 //",
  "GP12lip_1_pu:10857": "hutvā cāṣṭasahasraṃ tu grahapīḍāṃ vyapohati /",
  "GP12lip_1_pu:10858": "duḥsvapnadarśane snātvā japedvai cāyutaṃ naraḥ // LiP_1,85.202 //",
  "GP12lip_1_pu:10859": "ghṛtenāṣṭaśataṃ hutvā sadyaḥ śāntirbhaviṣyati /",
  "GP12lip_1_pu:10860": "candrasūryagrahe liṅgaṃ samabhyarcya yathāvidhi // LiP_1,85.203 //",
  "GP12lip_1_pu:10861": "yat kiṃcit prārthayed devi japedayutamādarāt /",
  "GP12lip_1_pu:10862": "saṃnidhāvasya devasya śuciḥ saṃyatamānasaḥ // LiP_1,85.204 //",
  "GP12lip_1_pu:10863": "sarvānkāmānavāpnoti puruṣo nātra saṃśayaḥ /",
  "GP12lip_1_pu:10864": "gajānāṃ turagāṇāṃ tu gojātīnāṃ viśeṣataḥ // LiP_1,85.205 //",
  "GP12lip_1_pu:10865": "vyādhyāgame śucirbhūtvā juhuyātsamidhāhutim /",
  "GP12lip_1_pu:10866": "māsamabhyarcya vidhināyutaṃ bhaktisamanvitaḥ // LiP_1,85.206 //",
  "GP12lip_1_pu:10867": "teṣāmṛddhiś ca śāntiś ca bhaviṣyati na saṃśayaḥ /",
  "GP12lip_1_pu:10868": "utpāte śatrubādhāyāṃ juhuyādayutaṃ śuciḥ // LiP_1,85.207 //",
  "GP12lip_1_pu:10869": "pālāśasamidhair devi tasya śāntirbhaviṣyati /",
  "GP12lip_1_pu:10870": "ābhicārikabādhāyām etaddevi samācaret // LiP_1,85.208 //",
  "GP12lip_1_pu:10871": "pratyag bhavati tacchaktiḥ śatroḥ pīḍā bhaviṣyati /",
  "GP12lip_1_pu:10872": "vidveṣaṇārthaṃ juhuyād vaibhītasamidhāṣṭakam // LiP_1,85.209 //",
  "GP12lip_1_pu:10873": "akṣarapratilomyena ārdreṇa rudhireṇa vā /",
  "GP12lip_1_pu:10874": "viṣeṇa rudhirābhyakto vidveṣaṇakaraṃ nṛṇām // LiP_1,85.210 //",
  "GP12lip_1_pu:10875": "prāyaścittaṃ pravakṣyāmi sarvapāpaviśuddhaye /",
  "GP12lip_1_pu:10876": "pāpaśuddhiryathā samyak kartumabhyudyato naraḥ // LiP_1,85.211 //",
  "GP12lip_1_pu:10877": "pāpaśuddhir yataḥ samyag jñānasaṃpattihaitukī /",
  "GP12lip_1_pu:10878": "pāpaśuddhirna cetpuṃsaḥ kriyāḥ sarvāścaniṣphalāḥ // LiP_1,85.212 //",
  "GP12lip_1_pu:10879": "jñānaṃ ca hīyate tasmāt kartavyaṃ pāpaśodhanam /",
  "GP12lip_1_pu:10880": "vidyālakṣmīviśuddhyarthaṃ māṃ dhyātvāñjalinā śubhe // LiP_1,85.213 //",
  "GP12lip_1_pu:10881": "śivenaikādaśenādbhir abhiṣiñcetsamantataḥ /",
  "GP12lip_1_pu:10882": "aṣṭottaraśatenaiva snāyātpāpaviśuddhaye // LiP_1,85.214 //",
  "GP12lip_1_pu:10883": "sarvatīrthaphalaṃ tacca sarvapāpaharaṃ śubham /",
  "GP12lip_1_pu:10884": "saṃdhyopāsanavicchede japedaṣṭaśataṃ naraḥ // LiP_1,85.215 //",
  "GP12lip_1_pu:10885": "viḍvarāhaiś ca cāṇḍālair durjanaiḥ kukkuṭairapi /",
  "GP12lip_1_pu:10886": "spṛṣṭamannaṃ na bhuñjīta bhuktvā cāṣṭaśataṃ japet // LiP_1,85.216 //",
  "GP12lip_1_pu:10887": "brahmahatyāviśuddhyarthaṃ japellakṣāyutaṃ naraḥ /",
  "GP12lip_1_pu:10888": "pātakānāṃ tadardhaṃ syān nātra kāryā vicāraṇā // LiP_1,85.217 //",
  "GP12lip_1_pu:10889": "upapātakaduṣṭānāṃ tadardhaṃ parikīrtitam /",
  "GP12lip_1_pu:10890": "śeṣāṇāmapi pāpānāṃ japetpañcasahasrakam // LiP_1,85.218 //",
  "GP12lip_1_pu:10891": "ātmabodhaparaṃ guhyaṃ śivabodhaprakāśakam /",
  "GP12lip_1_pu:10892": "śivaḥ syātsa japenmantraṃ pañcalakṣam anākulaḥ // LiP_1,85.219 //",
  "GP12lip_1_pu:10893": "pañcavāyujayaṃ bhadre prāpnoti manujaḥ sukham /",
  "GP12lip_1_pu:10894": "japecca pañcalakṣaṃ tu vigṛhītendriyaḥ śuciḥ // LiP_1,85.220 //",
  "GP12lip_1_pu:10895": "pañcendriyāṇāṃ vijayo bhaviṣyati varānane /",
  "GP12lip_1_pu:10896": "dhyānayukto japedyastu pañcalakṣamanākulaḥ // LiP_1,85.221 //",
  "GP12lip_1_pu:10897": "viṣayāṇāṃ ca pañcānāṃ jayaṃ prāpnoti mānavaḥ /",
  "GP12lip_1_pu:10898": "caturthaṃ pañcalakṣaṃ tu yo japedbhaktisaṃyutaḥ // LiP_1,85.222 //",
  "GP12lip_1_pu:10899": "bhūtānāmiha pañcānāṃ vijayaṃ manujo labhet /",
  "GP12lip_1_pu:10900": "caturlakṣaṃ japedyastu manaḥ saṃyamya yatnataḥ // LiP_1,85.223 //",
  "GP12lip_1_pu:10901": "samyagvijayamāpnoti karaṇānāṃ varānane /",
  "GP12lip_1_pu:10902": "pañcaviṃśatilakṣāṇāṃ japena kamalānane // LiP_1,85.224 //",
  "GP12lip_1_pu:10903": "pañcaviṃśatitattvānāṃ vijayaṃ manujo labhet /",
  "GP12lip_1_pu:10904": "madhyarātre 'tinirvāte japedayutamādarāt // LiP_1,85.225 //",
  "GP12lip_1_pu:10905": "brahmasiddhimavāpnoti vratenānena suṃdari /",
  "GP12lip_1_pu:10906": "japellakṣamanālasyo nirvāte dhvanivarjite // LiP_1,85.226 //",
  "GP12lip_1_pu:10907": "madhyarātre ca śivayoḥ paśyatyeva na saṃśayaḥ /",
  "GP12lip_1_pu:10908": "andhakāravināśaś ca dīpasyeva prakāśanam // LiP_1,85.227 //",
  "GP12lip_1_pu:10909": "hṛdayāntarbahirvāpi bhaviṣyati na saṃśayaḥ /",
  "GP12lip_1_pu:10910": "sarvasaṃpatsamṛddhyarthaṃ japedayutamātmavān // LiP_1,85.228 //",
  "GP12lip_1_pu:10911": "sabījasaṃpuṭaṃ mantraṃ śatalakṣaṃ japecchuciḥ /",
  "GP12lip_1_pu:10912": "matsāyujyamavāpnoti bhaktimān kimataḥ param // LiP_1,85.229 //",
  "GP12lip_1_pu:10913": "iti te sarvamākhyātaṃ pañcākṣaravidhikramam /",
  "GP12lip_1_pu:10914": "yaḥ paṭhecchṛṇuyādvāpi sa yāti paramāṃ gatim // LiP_1,85.230 //",
  "GP12lip_1_pu:10915": "śrāvayecca dvijāñchuddhān pañcākṣaravidhikramam /",
  "GP12lip_1_pu:10916": "daive karmaṇi pitrye vā śivaloke mahīyate // LiP_1,85.231 //",
  "GP12lip_1_pu:10917": "iti śrīliṅgamahāpurāṇe pūrvabhāge pañcākṣaramāhātmyaṃ nāma pañcāśītitamo 'dhyāyaḥ",
  "GP12lip_1_pu:10919": "LiP, 1, 86",
  "GP12lip_1_pu:10920": "ṛṣaya ūcuḥ",
  "GP12lip_1_pu:10921": "japācchreṣṭhatamaṃ prāhur brāhmaṇā dagdhakilbiṣāḥ /",
  "GP12lip_1_pu:10922": "viraktānāṃ prabuddhānāṃ dhyānayajñaṃ suśobhanam // LiP_1,86.1 //",
  "GP12lip_1_pu:10923": "tasmādvadasva sūtādya dhyānayajñamaśeṣataḥ /",
  "GP12lip_1_pu:10924": "vistārātsarvayatnena viraktānāṃ mahātmanām // LiP_1,86.2 //",
  "GP12lip_1_pu:10925": "teṣāṃ tadvacanaṃ śrutvā munīnāṃ dīrghasattriṇām /",
  "GP12lip_1_pu:10926": "rudreṇa kathitaṃ prāha guhāṃ prāpya mahātmanām // LiP_1,86.3 //",
  "GP12lip_1_pu:10927": "saṃhṛtya kālakūṭākhyaṃ viṣaṃ vai viśvakarmaṇā /",
  "GP12lip_1_pu:10928": "sūta uvāca",
  "GP12lip_1_pu:10929": "guhāṃ prāpya sukhāsīnaṃ bhavānyā saha śaṅkaram // LiP_1,86.4 //",
  "GP12lip_1_pu:10930": "munayaḥ saṃśitātmānaḥ praṇemustaṃ guhāśrayam /",
  "GP12lip_1_pu:10931": "astuvaṃś ca tataḥ sarve nīlakaṇṭhamumāpatim // LiP_1,86.5 //",
  "GP12lip_1_pu:10932": "atyugraṃ kālakūṭākhyaṃ saṃhṛtaṃ bhagavaṃstvayā /",
  "GP12lip_1_pu:10933": "ataḥ pratiṣṭhitaṃ sarvaṃ tvayā deva vṛṣadhvaja // LiP_1,86.6 //",
  "GP12lip_1_pu:10934": "teṣāṃ tadvacanaṃ śrutvā bhagavānnīlalohitaḥ /",
  "GP12lip_1_pu:10935": "prahasanprāha viśvātmā sanandanapurogamān // LiP_1,86.7 //",
  "GP12lip_1_pu:10936": "kimanena dvijaśreṣṭhā viṣaṃ vakṣye sudāruṇam /",
  "GP12lip_1_pu:10937": "saṃharettadviṣaṃ yastu sa samartho hyanena kim // LiP_1,86.8 //",
  "GP12lip_1_pu:10938": "(curse of saṃsāra)",
  "GP12lip_1_pu:10939": "na viṣaṃ kālakūṭākhyaṃ saṃsāro viṣamucyate /",
  "GP12lip_1_pu:10940": "tasmātsarvaprayatnena saṃhareta sudāruṇam // LiP_1,86.9 //",
  "GP12lip_1_pu:10941": "saṃsāro dvividhaḥ proktaḥ svādhikārānurūpataḥ /",
  "GP12lip_1_pu:10942": "puṃsāṃ saṃmūḍhacittānām asaṃkṣīṇaḥ sudāruṇaḥ // LiP_1,86.10 //",
  "GP12lip_1_pu:10943": "īṣaṇārāgadoṣeṇa sargo jñānena suvratāḥ /",
  "GP12lip_1_pu:10944": "tadvaśādeva sarveṣāṃ dharmādharmau na saṃśayaḥ // LiP_1,86.11 //",
  "GP12lip_1_pu:10945": "asannikṛṣṭe tvarthe 'pi śāstraṃ tacchravaṇātsatām /",
  "GP12lip_1_pu:10946": "buddhimutpādayatyeva saṃsāre viduṣāṃ dvijāḥ // LiP_1,86.12 //",
  "GP12lip_1_pu:10947": "tasmāddṛṣṭānuśravikaṃ duṣṭamityubhayātmakam /",
  "GP12lip_1_pu:10948": "saṃtyajetsarvayatnena viraktaḥ so 'bhidhīyate // LiP_1,86.13 //",
  "GP12lip_1_pu:10949": "śāstramityucyate bhāgaṃ śruteḥ karmasu taddvijāḥ /",
  "GP12lip_1_pu:10950": "mūrdhānaṃ brahmaṇaḥ sāram ṛṣīṇāṃ karmaṇaḥ phalam // LiP_1,86.14 //",
  "GP12lip_1_pu:10951": "nanu svabhāvaḥ sarveṣāṃ kāmo dṛṣṭo na cānyathā /",
  "GP12lip_1_pu:10952": "śrutiḥ pravartikā teṣām iti karmaṇyatadvidaḥ // LiP_1,86.15 //",
  "GP12lip_1_pu:10953": "nivṛttilakṣaṇo dharmaḥ samarthānām ihocyate /",
  "GP12lip_1_pu:10954": "tasmādajñānamūlo hi saṃsāraḥ sarvadehinām // LiP_1,86.16 //",
  "GP12lip_1_pu:10955": "kalā saṃśoṣamāyāti karmaṇānyasvabhāvataḥ /",
  "GP12lip_1_pu:10956": "sakalastrividho jīvo jñānahīnastvavidyayā // LiP_1,86.17 //",
  "GP12lip_1_pu:10957": "nārakī pāpakṛtsvargī puṇyakṛt puṇyagauravāt /",
  "GP12lip_1_pu:10958": "vyatimiśreṇa vai jīvaś caturdhā saṃvyavasthitaḥ // LiP_1,86.18 //",
  "GP12lip_1_pu:10959": "udbhijjaḥ svedajaścaiva aṇḍajo vai jarāyujaḥ /",
  "GP12lip_1_pu:10960": "evaṃ vyavasthito dehī karmaṇājño hyanirvṛtaḥ // LiP_1,86.19 //",
  "GP12lip_1_pu:10961": "prajayā karmaṇā muktir dhanena ca satāṃ na hi /",
  "GP12lip_1_pu:10962": "tyāgenaikena muktiḥ syāt tadabhāvādbhramatyasau // LiP_1,86.20 //",
  "GP12lip_1_pu:10963": "(everything is duḥkha)",
  "GP12lip_1_pu:10964": "evamajñānadoṣeṇa nānākarmavaśena ca /",
  "GP12lip_1_pu:10965": "ṣaṭkauśikaṃ samudbhūtaṃ bhajatyeṣa kalevaram // LiP_1,86.21 //",
  "GP12lip_1_pu:10966": "garbhe duḥkhānyanekāni yonimārge ca bhūtale /",
  "GP12lip_1_pu:10967": "kaumāre yauvane caiva vārddhake maraṇe 'pi vā // LiP_1,86.22 //",
  "GP12lip_1_pu:10968": "vicārataḥ satāṃ duḥkhaṃ strīsaṃsargādibhir dvijāḥ /",
  "GP12lip_1_pu:10969": "duḥkhenaikena vai duḥkhaṃ praśāmyatīha duḥkhinaḥ // LiP_1,86.23 //",
  "GP12lip_1_pu:10970": "na jātu kāmaḥ kāmānām upabhogena śāmyati /",
  "GP12lip_1_pu:10971": "haviṣā kṛṣṇavartmeva bhūya evābhivardhate // LiP_1,86.24 //",
  "GP12lip_1_pu:10972": "tasmādvicārato nāsti saṃyogādapi vai nṛṇām /",
  "GP12lip_1_pu:10973": "arthānām arjane 'pyevaṃ pālane ca vyaye tathā // LiP_1,86.25 //",
  "GP12lip_1_pu:10974": "paiśāce rākṣase duḥkhaṃ yākṣe caiva vicārataḥ /",
  "GP12lip_1_pu:10975": "gāndharve ca tathā cāndre saumyaloke dvijottamāḥ // LiP_1,86.26 //",
  "GP12lip_1_pu:10976": "prājāpatye tathā brāhme prākṛte pauruṣe tathā /",
  "GP12lip_1_pu:10977": "kṣayasātiśayādyaistu duḥkhairduḥkhāni suvratāḥ // LiP_1,86.27 //",
  "GP12lip_1_pu:10978": "tāni bhāgyānyaśuddhāni saṃtyajecca dhanāni ca /",
  "GP12lip_1_pu:10979": "tasmādaṣṭaguṇaṃ bhogaṃ tathā ṣoḍaśadhā sthitam // LiP_1,86.28 //",
  "GP12lip_1_pu:10980": "caturviṃśatprakāreṇa saṃsthitaṃ cāpi suvratāḥ /",
  "GP12lip_1_pu:10981": "dvātriṃśadbhedamanaghāś catvāriṃśadguṇaṃ punaḥ // LiP_1,86.29 //",
  "GP12lip_1_pu:10982": "tathāṣṭacatvāriṃśacca ṣaṭpañcāśatprakārataḥ /",
  "GP12lip_1_pu:10983": "catuḥṣaṣṭividhaṃ caiva duḥkhameva vivekinaḥ // LiP_1,86.30 //",
  "GP12lip_1_pu:10984": "pārthivaṃ ca tathāpyaṃ ca taijasaṃ ca vicārataḥ /",
  "GP12lip_1_pu:10985": "vāyavyaṃ ca tathā vyauma[ṃ] mānasaṃ ca yathākramam // LiP_1,86.31 //",
  "GP12lip_1_pu:10986": "ābhimānikamapyevaṃ bauddhaṃ prākṛtameva ca /",
  "GP12lip_1_pu:10987": "duḥkhameva na saṃdeho yogināṃ brahmavādinām // LiP_1,86.32 //",
  "GP12lip_1_pu:10988": "gauṇaṃ gaṇeśvarāṇāṃ ca duḥkhameva vicārataḥ /",
  "GP12lip_1_pu:10989": "ādau madhye tathā cānte sarvalokeṣu sarvadā // LiP_1,86.33 //",
  "GP12lip_1_pu:10990": "vartamānāni duḥkhāni bhaviṣyāṇi yathātatham /",
  "GP12lip_1_pu:10991": "doṣaduṣṭeṣu deśeṣu duḥkhāni vividhāni ca // LiP_1,86.34 //",
  "GP12lip_1_pu:10992": "na bhāvayantyatītāni hy ajñāne jñānamāninaḥ /",
  "GP12lip_1_pu:10993": "kṣudvyādheḥ parihārārthaṃ na sukhāyānnamucyate // LiP_1,86.35 //",
  "GP12lip_1_pu:10994": "yathetareṣāṃ rogāṇām auṣadhaṃ na sukhāya tat /",
  "GP12lip_1_pu:10995": "śītoṣṇavātavarṣādyais tattatkāleṣu dehinām // LiP_1,86.36 //",
  "GP12lip_1_pu:10996": "duḥkhameva na saṃdeho na jānanti hyapaṇḍitāḥ /",
  "GP12lip_1_pu:10997": "svarge 'pyevaṃ muniśreṣṭhā hy aviśuddhakṣayādibhiḥ // LiP_1,86.37 //",
  "GP12lip_1_pu:10998": "rogair nānāvidhair grastā rāgadveṣabhayādibhiḥ /",
  "GP12lip_1_pu:10999": "chinnamūlataruryadvad avaśaḥ patati kṣitau // LiP_1,86.38 //",
  "GP12lip_1_pu:11000": "puṇyavṛkṣakṣayāttadvad gāṃ patanti divaukasaḥ /",
  "GP12lip_1_pu:11001": "duḥkhābhilāṣaniṣṭhānāṃ duḥkhabhogādisaṃpadām // LiP_1,86.39 //",
  "GP12lip_1_pu:11002": "asmāttu patatāṃ duḥkhaṃ kaṣṭaṃ svargāddivaukasām /",
  "GP12lip_1_pu:11003": "narake duḥkhamevātra narakāṇāṃ niṣevaṇāt // LiP_1,86.40 //",
  "GP12lip_1_pu:11004": "vihitākaraṇāccaiva varṇināṃ munipuṅgavāḥ // LiP_1,86.41 //",
  "GP12lip_1_pu:11005": "yathā mṛgo mṛtyubhayasya bhīta ucchinnavāso na labheta nidrām /",
  "GP12lip_1_pu:11006": "evaṃ yatirdhyānaparo mahātmā saṃsārabhīto na labheta nidrām // LiP_1,86.42 //",
  "GP12lip_1_pu:11007": "kīṭapakṣimṛgāṇāṃ ca paśūnāṃ gajavājinām /",
  "GP12lip_1_pu:11008": "dṛṣṭam evāsukhaṃ tasmāt tyajataḥ sukhamuttamam // LiP_1,86.43 //",
  "GP12lip_1_pu:11009": "vaimānikānāmapyevaṃ duḥkhaṃ kalpādhikāriṇām /",
  "GP12lip_1_pu:11010": "sthānābhimānināṃ caiva manvādīnāṃ ca suvratāḥ // LiP_1,86.44 //",
  "GP12lip_1_pu:11011": "devānāṃ caiva daityānām anyonyavijigīṣayā /",
  "GP12lip_1_pu:11012": "duḥkhameva nṛpāṇāṃ ca rākṣasānāṃ jagattraye // LiP_1,86.45 //",
  "GP12lip_1_pu:11013": "śramārthamāśramaścāpi varṇānāṃ paramārthataḥ /",
  "GP12lip_1_pu:11014": "āśramairna ca devaiś ca yajñaiḥ sāṃkhyairvratais tathā // LiP_1,86.46 //",
  "GP12lip_1_pu:11015": "ugraistapobhir vividhair dānairnānāvidhairapi /",
  "GP12lip_1_pu:11016": "na labhante tathātmānaṃ labhante jñāninaḥ svayam // LiP_1,86.47 //",
  "GP12lip_1_pu:11017": "(pāśupatavrata as escape from saṃsāra)",
  "GP12lip_1_pu:11018": "tasmātsarvaprayatnena caretpāśupatavratam /",
  "GP12lip_1_pu:11019": "bhasmaśāyī bhavennityaṃ vrate pāśupate budhaḥ // LiP_1,86.48 //",
  "GP12lip_1_pu:11020": "pañcārthajñānasampannaḥ śivatattve samāhitaḥ /",
  "GP12lip_1_pu:11021": "kaivalyakaraṇaṃ yoga- vidhikarmacchidaṃ budhaḥ // LiP_1,86.49 //",
  "GP12lip_1_pu:11022": "pañcārthayogasampanno duḥkhāntaṃ vrajate sudhīḥ /",
  "GP12lip_1_pu:11023": "parayā vidyayā vedyaṃ vidantyaparayā na hi // LiP_1,86.50 //",
  "GP12lip_1_pu:11024": "dve vidye veditavye hi parā caivāparā tathā /",
  "GP12lip_1_pu:11025": "aparā tatra ṛgvedo yajurvedo dvijottamāḥ // LiP_1,86.51 //",
  "GP12lip_1_pu:11026": "sāmavedastathātharvo vedaḥ sarvārthasādhakaḥ /",
  "GP12lip_1_pu:11027": "śikṣā kalpo vyākaraṇaṃ niruktaṃ chanda eva ca // LiP_1,86.52 //",
  "GP12lip_1_pu:11028": "jyotiṣaṃ cāparā vidyā parākṣaramiti sthitam /",
  "GP12lip_1_pu:11029": "tadadṛśyaṃ tadagrāhyam agotraṃ tadavarṇakam // LiP_1,86.53 //",
  "GP12lip_1_pu:11030": "tadacakṣustadaśrotraṃ tadapāṇi apādakam /",
  "GP12lip_1_pu:11031": "tadajātamabhūtaṃ ca tadaśabdaṃ dvijottamāḥ // LiP_1,86.54 //",
  "GP12lip_1_pu:11032": "asparśaṃ tadarūpaṃ ca rasagandhavivarjitam /",
  "GP12lip_1_pu:11033": "avyayaṃ cāpratiṣṭhaṃ ca tannityaṃ sarvagaṃ vibhum // LiP_1,86.55 //",
  "GP12lip_1_pu:11034": "mahāntaṃ tad bṛhantaṃ ca tadajaṃ cinmayaṃ dvijāḥ /",
  "GP12lip_1_pu:11035": "aprāṇamamanaskaṃ ca tadasnigdhamalohitam // LiP_1,86.56 //",
  "GP12lip_1_pu:11036": "aprameyaṃ tadasthūlam adīrghaṃ tadanulbaṇam /",
  "GP12lip_1_pu:11037": "ahrasvaṃ tadapāraṃ ca tadānandaṃ tadacyutam // LiP_1,86.57 //",
  "GP12lip_1_pu:11038": "anapāvṛtamadvaitaṃ tadanantamagocaram /",
  "GP12lip_1_pu:11039": "asaṃvṛtaṃ tadātmaikaṃ parā vidyā na cānyathā // LiP_1,86.58 //",
  "GP12lip_1_pu:11040": "parāpareti kathite naiveha paramārthataḥ /",
  "GP12lip_1_pu:11041": "ahameva jagatsarvaṃ mayyeva sakalaṃ jagat // LiP_1,86.59 //",
  "GP12lip_1_pu:11042": "matta utpadyate tiṣṭhan mayi mayyeva līyate /",
  "GP12lip_1_pu:11043": "matto nānyaditīkṣeta manovākpāṇibhis tathā // LiP_1,86.60 //",
  "GP12lip_1_pu:11044": "sarvamātmani saṃpaśyet saccāsacca samāhitaḥ /",
  "GP12lip_1_pu:11045": "sarvaṃ hyātmani saṃpaśyan na bāhye kurute manaḥ // LiP_1,86.61 //",
  "GP12lip_1_pu:11046": "(4 states of mind)",
  "GP12lip_1_pu:11047": "adhodṛṣṭyā vitastyāṃ tu nābhyāmuparitiṣṭhati /",
  "GP12lip_1_pu:11048": "hṛdayaṃ tadvijānīyād viśvasyāyatanaṃ mahat // LiP_1,86.62 //",
  "GP12lip_1_pu:11049": "hṛdayasyāsya madhye tu puṇḍarīkamavasthitam /",
  "GP12lip_1_pu:11050": "dharmakandasamudbhūtaṃ jñānanālaṃ suśobhanam // LiP_1,86.63 //",
  "GP12lip_1_pu:11051": "aiśvaryāṣṭadalaṃ śvetaṃ paraṃ vairāgyakarṇikam /",
  "GP12lip_1_pu:11052": "chidrāṇi ca diśo yasya prāṇādyāś ca pratiṣṭhitāḥ // LiP_1,86.64 //",
  "GP12lip_1_pu:11053": "prāṇādyaiścaiva saṃyuktaḥ paśyate bahudhā kramāt /",
  "GP12lip_1_pu:11054": "daśaprāṇavahā nāḍyaḥ pratyekaṃ munipuṅgavāḥ // LiP_1,86.65 //",
  "GP12lip_1_pu:11055": "dvisaptatisahasrāṇi nāḍyaḥ samparikīrtitāḥ /",
  "GP12lip_1_pu:11056": "netrasthaṃ jāgrataṃ vidyāt kaṇṭhe svapnaṃ samādiśet // LiP_1,86.66 //",
  "GP12lip_1_pu:11057": "suṣuptaṃ hṛdayasthaṃ tu turīyaṃ mūrdhani sthitam /",
  "GP12lip_1_pu:11058": "jāgre brahmā ca viṣṇuś ca svapne caiva yathākramāt // LiP_1,86.67 //",
  "GP12lip_1_pu:11059": "īśvarastu suṣupte tu turīye ca maheśvaraḥ /",
  "GP12lip_1_pu:11060": "vadanty evam athānye 'pi samastakaraṇaiḥ pumān // LiP_1,86.68 //",
  "GP12lip_1_pu:11061": "vartamānastadā tasya jāgradityabhidhīyate /",
  "GP12lip_1_pu:11062": "manobuddhir ahaṅkāraṃ cittaṃ ceti catuṣṭayam // LiP_1,86.69 //",
  "GP12lip_1_pu:11063": "yadā vyavasthitastvetaiḥ svapna ityabhidhīyate /",
  "GP12lip_1_pu:11064": "karaṇāni vilīnāni yadā svātmani suvratāḥ // LiP_1,86.70 //",
  "GP12lip_1_pu:11065": "suṣuptaḥ karaṇairbhinnas turīyaḥ parikīrtyate /",
  "GP12lip_1_pu:11066": "parasturīyātīto 'sau śivaḥ paramakāraṇam // LiP_1,86.71 //",
  "GP12lip_1_pu:11067": "jāgratsvapnasuṣuptiś ca turīyaṃ cādhibhautikam /",
  "GP12lip_1_pu:11068": "ādhyātmikaṃ ca viprendrāś cādhidaivikamucyate // LiP_1,86.72 //",
  "GP12lip_1_pu:11069": "tatsarvamaham eveti veditavyaṃ vijānatā /",
  "GP12lip_1_pu:11070": "buddhīndriyāṇi viprendrās tathā karmendriyāṇi ca // LiP_1,86.73 //",
  "GP12lip_1_pu:11071": "manobuddhir ahaṅkāraś cittaṃ ceti catuṣṭayam /",
  "GP12lip_1_pu:11072": "adhyātmaṃ pṛthagevedaṃ caturdaśavidhaṃ smṛtam // LiP_1,86.74 //",
  "GP12lip_1_pu:11073": "draṣṭavyaṃ caiva śrotavyaṃ ghrātavyaṃ ca yathākramam /",
  "GP12lip_1_pu:11074": "rasitavyaṃ muniśreṣṭhāḥ sparśitavyaṃ tathaiva ca // LiP_1,86.75 //",
  "GP12lip_1_pu:11075": "mantavyaṃ caiva boddhavyam ahaṃkartavyameva ca /",
  "GP12lip_1_pu:11076": "tathā cetayitavyaṃ ca vaktavyaṃ munipuṅgavāḥ // LiP_1,86.76 //",
  "GP12lip_1_pu:11077": "ādātavyaṃ ca gantavyaṃ visargāyitameva ca /",
  "GP12lip_1_pu:11078": "ānanditavyamityete hy adhibhūtamanukramāt // LiP_1,86.77 //",
  "GP12lip_1_pu:11079": "ādityo 'pi diśaścaiva pṛthivī varuṇas tathā /",
  "GP12lip_1_pu:11080": "vāyuścandras tathā brahmā rudraḥ kṣetrajña eva ca // LiP_1,86.78 //",
  "GP12lip_1_pu:11081": "agnirindras tathā viṣṇur mitro devaḥ prajāpatiḥ /",
  "GP12lip_1_pu:11082": "ādhidaivikamevaṃ hi caturdaśavidhaṃ kramāt // LiP_1,86.79 //",
  "GP12lip_1_pu:11083": "rājñī sudarśanā caiva jitā saumyā yathākramam /",
  "GP12lip_1_pu:11084": "moghā rudrāmṛtā satyā madhyamā ca dvijottamāḥ // LiP_1,86.80 //",
  "GP12lip_1_pu:11085": "nāḍī rāśiśukā caiva asurā caiva kṛttikā /",
  "GP12lip_1_pu:11086": "bhāsvatī nāḍayaścaitāś caturdaśanibandhanāḥ // LiP_1,86.81 //",
  "GP12lip_1_pu:11087": "vāyavo nāḍimadhyasthā vāhakāś ca caturdaśa /",
  "GP12lip_1_pu:11088": "prāṇo vyānastvapānaś ca udānaś ca samānakaḥ // LiP_1,86.82 //",
  "GP12lip_1_pu:11089": "vairambhaś ca tathā mukhyo hy antaryāmaḥ prabhañjanaḥ /",
  "GP12lip_1_pu:11090": "kūrmakaś ca tathā śyenaḥ śvetaḥ kṛṣṇas tathānilaḥ // LiP_1,86.83 //",
  "GP12lip_1_pu:11091": "nāga ityeva kathitā vāyavaś ca caturdaśa /",
  "GP12lip_1_pu:11092": "yaścakṣuḥṣvatha draṣṭavye tathāditye ca suvratāḥ // LiP_1,86.84 //",
  "GP12lip_1_pu:11093": "nāḍyāṃ prāṇe ca vijñāne tv ānande ca yathākramam /",
  "GP12lip_1_pu:11094": "hṛdyākāśe ya etasmin sarvasminnantare paraḥ // LiP_1,86.85 //",
  "GP12lip_1_pu:11095": "ātmā ekaś ca carati tamupāsīta māṃ prabhum /",
  "GP12lip_1_pu:11096": "ajaraṃ tamanantaṃ ca aśokamamṛtaṃ dhruvam // LiP_1,86.86 //",
  "GP12lip_1_pu:11097": "caturdaśavidheṣveva saṃcaratyeka eva saḥ /",
  "GP12lip_1_pu:11098": "līyante tāni tatraiva yadanyaṃ nāsti vai dvijāḥ // LiP_1,86.87 //",
  "GP12lip_1_pu:11099": "eka eva hi sarvajñaḥ sarveśastveka eva saḥ /",
  "GP12lip_1_pu:11100": "eṣa sarvādhipo devas tv antaryāmī mahādyutiḥ // LiP_1,86.88 //",
  "GP12lip_1_pu:11101": "upāsyamānaḥ sarvasya sarvasaukhyaḥ sanātanaḥ /",
  "GP12lip_1_pu:11102": "upāsyati na caiveha sarvasaukhyaṃ dvijottamāḥ // LiP_1,86.89 //",
  "GP12lip_1_pu:11103": "upāsyamāno vedaiś ca śāstrairnānāvidhairapi /",
  "GP12lip_1_pu:11104": "na vaiṣa vedaśāstrāṇi sarvajño yāsyati prabhuḥ // LiP_1,86.90 //",
  "GP12lip_1_pu:11105": "asyaivānnamidaṃ sarvaṃ na so 'nnaṃ bhavati svayam /",
  "GP12lip_1_pu:11106": "svātmanā rakṣitaṃ cādyād annabhūtaṃ na kutracit // LiP_1,86.91 //",
  "GP12lip_1_pu:11107": "sarvatra prāṇināmannaṃ prāṇināṃ granthirasmyaham /",
  "GP12lip_1_pu:11108": "praśāstā nayanaścaiva pañcātmā sa vibhāgaśaḥ // LiP_1,86.92 //",
  "GP12lip_1_pu:11109": "annamayo 'sau bhūtātmā cādyate hyannamucyate /",
  "GP12lip_1_pu:11110": "prāṇamayaścendriyātmā saṃkalpātmā manomayaḥ // LiP_1,86.93 //",
  "GP12lip_1_pu:11111": "kālātmā soma eveha vijñānamaya ucyate /",
  "GP12lip_1_pu:11112": "sadānandamayo bhūtvā maheśaḥ parameśvaraḥ // LiP_1,86.94 //",
  "GP12lip_1_pu:11113": "so 'ham evaṃ jagatsarvaṃ mayyeva sakalaṃ sthitam /",
  "GP12lip_1_pu:11114": "paratantraṃ svatantre 'pi tadabhāvādvicārataḥ // LiP_1,86.95 //",
  "GP12lip_1_pu:11115": "ekatvamapi nāstyeva dvaitaṃ tatra kutastvaho /",
  "GP12lip_1_pu:11116": "evaṃ nāstyatha martyaṃ ca kuto 'mṛtamajodbhavaḥ // LiP_1,86.96 //",
  "GP12lip_1_pu:11117": "(ajñāna = source of saṃsāra)",
  "GP12lip_1_pu:11118": "nāntaḥprajño bahiḥprajño na cobhayagatas tathā /",
  "GP12lip_1_pu:11119": "na prajñānaghanastvevaṃ na prājño jñānapūrvakaḥ // LiP_1,86.97 //",
  "GP12lip_1_pu:11120": "viditaṃ nāsti vedyaṃ ca nirvāṇaṃ paramārthataḥ /",
  "GP12lip_1_pu:11121": "nirvāṇaṃ caiva kaivalyaṃ niḥśreyasamanāmayam // LiP_1,86.98 //",
  "GP12lip_1_pu:11122": "amṛtaṃ cākṣaraṃ brahma paramātmā parāparam /",
  "GP12lip_1_pu:11123": "nirvikalpaṃ nirābhāsaṃ jñānaṃ paryāyavācakam // LiP_1,86.99 //",
  "GP12lip_1_pu:11124": "prasannaṃ ca yadekāgraṃ tadā jñānamiti smṛtam /",
  "GP12lip_1_pu:11125": "ajñānamitaratsarvaṃ nātra kāryā vicāraṇā // LiP_1,86.100 //",
  "GP12lip_1_pu:11126": "itthaṃ prasannaṃ vijñānaṃ gurusaṃparkajaṃ dhruvam /",
  "GP12lip_1_pu:11127": "rāgadveṣānṛtakrodhaṃ kāmatṛṣṇādibhiḥ sadā // LiP_1,86.101 //",
  "GP12lip_1_pu:11128": "aparāmṛṣṭamadyaiva vijñeyaṃ muktidaṃ tvidam /",
  "GP12lip_1_pu:11129": "ajñānamalapūrvatvāt puruṣo malinaḥ smṛtaḥ // LiP_1,86.102 //",
  "GP12lip_1_pu:11130": "tatkṣayāddhi bhavenmuktir nānyathā janmakoṭibhiḥ /",
  "GP12lip_1_pu:11131": "jñānamekaṃ vinā nāsti puṇyapāpaparikṣayaḥ // LiP_1,86.103 //",
  "GP12lip_1_pu:11132": "jñānam evābhyaset tasmān muktyarthaṃ brahmavittamāḥ /",
  "GP12lip_1_pu:11133": "jñānābhyāsāddhi vai puṃsāṃ buddhirbhavati nirmalā // LiP_1,86.104 //",
  "GP12lip_1_pu:11134": "tasmātsadābhyasejjñānaṃ tanniṣṭhastatparāyaṇaḥ /",
  "GP12lip_1_pu:11135": "jñānenaikena tṛptasya tyaktasaṃgasya yoginaḥ // LiP_1,86.105 //",
  "GP12lip_1_pu:11136": "kartavyaṃ nāsti viprendrā asti cettattvavinna ca /",
  "GP12lip_1_pu:11137": "iha loke pare cāpi kartavyaṃ nāsti tasya vai // LiP_1,86.106 //",
  "GP12lip_1_pu:11138": "jīvanmukto yatas tasmād brahmavit paramārthataḥ /",
  "GP12lip_1_pu:11139": "jñānābhyāsarato nityaṃ jñānatattvārthavit svayam // LiP_1,86.107 //",
  "GP12lip_1_pu:11140": "kartavyābhyāsamutsṛjya jñānamevādhigacchati /",
  "GP12lip_1_pu:11141": "varṇāśramābhimānī yas tyaktakrodho dvijottamāḥ // LiP_1,86.108 //",
  "GP12lip_1_pu:11142": "anyatra ramate mūḍhaḥ so 'jñānī nātra saṃśayaḥ /",
  "GP12lip_1_pu:11143": "saṃsāraheturajñānaṃ saṃsārastanusaṃgrahaḥ // LiP_1,86.109 //",
  "GP12lip_1_pu:11144": "mokṣahetus tathā jñānaṃ muktaḥ svātmanyavasthitaḥ /",
  "GP12lip_1_pu:11145": "ajñāne sati viprendrāḥ krodhādyā nātra saṃśayaḥ // LiP_1,86.110 //",
  "GP12lip_1_pu:11146": "krodho harṣas tathā lobho moho dambho dvijottamāḥ /",
  "GP12lip_1_pu:11147": "dharmādharmau hi teṣāṃ ca tadvaśāttanusaṃgrahaḥ // LiP_1,86.111 //",
  "GP12lip_1_pu:11148": "śarīre sati vai kleśaḥ so 'vidyāṃ saṃtyajedbudhaḥ /",
  "GP12lip_1_pu:11149": "avidyāṃ vidyayā hitvā sthitasyaiva ca yoginaḥ // LiP_1,86.112 //",
  "GP12lip_1_pu:11150": "krodhādyā nāśamāyānti dharmādharmau ca vai dvijāḥ /",
  "GP12lip_1_pu:11151": "tatkṣayācca śarīreṇa na punaḥ samprayujyate // LiP_1,86.113 //",
  "GP12lip_1_pu:11152": "sa eva muktaḥ saṃsārād duḥkhatrayavivarjitaḥ /",
  "GP12lip_1_pu:11153": "evaṃ jñānaṃ vinā nāsti dhyānaṃ dhyātur dvijarṣabhāḥ // LiP_1,86.114 //",
  "GP12lip_1_pu:11154": "jñānaṃ gurorhi saṃparkān na vācā paramārthataḥ /",
  "GP12lip_1_pu:11155": "caturvyūhamiti jñātvā dhyātā dhyānaṃ samabhyaset // LiP_1,86.115 //",
  "GP12lip_1_pu:11156": "sahajāgantukaṃ pāpam asthivāgudbhavaṃ tathā /",
  "GP12lip_1_pu:11157": "jñānāgnirdahate kṣipraṃ śuṣkendhanam ivānalaḥ // LiP_1,86.116 //",
  "GP12lip_1_pu:11158": "jñānātparataraṃ nāsti sarvapāpavināśanam /",
  "GP12lip_1_pu:11159": "abhyasecca sadā jñānaṃ sarvasaṃgavivarjitaḥ // LiP_1,86.117 //",
  "GP12lip_1_pu:11160": "jñāninaḥ sarvapāpāni jīryante nātra saṃśayaḥ /",
  "GP12lip_1_pu:11161": "krīḍannapi na lipyeta pāpairnānāvidhairapi // LiP_1,86.118 //",
  "GP12lip_1_pu:11162": "(importance of dhyāna)",
  "GP12lip_1_pu:11163": "jñānaṃ yathā tathā dhyānaṃ tasmāddhyānaṃ samabhyaset /",
  "GP12lip_1_pu:11164": "dhyānaṃ nirviṣayaṃ proktam ādau saviṣayaṃ tathā // LiP_1,86.119 //",
  "GP12lip_1_pu:11165": "ṣaṭprakāraṃ samabhyasya catuḥṣaḍdaśabhis tathā /",
  "GP12lip_1_pu:11166": "tathā dvādaśadhā caiva punaḥ ṣoḍaśadhā kramāt // LiP_1,86.120 //",
  "GP12lip_1_pu:11167": "dvidhābhyasya ca yogīndro mucyate nātra saṃśayaḥ /",
  "GP12lip_1_pu:11168": "śuddhajāṃbūnadākāraṃ vidhūmāṅgārasannibham // LiP_1,86.121 //",
  "GP12lip_1_pu:11169": "pītaṃ raktaṃ sitaṃ vidyut koṭikoṭisamaprabham /",
  "GP12lip_1_pu:11170": "athavā brahmarandhrasthaṃ cittaṃ kṛtvā prayatnataḥ // LiP_1,86.122 //",
  "GP12lip_1_pu:11171": "na sitaṃ vāsitaṃ pītaṃ na smared brahmavid bhavet /",
  "GP12lip_1_pu:11172": "ahiṃsakaḥ satyavādī asteyī sarvayatnataḥ // LiP_1,86.123 //",
  "GP12lip_1_pu:11173": "parigrahavinirmukto brahmacārī dṛḍhavrataḥ /",
  "GP12lip_1_pu:11174": "saṃtuṣṭaḥ śaucasampannaḥ svādhyāyanirataḥ sadā // LiP_1,86.124 //",
  "GP12lip_1_pu:11175": "madraktaścābhyaseddhyānaṃ gurusaṃparkajaṃ dhruvam /",
  "GP12lip_1_pu:11176": "na budhyati tathā dhyātā sthāpya cittaṃ dvijottamāḥ // LiP_1,86.125 //",
  "GP12lip_1_pu:11177": "na cābhimanyate yogī na paśyati samantataḥ /",
  "GP12lip_1_pu:11178": "na ghrāti na śṛṇotyeva līnaḥ svātmani yaḥ svayam // LiP_1,86.126 //",
  "GP12lip_1_pu:11179": "na ca sparśaṃ vijānāti sa vai samarasaḥ smṛtaḥ /",
  "GP12lip_1_pu:11180": "pārthive paṭale brahmā vāritattve hariḥ svayam // LiP_1,86.127 //",
  "GP12lip_1_pu:11181": "vāhneye kālarudrākhyo vāyutattve maheśvaraḥ /",
  "GP12lip_1_pu:11182": "suṣire sa śivaḥ sākṣāt kramādevaṃ vicintayet // LiP_1,86.128 //",
  "GP12lip_1_pu:11183": "kṣitau śarvaḥ smṛto devo hy apāṃ bhava iti smṛtaḥ /",
  "GP12lip_1_pu:11184": "rudra eva tathā vahnau ugro vāyau vyavasthitaḥ // LiP_1,86.129 //",
  "GP12lip_1_pu:11185": "bhīmaḥ suṣiranāke 'sau bhāskare maṇḍale sthitaḥ /",
  "GP12lip_1_pu:11186": "īśānaḥ somabimbe ca mahādeva iti smṛtaḥ // LiP_1,86.130 //",
  "GP12lip_1_pu:11187": "puṃsāṃ paśupatirdevaś cāṣṭadhāhaṃ vyavasthitaḥ /",
  "GP12lip_1_pu:11188": "kāṭhinyaṃ yattanau sarvaṃ pārthivaṃ parigīyate // LiP_1,86.131 //",
  "GP12lip_1_pu:11189": "āpyaṃ dravamiti proktaṃ varṇākhyo vahnirucyate /",
  "GP12lip_1_pu:11190": "yatsaṃcarati tadvāyuḥ suṣiraṃ yaddvijottamāḥ // LiP_1,86.132 //",
  "GP12lip_1_pu:11191": "tadākāśaṃ ca vijñānaṃ śabdajaṃ vyomasaṃbhavam /",
  "GP12lip_1_pu:11192": "tathaiva viprā vijñānaṃ sparśākhyaṃ vāyusaṃbhavam // LiP_1,86.133 //",
  "GP12lip_1_pu:11193": "rūpaṃ vāhneyamityuktam āpyaṃ rasamayaṃ dvijāḥ /",
  "GP12lip_1_pu:11194": "gandhākhyaṃ pārthivaṃ bhūyaś cintayedbhāskaraṃ kramāt // LiP_1,86.134 //",
  "GP12lip_1_pu:11195": "netre ca dakṣiṇe vāme somaṃ hṛdi vibhuṃ dvijāḥ /",
  "GP12lip_1_pu:11196": "ājānu pṛthivītattvam ānābher vārimaṇḍalam // LiP_1,86.135 //",
  "GP12lip_1_pu:11197": "ākaṇṭhaṃ vahnitattvaṃ syāl lalāṭāntaṃ dvijottamāḥ /",
  "GP12lip_1_pu:11198": "vāyavyaṃ vai lalāṭādyaṃ vyomākhyaṃ vā śikhāgrakam // LiP_1,86.136 //",
  "GP12lip_1_pu:11199": "haṃsākhyaṃ ca tato brahma vyomnaścordhvaṃ tataḥ param /",
  "GP12lip_1_pu:11200": "vyomākhyo vyomamadhyastho hy ayaṃ prāthamikaḥ smaret // LiP_1,86.137 //",
  "GP12lip_1_pu:11201": "na jīvaḥ prakṛtiḥ sattvaṃ rajaścātha tamaḥ punaḥ /",
  "GP12lip_1_pu:11202": "mahāṃstathābhimānaś ca tanmātrāṇīndriyāṇi ca // LiP_1,86.138 //",
  "GP12lip_1_pu:11203": "vyomādīni ca bhūtāni naiveha paramārthataḥ /",
  "GP12lip_1_pu:11204": "vyāpya tiṣṭhadyato viśvaṃ sthāṇurityabhidhīyate // LiP_1,86.139 //",
  "GP12lip_1_pu:11205": "udeti sūryo bhītaś ca pavate vāta eva ca /",
  "GP12lip_1_pu:11206": "dyotate candramā vahnir jvalatyāpo vahanti ca // LiP_1,86.140 //",
  "GP12lip_1_pu:11207": "dadhāti bhūmirākāśam avakāśaṃ dadāti ca /",
  "GP12lip_1_pu:11208": "tadājñayā tataṃ sarvaṃ tasmādvai cintayeddvijāḥ // LiP_1,86.141 //",
  "GP12lip_1_pu:11209": "tenaivādhiṣṭhitaṃ tasmād etatsarvaṃ dvijottamāḥ /",
  "GP12lip_1_pu:11210": "sarvarūpamayaḥ śarva iti matvā smaredbhavam // LiP_1,86.142 //",
  "GP12lip_1_pu:11211": "saṃsāraviṣataptānāṃ jñānadhyānāmṛtena vai /",
  "GP12lip_1_pu:11212": "pratīkāraḥ samākhyāto nānyathā dvijasattamāḥ // LiP_1,86.143 //",
  "GP12lip_1_pu:11213": "jñānaṃ dharmodbhavaṃ sākṣāj jñānād vairāgyasaṃbhavaḥ /",
  "GP12lip_1_pu:11214": "vairāgyātparamaṃ jñānaṃ paramārthaprakāśakam // LiP_1,86.144 //",
  "GP12lip_1_pu:11215": "jñānavairāgyayuktasya yogasiddhirdvijottamāḥ /",
  "GP12lip_1_pu:11216": "yogasiddhyā vimuktiḥ syāt sattvaniṣṭhasya nānyathā // LiP_1,86.145 //",
  "GP12lip_1_pu:11217": "tamovidyāpadacchannaṃ citraṃ yatpadamavyayam /",
  "GP12lip_1_pu:11218": "sattvaśaktiṃ samāsthāya śivamabhyarcayeddvijāḥ // LiP_1,86.146 //",
  "GP12lip_1_pu:11219": "yaḥ sattvaniṣṭho madbhakto madarcanaparāyaṇaḥ /",
  "GP12lip_1_pu:11220": "sarvato dharmaniṣṭhaś ca sadotsāhī samāhitaḥ // LiP_1,86.147 //",
  "GP12lip_1_pu:11221": "sarvadvandvasaho dhīraḥ sarvabhūtahite rataḥ /",
  "GP12lip_1_pu:11222": "ṛjusvabhāvaḥ satataṃ svasthacitto mṛduḥ sadā // LiP_1,86.148 //",
  "GP12lip_1_pu:11223": "amānī buddhimāñchāntas tyaktaspardho dvijottamāḥ /",
  "GP12lip_1_pu:11224": "sadā mumukṣurdharmajñaḥ svātmalakṣaṇalakṣaṇaḥ // LiP_1,86.149 //",
  "GP12lip_1_pu:11225": "ṛṇatrayavinirmuktaḥ pūrvajanmani puṇyabhāk /",
  "GP12lip_1_pu:11226": "jarāyukto dvijo bhūtvā śraddhayā ca guroḥ kramāt // LiP_1,86.150 //",
  "GP12lip_1_pu:11227": "anyathā vāpi śuśrūṣāṃ kṛtvā kṛtrimavarjitaḥ /",
  "GP12lip_1_pu:11228": "svargalokamanuprāpya bhuktvā bhogānanukramāt // LiP_1,86.151 //",
  "GP12lip_1_pu:11229": "āsādya bhārataṃ varṣaṃ brahmavijjāyate dvijāḥ /",
  "GP12lip_1_pu:11230": "saṃparkājjñānamāsādya jñānino yogavidbhavet // LiP_1,86.152 //",
  "GP12lip_1_pu:11231": "kramo 'yaṃ malapūrṇasya jñānaprāpterdvijottamāḥ /",
  "GP12lip_1_pu:11232": "tasmādanena mārgeṇa tyaktasaṃgo dṛḍhavrataḥ // LiP_1,86.153 //",
  "GP12lip_1_pu:11233": "saṃsārakālakūṭākhyān mucyate munipuṅgavāḥ /",
  "GP12lip_1_pu:11234": "evaṃ saṃkṣepataḥ proktaṃ mayā yuṣmākamacyutam // LiP_1,86.154 //",
  "GP12lip_1_pu:11235": "jñānasyaiveha māhātmyaṃ prasaṃgādiha śobhanam /",
  "GP12lip_1_pu:11236": "evaṃ pāśupataṃ yogaṃ kathitaṃ tvīśvareṇa tu // LiP_1,86.155 //",
  "GP12lip_1_pu:11237": "na deyaṃ yasya kasyāpi śivoktaṃ munipuṅgavāḥ /",
  "GP12lip_1_pu:11238": "dātavyaṃ yogine nityaṃ bhasmaniṣṭhāya supriyam // LiP_1,86.156 //",
  "GP12lip_1_pu:11239": "yaḥ paṭhecchṛṇuyādvāpi saṃsāraśamanaṃ naraḥ /",
  "GP12lip_1_pu:11240": "sa yāti brahmasāyujyaṃ nātra kāryā vicāraṇā // LiP_1,86.157 //",
  "GP12lip_1_pu:11241": "iti śrīliṅgamahāpurāṇe pūrvabhāge saṃsāraviṣakathanaṃ nāma ṣaḍaśītitamo 'dhyāyaḥ",
  "GP12lip_1_pu:11243": "LiP, 1, 87",
  "GP12lip_1_pu:11244": "sūta uvāca",
  "GP12lip_1_pu:11245": "niśamya te mahāprājñāḥ kumārādyāḥ pinākinam /",
  "GP12lip_1_pu:11246": "procuḥ praṇamya vai bhītāḥ prasannaṃ parameśvaram // LiP_1,87.1 //",
  "GP12lip_1_pu:11247": "evaṃ cedanayā devyā haimavatyā maheśvara /",
  "GP12lip_1_pu:11248": "krīḍase vividhairbhogaiḥ kathaṃ vaktumihārhasi // LiP_1,87.2 //",
  "GP12lip_1_pu:11249": "sūta uvāca",
  "GP12lip_1_pu:11250": "evamuktaḥ prahasyeśaḥ pinākī nīlalohitaḥ /",
  "GP12lip_1_pu:11251": "prāha tām aṃbikāṃ prekṣya praṇipatya sthitān dvijān // LiP_1,87.3 //",
  "GP12lip_1_pu:11252": "bandhamokṣau na caiveha mama svecchā śarīriṇaḥ /",
  "GP12lip_1_pu:11253": "akartajñaḥ paśurjīvo vibhurbhoktā hyaṇuḥ pumān // LiP_1,87.4 //",
  "GP12lip_1_pu:11254": "māyī ca māyayā baddhaḥ karmabhir yujyate tu saḥ /",
  "GP12lip_1_pu:11255": "jñānaṃ dhyānaṃ ca bandhaś ca mokṣo nāstyātmano dvijāḥ // LiP_1,87.5 //",
  "GP12lip_1_pu:11256": "yadaivaṃ mayi vidvān yas tasyāpi na ca sarvataḥ /",
  "GP12lip_1_pu:11257": "eṣā vidyā hyahaṃ vedyaḥ prajñaiṣā ca śrutiḥ smṛtiḥ // LiP_1,87.6 //",
  "GP12lip_1_pu:11258": "dhṛtireṣā mayā niṣṭhā jñānaśaktiḥ kriyā tathā /",
  "GP12lip_1_pu:11259": "icchākhyā ca tathā hyājñā dve vidye na ca saṃśayaḥ // LiP_1,87.7 //",
  "GP12lip_1_pu:11260": "na hyeṣā prakṛtirjaivī vikṛtiś ca vicārataḥ /",
  "GP12lip_1_pu:11261": "vikāro naiva māyaiṣā sadasadvyaktivarjitā // LiP_1,87.8 //",
  "GP12lip_1_pu:11262": "purā mamājñā madvaktrāt samutpannā sanātanī /",
  "GP12lip_1_pu:11263": "pañcavaktrā mahābhāgā jagatāmabhayapradā // LiP_1,87.9 //",
  "GP12lip_1_pu:11264": "tāmājñāṃ sampraviśyāhaṃ cintayan jagatāṃ hitam /",
  "GP12lip_1_pu:11265": "saptaviṃśatprakāreṇa sarvaṃ vyāpyānayā śivaḥ // LiP_1,87.10 //",
  "GP12lip_1_pu:11266": "tadāprabhṛti vai mokṣa- pravṛttirdvijasattamāḥ /",
  "GP12lip_1_pu:11267": "sūta uvāca",
  "GP12lip_1_pu:11268": "evamuktvā tadāpaśyad bhavānīṃ parameśvaraḥ // LiP_1,87.11 //",
  "GP12lip_1_pu:11269": "bhavānī ca tamālokya māyāmaharadavyayā /",
  "GP12lip_1_pu:11270": "te māyāmalanirmuktā munayaḥ prekṣya pārvatīm // LiP_1,87.12 //",
  "GP12lip_1_pu:11271": "prītā babhūvurmuktāś ca tasmādeṣā parā gatiḥ /",
  "GP12lip_1_pu:11272": "umāśaṅkarayorbhedo nāstyeva paramārthataḥ // LiP_1,87.13 //",
  "GP12lip_1_pu:11273": "dvidhāsau rūpamāsthāya sthita eva na saṃśayaḥ /",
  "GP12lip_1_pu:11274": "yadā vidvānasaṃgaḥ syād ājñayā parameṣṭhinaḥ // LiP_1,87.14 //",
  "GP12lip_1_pu:11275": "tadā muktiḥ kṣaṇādeva nānyathā karmakoṭibhiḥ /",
  "GP12lip_1_pu:11276": "kramo 'vivakṣito bhūta- vivṛddhaḥ parameṣṭhinaḥ // LiP_1,87.15 //",
  "GP12lip_1_pu:11277": "prasādena kṣaṇānmuktiḥ pratijñaiṣā na saṃśayaḥ /",
  "GP12lip_1_pu:11278": "garbhastho jāyamāno vā bālo vā taruṇo 'pi vā // LiP_1,87.16 //",
  "GP12lip_1_pu:11279": "vṛddho vā mucyate jantuḥ prasādātparameṣṭhinaḥ /",
  "GP12lip_1_pu:11280": "aṇḍajaś codbhijjo vāpi svedajo vāpi mucyate // LiP_1,87.17 //",
  "GP12lip_1_pu:11281": "prasādāddevadevasya nātra kāryā vicāraṇā /",
  "GP12lip_1_pu:11282": "eṣa eva jagannātho bandhamokṣakaraḥ śivaḥ // LiP_1,87.18 //",
  "GP12lip_1_pu:11283": "bhūrbhūvaḥsvarmahaś caiva janaḥ sākṣāttapaḥ svayam /",
  "GP12lip_1_pu:11284": "satyalokas tathāṇḍānāṃ koṭikoṭiśatāni ca // LiP_1,87.19 //",
  "GP12lip_1_pu:11285": "vigrahaṃ devadevasya tathāṇḍāvaraṇāṣṭakam /",
  "GP12lip_1_pu:11286": "saptadvīpeṣu sarveṣu parvateṣu vaneṣu ca // LiP_1,87.20 //",
  "GP12lip_1_pu:11287": "samudreṣu ca sarveṣu vāyuskandheṣu sarvataḥ /",
  "GP12lip_1_pu:11288": "tathānyeṣu ca lokeṣu vasanti ca carācarāḥ // LiP_1,87.21 //",
  "GP12lip_1_pu:11289": "sarve bhavāṃśajā nūnaṃ gatistveṣāṃ sa eva vai /",
  "GP12lip_1_pu:11290": "sarvo rudro namastasmai puruṣāya mahātmane // LiP_1,87.22 //",
  "GP12lip_1_pu:11291": "viśvaṃ bhūtaṃ tathā jātaṃ bahudhā rudra eva saḥ /",
  "GP12lip_1_pu:11292": "rudrājñaiṣā sthitā devī hy anayā muktiraṃbikā // LiP_1,87.23 //",
  "GP12lip_1_pu:11293": "ityevaṃ khecarāḥ siddhā jajalpuḥ prītamānasāḥ /",
  "GP12lip_1_pu:11294": "yadāvalokya tān sarvān prasādādanayāṃbikā // LiP_1,87.24 //",
  "GP12lip_1_pu:11295": "tadā tiṣṭhanti sāyujyaṃ prāptāste khecarāḥ prabhoḥ // LiP_1,87.25 //",
  "GP12lip_1_pu:11296": "iti śrīliṅgamahāpurāṇe pūrvabhāge munimohaśamanaṃ nāma saptāśītitamo 'dhyāyaḥ",
  "GP12lip_1_pu:11298": "LiP, 1, 88",
  "GP12lip_1_pu:11299": "ṛṣaya ūcuḥ",
  "GP12lip_1_pu:11300": "kena yogena vai sūta guṇaprāptiḥ satāmiha /",
  "GP12lip_1_pu:11301": "aṇimādiguṇopetā bhavantyeveha yoginaḥ /",
  "GP12lip_1_pu:11302": "tatsarvaṃ vistarātsūta vaktumarhasi sāṃpratam // LiP_1,88.1 //",
  "GP12lip_1_pu:11303": "sūta uvāca",
  "GP12lip_1_pu:11304": "ata ūrdhvaṃ pravakṣyāmi yogaṃ paramadurlabham /",
  "GP12lip_1_pu:11305": "pañcadhā saṃsmaredādau sthāpya citte sanātanam // LiP_1,88.2 //",
  "GP12lip_1_pu:11306": "kalpayeccāsanaṃ padmaṃ somasūryāgnisaṃyutam /",
  "GP12lip_1_pu:11307": "ṣaḍviṃśacchaktisaṃyuktam aṣṭadhā ca dvijottamāḥ // LiP_1,88.3 //",
  "GP12lip_1_pu:11308": "tataḥ ṣoḍaśadhā caiva punardvādaśadhā dvijāḥ /",
  "GP12lip_1_pu:11309": "smarec ca tat tathā madhye devyā devam umāpatim // LiP_1,88.4 //",
  "GP12lip_1_pu:11310": "aṣṭaśaktisamāyuktam aṣṭamūrtimajaṃ prabhum /",
  "GP12lip_1_pu:11311": "tābhiścāṣṭavidhā rudrāś catuḥṣaṣṭividhāḥ punaḥ // LiP_1,88.5 //",
  "GP12lip_1_pu:11312": "śaktayaś ca tathā sarvā guṇāṣṭakasamanvitāḥ /",
  "GP12lip_1_pu:11313": "evaṃ smaretkrameṇaiva labdhvā jñānamanuttamam // LiP_1,88.6 //",
  "GP12lip_1_pu:11314": "evaṃ pāśupataṃ yogaṃ mokṣasiddhipradāyakam /",
  "GP12lip_1_pu:11315": "tasyāṇimādayo viprā nānyathā karmakoṭibhiḥ // LiP_1,88.7 //",
  "GP12lip_1_pu:11316": "(aiśvarya)",
  "GP12lip_1_pu:11317": "tatrāṣṭaguṇamaiśvaryaṃ yogināṃ samudāhṛtam /",
  "GP12lip_1_pu:11318": "tatsarvaṃ kramayogena hy ucyamānaṃ nibodhata // LiP_1,88.8 //",
  "GP12lip_1_pu:11319": "aṇimā laghimā caiva mahimā prāptireva ca /",
  "GP12lip_1_pu:11320": "prākāmyaṃ caiva sarvatra īśitvaṃ caiva sarvataḥ // LiP_1,88.9 //",
  "GP12lip_1_pu:11321": "vaśitvamatha sarvatra yatra kāmāvasāyitā /",
  "GP12lip_1_pu:11322": "taccāpi trividhaṃ jñeyam aiśvaryaṃ sārvakāmikam // LiP_1,88.10 //",
  "GP12lip_1_pu:11323": "sāvadyaṃ niravadyaṃ ca sūkṣmaṃ caiva pravartate /",
  "GP12lip_1_pu:11324": "sāvadyaṃ nāma yattatra pañcabhūtātmakaṃ smṛtam // LiP_1,88.11 //",
  "GP12lip_1_pu:11325": "indriyāṇi manaścaiva ahaṅkāraś ca yaḥ smṛtaḥ /",
  "GP12lip_1_pu:11326": "tatra sūkṣmapravṛttistu pañcabhūtātmikā punaḥ // LiP_1,88.12 //",
  "GP12lip_1_pu:11327": "indriyāṇi manaścitta- buddhyahaṅkārasaṃjñitam /",
  "GP12lip_1_pu:11328": "tathā sarvamayaṃ caiva ātmasthā khyātireva ca // LiP_1,88.13 //",
  "GP12lip_1_pu:11329": "saṃyoga eva trividhaḥ sūkṣmeṣveva pravartate /",
  "GP12lip_1_pu:11330": "punaraṣṭaguṇaścāpi sūkṣmeṣveva vidhīyate // LiP_1,88.14 //",
  "GP12lip_1_pu:11331": "tasya rūpaṃ pravakṣyāmi yathāha bhagavānprabhuḥ /",
  "GP12lip_1_pu:11332": "trailokye sarvabhūteṣu yathāsya niyamaḥ smṛtaḥ // LiP_1,88.15 //",
  "GP12lip_1_pu:11333": "aṇimādyaṃ tathāvyaktaṃ sarvatraiva pratiṣṭhitam /",
  "GP12lip_1_pu:11334": "trailokye sarvabhūtānāṃ duṣprāpyaṃ samudāhṛtam // LiP_1,88.16 //",
  "GP12lip_1_pu:11335": "tat tasya bhavati prāpyaṃ prathamaṃ yogināṃ balam /",
  "GP12lip_1_pu:11336": "laṅghanaṃ plavanaṃ loke rūpamasya sadā bhavet // LiP_1,88.17 //",
  "GP12lip_1_pu:11337": "śīghratvaṃ sarvabhūteṣu dvitīyaṃ tu padaṃ smṛtam /",
  "GP12lip_1_pu:11338": "trailokye sarvabhūtānāṃ mahimnā caiva vanditam // LiP_1,88.18 //",
  "GP12lip_1_pu:11339": "mahitvaṃ cāpi loke 'smiṃs tṛtīyo yoga ucyate /",
  "GP12lip_1_pu:11340": "trailokye sarvabhūteṣu yatheṣṭagamanaṃ smṛtam // LiP_1,88.19 //",
  "GP12lip_1_pu:11341": "prākāmān viṣayān bhuṅkte tathāpratihataḥ kvacit /",
  "GP12lip_1_pu:11342": "trailokye sarvabhūtānāṃ sukhaduḥkhaṃ pravartate // LiP_1,88.20 //",
  "GP12lip_1_pu:11343": "īśo bhavati sarvatra pravibhāgena yogavit /",
  "GP12lip_1_pu:11344": "vaśyāni cāsya bhūtāni trailokye sacarācare // LiP_1,88.21 //",
  "GP12lip_1_pu:11345": "icchayā tasya rūpāṇi bhavanti na bhavanti ca /",
  "GP12lip_1_pu:11346": "yatra kāmāvasāyitvaṃ trailokye sacarācare // LiP_1,88.22 //",
  "GP12lip_1_pu:11347": "śabdaḥ sparśo raso gandho rūpaṃ caiva manas tathā /",
  "GP12lip_1_pu:11348": "pravartante 'sya cecchāto na bhavanti yathecchayā // LiP_1,88.23 //",
  "GP12lip_1_pu:11349": "(yogin is freed from attachment)",
  "GP12lip_1_pu:11350": "na jāyate na mriyate chidyate na ca bhidyate /",
  "GP12lip_1_pu:11351": "na dahyate na muhyeta līyate na ca lipyate // LiP_1,88.24 //",
  "GP12lip_1_pu:11352": "na kṣīyate na kṣarati khidyate na kadācana /",
  "GP12lip_1_pu:11353": "kriyate vā na sarvatra tathā vikriyate na ca // LiP_1,88.25 //",
  "GP12lip_1_pu:11354": "agandharasarūpastu asparśaḥ śabdavarjitaḥ /",
  "GP12lip_1_pu:11355": "avarṇo hyasvaraś caiva asavarṇastu karhicit // LiP_1,88.26 //",
  "GP12lip_1_pu:11356": "sa bhuṅkte viṣayāṃścaiva viṣayairna ca yujyate /",
  "GP12lip_1_pu:11357": "aṇutvāttu paraḥ sūkṣmaḥ sūkṣmatvād apavargikaḥ // LiP_1,88.27 //",
  "GP12lip_1_pu:11358": "vyāpakastvapavargācca vyāpakātpuruṣaḥ smṛtaḥ /",
  "GP12lip_1_pu:11359": "puruṣaḥ sūkṣmabhāvāttu aiśvarye parame sthitaḥ // LiP_1,88.28 //",
  "GP12lip_1_pu:11360": "guṇottaramathaiśvarye sarvataḥ sūkṣmamucyate /",
  "GP12lip_1_pu:11361": "aiśvaryaṃ cāpratīghātaṃ prāpya yogamanuttamam // LiP_1,88.29 //",
  "GP12lip_1_pu:11362": "apavargaṃ tato gacchet sūkṣmaṃ tatparamaṃ padam /",
  "GP12lip_1_pu:11363": "evaṃ pāśupataṃ yogaṃ jñātavyaṃ munipuṅgavāḥ // LiP_1,88.30 //",
  "GP12lip_1_pu:11364": "svargāpavargaphaladaṃ śivasāyujyakāraṇam /",
  "GP12lip_1_pu:11365": "athavā gatavijñāno rāgātkarma samācaret // LiP_1,88.31 //",
  "GP12lip_1_pu:11366": "rājasaṃ tāmasaṃ vāpi bhuktvā tatraiva mucyate /",
  "GP12lip_1_pu:11367": "(brahman guarantees liberation)",
  "GP12lip_1_pu:11368": "tathā sukṛtakarmā tu phalaṃ svarge samaśnute // LiP_1,88.32 //",
  "GP12lip_1_pu:11369": "tasmātsthānātpunaḥ śreṣṭho mānuṣyamupapadyate /",
  "GP12lip_1_pu:11370": "tasmādbrahma paraṃ saukhyaṃ brahma śāśvatam uttamam // LiP_1,88.33 //",
  "GP12lip_1_pu:11371": "brahma eva hi seveta brahmaiva hi paraṃ sukham /",
  "GP12lip_1_pu:11372": "pariśramo hi yajñānāṃ mahatārthena vartate // LiP_1,88.34 //",
  "GP12lip_1_pu:11373": "bhūyo mṛtyuvaśaṃ yāti tasmānmokṣaḥ paraṃ sukham /",
  "GP12lip_1_pu:11374": "athavā dhyānasaṃyukto brahmatattvaparāyaṇaḥ // LiP_1,88.35 //",
  "GP12lip_1_pu:11375": "na tu cyāvayituṃ śakyo manvantaraśatairapi /",
  "GP12lip_1_pu:11376": "dṛṣṭvā tu puruṣaṃ divyaṃ viśvākhyaṃ viśvatomukham // LiP_1,88.36 //",
  "GP12lip_1_pu:11377": "viśvapādaśirogrīvaṃ viśveśaṃ viśvarūpiṇam /",
  "GP12lip_1_pu:11378": "viśvagandhaṃ viśvamālyaṃ viśvāṃbaradharaṃ prabhum // LiP_1,88.37 //",
  "GP12lip_1_pu:11379": "gobhir mahīṃ saṃpatate patatriṇo naivaṃ bhūyo janayatyevameva /",
  "GP12lip_1_pu:11380": "kaviṃ purāṇam anuśāsitāraṃ sūkṣmācca sūkṣmaṃ mahato mahāntam // LiP_1,88.38 //",
  "GP12lip_1_pu:11381": "yogena paśyenna ca cakṣuṣā punar nirindriyaṃ puruṣaṃ rukmavarṇam /",
  "GP12lip_1_pu:11382": "aliṅginaṃ nirguṇaṃ cetanaṃ ca nityaṃ sadā sarvagaṃ sarvasāram // LiP_1,88.39 //",
  "GP12lip_1_pu:11383": "paśyanti yuktyā hyacalaprakāśaṃ tadbhāvitāstejasā dīpyamānam /*",
  "GP12lip_1_pu:11384": "apāṇipādodarapārśvajihvo hyatīndriyo vāpi susūkṣma ekaḥ // LiP_1,88.40 //*",
  "GP12lip_1_pu:11385": "paśyatyacakṣuḥ sa śṛṇotyakarṇo na cāstyabuddhaṃ na ca buddhir asti /*",
  "GP12lip_1_pu:11386": "sa veda sarvaṃ na ca sarvavedyaṃ tamāhuragryaṃ puruṣaṃ mahāntam // LiP_1,88.41 //*",
  "GP12lip_1_pu:11387": "acetanāṃ sarvagatāṃ sūkṣmāṃ prasavadharmiṇīm /",
  "GP12lip_1_pu:11388": "prakṛtiṃ sarvabhūtānāṃ yuktāḥ paśyanti yoginaḥ // LiP_1,88.42 //",
  "GP12lip_1_pu:11389": "sarvataḥ pāṇipādaṃ tat sarvato 'kṣiśiromukham /",
  "GP12lip_1_pu:11390": "sarvataḥ śrutimal loke sarvamāvṛtya tiṣṭhati // LiP_1,88.43 //",
  "GP12lip_1_pu:11391": "yukto yogena ceśānaṃ sarvataś ca sanātanam /",
  "GP12lip_1_pu:11392": "puruṣaṃ sarvabhūtānāṃ taṃ vidvānna vimuhyati // LiP_1,88.44 //",
  "GP12lip_1_pu:11393": "bhūtātmānaṃ mahātmānaṃ paramātmānamavyayam /",
  "GP12lip_1_pu:11394": "sarvātmānaṃ paraṃ brahma tadvai dhyātā na muhyati // LiP_1,88.45 //",
  "GP12lip_1_pu:11395": "pavano hi yathā grāhyo vicaransarvamūrtiṣu /",
  "GP12lip_1_pu:11396": "puri śete sudurgrāhyas tasmātpuruṣa ucyate // LiP_1,88.46 //",
  "GP12lip_1_pu:11397": "(development of an embryo)",
  "GP12lip_1_pu:11398": "atha celluptadharmā tu sāvaśeṣaiḥ svakarmabhiḥ /",
  "GP12lip_1_pu:11399": "tatastu brahmagarbhe vai śukraśoṇitasaṃyute // LiP_1,88.47 //",
  "GP12lip_1_pu:11400": "strīpuṃsoḥ saṃprayoge hi jāyate hi tataḥ prabhuḥ /",
  "GP12lip_1_pu:11401": "tatastu garbhakālena kalalaṃ nāma jāyate // LiP_1,88.48 //",
  "GP12lip_1_pu:11402": "kālena kalalaṃ cāpi budbudaṃ samprajāyate /",
  "GP12lip_1_pu:11403": "mṛtpiṇḍastu yathā cakre cakrāvartena pīḍitaḥ // LiP_1,88.49 //",
  "GP12lip_1_pu:11404": "hastābhyāṃ kriyamāṇastu biṃbatvamanugacchati /",
  "GP12lip_1_pu:11405": "evamādhyātmikairyuktā vāyunā saṃprapūritaḥ // LiP_1,88.50 //",
  "GP12lip_1_pu:11406": "yadi yoniṃ vimuñcāmi tatprapadye maheśvaram /",
  "GP12lip_1_pu:11407": "yāvaddhi vaiṣṇavo vāyur jātamātraṃ na saṃspṛśet // LiP_1,88.51 //",
  "GP12lip_1_pu:11408": "tāvatkālaṃ mahādevam arcayāmīti cintayet /",
  "GP12lip_1_pu:11409": "jāyate mānuṣastatra yathārūpaṃ yathāvayaḥ // LiP_1,88.52 //",
  "GP12lip_1_pu:11410": "vāyuḥ saṃbhavate khāttu vātādbhavati vai jalam /",
  "GP12lip_1_pu:11411": "jalāt sambhavati prāṇaḥ prāṇācchukraṃ vivardhate // LiP_1,88.53 //",
  "GP12lip_1_pu:11412": "raktabhāgās trayastriṃśad retobhāgāś caturdaśa /",
  "GP12lip_1_pu:11413": "bhāgato 'rdhaphalaṃ kṛtvā tato garbho niṣicyate // LiP_1,88.54 //",
  "GP12lip_1_pu:11414": "tatastu garbhasaṃyuktaḥ pañcabhir vāyubhir vṛtaḥ /",
  "GP12lip_1_pu:11415": "pituḥ śarīrātpratyaṅgaṃ rūpamasyopajāyate // LiP_1,88.55 //",
  "GP12lip_1_pu:11416": "tato 'sya māturāhārāt pītalīḍhapraveśanāt /",
  "GP12lip_1_pu:11417": "nābhideśena vai prāṇās te hy ādhārā hi dehinām // LiP_1,88.56 //",
  "GP12lip_1_pu:11418": "navamāsāt parikliṣṭaḥ saṃveṣṭitaśirodharaḥ /",
  "GP12lip_1_pu:11419": "veṣṭitaḥ sarvagātraiś ca aparyāptapraveśanaḥ // LiP_1,88.57 //",
  "GP12lip_1_pu:11420": "navamāsoṣitaścāpi yonicchidrādavāṅmukhaḥ /",
  "GP12lip_1_pu:11421": "(hell)",
  "GP12lip_1_pu:11422": "tataḥ svakarmabhiḥ pāpair nirayaṃ samprapadyate // LiP_1,88.58 //",
  "GP12lip_1_pu:11423": "asipatravanaṃ caiva śālmalicchedanaṃ tathā /",
  "GP12lip_1_pu:11424": "tāḍanaṃ bhakṣaṇaṃ caiva pūyaśoṇitabhakṣaṇam // LiP_1,88.59 //",
  "GP12lip_1_pu:11425": "yathā hyāpastu saṃchinnāḥ saṃśleṣmam upayānti vai /",
  "GP12lip_1_pu:11426": "tathā chinnāś ca bhinnāśca yātanāsthānam āgatāḥ // LiP_1,88.60 //",
  "GP12lip_1_pu:11427": "evaṃ jīvāstu taiḥ pāpais tapyamānāḥ svayaṃkṛtaiḥ /",
  "GP12lip_1_pu:11428": "prāpnuyuḥ karmabhiḥ śeṣair duḥkhaṃ vā yadi vetarat // LiP_1,88.61 //",
  "GP12lip_1_pu:11429": "ekenaiva tu gantavyaṃ sarvamutsṛjya vai janam /",
  "GP12lip_1_pu:11430": "ekenaiva tu bhoktavyaṃ tasmātsukṛtamācaret // LiP_1,88.62 //",
  "GP12lip_1_pu:11431": "na hyenaṃ prasthitaṃ kaścid gacchantam anugacchati /",
  "GP12lip_1_pu:11432": "yadanena kṛtaṃ karma tadenamanugacchati // LiP_1,88.63 //",
  "GP12lip_1_pu:11433": "te nityaṃ yamaviṣayeṣu sampravṛttāḥ krośantaḥ satatamaniṣṭasaṃprayogaiḥ /",
  "GP12lip_1_pu:11434": "śuṣyante parigatavedanāḥ śarīrā bahvībhiḥ subhṛśamanantayātanābhiḥ // LiP_1,88.64 //",
  "GP12lip_1_pu:11435": "(diff. forms of rebirth)",
  "GP12lip_1_pu:11436": "karmaṇā manasā vācā yadabhīkṣṇaṃ niṣevate /",
  "GP12lip_1_pu:11437": "tadabhyāso haratyenaṃ tasmātkalyāṇamācaret // LiP_1,88.65 //",
  "GP12lip_1_pu:11438": "anādimānprabandhaḥ syāt pūrvakarmaṇi dehinaḥ /",
  "GP12lip_1_pu:11439": "saṃsāraṃ tāmasaṃ ghoraṃ ṣaḍvidhaṃ pratipadyate // LiP_1,88.66 //",
  "GP12lip_1_pu:11440": "mānuṣyātpaśubhāvaś ca paśubhāvān mṛgo bhavet /",
  "GP12lip_1_pu:11441": "mṛgatvātpakṣibhāvaś ca tasmāccaiva sarīsṛpaḥ // LiP_1,88.67 //",
  "GP12lip_1_pu:11442": "sarīsṛpatvādgacchedvai sthāvaratvaṃ na saṃśayaḥ /",
  "GP12lip_1_pu:11443": "sthāvaratve punaḥ prāpte yāvad unmilate janaḥ // LiP_1,88.68 //",
  "GP12lip_1_pu:11444": "kulālacakravadbhrāntas tatraiva parivartate /",
  "GP12lip_1_pu:11445": "ityevaṃ hi manuṣyādiḥ saṃsāraḥ sthāvarāntikaḥ // LiP_1,88.69 //",
  "GP12lip_1_pu:11446": "vijñeyastāmaso nāma tatraiva parivartate /",
  "GP12lip_1_pu:11447": "sāttvikaścāpi saṃsāro brahmādiḥ parikīrtitaḥ // LiP_1,88.70 //",
  "GP12lip_1_pu:11448": "piśācāntaḥ sa vijñeyaḥ svargasthāneṣu dehinām /",
  "GP12lip_1_pu:11449": "brāhme tu kevalaṃ sattvaṃ sthāvare kevalaṃ tamaḥ // LiP_1,88.71 //",
  "GP12lip_1_pu:11450": "caturdaśānāṃ sthānānāṃ madhye viṣṭambhakaṃ rajaḥ /",
  "GP12lip_1_pu:11451": "marmasu chidyamāneṣu vedanārtasya dehinaḥ // LiP_1,88.72 //",
  "GP12lip_1_pu:11452": "tatastatparamaṃ brahma kathaṃ vipraḥ smariṣyati /",
  "GP12lip_1_pu:11453": "saṃsāraḥ pūrvadharmasya bhāvanābhiḥ praṇoditaḥ // LiP_1,88.73 //",
  "GP12lip_1_pu:11454": "mānuṣaṃ bhajate nityaṃ tasmāddhyānaṃ samācaret /",
  "GP12lip_1_pu:11455": "caturdaśavidhaṃ hyetad buddhvā saṃsāramaṇḍalam // LiP_1,88.74 //",
  "GP12lip_1_pu:11456": "nityaṃ samārabheddharmaṃ saṃsārabhayapīḍitaḥ /",
  "GP12lip_1_pu:11457": "tatastarati saṃsāraṃ krameṇa parivartitaḥ // LiP_1,88.75 //",
  "GP12lip_1_pu:11458": "tasmācca satataṃ yukto dhyānatatparayuñjakaḥ /",
  "GP12lip_1_pu:11459": "tathā samārabhedyogaṃ yathātmānaṃ sa paśyati // LiP_1,88.76 //",
  "GP12lip_1_pu:11460": "eṣa āpaḥ paraṃ jyotir eṣa seturanuttamaḥ /",
  "GP12lip_1_pu:11461": "vivṛtyā hyeṣa saṃbhedād bhūtānāṃ caiva śāśvataḥ // LiP_1,88.77 //",
  "GP12lip_1_pu:11462": "tadenaṃ setumātmānam agniṃ vai viśvatomukham /",
  "GP12lip_1_pu:11463": "hṛdisthaṃ sarvabhūtānām upāsīta maheśvaram // LiP_1,88.78 //",
  "GP12lip_1_pu:11464": "tathāntaḥ saṃsthitaṃ devaṃ svaśaktyā parimaṇḍitam /",
  "GP12lip_1_pu:11465": "aṣṭadhā cāṣṭadhā caiva tathā cāṣṭavidhena ca // LiP_1,88.79 //",
  "GP12lip_1_pu:11466": "sṛṣṭyarthaṃ saṃsthitaṃ vahniṃ saṃkṣipya ca hṛdi sthitam /",
  "GP12lip_1_pu:11467": "dhyātvā yathāvaddeveśaṃ rudraṃ bhuvananāyakam // LiP_1,88.80 //",
  "GP12lip_1_pu:11468": "hutvā pañcāhutīḥ samyak taccintāgatamānasaḥ /",
  "GP12lip_1_pu:11469": "vaiśvānaraṃ hṛdisthaṃ tu yathāvadanupūrvaśaḥ // LiP_1,88.81 //",
  "GP12lip_1_pu:11470": "āpaḥ pūtāḥ sakṛtprāśya tūṣṇīṃ hutvā hyupāviśan /",
  "GP12lip_1_pu:11471": "prāṇāyeti tatastasya prathamā hyāhutiḥ smṛtā // LiP_1,88.82 //",
  "GP12lip_1_pu:11472": "apānāya dvitīyā ca vyānāyeti tathā parā /",
  "GP12lip_1_pu:11473": "udānāya caturthī syāt samānāyeti pañcamī // LiP_1,88.83 //",
  "GP12lip_1_pu:11474": "svāhākāraiḥ pṛthagghutvā śeṣaṃ bhuñjīta kāmataḥ /",
  "GP12lip_1_pu:11475": "apaḥ punaḥ sakṛtprāśya ācamya hṛdayaṃ spṛśet // LiP_1,88.84 //",
  "GP12lip_1_pu:11476": "prāṇānāṃ granthirasyātmā rudro hyātmā viśāntakaḥ /",
  "GP12lip_1_pu:11477": "rudro vai hyātmanaḥ prāṇa evamāpyāyayetsvayam // LiP_1,88.85 //",
  "GP12lip_1_pu:11478": "prāṇe niviṣṭo vai rudras tasmātprāṇamayaḥ svayam /",
  "GP12lip_1_pu:11479": "prāṇāya caiva rudrāya juhotyamṛtamuttamam // LiP_1,88.86 //",
  "GP12lip_1_pu:11480": "śivāviśeha māmīśa svāhā brahmātmane svayam /",
  "GP12lip_1_pu:11481": "evaṃ pañcāhutīścaiva prabhuḥ prīṇātu śāśvataḥ // LiP_1,88.87 //",
  "GP12lip_1_pu:11482": "puruṣo 'si pure śeṣe tvaṃ aṅguṣṭhapramāṇataḥ /",
  "GP12lip_1_pu:11483": "āśritaścaiva cāṅguṣṭham īśaḥ paramakāraṇam // LiP_1,88.88 //",
  "GP12lip_1_pu:11484": "sarvasya jagataścaiva prabhuḥ prīṇātu śāśvataḥ /",
  "GP12lip_1_pu:11485": "tvaṃ devānāmasi jyeṣṭho rudrastvaṃ ca puro vṛṣā // LiP_1,88.89 //",
  "GP12lip_1_pu:11486": "mṛdustvamannamasmabhyam etadastu hutaṃ tava /",
  "GP12lip_1_pu:11487": "ityevaṃ kathitaṃ sarvaṃ guṇaprāptiviśeṣataḥ // LiP_1,88.90 //",
  "GP12lip_1_pu:11488": "yogācāraḥ svayaṃ tena brahmaṇā kathitaḥ purā /",
  "GP12lip_1_pu:11489": "evaṃ pāśupataṃ jñānaṃ jñātavyaṃ ca prayatnataḥ // LiP_1,88.91 //",
  "GP12lip_1_pu:11490": "bhasmasnāyī bhaven nityaṃ bhasmaliptaḥ sadā bhavet /",
  "GP12lip_1_pu:11491": "yaḥ paṭhecchṛṇuyādvāpi śrāvayedvā dvijottamān // LiP_1,88.92 //",
  "GP12lip_1_pu:11492": "daive karmaṇi pitrye vā sa yāti paramāṃ gatim // LiP_1,88.93 //",
  "GP12lip_1_pu:11493": "iti śrīliṅgamahāpurāṇe pūrvabhāge 'ṇimādyaṣṭasiddhitriguṇasaṃsāraprāgnau homādivarṇanaṃ nāmāṣṭāśītitamo 'dhyāyaḥ",
  "GP12lip_1_pu:11495": "LiP, 1, 89",
  "GP12lip_1_pu:11496": "sūta uvāca",
  "GP12lip_1_pu:11497": "ata ūrdhvaṃ pravakṣyāmi śaucācārasya lakṣaṇam /",
  "GP12lip_1_pu:11498": "yadanuṣṭhāya śuddhātmā paretya gatimāpnuyāt // LiP_1,89.1 //",
  "GP12lip_1_pu:11499": "brahmaṇā kathitaṃ pūrvaṃ sarvabhūtahitāya vai /",
  "GP12lip_1_pu:11500": "saṃkṣepātsarvavedārthaṃ saṃcayaṃ brahmavādinām // LiP_1,89.2 //",
  "GP12lip_1_pu:11501": "udayārthaṃ tu śaucānāṃ munīnāmuttamaṃ padam /",
  "GP12lip_1_pu:11502": "yastatrāthāpramattaḥ syāt sa munirnāvasīdati // LiP_1,89.3 //",
  "GP12lip_1_pu:11503": "mānāvamānau dvāvetau tāvevāhur viṣāmṛte /",
  "GP12lip_1_pu:11504": "avamāno 'mṛtaṃ tatra sanmāno viṣamucyate // LiP_1,89.4 //",
  "GP12lip_1_pu:11505": "gurorapi hite yuktaḥ sa tu saṃvatsaraṃ vaset /",
  "GP12lip_1_pu:11506": "niyameṣvapramattastu yameṣu ca sadā bhavet // LiP_1,89.5 //",
  "GP12lip_1_pu:11507": "prāpyānujñāṃ tataścaiva jñānayogamanuttamam /",
  "GP12lip_1_pu:11508": "avirodhena dharmasya careta pṛthivīmimām // LiP_1,89.6 //",
  "GP12lip_1_pu:11509": "cakṣuḥpūtaṃ carenmārgaṃ vastrapūtaṃ jalaṃ pibet /",
  "GP12lip_1_pu:11510": "satyapūtaṃ vadedvākyaṃ manaḥpūtaṃ samācaret // LiP_1,89.7 //",
  "GP12lip_1_pu:11511": "matsyagṛhyasya yatpāpaṃ ṣaṇmāsābhyantare bhavet /",
  "GP12lip_1_pu:11512": "ekāhaṃ tatsamaṃ jñeyam apūtaṃ yajjalaṃ bhavet // LiP_1,89.8 //",
  "GP12lip_1_pu:11513": "apūtodakapāne tu japecca śatapañcakam /",
  "GP12lip_1_pu:11514": "aghoralakṣaṇaṃ mantraṃ tataḥ śuddhimavāpnuyāt // LiP_1,89.9 //",
  "GP12lip_1_pu:11515": "athavā pūjayecchaṃbhuṃ ghṛtasnānādivistaraiḥ /",
  "GP12lip_1_pu:11516": "tridhā pradakṣiṇīkṛtya śudhyate nātra saṃśayaḥ // LiP_1,89.10 //",
  "GP12lip_1_pu:11517": "ātithyaśrāddhayajñeṣu na gacchedyogavitkvacit /",
  "GP12lip_1_pu:11518": "evaṃ hyahiṃsako yogī bhavediti vicāritam // LiP_1,89.11 //",
  "GP12lip_1_pu:11519": "(rules for bhaikṣyacaraṇa)",
  "GP12lip_1_pu:11520": "vahnau vidhūme 'tyaṅgāre sarvasminbhuktavajjane /",
  "GP12lip_1_pu:11521": "carettu matimān bhaikṣyaṃ na tu teṣveva nityaśaḥ // LiP_1,89.12 //",
  "GP12lip_1_pu:11522": "athainam avamanyante pare paribhavanti ca /",
  "GP12lip_1_pu:11523": "tathā yuktaṃ caredbhaikṣyaṃ satāṃ dharmamadūṣayan // LiP_1,89.13 //",
  "GP12lip_1_pu:11524": "bhaikṣyaṃ caredvanastheṣu yāyāvaragṛheṣu ca /",
  "GP12lip_1_pu:11525": "śreṣṭhā tu prathamā hīyaṃ vṛttirasyopajāyate // LiP_1,89.14 //",
  "GP12lip_1_pu:11526": "ata ūrdhvaṃ gṛhastheṣu śīlīneṣu careddvijāḥ /",
  "GP12lip_1_pu:11527": "śraddadhāneṣu dānteṣu śrotriyeṣu mahātmasu // LiP_1,89.15 //",
  "GP12lip_1_pu:11528": "ata ūrdhvaṃ punaścāpi aduṣṭāpatiteṣu ca /",
  "GP12lip_1_pu:11529": "bhaikṣyacaryā hi varṇeṣu jaghanyā vṛttirucyate // LiP_1,89.16 //",
  "GP12lip_1_pu:11530": "bhaikṣyaṃ yavāgūstakraṃ vā payo yāvakameva ca /",
  "GP12lip_1_pu:11531": "phalamūlādi pakvaṃ vā kaṇapiṇyākasaktavaḥ // LiP_1,89.17 //",
  "GP12lip_1_pu:11532": "ityeva te mayā proktā yogināṃ siddhivarddhanāḥ /",
  "GP12lip_1_pu:11533": "āhārāsteṣu siddheṣu śreṣṭhaṃ bhaikṣyamiti smṛtam // LiP_1,89.18 //",
  "GP12lip_1_pu:11534": "abbinduṃ yaḥ kuśāgreṇa māsi māsi samaśnute /",
  "GP12lip_1_pu:11535": "nyāyato yaścaredbhaikṣyaṃ pūrvoktātsa viśiṣyate // LiP_1,89.19 //",
  "GP12lip_1_pu:11536": "jarāmaraṇagarbhebhyo bhītasya narakādiṣu /",
  "GP12lip_1_pu:11537": "evaṃ dāyayate tasmāt tadbhaikṣyamiti saṃsmṛtam // LiP_1,89.20 //",
  "GP12lip_1_pu:11538": "dadhibhakṣāḥ payobhakṣā ye cānye jīvakṣīṇakāḥ /",
  "GP12lip_1_pu:11539": "sarve te bhaikṣyabhakṣasya kalāṃ nārhanti ṣoḍaśīm // LiP_1,89.21 //",
  "GP12lip_1_pu:11540": "bhasmaśāyī bhavennityaṃ bhikṣācārī jitendriyaḥ /",
  "GP12lip_1_pu:11541": "ya icchet paramaṃ sthānaṃ vrataṃ pāśupataṃ caret // LiP_1,89.22 //",
  "GP12lip_1_pu:11542": "(behaviour of a yogin)",
  "GP12lip_1_pu:11543": "yogināṃ caiva sarveṣāṃ śreṣṭhaṃ cāndrāyaṇaṃ bhavet /",
  "GP12lip_1_pu:11544": "ekaṃ dve trīṇi catvāri śaktito vā samācaret // LiP_1,89.23 //",
  "GP12lip_1_pu:11545": "asteyaṃ brahmacaryaṃ ca alobhastyāga eva ca /",
  "GP12lip_1_pu:11546": "vratāni pañca bhikṣūṇām ahiṃsā paramā tviha // LiP_1,89.24 //",
  "GP12lip_1_pu:11547": "akrodho guruśuśrūṣā śaucamāhāralāghavam /",
  "GP12lip_1_pu:11548": "nityaṃ svādhyāya ityete niyamāḥ parikīrtitāḥ // LiP_1,89.25 //",
  "GP12lip_1_pu:11549": "bījayoniguṇā vastu- bandhaḥ karmabhir eva ca /",
  "GP12lip_1_pu:11550": "yathā dvipa ivāraṇye manuṣyāṇāṃ vidhīyate // LiP_1,89.26 //",
  "GP12lip_1_pu:11551": "devaistulyāḥ sarvayajñakriyāstu yajñājjāpyaṃ jñānamāhuś ca jāpyāt /",
  "GP12lip_1_pu:11552": "jñānād dhyānaṃ saṃgarāgādapetaṃ tasminprāpte śāśvatasyopalambhaḥ // LiP_1,89.27 //",
  "GP12lip_1_pu:11553": "damaḥ śamaḥ satyamakalmaṣatvaṃ maunaṃ ca bhūteṣvakhileṣu cārjavam /",
  "GP12lip_1_pu:11554": "atīndriyaṃ jñānamidaṃ tathā śivaṃ prāhus tathā jñānaviśuddhabuddhayaḥ // LiP_1,89.28 //",
  "GP12lip_1_pu:11555": "samāhito brahmaparo 'pramādī śucis tathaikāntaratir jitendriyaḥ /*",
  "GP12lip_1_pu:11556": "samāpnuyādyogamimaṃ mahātmā maharṣayaścaivam aninditāmalāḥ // LiP_1,89.29 //*",
  "GP12lip_1_pu:11557": "prāpyate 'bhimatān deśān aṅkuśena nivāritaḥ /",
  "GP12lip_1_pu:11558": "etanmārgeṇa śuddhena dagdhabījo hyakalmaṣaḥ // LiP_1,89.30 //",
  "GP12lip_1_pu:11559": "sadācāraratāḥ śāntāḥ svadharmaparipālakāḥ /",
  "GP12lip_1_pu:11560": "sarvāṃllokān vinirjitya brahmalokaṃ vrajanti te // LiP_1,89.31 //",
  "GP12lip_1_pu:11561": "(salutation of superiors)",
  "GP12lip_1_pu:11562": "pitāmahenopadiṣṭo dharmaḥ sākṣātsanātanaḥ /",
  "GP12lip_1_pu:11563": "sarvalokopakārārthaṃ śṛṇudhvaṃ pravadāmi vaḥ // LiP_1,89.32 //",
  "GP12lip_1_pu:11564": "gurūpadeśayuktānāṃ vṛddhānāṃ kramavarttinām /",
  "GP12lip_1_pu:11565": "abhyutthānādikaṃ sarvaṃ praṇāmaṃ caiva kārayet // LiP_1,89.33 //",
  "GP12lip_1_pu:11566": "aṣṭāṅgapraṇipātena tridhā nyastena suvratāḥ /",
  "GP12lip_1_pu:11567": "triḥpradakṣiṇayogena vandyo vai brahmaṇo guruḥ // LiP_1,89.34 //",
  "GP12lip_1_pu:11568": "jyeṣṭhānye 'pi ca te sarve vandanīyā vijānatā /",
  "GP12lip_1_pu:11569": "ājñābhaṅgaṃ na kurvīta yadīcchet siddhim uttamām // LiP_1,89.35 //",
  "GP12lip_1_pu:11570": "dhātuśūnyabilakṣetra- kṣudramantropajīvanam /",
  "GP12lip_1_pu:11571": "viṣagrahaviḍambādīn varjayet sarvayatnataḥ // LiP_1,89.36 //",
  "GP12lip_1_pu:11572": "kaitavaṃ vittaśāṭhyaṃ ca paiśunyaṃ varjayetsadā /",
  "GP12lip_1_pu:11573": "atihāsam avaṣṭambhaṃ līlāsvecchāpravartanam // LiP_1,89.37 //",
  "GP12lip_1_pu:11574": "varjayetsarvayatnena gurūṇāmapi saṃnidhau /",
  "GP12lip_1_pu:11575": "tadvākyapratikūlaṃ ca ayuktaṃ vai gurorvacaḥ // LiP_1,89.38 //",
  "GP12lip_1_pu:11576": "na vadetsarvayatnena aniṣṭaṃ na smaretsadā /",
  "GP12lip_1_pu:11577": "yatīnāmāsanaṃ vastraṃ daṇḍādyaṃ pāduke tathā // LiP_1,89.39 //",
  "GP12lip_1_pu:11578": "mālyaṃ ca śayanasthānaṃ pātraṃ chāyāṃ ca yatnataḥ /",
  "GP12lip_1_pu:11579": "yajñopakaraṇāṅgaṃ ca na spṛśed vai padena ca // LiP_1,89.40 //",
  "GP12lip_1_pu:11580": "devadrohaṃ gurudrohaṃ na kuryātsarvayatnataḥ /",
  "GP12lip_1_pu:11581": "kṛtvā pramādato viprāḥ praṇavasyāyutaṃ japet // LiP_1,89.41 //",
  "GP12lip_1_pu:11582": "devadrohagurudrohāt koṭimātreṇa śudhyati /",
  "GP12lip_1_pu:11583": "mahāpātakaśuddhyarthaṃ tathaiva ca yathāvidhi // LiP_1,89.42 //",
  "GP12lip_1_pu:11584": "pātakī ca tadardhena śudhyate vṛttavānyadi /",
  "GP12lip_1_pu:11585": "upapātakinaḥ sarve tadardhenaiva suvratāḥ // LiP_1,89.43 //",
  "GP12lip_1_pu:11586": "saṃdhyālope kṛte vipraḥ trirāvṛttyaiva śudhyati /",
  "GP12lip_1_pu:11587": "āhnikacchedane jāte śatamekamudāhṛtam // LiP_1,89.44 //",
  "GP12lip_1_pu:11588": "laṅghane samayānāṃ tu abhakṣyasya ca bhakṣaṇe /",
  "GP12lip_1_pu:11589": "avācyavācane caiva sahasrācchuddhirucyate // LiP_1,89.45 //",
  "GP12lip_1_pu:11590": "kākolūkakapotānāṃ pakṣiṇāmapi ghātane /",
  "GP12lip_1_pu:11591": "śatamaṣṭottaraṃ japtvā mucyate nātra saṃśayaḥ // LiP_1,89.46 //",
  "GP12lip_1_pu:11592": "yaḥ punastattvavettā ca brahmavid brāhmaṇottamaḥ /",
  "GP12lip_1_pu:11593": "smaraṇācchuddhimāpnoti nātra kāryā vicāraṇā // LiP_1,89.47 //",
  "GP12lip_1_pu:11594": "naivamātmavidāmasti prāyaścittāni codanā /",
  "GP12lip_1_pu:11595": "viśvasyaiva hi te śuddhā brahmavidyāvido janāḥ // LiP_1,89.48 //",
  "GP12lip_1_pu:11596": "yogadhyānaikaniṣṭhāś ca nirlepāḥ kāñcanaṃ yathā /",
  "GP12lip_1_pu:11597": "śuddhānāṃ śodhanaṃ nāsti viśuddhā brahmavidyayā // LiP_1,89.49 //",
  "GP12lip_1_pu:11598": "(cleaning of water)",
  "GP12lip_1_pu:11599": "uddhṛtānuṣṇaphenābhiḥ pūtābhir vastracakṣuṣā /",
  "GP12lip_1_pu:11600": "adbhiḥ samācaretsarvaṃ varjayetkaluṣodakam // LiP_1,89.50 //",
  "GP12lip_1_pu:11601": "gandhavarṇarasairduṣṭam aśucisthānasaṃsthitam /",
  "GP12lip_1_pu:11602": "paṅkāśmadūṣitaṃ caiva sāmudraṃ palvalodakam // LiP_1,89.51 //",
  "GP12lip_1_pu:11603": "saśaivālaṃ tathānyairvā doṣairduṣṭaṃ vivarjayet /",
  "GP12lip_1_pu:11604": "(cleaning of clothes)",
  "GP12lip_1_pu:11605": "vastraśaucānvitaḥ kuryāt sarvakāryāṇi vai dvijāḥ // LiP_1,89.52 //",
  "GP12lip_1_pu:11606": "namaskārādikaṃ sarvaṃ guruśuśrūṣaṇādikam /",
  "GP12lip_1_pu:11607": "vastraśaucavihīnātmā hy aśucirnātra saṃśayaḥ // LiP_1,89.53 //",
  "GP12lip_1_pu:11608": "devakāryopayuktānāṃ pratyahaṃ śaucamiṣyate /",
  "GP12lip_1_pu:11609": "itareṣāṃ hi vastrāṇāṃ śaucaṃ kāryaṃ malāgame // LiP_1,89.54 //",
  "GP12lip_1_pu:11610": "varjayetsarvayatnena vāso 'nyair vidhṛtaṃ dvijāḥ /",
  "GP12lip_1_pu:11611": "kauśeyāvikayo rūkṣaiḥ kṣaumāṇāṃ gaurasarṣapaiḥ // LiP_1,89.55 //",
  "GP12lip_1_pu:11612": "śrīphalairaṃśupaṭṭānāṃ kutapānāmariṣṭakaiḥ /",
  "GP12lip_1_pu:11613": "carmaṇāṃ vidalānāṃ ca vetrāṇāṃ vastravanmatam // LiP_1,89.56 //",
  "GP12lip_1_pu:11614": "valkalānāṃ tu sarveṣāṃ chatracāmarayorapi /",
  "GP12lip_1_pu:11615": "cailavacchaucamākhyātaṃ brahmavidbhir munīśvaraiḥ // LiP_1,89.57 //",
  "GP12lip_1_pu:11616": "(cleaning of objects)",
  "GP12lip_1_pu:11617": "bhasmanā śudhyate kāṃsyaṃ kṣāreṇāyasam ucyate /",
  "GP12lip_1_pu:11618": "tāmramamlena vai viprās trapusīsakayorapi // LiP_1,89.58 //",
  "GP12lip_1_pu:11619": "haimam adbhiḥ śubhaṃ pātraṃ raupyapātraṃ dvijottamāḥ /",
  "GP12lip_1_pu:11620": "maṇyaśmaśaṅkhamuktānāṃ śaucaṃ taijasavatsmṛtam // LiP_1,89.59 //",
  "GP12lip_1_pu:11621": "agner apāṃ ca saṃyogād atyantopahatasya ca /",
  "GP12lip_1_pu:11622": "rasānāmiha sarveṣāṃ śuddhirutplavanaṃ smṛtam // LiP_1,89.60 //",
  "GP12lip_1_pu:11623": "tṛṇakāṣṭhādivastūnāṃ śubhenābhyukṣaṇaṃ smṛtam /",
  "GP12lip_1_pu:11624": "uṣṇena vāriṇā śuddhis tathā sruksruvayorapi // LiP_1,89.61 //",
  "GP12lip_1_pu:11625": "tathaiva yajñapātrāṇāṃ muśalolūkhalasya ca /",
  "GP12lip_1_pu:11626": "śṛṅgāsthidārudantānāṃ takṣaṇenaiva śodhanam // LiP_1,89.62 //",
  "GP12lip_1_pu:11627": "saṃhatānāṃ mahābhāgā dravyāṇāṃ prokṣaṇaṃ smṛtam /",
  "GP12lip_1_pu:11628": "asaṃhatānāṃ dravyāṇāṃ pratyekaṃ śaucamucyate // LiP_1,89.63 //",
  "GP12lip_1_pu:11629": "abhuktarāśidhānyānām ekadeśasya dūṣaṇe /",
  "GP12lip_1_pu:11630": "tāvanmātraṃ samuddhṛtya prokṣayedvai kuśāṃbhasā // LiP_1,89.64 //",
  "GP12lip_1_pu:11631": "śākamūlaphalādīnāṃ dhānyavacchuddhiriṣyate /",
  "GP12lip_1_pu:11632": "mārjanonmārjanair veśma punaḥpākena mṛnmayam // LiP_1,89.65 //",
  "GP12lip_1_pu:11633": "ullekhanenāñjanena tathā saṃmārjanena ca /",
  "GP12lip_1_pu:11634": "gonivāsena vai śuddhā secanena dharā smṛtā // LiP_1,89.66 //",
  "GP12lip_1_pu:11635": "bhūmistham udakaṃ śuddhaṃ vaitṛṣṇyaṃ yatra gaurvrajet /",
  "GP12lip_1_pu:11636": "avyāptaṃ yadamedhyena gandhavarṇarasānvitam // LiP_1,89.67 //",
  "GP12lip_1_pu:11637": "vatsaḥ śuciḥ prasravaṇe śakuniḥ phalapātane /",
  "GP12lip_1_pu:11638": "svadārāsyaṃ gṛhasthānāṃ ratau bhāryābhikāṅkṣayā // LiP_1,89.68 //",
  "GP12lip_1_pu:11639": "hastābhyāṃ kṣālitaṃ vastraṃ kāruṇā ca yathāvidhi /",
  "GP12lip_1_pu:11640": "kuśāṃbunā susaṃprokṣya gṛhṇīyāddharmavittamaḥ // LiP_1,89.69 //",
  "GP12lip_1_pu:11641": "paṇyaṃ prasāritaṃ caiva varṇāśramavibhāgaśaḥ /",
  "GP12lip_1_pu:11642": "śucirākarajaṃ teṣāṃ śvā mṛgagrahaṇe śuciḥ // LiP_1,89.70 //",
  "GP12lip_1_pu:11643": "chāyā ca vipluṣo viprā makṣikādyā dvijottamāḥ /",
  "GP12lip_1_pu:11644": "rajo bhūr vāyur agniś ca medhyāni sparśane sadā // LiP_1,89.71 //",
  "GP12lip_1_pu:11645": "suptvā bhuktvā ca vai viprāḥ kṣuttvā pītvā ca vai tathā /",
  "GP12lip_1_pu:11646": "ṣṭhīvitvādhyayanādau ca śucirapyācametpunaḥ // LiP_1,89.72 //",
  "GP12lip_1_pu:11647": "pādau spṛśanti ye cāpi parācamanabindavaḥ /",
  "GP12lip_1_pu:11648": "te pārthivaiḥ samā jñeyā na tairaprayato bhavet // LiP_1,89.73 //",
  "GP12lip_1_pu:11649": "kṛtvā ca maithunaṃ spṛṣṭvā patitaṃ kukkuṭādikam /",
  "GP12lip_1_pu:11650": "sūkaraṃ caiva kākādi śvānamuṣṭraṃ kharaṃ tathā // LiP_1,89.74 //",
  "GP12lip_1_pu:11651": "yūpaṃ cāṇḍālakādyāṃś ca spṛṣṭvā snānena śudhyati /",
  "GP12lip_1_pu:11652": "rajasvalāṃ sūtikāṃ ca na spṛśedantyajāmapi // LiP_1,89.75 //",
  "GP12lip_1_pu:11653": "sūtikāśaucasaṃyuktaḥ śāvāśaucasamanvitaḥ /",
  "GP12lip_1_pu:11654": "saṃspṛśenna rajastāsāṃ spṛṣṭvā snātvaiva śudhyati // LiP_1,89.76 //",
  "GP12lip_1_pu:11655": "(undefilable people)",
  "GP12lip_1_pu:11656": "naivāśaucaṃ yatīnāṃ ca vanasthabrahmacāriṇām /",
  "GP12lip_1_pu:11657": "naiṣṭhikānāṃ nṛpāṇāṃ ca maṇḍalīnāṃ ca suvratāḥ // LiP_1,89.77 //",
  "GP12lip_1_pu:11658": "tataḥ kāryavirodhāddhi nṛpāṇāṃ nānyathā bhavet /",
  "GP12lip_1_pu:11659": "vaikhānasānāṃ viprāṇāṃ patitānāmasaṃbhavāt // LiP_1,89.78 //",
  "GP12lip_1_pu:11660": "asaṃcayād dvijānāṃ ca snānamātreṇa nānyathā /",
  "GP12lip_1_pu:11661": "tathā saṃnihitānāṃ ca yajñārthaṃ dīkṣitasya ca // LiP_1,89.79 //",
  "GP12lip_1_pu:11662": "ekāhād yajñayājināṃ śuddhiruktā svayaṃbhuvā /",
  "GP12lip_1_pu:11663": "tatastvadhītaśākhānāṃ caturbhiḥ sarvadehinām // LiP_1,89.80 //",
  "GP12lip_1_pu:11664": "(duration of defilement)",
  "GP12lip_1_pu:11665": "sūtakaṃ pretakaṃ nāsti tryahād ūrdhvam amutra vai /",
  "GP12lip_1_pu:11666": "arvāg ekādaśāhāntaṃ bāndhavānāṃ dvijottamāḥ // LiP_1,89.81 //",
  "GP12lip_1_pu:11667": "snānamātreṇa vai śuddhir maraṇe samupasthite /",
  "GP12lip_1_pu:11668": "tata ṛtutrayādarvāg ekāhaḥ parigīyate // LiP_1,89.82 //",
  "GP12lip_1_pu:11669": "saptavarṣāt tataścārvāk trirātraṃ hi tataḥ param /",
  "GP12lip_1_pu:11670": "daśāhaṃ brāhmaṇānāṃ vai prathame 'hani vā pituḥ // LiP_1,89.83 //",
  "GP12lip_1_pu:11671": "daśāhaṃ sūtikāśaucaṃ māturapyevamavyayāḥ /",
  "GP12lip_1_pu:11672": "arvāk trivarṣātsnānena bāndhavānāṃ pituḥ sadā // LiP_1,89.84 //",
  "GP12lip_1_pu:11673": "aṣṭābdād ekarātreṇa śuddhiḥ syād bāndhavasya tu /",
  "GP12lip_1_pu:11674": "dvādaśābdāttataścārvāk trirātraṃ strīṣu suvratāḥ // LiP_1,89.85 //",
  "GP12lip_1_pu:11675": "sapiṇḍatā ca puruṣe saptame vinivartate /",
  "GP12lip_1_pu:11676": "atikrānte daśāhe tu trirātramaśucirbhavet // LiP_1,89.86 //",
  "GP12lip_1_pu:11677": "tataḥ saṃnihito vipraś cārvāk pūrvaṃ tadeva vai /",
  "GP12lip_1_pu:11678": "saṃvatsare vyatīte tu snānamātreṇa śudhyati // LiP_1,89.87 //",
  "GP12lip_1_pu:11679": "(purification after touching a dead body)",
  "GP12lip_1_pu:11680": "spṛṣṭvā pretaṃ trirātreṇa dharmārthaṃ snānamucyate /",
  "GP12lip_1_pu:11681": "dāhakānāṃ ca netṝṇāṃ snānamātramabāndhave // LiP_1,89.88 //",
  "GP12lip_1_pu:11682": "anugamya ca vai snātvā ghṛtaṃ prāśya viśudhyati /",
  "GP12lip_1_pu:11683": "ācāryamaraṇe caiva trirātraṃ śrotriye mṛte // LiP_1,89.89 //",
  "GP12lip_1_pu:11684": "pakṣiṇī mātulānāṃ ca sodarāṇāṃ ca vā dvijāḥ /",
  "GP12lip_1_pu:11685": "bhūpānāṃ maṇḍalīnāṃ ca sadyo nīrāṣṭravāsinām // LiP_1,89.90 //",
  "GP12lip_1_pu:11686": "kevalaṃ dvādaśāhena kṣattriyāṇāṃ dvijottamāḥ /",
  "GP12lip_1_pu:11687": "nābhiṣiktasya cāśaucaṃ saṃpramādeṣu vai raṇe // LiP_1,89.91 //",
  "GP12lip_1_pu:11688": "vaiśyaḥ pañcadaśāhena śūdro māsena śudhyati /",
  "GP12lip_1_pu:11689": "iti saṃkṣepataḥ proktā dravyaśuddhiranuttamā // LiP_1,89.92 //",
  "GP12lip_1_pu:11690": "aśaucaṃ cānupūrvyeṇa yatīnāṃ naiva vidyate /",
  "GP12lip_1_pu:11691": "(menstruation)",
  "GP12lip_1_pu:11692": "tretāprabhṛti nārīṇāṃ māsi māsyārtavaṃ dvijāḥ // LiP_1,89.93 //",
  "GP12lip_1_pu:11693": "kṛte sakṛd yugavaśāj jāyante vai sahaiva tu /",
  "GP12lip_1_pu:11694": "prayānti ca mahābhāgā bhāryābhiḥ kuravo yathā // LiP_1,89.94 //",
  "GP12lip_1_pu:11695": "varṇāśramavyavasthā ca tretāprabhṛti suvratāḥ /",
  "GP12lip_1_pu:11696": "bhārate dakṣiṇe varṣe vyavasthā netareṣvatha // LiP_1,89.95 //",
  "GP12lip_1_pu:11697": "mahāvīte suvīte ca jaṃbūdvīpe tathāṣṭasu /",
  "GP12lip_1_pu:11698": "śākadvīpādiṣu prokto dharmo vai bhārate yathā // LiP_1,89.96 //",
  "GP12lip_1_pu:11699": "rasollāsā kṛte vṛttis tretāyāṃ gṛhavṛkṣajā /",
  "GP12lip_1_pu:11700": "saivārtavakṛtād doṣād rāgadveṣādibhir nṛṇām // LiP_1,89.97 //",
  "GP12lip_1_pu:11701": "maithunātkāmato viprās tathaiva paruṣādibhiḥ /",
  "GP12lip_1_pu:11702": "yavādyāḥ samprajāyante grāmyāraṇyāścaturdaśa // LiP_1,89.98 //",
  "GP12lip_1_pu:11703": "oṣadhyaś ca rajodoṣāḥ strīṇāṃ rāgādibhir nṛṇām /",
  "GP12lip_1_pu:11704": "akālakṛṣṭā vidhvastāḥ punarutpāditās tathā // LiP_1,89.99 //",
  "GP12lip_1_pu:11705": "tasmātsarvaprayatnena na saṃbhāṣyā rajasvalā /",
  "GP12lip_1_pu:11706": "prathame 'hani cāṇḍālī yathā varjyā tathāṅganā // LiP_1,89.100 //",
  "GP12lip_1_pu:11707": "dvitīye 'hani viprā hi yathā vai brahmaghātinī /",
  "GP12lip_1_pu:11708": "tṛtīye 'hni tadardhena caturthe 'hani suvratāḥ // LiP_1,89.101 //",
  "GP12lip_1_pu:11709": "snātvārdhamāsāt saṃśuddhā tataḥ śuddhirbhaviṣyati /",
  "GP12lip_1_pu:11710": "ā ṣoḍaśāt tataḥ strīṇāṃ mūtravacchaucamiṣyate // LiP_1,89.102 //",
  "GP12lip_1_pu:11711": "pañcarātraṃ tathāspṛśyā rajasā vartate yadi /",
  "GP12lip_1_pu:11712": "sā viṃśaddivasādūrdhvaṃ rajasā pūrvavattathā // LiP_1,89.103 //",
  "GP12lip_1_pu:11713": "snānaṃ śaucaṃ tathā gānaṃ rodanaṃ hasanaṃ tathā /",
  "GP12lip_1_pu:11714": "yānamabhyañjanaṃ nārī dyūtaṃ caivānulepanam // LiP_1,89.104 //",
  "GP12lip_1_pu:11715": "divāsvapnaṃ viśeṣeṇa tathā vai dantadhāvanam /",
  "GP12lip_1_pu:11716": "maithunaṃ mānasaṃ vāpi vācikaṃ devatārcanam // LiP_1,89.105 //",
  "GP12lip_1_pu:11717": "varjayetsarvayatnena namaskāraṃ rajasvalā /",
  "GP12lip_1_pu:11718": "rajasvalāṅganāsparśa- saṃbhāṣe ca rajasvalā // LiP_1,89.106 //",
  "GP12lip_1_pu:11719": "saṃtyāgaṃ caiva vastrāṇāṃ varjayetsarvayatnataḥ /",
  "GP12lip_1_pu:11720": "snātvānyapuruṣaṃ nārī na spṛśettu rajasvalā // LiP_1,89.107 //",
  "GP12lip_1_pu:11721": "īkṣayedbhāskaraṃ devaṃ brahmakūrcaṃ tataḥ pibet /",
  "GP12lip_1_pu:11722": "kevalaṃ pañcagavyaṃ vā kṣīraṃ vā cātmaśuddhaye // LiP_1,89.108 //",
  "GP12lip_1_pu:11723": "caturthyāṃ strī na gamyā tu gato 'lpāyuḥ prasūyate /",
  "GP12lip_1_pu:11724": "vidyāhīnaṃ vratabhraṣṭaṃ patitaṃ pāradārikam // LiP_1,89.109 //",
  "GP12lip_1_pu:11725": "dāridryārṇavamagnaṃ ca tanayaṃ sā prasūyate /",
  "GP12lip_1_pu:11726": "kanyārthinaiva gantavyā pañcamyāṃ vidhivatpunaḥ // LiP_1,89.110 //",
  "GP12lip_1_pu:11727": "raktādhikyādbhavennārī śukrādhikye bhavetpumān /",
  "GP12lip_1_pu:11728": "same napuṃsakaṃ caiva pañcamyāṃ kanyakā bhavet // LiP_1,89.111 //",
  "GP12lip_1_pu:11729": "ṣaṣṭhyāṃ gamyā mahābhāgā satputrajananī bhavet /",
  "GP12lip_1_pu:11730": "putratvaṃ vyañjayettasya jātaputro mahādyutiḥ // LiP_1,89.112 //",
  "GP12lip_1_pu:11731": "pumiti narakasyākhyā duḥkhaṃ ca narakaṃ viduḥ /",
  "GP12lip_1_pu:11732": "puṃsastrāṇānvitaṃ putraṃ tathābhūtaṃ prasūyate // LiP_1,89.113 //",
  "GP12lip_1_pu:11733": "saptamyāṃ caiva kanyārthī gacchetsaiva prasūyate /",
  "GP12lip_1_pu:11734": "aṣṭamyāṃ sarvasampannaṃ tanayaṃ samprasūyate // LiP_1,89.114 //",
  "GP12lip_1_pu:11735": "navamyāṃ dārikāyārthī daśamyāṃ paṇḍito bhavet /",
  "GP12lip_1_pu:11736": "ekādaśyāṃ tathā nārīṃ janayetsaiva pūrvavat // LiP_1,89.115 //",
  "GP12lip_1_pu:11737": "dvādaśyāṃ dharmatattvajñaṃ śrautasmārtapravartakam /",
  "GP12lip_1_pu:11738": "trayodaśyāṃ jaḍāṃ nārīṃ sarvasaṃkarakāriṇīm // LiP_1,89.116 //",
  "GP12lip_1_pu:11739": "janayatyaṅganā yasmān na gacchetsarvayatnataḥ /",
  "GP12lip_1_pu:11740": "caturdaśyāṃ yadā gacchet sā putrajananī bhavet // LiP_1,89.117 //",
  "GP12lip_1_pu:11741": "pañcadaśyāṃ ca dharmiṣṭhāṃ ṣoḍaśyāṃ jñānapāragam /",
  "GP12lip_1_pu:11742": "strīṇāṃ vai maithune kāle vāmapārśve prabhañjanaḥ // LiP_1,89.118 //",
  "GP12lip_1_pu:11743": "caredyadi bhavennārī pumāṃsaṃ dakṣiṇe labhet /",
  "GP12lip_1_pu:11744": "strīṇāṃ maithunakāle tu pāpagrahavivarjite // LiP_1,89.119 //",
  "GP12lip_1_pu:11745": "uktakāle śucirbhūtvā śuddhāṃ gacchecchucismitām /",
  "GP12lip_1_pu:11746": "ityevaṃ saṃprasaṃgena yatīnāṃ dharmasaṃgrahe // LiP_1,89.120 //",
  "GP12lip_1_pu:11747": "sarveṣāmeva bhūtānāṃ sadācāraḥ prakīrtitaḥ /",
  "GP12lip_1_pu:11748": "yaḥ paṭhecchṛṇuyād vāpi sadācāraṃ śucirnaraḥ // LiP_1,89.121 //",
  "GP12lip_1_pu:11749": "śrāvayedvā yathānyāyaṃ brāhmaṇān dagdhakilbiṣān /",
  "GP12lip_1_pu:11750": "brahmalokamanuprāpya brahmaṇā saha modate // LiP_1,89.122 //",
  "GP12lip_1_pu:11751": "iti śrīliṅgamahāpurāṇe pūrvabhāge sadācārakathanaṃ nāmaikonanavatitamo 'dhyāyaḥ",
  "GP12lip_1_pu:11753": "LiP, 1, 90",
  "GP12lip_1_pu:11754": "sūta uvāca",
  "GP12lip_1_pu:11755": "ata ūrdhvaṃ pravakṣyāmi yatīnāmiha niścitam /",
  "GP12lip_1_pu:11756": "prāyaścittaṃ śivaproktaṃ yatīnāṃ pāpaśodhanam // LiP_1,90.1 //",
  "GP12lip_1_pu:11757": "pāpaṃ hi trividhaṃ jñeyaṃ vāṅmanaḥkāyasaṃbhavam /",
  "GP12lip_1_pu:11758": "satataṃ hi divā rātrau yenedaṃ veṣṭyate jagat // LiP_1,90.2 //",
  "GP12lip_1_pu:11759": "tatkarmaṇā vināpyeṣa tiṣṭhatīti parā śrutiḥ /",
  "GP12lip_1_pu:11760": "kṣaṇamevaṃ prayojyaṃ tu āyuṣyaṃ tu vidhāraṇam // LiP_1,90.3 //",
  "GP12lip_1_pu:11761": "bhavedyogo 'pramattasya yogo hi paramaṃ balam /",
  "GP12lip_1_pu:11762": "na hi yogātparaṃ kiṃcin narāṇāṃ dṛśyate śubham // LiP_1,90.4 //",
  "GP12lip_1_pu:11763": "tasmād yogaṃ praśaṃsanti dharmayuktā manīṣiṇaḥ /",
  "GP12lip_1_pu:11764": "avidyāṃ vidyayā jitvā prāpyaiśvaryamanuttamam // LiP_1,90.5 //",
  "GP12lip_1_pu:11765": "dṛṣṭvā parāvaraṃ dhīrāḥ paraṃ gacchanti tatpadam /",
  "GP12lip_1_pu:11766": "vratāni yāni bhikṣūṇāṃ tathaivopavratāni ca // LiP_1,90.6 //",
  "GP12lip_1_pu:11767": "ekaikātikrame teṣāṃ prāyaścittaṃ vidhīyate /",
  "GP12lip_1_pu:11768": "upetya tu striyaṃ kāmāt prāyaścittaṃ vinirdiśet // LiP_1,90.7 //",
  "GP12lip_1_pu:11769": "prāṇāyāmasamāyuktaṃ caretsāṃtapanaṃ vratam /",
  "GP12lip_1_pu:11770": "tataścarati nirdeśāt kṛcchraṃ cānte samāhitaḥ // LiP_1,90.8 //",
  "GP12lip_1_pu:11771": "punar āśramam āgatya caredbhikṣuratandritaḥ /",
  "GP12lip_1_pu:11772": "na dharmayuktamanṛtaṃ hinastīti manīṣiṇaḥ // LiP_1,90.9 //",
  "GP12lip_1_pu:11773": "tathāpi na ca kartavyaṃ prasaṃgo hyeṣa dāruṇaḥ /",
  "GP12lip_1_pu:11774": "ahorātropavāsaś ca prāṇāyāmaśataṃ tathā // LiP_1,90.10 //",
  "GP12lip_1_pu:11775": "asadvādo na kartavyo yatinā dharmalipsunā /",
  "GP12lip_1_pu:11776": "paramāpadgatenāpi na kāryaṃ steyamapyuta // LiP_1,90.11 //",
  "GP12lip_1_pu:11777": "(importance of possession)",
  "GP12lip_1_pu:11778": "steyādabhyadhikaḥ kaścin nāstyadharma iti śrutiḥ /",
  "GP12lip_1_pu:11779": "hiṃsā hyeṣā parā sṛṣṭā stainyaṃ vai kathitaṃ tathā // LiP_1,90.12 //",
  "GP12lip_1_pu:11780": "yadetaddraviṇaṃ nāma prāṇā hyete bahiścarāḥ /",
  "GP12lip_1_pu:11781": "sa tasya harate prāṇān yo yasya harate dhanam // LiP_1,90.13 //",
  "GP12lip_1_pu:11782": "evaṃ kṛtvā suduṣṭātmā bhinnavṛtto vratāccyutaḥ /",
  "GP12lip_1_pu:11783": "bhūyo nirvedamāpannaś careccāndrāyaṇaṃ vratam // LiP_1,90.14 //",
  "GP12lip_1_pu:11784": "vidhinā śāstradṛṣṭena saṃvatsaramiti śrutiḥ /",
  "GP12lip_1_pu:11785": "tataḥ saṃvatsarasyānte bhūyaḥ prakṣīṇakalmaṣaḥ /",
  "GP12lip_1_pu:11786": "punarnirvedamāpannaś caredbhikṣuratandritaḥ // LiP_1,90.15 //",
  "GP12lip_1_pu:11787": "ahiṃsā sarvabhūtānāṃ karmaṇā manasā girā /",
  "GP12lip_1_pu:11788": "akāmādapi hiṃseta yadi bhikṣuḥ paśūn kṛmīn // LiP_1,90.16 //",
  "GP12lip_1_pu:11789": "kṛcchrātikṛcchraṃ kurvīta cāndrāyaṇamathāpi vā /",
  "GP12lip_1_pu:11790": "skandedindriyadaurbalyāt striyaṃ dṛṣṭvā yatiryadi // LiP_1,90.17 //",
  "GP12lip_1_pu:11791": "tena dhārayitavyā vai prāṇāyāmāstu ṣoḍaśa /",
  "GP12lip_1_pu:11792": "divā skannasya viprasya prāyaścittaṃ vidhīyate // LiP_1,90.18 //",
  "GP12lip_1_pu:11793": "trirātramupavāsāś ca prāṇāyāmaśataṃ tathā /",
  "GP12lip_1_pu:11794": "rātrau skannaḥ śuciḥ snātvā dvādaśaiva tu dhāraṇā // LiP_1,90.19 //",
  "GP12lip_1_pu:11795": "prāṇāyāmena śuddhātmā virajā jāyate dvijāḥ /",
  "GP12lip_1_pu:11796": "ekānnaṃ madhumāṃsaṃ vā aśṛtānnaṃ tathaiva ca // LiP_1,90.20 //",
  "GP12lip_1_pu:11797": "abhojyāni yatīnāṃ tu pratyakṣalavaṇāni ca /",
  "GP12lip_1_pu:11798": "ekaikātikramātteṣāṃ prāyaścittaṃ vidhīyate // LiP_1,90.21 //",
  "GP12lip_1_pu:11799": "prājāpatyena kṛcchreṇa tataḥ pāpātpramucyate /",
  "GP12lip_1_pu:11800": "vyatikramāś ca ye kecid vāṅmanaḥkāyasaṃbhavāḥ // LiP_1,90.22 //",
  "GP12lip_1_pu:11801": "sadbhiḥ saha viniścitya yadbrūyustatsamācaret // LiP_1,90.23 //",
  "GP12lip_1_pu:11802": "careddhi śuddhaḥ samaloṣṭakāñcanaḥ samastabhūteṣu ca satsamāhitaḥ /",
  "GP12lip_1_pu:11803": "sthānaṃ dhruvaṃ śāśvatamavyayaṃ tu paraṃ hi gatvā na punarhi jāyate // LiP_1,90.24 //",
  "GP12lip_1_pu:11804": "iti śrīliṅgamahāpurāṇe pūrvabhāge yatiprāyaścittaṃ nāma navatitamo 'dhyāyaḥ",
  "GP12lip_1_pu:11806": "LiP, 1, 91",
  "GP12lip_1_pu:11807": "sūta uvāca",
  "GP12lip_1_pu:11808": "ata ūrdhvaṃ pravakṣyāmi ariṣṭāni nibodhata /",
  "GP12lip_1_pu:11809": "yena jñānaviśeṣeṇa mṛtyuṃ paśyanti yoginaḥ // LiP_1,91.1 //",
  "GP12lip_1_pu:11810": "arundhatīṃ dhruvaṃ caiva somachāyāṃ mahāpatham /",
  "GP12lip_1_pu:11811": "yo na paśyenna jīvetsa naraḥ saṃvatsarātparam // LiP_1,91.2 //",
  "GP12lip_1_pu:11812": "ariśmavantam ādityaṃ raśmivantaṃ ca pāvakam /",
  "GP12lip_1_pu:11813": "yaḥ paśyati na jīvedvai māsādekādaśātparam // LiP_1,91.3 //",
  "GP12lip_1_pu:11814": "vamenmūtraṃ purīṣaṃ ca suvarṇaṃ rajataṃ tathā /",
  "GP12lip_1_pu:11815": "pratyakṣamathavā svapne daśamāsānna jīvati // LiP_1,91.4 //",
  "GP12lip_1_pu:11816": "rukmavarṇaṃ drumaṃ paśyed gandharvanagarāṇi ca /",
  "GP12lip_1_pu:11817": "paśyet pretapiśācāṃś ca navamāsān sa jīvati // LiP_1,91.5 //",
  "GP12lip_1_pu:11818": "akasmācca bhavetsthūlo hy akasmācca kṛśo bhavet /",
  "GP12lip_1_pu:11819": "prakṛteś ca nivarteta cāṣṭau māsāṃś ca jīvati // LiP_1,91.6 //",
  "GP12lip_1_pu:11820": "agrataḥ pṛṣṭhato vāpi khaṇḍaṃ yasya padaṃ bhavet /",
  "GP12lip_1_pu:11821": "pāṃsuke kardame vāpi saptamāsānsa jīvati // LiP_1,91.7 //",
  "GP12lip_1_pu:11822": "kākaḥ kapoto gṛdhro vā nilīyedyasya mūrdhani /",
  "GP12lip_1_pu:11823": "kravyādo vā khago yasya ṣaṇmāsān nātivartate // LiP_1,91.8 //",
  "GP12lip_1_pu:11824": "gacched vāyasapaṅktībhiḥ pāṃsuvarṣeṇa vā punaḥ /",
  "GP12lip_1_pu:11825": "svacchāyāṃ vikṛtāṃ paśyec catuḥpañca sa jīvati // LiP_1,91.9 //",
  "GP12lip_1_pu:11826": "anabhre vidyutaṃ paśyed dakṣiṇāṃ diśamāsthitām /",
  "GP12lip_1_pu:11827": "udake dhanur aindraṃ vā trīṇi dvau vā sa jīvati // LiP_1,91.10 //",
  "GP12lip_1_pu:11828": "apsu vā yadi vādarśe yo hyātmānaṃ na paśyati /",
  "GP12lip_1_pu:11829": "aśiraskaṃ tathā paśyen māsād ūrdhvaṃ na jīvati // LiP_1,91.11 //",
  "GP12lip_1_pu:11830": "śavagandhi bhavedgātraṃ vasāgandhamathāpi vā /",
  "GP12lip_1_pu:11831": "mṛtyurhyupāgatastasya ardhamāsānna jīvati // LiP_1,91.12 //",
  "GP12lip_1_pu:11832": "yasya vai snātamātrasya hṛdayaṃ pariśuṣyati /",
  "GP12lip_1_pu:11833": "dhūmaṃ vā mastakātpaśyed daśāhānna sa jīvati // LiP_1,91.13 //",
  "GP12lip_1_pu:11834": "saṃbhinno māruto yasya marmasthānāni kṛntati /",
  "GP12lip_1_pu:11835": "adbhiḥ spṛṣṭo na hṛṣyeta tasya mṛtyurupasthitaḥ // LiP_1,91.14 //",
  "GP12lip_1_pu:11836": "ṛkṣavānarayuktena rathenāśāṃ ca dakṣiṇām /",
  "GP12lip_1_pu:11837": "gāyannṛtyan vrajet svapne vidyānmṛtyurupasthitaḥ // LiP_1,91.15 //",
  "GP12lip_1_pu:11838": "kṛṣṇāṃbaradharā śyāmā gāyantī vāpyathāṅganā /",
  "GP12lip_1_pu:11839": "yaṃ nayeddakṣiṇāmāśāṃ svapne so 'pi na jīvati // LiP_1,91.16 //",
  "GP12lip_1_pu:11840": "chidraṃ vā svasya kaṇṭhasya svapne yo vīkṣate naraḥ /",
  "GP12lip_1_pu:11841": "nagnaṃ vā śramaṇaṃ dṛṣṭvā vidyānmṛtyumupasthitam // LiP_1,91.17 //",
  "GP12lip_1_pu:11842": "ā mastakatalādyas tu nimajjetpaṅkasāgare /",
  "GP12lip_1_pu:11843": "dṛṣṭvā tu tādṛśaṃ svapnaṃ sadya eva na jīvati // LiP_1,91.18 //",
  "GP12lip_1_pu:11844": "bhasmāṅgārāṃś ca keśāṃś ca nadīṃ śuṣkāṃ bhujaṅgamān /",
  "GP12lip_1_pu:11845": "paśyedyo daśarātraṃ tu na sa jīvati tādṛśaḥ // LiP_1,91.19 //",
  "GP12lip_1_pu:11846": "kṛṣṇaiś ca vikaṭaiścaiva puruṣairudyatāyudhaiḥ /",
  "GP12lip_1_pu:11847": "pāṣāṇaistāḍyate svapne yaḥ sadyo na sa jīvati // LiP_1,91.20 //",
  "GP12lip_1_pu:11848": "sūryodaye pratyuṣasi pratyakṣaṃ yasya vai śivāḥ /",
  "GP12lip_1_pu:11849": "krośantyabhimukhaṃ pretya sa gatāyurbhavennaraḥ // LiP_1,91.21 //",
  "GP12lip_1_pu:11850": "yasya vā snātamātrasya hṛdayaṃ pīḍyate bhṛśam /",
  "GP12lip_1_pu:11851": "jāyate dantaharṣaś ca taṃ gatāyuṣamādiśet // LiP_1,91.22 //",
  "GP12lip_1_pu:11852": "bhūyobhūyastrasedyastu rātrau vā yadi vā divā /",
  "GP12lip_1_pu:11853": "dīpagandhaṃ ca nāghrāti vidyānmṛtyum upasthitam // LiP_1,91.23 //",
  "GP12lip_1_pu:11854": "rātrau cendradhanuḥ paśyed divā nakṣatramaṇḍalam /",
  "GP12lip_1_pu:11855": "paranetreṣu cātmānaṃ na paśyenna sa jīvati // LiP_1,91.24 //",
  "GP12lip_1_pu:11856": "netramekaṃ sravedyasya karṇau sthānācca bhraśyataḥ /",
  "GP12lip_1_pu:11857": "vakrā ca nāsā bhavati vijñeyo gatajīvitaḥ // LiP_1,91.25 //",
  "GP12lip_1_pu:11858": "yasya kṛṣṇā kharā jihvā padmābhāsaṃ ca vai mukham /",
  "GP12lip_1_pu:11859": "gaṇḍe vā piṇḍikārakte tasya mṛtyurupasthitaḥ // LiP_1,91.26 //",
  "GP12lip_1_pu:11860": "muktakeśo hasaṃścaiva gāyannṛtyaṃś ca yo naraḥ /",
  "GP12lip_1_pu:11861": "yāmyāmabhimukhaṃ gacchet tadantaṃ tasya jīvitam // LiP_1,91.27 //",
  "GP12lip_1_pu:11862": "yasya śvetaghanābhāsā śvetasarṣapasaṃnibhā /",
  "GP12lip_1_pu:11863": "śvetā ca mūrtirhyasakṛt tasya mṛtyurupasthitaḥ // LiP_1,91.28 //",
  "GP12lip_1_pu:11864": "uṣṭrā vā rāsabhā vābhi- yuktāḥ svapne rathe śubhāḥ /",
  "GP12lip_1_pu:11865": "yasya so 'pi na jīvettu dakṣiṇābhimukho gataḥ // LiP_1,91.29 //",
  "GP12lip_1_pu:11866": "dve vātha parame 'riṣṭe ekībhūtaḥ paraṃ bhavet /",
  "GP12lip_1_pu:11867": "ghoṣaṃ na śṛṇuyātkarṇe jyotir netre na paśyati // LiP_1,91.30 //",
  "GP12lip_1_pu:11868": "śvabhre yo nipatetsvapne dvāraṃ cāpi pidhīyate /",
  "GP12lip_1_pu:11869": "na cottiṣṭhati yaḥ śvabhrāt tadantaṃ tasya jīvitam // LiP_1,91.31 //",
  "GP12lip_1_pu:11870": "ūrdhvā ca dṛṣṭirna ca sampratiṣṭhā raktā punaḥ samparivartamānā /*",
  "GP12lip_1_pu:11871": "mukhasya śoṣaḥ suṣirā ca nābhiratyuṣṇamūtro viṣamastha eva // LiP_1,91.32 //*",
  "GP12lip_1_pu:11872": "divā vā yadi vā rātrau pratyakṣaṃ yo nihanyate /",
  "GP12lip_1_pu:11873": "hantāraṃ na ca paśyecca sa gatāyurna jīvati // LiP_1,91.33 //",
  "GP12lip_1_pu:11874": "agnipraveśaṃ kurute svapnānte yastu mānavaḥ /",
  "GP12lip_1_pu:11875": "smṛtiṃ nopalabheccāpi tadantaṃ tasya jīvitam // LiP_1,91.34 //",
  "GP12lip_1_pu:11876": "yastu prāvaraṇaṃ śuklaṃ svakaṃ paśyati mānavaḥ /",
  "GP12lip_1_pu:11877": "kṛṣṇaṃ raktamapi svapne tasya mṛtyurupasthitaḥ // LiP_1,91.35 //",
  "GP12lip_1_pu:11878": "(preparation for death)",
  "GP12lip_1_pu:11879": "ariṣṭe sūcite dehe tasminkāla upasthite /",
  "GP12lip_1_pu:11880": "tyaktvā khedaṃ viṣādaṃ ca upekṣed buddhimān naraḥ // LiP_1,91.36 //",
  "GP12lip_1_pu:11881": "prācīṃ vā yadi vodīcīṃ diśaṃ niṣkramya vai śuciḥ /",
  "GP12lip_1_pu:11882": "same 'tisthāvare deśe vivikte jantuvarjite // LiP_1,91.37 //",
  "GP12lip_1_pu:11883": "udaṅmukhaḥ prāṅmukho vā svasthaś cācānta eva ca /",
  "GP12lip_1_pu:11884": "svastikenopaviṣṭastu namaskṛtvā maheśvaram // LiP_1,91.38 //",
  "GP12lip_1_pu:11885": "samakāyaśirogrīvo dhārayan nāvalokayet /",
  "GP12lip_1_pu:11886": "yathā dīpo nivātastho neṅgate sopamā smṛtā // LiP_1,91.39 //",
  "GP12lip_1_pu:11887": "prāgudakpravaṇe deśe tathā yuñjīta śāstravit /",
  "GP12lip_1_pu:11888": "kāmaṃ vitarkaṃ prītiṃ ca sukhaduḥkhe ubhe tathā // LiP_1,91.40 //",
  "GP12lip_1_pu:11889": "nigṛhya manasā sarvaṃ śuklaṃ dhyānam anusmaret /",
  "GP12lip_1_pu:11890": "ghrāṇe ca rasane nityaṃ cakṣuṣī sparśane tathā // LiP_1,91.41 //",
  "GP12lip_1_pu:11891": "śrotre manasi buddhau ca tatra vakṣasi dhārayet /",
  "GP12lip_1_pu:11892": "kālakarmāṇi vijñāya samūheṣveva nityaśaḥ // LiP_1,91.42 //",
  "GP12lip_1_pu:11893": "dvādaśādhyātmamityevaṃ yogadhāraṇamucyate /",
  "GP12lip_1_pu:11894": "śatamardhaśataṃ vāpi dhāraṇāṃ mūrdhni dhārayet // LiP_1,91.43 //",
  "GP12lip_1_pu:11895": "khinnasya dhāraṇāyogād vāyurūrdhvaṃ pravartate /",
  "GP12lip_1_pu:11896": "tataścāpūrayed deham oṅkāreṇa samanvitaḥ // LiP_1,91.44 //",
  "GP12lip_1_pu:11897": "tathauṃkāramayo yogī akṣare tvakṣarī bhavet /",
  "GP12lip_1_pu:11898": "(oṃkāra)",
  "GP12lip_1_pu:11899": "ata ūrdhvaṃ pravakṣyāmi oṅkāraprāptilakṣaṇam // LiP_1,91.45 //",
  "GP12lip_1_pu:11900": "eṣa trimātro vijñeyo vyañjanaṃ cātra ceśvaraḥ /",
  "GP12lip_1_pu:11901": "prathamā vidyutī mātrā dvitīyā tāmasī smṛtā // LiP_1,91.46 //",
  "GP12lip_1_pu:11902": "tṛtīyāṃ nirguṇāṃ caiva mātrāmakṣaragāminīm /",
  "GP12lip_1_pu:11903": "gāndhārī caiva vijñeyā gāndhārasvarasaṃbhavā // LiP_1,91.47 //",
  "GP12lip_1_pu:11904": "pipīlikāgatisparśā prayuktā mūrdhni lakṣyate /",
  "GP12lip_1_pu:11905": "yathā prayukta oṅkāraḥ pratiniryāti mūrdhani // LiP_1,91.48 //",
  "GP12lip_1_pu:11906": "tathauṃkāramayo yogī tv akṣarī tvakṣarī bhavet /",
  "GP12lip_1_pu:11907": "praṇavo dhanuḥ śaro hyātmā brahmalakṣaṇamucyate // LiP_1,91.49 //",
  "GP12lip_1_pu:11908": "apramattena veddhavyaṃ śaravat tanmayo bhavet /",
  "GP12lip_1_pu:11909": "omityekākṣaraṃ hyetad guhāyāṃ nihitaṃ padam // LiP_1,91.50 //",
  "GP12lip_1_pu:11910": "omityetattrayo lokās trayo vedāstrayo 'gnayaḥ /",
  "GP12lip_1_pu:11911": "viṣṇukramāstrayastvete ṛksāmāni yajūṃṣi ca // LiP_1,91.51 //",
  "GP12lip_1_pu:11912": "mātrā cārdhaṃ ca tisrastu vijñeyāḥ paramārthataḥ /",
  "GP12lip_1_pu:11913": "tatprayuktastu yo yogī tasya sālokyamāpnuyāt // LiP_1,91.52 //",
  "GP12lip_1_pu:11914": "akāro hyakṣaro jñeya ukāraḥ sahitaḥ smṛtaḥ /",
  "GP12lip_1_pu:11915": "makārasahitauṃkāras trimātra iti saṃjñitaḥ // LiP_1,91.53 //",
  "GP12lip_1_pu:11916": "akāras tveṣa bhūrloka ukāro bhuva ucyate /",
  "GP12lip_1_pu:11917": "savyañjano makārastu svarloka iti gīyate // LiP_1,91.54 //",
  "GP12lip_1_pu:11918": "oṅkārastu trayo lokāḥ śirastasya triviṣṭapam /",
  "GP12lip_1_pu:11919": "bhuvanāṅgaṃ ca tatsarvaṃ brāhmaṃ tatpadamucyate // LiP_1,91.55 //",
  "GP12lip_1_pu:11920": "mātrāpādo rudraloko hy amātraṃ tu śivaṃ padam /",
  "GP12lip_1_pu:11921": "evaṃ jñānaviśeṣeṇa tatpadaṃ samupāsyate // LiP_1,91.56 //",
  "GP12lip_1_pu:11922": "tasmāddhyānaratirnityam amātraṃ hi tadakṣaram /",
  "GP12lip_1_pu:11923": "upāsyaṃ hi prayatnena śāśvataṃ sukhamicchatā // LiP_1,91.57 //",
  "GP12lip_1_pu:11924": "hrasvā tu prathamā mātrā tato dīrghā tvanantaram /",
  "GP12lip_1_pu:11925": "tataḥ plutavatī caiva tṛtīyā copadiśyate // LiP_1,91.58 //",
  "GP12lip_1_pu:11926": "etāstu mātrā vijñeyā yathāvadanupūrvaśaḥ /",
  "GP12lip_1_pu:11927": "yāvadeva tu śakyante dhāryante tāvadeva hi // LiP_1,91.59 //",
  "GP12lip_1_pu:11928": "indriyāṇi mano buddhiṃ dhyāyannātmani yaḥ sadā /",
  "GP12lip_1_pu:11929": "ardhaṃ tanmātram api cec chṛṇu yat phalamāpnuyāt // LiP_1,91.60 //",
  "GP12lip_1_pu:11930": "māse māse 'śvamedhena yo yajeta śataṃ samāḥ /",
  "GP12lip_1_pu:11931": "tena yatprāpyate puṇyaṃ mātrayā tadavāpnuyāt // LiP_1,91.61 //",
  "GP12lip_1_pu:11932": "na tathā tapasogreṇa na yajñairbhūridakṣiṇaiḥ /",
  "GP12lip_1_pu:11933": "yatphalaṃ prāpyate samyaṅ mātrayā tadavāpnuyāt // LiP_1,91.62 //",
  "GP12lip_1_pu:11934": "tatra caiṣā tu yā mātrā plutā nāmopadiśyate /",
  "GP12lip_1_pu:11935": "eṣā eva bhavetkāryā gṛhasthānāṃ tu yoginām // LiP_1,91.63 //",
  "GP12lip_1_pu:11936": "eṣāṃ caiva viśeṣeṇa aiśvarye hyaṣṭalakṣaṇe /",
  "GP12lip_1_pu:11937": "aṇimādye tu vijñeyā tasmādyuñjīta tāṃ dvijāḥ // LiP_1,91.64 //",
  "GP12lip_1_pu:11938": "evaṃ hi yogasaṃyuktaḥ śucir dānto jitendriyaḥ /",
  "GP12lip_1_pu:11939": "ātmānaṃ vidyate yastu sa sarvaṃ vindate dvijāḥ // LiP_1,91.65 //",
  "GP12lip_1_pu:11940": "tasmātpāśupatairyogair ātmānaṃ cintayedbudhaḥ /",
  "GP12lip_1_pu:11941": "ātmānaṃ jānate ye tu śucayaste na saṃśayaḥ // LiP_1,91.66 //",
  "GP12lip_1_pu:11942": "ṛco yajūṃṣi sāmāni vedopaniṣadas tathā /",
  "GP12lip_1_pu:11943": "yogajñānādavāpnoti brāhmaṇo 'dhyātmacintakaḥ // LiP_1,91.67 //",
  "GP12lip_1_pu:11944": "sarvadevamayo bhūtvā abhūtaḥ sa tu jāyate /",
  "GP12lip_1_pu:11945": "yonisaṃkramaṇaṃ tyaktvā yāti vai śāśvataṃ padam // LiP_1,91.68 //",
  "GP12lip_1_pu:11946": "yathā vṛkṣāt phalaṃ pakvaṃ pavanena samīritam /",
  "GP12lip_1_pu:11947": "namaskāreṇa rudrasya tathā pāpaṃ praṇaśyati // LiP_1,91.69 //",
  "GP12lip_1_pu:11948": "yatra rudranamaskāraḥ sarvakarmaphalo dhruvaḥ /",
  "GP12lip_1_pu:11949": "anyadevanamaskārān na tatphalamavāpnuyāt // LiP_1,91.70 //",
  "GP12lip_1_pu:11950": "tasmāttriḥpravaṇaṃ yogī upāsīta maheśvaram /",
  "GP12lip_1_pu:11951": "daśavistārakaṃ brahma tathā ca brahmavistaraiḥ // LiP_1,91.71 //",
  "GP12lip_1_pu:11952": "evaṃ dhyānasamāyuktaḥ svadehaṃ yaḥ parityajet /",
  "GP12lip_1_pu:11953": "sa yāti śivasāyujyaṃ samuddhṛtya kulatrayam // LiP_1,91.72 //",
  "GP12lip_1_pu:11954": "athavāriṣṭamālokya maraṇe samupasthite /",
  "GP12lip_1_pu:11955": "avimukteśvaraṃ gatvā vārāṇasyāṃ tu śodhanam // LiP_1,91.73 //",
  "GP12lip_1_pu:11956": "yena kenāpi vā dehaṃ saṃtyajen mucyate naraḥ /",
  "GP12lip_1_pu:11957": "śrīparvate vā viprendrāḥ saṃtyajetsvatanuṃ naraḥ // LiP_1,91.74 //",
  "GP12lip_1_pu:11958": "sa yāti śivasāyujyaṃ nātra kāryā vicāraṇā /",
  "GP12lip_1_pu:11959": "avimuktaṃ paraṃ kṣetraṃ jantūnāṃ muktidaṃ sadā // LiP_1,91.75 //",
  "GP12lip_1_pu:11960": "seveta satataṃ dhīmān viśeṣānmaraṇāntike // LiP_1,91.76 //",
  "GP12lip_1_pu:11961": "iti śrīliṅgamahāpurāṇe pūrvabhāge ariṣṭakathanaṃ nāma ekanavatitamo 'dhyāyaḥ",
  "GP12lip_1_pu:11963": "LiP, 1, 92",
  "GP12lip_1_pu:11964": "ṛṣaya ūcuḥ",
  "GP12lip_1_pu:11965": "evaṃ vārāṇasī puṇyā yadi sūta mahāmate /",
  "GP12lip_1_pu:11966": "vaktumarhasi cāsmākaṃ tatprabhāvaṃ hi sāṃpratam // LiP_1,92.1 //",
  "GP12lip_1_pu:11967": "kṣetrasyāsya ca māhātmyam avimuktasya śobhanam /",
  "GP12lip_1_pu:11968": "vistareṇa yathānyāyaṃ śrotuṃ kautūhalaṃ hi naḥ // LiP_1,92.2 //",
  "GP12lip_1_pu:11969": "sūta uvāca",
  "GP12lip_1_pu:11970": "(description of Avimukta)",
  "GP12lip_1_pu:11971": "vakṣye saṃkṣepataḥ samyak vārāṇasyāḥ suśobhanam /",
  "GP12lip_1_pu:11972": "avimuktasya māhātmyaṃ yathāha bhagavān bhavaḥ // LiP_1,92.3 //",
  "GP12lip_1_pu:11973": "vistareṇa mayā vaktuṃ brahmaṇā ca mahātmanā /",
  "GP12lip_1_pu:11974": "śakyate naiva viprendrā varṣakoṭiśatairapi // LiP_1,92.4 //",
  "GP12lip_1_pu:11975": "devaḥ purā kṛtodvāhaḥ śaṅkaro nīlalohitaḥ /",
  "GP12lip_1_pu:11976": "himavacchikharāddevyā haimavatyā gaṇeśvaraiḥ // LiP_1,92.5 //",
  "GP12lip_1_pu:11977": "vārāṇasīmanuprāpya darśayāmāsa śaṅkaraḥ /",
  "GP12lip_1_pu:11978": "avimukteśvaraṃ liṅgaṃ vāsaṃ tatra cakāra saḥ // LiP_1,92.6 //",
  "GP12lip_1_pu:11979": "vārāṇasīkurukṣetra- śrīparvatamahālaye /",
  "GP12lip_1_pu:11980": "tuṅgeśvare ca kedāre tatsthāne yo yatirbhavet // LiP_1,92.7 //",
  "GP12lip_1_pu:11981": "yoge pāśupate samyak dinamekaṃ yatirbhavet /",
  "GP12lip_1_pu:11982": "tasmātsarvaṃ parityajya caret pāśupataṃ vratam // LiP_1,92.8 //",
  "GP12lip_1_pu:11983": "devodyāne vasettatra śarvodyānamanuttamam /",
  "GP12lip_1_pu:11984": "manasā nirmame rudro vimānaṃ ca suśobhanam // LiP_1,92.9 //",
  "GP12lip_1_pu:11985": "darśayāmāsa ca tadā devodyānamanuttamam /",
  "GP12lip_1_pu:11986": "haimavatyāḥ svayaṃ devaḥ sanandī parameśvaraḥ // LiP_1,92.10 //",
  "GP12lip_1_pu:11987": "kṣetrasyāsya ca māhātmyam avimuktasya śaṅkaraḥ /",
  "GP12lip_1_pu:11988": "uktavānparameśānaḥ pārvatyāḥ prītaye bhavaḥ // LiP_1,92.11 //",
  "GP12lip_1_pu:11989": "praphullanānāvidhagulmaśobhitaṃ latāpratānādimanoharaṃ bahiḥ /",
  "GP12lip_1_pu:11990": "virūḍhapuṣpaiḥ paritaḥ priyaṅgubhiḥ supuṣpitaiḥ kaṇṭakitaiś ca ketakaiḥ // LiP_1,92.12 //",
  "GP12lip_1_pu:11991": "tamālagulmairnicitaṃ sugandhibhir nikāmapuṣpairvakulaiś ca sarvataḥ /",
  "GP12lip_1_pu:11992": "aśokapunnāgaśataiḥ supuṣpitair dvirephamālākulapuṣpasaṃcayaiḥ // LiP_1,92.13 //",
  "GP12lip_1_pu:11993": "kvacit praphullāmbujareṇubhūṣitair vihaṅgamaiś cānukalapraṇādibhiḥ /",
  "GP12lip_1_pu:11994": "vināditaṃ sārasacakravākaiḥ pramattadātyūhavaraiś ca sarvataḥ // LiP_1,92.14 //",
  "GP12lip_1_pu:11995": "kvacicca kekārutanāditaṃ śubhaṃ kvacicca kāraṇḍavanādanāditam /",
  "GP12lip_1_pu:11996": "kvacicca mattālikulākulīkṛtaṃ madākulābhir bhramarāṅganādibhiḥ // LiP_1,92.15 //",
  "GP12lip_1_pu:11997": "niṣevitaṃ cārusugandhipuṣpakaiḥ kvacit supuṣpaiḥ sahakāravṛkṣaiḥ /",
  "GP12lip_1_pu:11998": "latopagūḍhaistilakaiś ca gūḍhaṃ pragītavidyādharasiddhacāraṇam // LiP_1,92.16 //",
  "GP12lip_1_pu:11999": "pravṛttanṛttānugatāpsarogaṇaṃ prahṛṣṭanānāvidhapakṣisevitam /",
  "GP12lip_1_pu:12000": "pranṛttahārītakulopanāditaṃ mṛgendranādākulamattamānasaiḥ // LiP_1,92.17 //",
  "GP12lip_1_pu:12001": "kvacit kvacid gandhakadambakair mṛgair vilūnadarbhāṅkurapuṣpasaṃcayam /",
  "GP12lip_1_pu:12002": "praphullanānāvidhacārupaṅkajaiḥ sarastaḍāgairupaśobhitaṃ kvacit // LiP_1,92.18 //",
  "GP12lip_1_pu:12003": "viṭapanicayalīnaṃ nīlakaṇṭhābhirāmaṃ madamuditavihaṅgaṃ prāptanādābhirāmam /",
  "GP12lip_1_pu:12004": "kusumitataruśākhālīnamattadvirephaṃ navakisalayaśobhāśobhitaṃ prāṃśuśākham // LiP_1,92.19 //",
  "GP12lip_1_pu:12005": "kvacicca dantakṣatacāruvīrudhaṃ kvacillatāliṅgitacāruvṛkṣakam /*",
  "GP12lip_1_pu:12006": "kvacidvilāsālasagāminībhir niṣevitaṃ kiṃpuruṣāṅganābhiḥ // LiP_1,92.20 //*",
  "GP12lip_1_pu:12007": "pārāvatadhvanivikūjitacāruśṛṅgair abhraṅkaṣaiḥ sitamanoharacārurūpaiḥ /",
  "GP12lip_1_pu:12008": "ākīrṇapuṣpanikarapravibhaktahaṃsair vibhrājitaṃ tridaśadivyakulairanekaiḥ // LiP_1,92.21 //",
  "GP12lip_1_pu:12009": "phullotpalāṃbujavitānasahasrayuktaṃ toyāśayaiḥ samanuśobhitadevamārgam /",
  "GP12lip_1_pu:12010": "mārgāntarākalitapuṣpavicitrapaṅkti- sambaddhagulmaviṭapair vividhairupetam // LiP_1,92.22 //",
  "GP12lip_1_pu:12011": "tuṅgāgrair nīlapuṣpastabakabharanataprāṃśuśākhair aśokair dolāprāntāntanīlaśrutisukhajanakair bhāsitāntaṃ manojñaiḥ /",
  "GP12lip_1_pu:12012": "rātrau candrasya bhāsā kusumitatilakairekatāṃ samprayātaṃ chāyāsuptaprabuddhasthitahariṇakulāluptadūrvāṅkurāgram // LiP_1,92.23 //",
  "GP12lip_1_pu:12013": "haṃsānāṃ pakṣavātapracalitakamalasvacchavistīrṇatoyaṃ toyānāṃ tīrajātapracakitakadalīcāṭunṛtyanmayūram /",
  "GP12lip_1_pu:12014": "māyūraiḥ pakṣacandraiḥ kvacidavanigatai rañjitakṣmāpradeśaṃ deśe deśe vilīnapramuditavilasanmattahārītavṛndam // LiP_1,92.24 //",
  "GP12lip_1_pu:12015": "sāraṅgaiḥ kvacidupaśobhitapradeśaṃ pracchannaṃ kusumacayaiḥ kvacidvicitraiḥ /",
  "GP12lip_1_pu:12016": "hṛṣṭābhiḥ kvacidapi kinnarāṅganābhir vīṇābhiḥ sumadhuragītanṛttakaṇṭham // LiP_1,92.25 //",
  "GP12lip_1_pu:12017": "saṃsṛṣṭaiḥ kvacidupaliptakīrṇapuṣpair āvāsaiḥ parivṛtapādapaṃ munīnām /",
  "GP12lip_1_pu:12018": "ā mūlāt phalanicitaiḥ kvacidviśālair uttuṅgaiḥ panasamahīruhairupetam // LiP_1,92.26 //",
  "GP12lip_1_pu:12019": "phullātimuktakalatāgṛhanītasiddhasiddhāṅganākanakanūpurarāvaramyam /*",
  "GP12lip_1_pu:12020": "ramyaṃ priyaṅgutarumañjarisaktabhṛṅgaṃ bhṛṅgāvalīkavalitāmrakadambapuṣpam // LiP_1,92.27 //*",
  "GP12lip_1_pu:12021": "puṣpotkarānilavighūrṇitavāriramyaṃ ramyadvirephavinipātitamañjugulmam /",
  "GP12lip_1_pu:12022": "gulmāntaraprasabhabhītamṛgīsamūhaṃ vāteritaṃ tanubhṛtāmapavargadātṛ // LiP_1,92.28 //",
  "GP12lip_1_pu:12023": "candrāṃśujālaśabalais tilakair manojñaiḥ sindūrakuṅkumakusumbhanibhair aśokaiḥ /",
  "GP12lip_1_pu:12024": "cāmīkaradyutisamairatha karṇikāraiḥ puṣpotkarairupacitaṃ suviśālaśākhaiḥ // LiP_1,92.29 //",
  "GP12lip_1_pu:12025": "kvacidañjanacūrṇābhaiḥ kvacid vidrumasannibhaiḥ /",
  "GP12lip_1_pu:12026": "kvacitkāñcanasaṃkāśaiḥ puṣpair ācitabhūtalam // LiP_1,92.30 //",
  "GP12lip_1_pu:12027": "punnāgeṣu dvijaśatavirutaṃ raktāśokastabakabharanatam /",
  "GP12lip_1_pu:12028": "ramyopāntaklamahārabhavanaṃ phullābjeṣu bhramaravilasitam // LiP_1,92.31 //",
  "GP12lip_1_pu:12029": "sakalabhuvanabhartā lokanāthastadānīṃ tuhinaśikharaputryā sārdhamiṣṭairgaṇeśaiḥ /",
  "GP12lip_1_pu:12030": "vividhataruviśālaṃ mattahṛṣṭānnapuṣṭair upavanam atiramyaṃ darśayāmāsa devyāḥ // LiP_1,92.32 //",
  "GP12lip_1_pu:12031": "puṣpairvanyaiḥ śubhaśubhatamaiḥ kalpitairdivyabhūṣair devīṃ divyāmupavanagatāṃ bhūṣayāmāsa śarvaḥ /",
  "GP12lip_1_pu:12032": "sā cāpyenaṃ tuhinagirisutā śaṅkaraṃ devadevaṃ puṣpairdivyaiḥ śubhataratamair bhūṣayāmāsa bhaktyā // LiP_1,92.33 //",
  "GP12lip_1_pu:12033": "sampūjya pūjyaṃ tridaśeśvarāṇāṃ samprekṣya codyānam atīva ramyam /",
  "GP12lip_1_pu:12034": "gaṇeśvarair nandimukhaiś ca sārdham uvāca devaṃ praṇipatya devī // LiP_1,92.34 //",
  "GP12lip_1_pu:12035": "śrīdevyuvāca",
  "GP12lip_1_pu:12036": "udyānaṃ darśitaṃ deva prabhayā parayā yutam /",
  "GP12lip_1_pu:12037": "kṣetrasya ca guṇānsarvān punarme vaktumarhasi // LiP_1,92.35 //",
  "GP12lip_1_pu:12038": "asya kṣetrasya māhātmyam avimuktasya sarvathā /",
  "GP12lip_1_pu:12039": "vaktumarhasi deveśa devadeva vṛṣadhvaja // LiP_1,92.36 //",
  "GP12lip_1_pu:12040": "sūta uvāca",
  "GP12lip_1_pu:12041": "devyāstadvacanaṃ śrutvā devadevo varaprabhuḥ /",
  "GP12lip_1_pu:12042": "āghrāya vadanāmbhojaṃ tadāha girijāṃ hasan // LiP_1,92.37 //",
  "GP12lip_1_pu:12043": "(holiness of Avimukta)",
  "GP12lip_1_pu:12044": "śrībhagavānuvāca",
  "GP12lip_1_pu:12045": "idaṃ guhyatamaṃ kṣetraṃ sadā vārāṇasī mama /",
  "GP12lip_1_pu:12046": "sarveṣāmeva jantūnāṃ heturmokṣasya sarvadā // LiP_1,92.38 //",
  "GP12lip_1_pu:12047": "asminsiddhāḥ sadā devi madīyaṃ vratamāsthitāḥ /",
  "GP12lip_1_pu:12048": "nānāliṅgadharā nityaṃ mama lokābhikāṅkṣiṇaḥ // LiP_1,92.39 //",
  "GP12lip_1_pu:12049": "abhyasyanti paraṃ yogaṃ yuktātmāno jitendriyāḥ /",
  "GP12lip_1_pu:12050": "nānāvṛkṣasamākīrṇe nānāvihagaśobhite // LiP_1,92.40 //",
  "GP12lip_1_pu:12051": "kamalotpalapuṣpāḍhyaiḥ sarobhiḥ samalaṃkṛte /",
  "GP12lip_1_pu:12052": "apsarogaṇagandharvaiḥ sadā saṃsevite śubhe // LiP_1,92.41 //",
  "GP12lip_1_pu:12053": "rocate me sadā vāso yena kāryeṇa tacchṛṇu /",
  "GP12lip_1_pu:12054": "manmanā mama bhaktaś ca mayi nityārpitakriyaḥ // LiP_1,92.42 //",
  "GP12lip_1_pu:12055": "yathā mokṣamavāpnoti anyatra na tathā kvacit /",
  "GP12lip_1_pu:12056": "kāmaṃ hyatra mṛto devi janturmokṣāya kalpate // LiP_1,92.43 //",
  "GP12lip_1_pu:12057": "etanmama puraṃ divyaṃ guhyādguhyatamaṃ mahat /",
  "GP12lip_1_pu:12058": "brahmādayo vijānanti ye ca siddhā mumukṣavaḥ // LiP_1,92.44 //",
  "GP12lip_1_pu:12059": "ataḥ paramidaṃ kṣetraṃ parā ceyaṃ gatirmama /",
  "GP12lip_1_pu:12060": "vimuktaṃ na mayā yasmān mokṣyate vā kadācana // LiP_1,92.45 //",
  "GP12lip_1_pu:12061": "mama kṣetramidaṃ tasmād avimuktamiti smṛtam /",
  "GP12lip_1_pu:12062": "naimiṣe ca kurukṣetre gaṅgādvāre ca puṣkare // LiP_1,92.46 //",
  "GP12lip_1_pu:12063": "snānātsaṃsevanādvāpi na mokṣaḥ prāpyate yataḥ /",
  "GP12lip_1_pu:12064": "iha samprāpyate yena tata etadviśiṣyate // LiP_1,92.47 //",
  "GP12lip_1_pu:12065": "prayāge vā bhavenmokṣa iha vā matparigrahāt /",
  "GP12lip_1_pu:12066": "prayāgādapi tīrthāgryād avimuktamidaṃ śubham // LiP_1,92.48 //",
  "GP12lip_1_pu:12067": "dharmasyopaniṣat satyaṃ mokṣasyopaniṣac chamaḥ /",
  "GP12lip_1_pu:12068": "kṣetratīrthopaniṣadaṃ na vidurbudhasattamāḥ // LiP_1,92.49 //",
  "GP12lip_1_pu:12069": "kāmaṃ bhuñjan svapan krīḍan kurvan hi vividhāḥ kriyāḥ /",
  "GP12lip_1_pu:12070": "avimukte tyajetprāṇān janturmokṣāya kalpate // LiP_1,92.50 //",
  "GP12lip_1_pu:12071": "kṛtvā pāpasahasrāṇi piśācatvaṃ varaṃ nṛṇām /",
  "GP12lip_1_pu:12072": "na tu śakrasahasratvaṃ svarge kāśīpurīṃ vinā // LiP_1,92.51 //",
  "GP12lip_1_pu:12073": "tasmātsaṃsevanīyaṃ hi avimuktaṃ hi muktaye /",
  "GP12lip_1_pu:12074": "jaigīṣavyaḥ parāṃ siddhiṃ gato yatra mahātapāḥ // LiP_1,92.52 //",
  "GP12lip_1_pu:12075": "asya kṣetrasya māhātmyād bhaktyā ca mama bhāvitaḥ /",
  "GP12lip_1_pu:12076": "jaigīṣavyaguhā śreṣṭhā yogināṃ sthānamiṣyate // LiP_1,92.53 //",
  "GP12lip_1_pu:12077": "dhyāyantastatra māṃ nityaṃ yogāgnirdīpyate bhṛśam /",
  "GP12lip_1_pu:12078": "kaivalyaṃ paramaṃ yāti devānāmapi durlabham // LiP_1,92.54 //",
  "GP12lip_1_pu:12079": "avyaktaliṅgairmunibhiḥ sarvasiddhāntavedibhiḥ /",
  "GP12lip_1_pu:12080": "iha samprāpyate mokṣo durlabho 'nyatra karhicit // LiP_1,92.55 //",
  "GP12lip_1_pu:12081": "tebhyaścāhaṃ pravakṣyāmi yogaiśvaryamanuttamam /",
  "GP12lip_1_pu:12082": "ātmanaścaiva sāyujyam īpsitaṃ sthānameva ca // LiP_1,92.56 //",
  "GP12lip_1_pu:12083": "kubero 'tra mama kṣetre mayi sarvārpitakriyaḥ /",
  "GP12lip_1_pu:12084": "kṣetrasaṃsevanādeva gaṇeśatvamavāpa ha // LiP_1,92.57 //",
  "GP12lip_1_pu:12085": "saṃvarto bhavitā yaś ca so 'pi bhakto mamaiva tu /",
  "GP12lip_1_pu:12086": "ihaivārādhya māṃ devi siddhiṃ yāsyatyanuttamām // LiP_1,92.58 //",
  "GP12lip_1_pu:12087": "parāśarasutau yogī ṛṣirvyāso mahātapāḥ /",
  "GP12lip_1_pu:12088": "mama bhakto bhaviṣyaś ca vedasaṃsthāpravartakaḥ // LiP_1,92.59 //",
  "GP12lip_1_pu:12089": "raṃsyate so 'pi padmākṣi kṣetre 'sminmunipuṅgavaḥ /",
  "GP12lip_1_pu:12090": "brahmā devarṣibhiḥ sārddhaṃ viṣṇurvāpi divākaraḥ // LiP_1,92.60 //",
  "GP12lip_1_pu:12091": "devarājastathā śakro ye 'pi cānye divaukasaḥ /",
  "GP12lip_1_pu:12092": "upāsate mahātmānaḥ sarve māmiha suvrate // LiP_1,92.61 //",
  "GP12lip_1_pu:12093": "anye 'pi yogino divyāś channarūpā mahātmanaḥ /",
  "GP12lip_1_pu:12094": "ananyamanaso bhūtvā māmihopāsate sadā // LiP_1,92.62 //",
  "GP12lip_1_pu:12095": "viṣayāsaktacitto 'pi tyaktadharmaratirnaraḥ /",
  "GP12lip_1_pu:12096": "iha kṣetre mṛtaḥ so 'pi saṃsāre na punarbhavet // LiP_1,92.63 //",
  "GP12lip_1_pu:12097": "ye punarnirmamā dhīrāḥ sattvasthā vijitendriyāḥ /",
  "GP12lip_1_pu:12098": "vratinaś ca nirārambhāḥ sarve te mayi bhāvitāḥ // LiP_1,92.64 //",
  "GP12lip_1_pu:12099": "devadevaṃ samāsādya dhīmantaḥ saṃgavarjitāḥ /",
  "GP12lip_1_pu:12100": "gatā iha paraṃ mokṣaṃ prasādānmama suvrate // LiP_1,92.65 //",
  "GP12lip_1_pu:12101": "janmāntarasahasreṣu yaṃ na yogī samāpnuyāt /",
  "GP12lip_1_pu:12102": "tamihaiva paraṃ mokṣaṃ prasādānmama suvrate // LiP_1,92.66 //",
  "GP12lip_1_pu:12103": "goprekṣakam idaṃ kṣetraṃ brahmaṇā sthāpitaṃ purā /",
  "GP12lip_1_pu:12104": "kailāsabhavanaṃ cātra paśya divyaṃ varānane // LiP_1,92.67 //",
  "GP12lip_1_pu:12105": "goprekṣakam athāgamya dṛṣṭvā māmatra mānavaḥ /",
  "GP12lip_1_pu:12106": "na durgatimavāpnoti kalmaṣaiś ca vimucyate // LiP_1,92.68 //",
  "GP12lip_1_pu:12107": "kapilāhradam ityevaṃ tathā vai brahmaṇā kṛtam /",
  "GP12lip_1_pu:12108": "gavāṃ stanyajatoyena tīrthaṃ puṇyatamaṃ mahat // LiP_1,92.69 //",
  "GP12lip_1_pu:12109": "atrāpi svayamevāhaṃ vṛṣadhvaja iti smṛtaḥ /",
  "GP12lip_1_pu:12110": "sānnidhyaṃ kṛtavān devi sadāhaṃ dṛśyate tvayā // LiP_1,92.70 //",
  "GP12lip_1_pu:12111": "bhadratoyaṃ ca paśyeha brahmaṇā ca kṛtaṃ hradam /",
  "GP12lip_1_pu:12112": "sarvairdevairahaṃ devi asmindeśe prasāditaḥ // LiP_1,92.71 //",
  "GP12lip_1_pu:12113": "gacchopaśamam īśeti upaśāntaḥ śivas tathā /",
  "GP12lip_1_pu:12114": "atrāhaṃ brahmaṇānīya sthāpitaḥ parameṣṭhinā // LiP_1,92.72 //",
  "GP12lip_1_pu:12115": "brahmaṇā cāpi saṃgṛhya viṣṇunā sthāpitaḥ punaḥ /",
  "GP12lip_1_pu:12116": "brahmaṇāpi tato viṣṇuḥ proktaḥ saṃvignacetasā // LiP_1,92.73 //",
  "GP12lip_1_pu:12117": "mayānītamidaṃ liṅgaṃ kasmāt sthāpitavān asi /",
  "GP12lip_1_pu:12118": "tamuvāca punar viṣṇur brahmāṇaṃ kupitānanam // LiP_1,92.74 //",
  "GP12lip_1_pu:12119": "rudre deve mamātyantaṃ parā bhaktirmahattarā /",
  "GP12lip_1_pu:12120": "mayaiva sthāpitaṃ liṅgaṃ tava nāmnā bhaviṣyati // LiP_1,92.75 //",
  "GP12lip_1_pu:12121": "hiraṇyagarbha ityevaṃ tato 'trāhaṃ samāsthitaḥ /",
  "GP12lip_1_pu:12122": "dṛṣṭvainamapi deveśaṃ mama lokaṃ vrajennaraḥ // LiP_1,92.76 //",
  "GP12lip_1_pu:12123": "tataḥ punarapi brahmā mama liṅgamidaṃ śubham /",
  "GP12lip_1_pu:12124": "sthāpayāmāsa vidhivad bhaktyā paramayā yutaḥ // LiP_1,92.77 //",
  "GP12lip_1_pu:12125": "svarlīneśvara ityevam atrāhaṃ svayamāgataḥ /",
  "GP12lip_1_pu:12126": "prāṇān iha narastyaktvā na punarjāyate kvacit // LiP_1,92.78 //",
  "GP12lip_1_pu:12127": "ananyā sā gatistasya yogināṃ caiva yā smṛtā /",
  "GP12lip_1_pu:12128": "(Vyāghreśvara)",
  "GP12lip_1_pu:12129": "asminnapi mayā deśe daityo daivatakaṇṭakaḥ // LiP_1,92.79 //",
  "GP12lip_1_pu:12130": "vyāghrarūpaṃ samāsthāya nihato darpito balī /",
  "GP12lip_1_pu:12131": "vyāghreśvara iti khyāto nityamatrāhamāsthitaḥ // LiP_1,92.80 //",
  "GP12lip_1_pu:12132": "na punardurgatiṃ yāti dṛṣṭvainaṃ vyāghramīśvaram /",
  "GP12lip_1_pu:12133": "utpalo vidalaścaiva yau daityau brahmaṇā purā // LiP_1,92.81 //",
  "GP12lip_1_pu:12134": "strīvadhyau darpitau dṛṣṭvā tvayaiva nihatau raṇe /",
  "GP12lip_1_pu:12135": "sāvajñaṃ kandukenātra tasyedaṃ dehamāsthitam // LiP_1,92.82 //",
  "GP12lip_1_pu:12136": "ādāvatrāhamāgamya prasthito gaṇapaiḥ saha /",
  "GP12lip_1_pu:12137": "jyeṣṭhasthānamidaṃ tasmād etanme puṇyadarśanam // LiP_1,92.83 //",
  "GP12lip_1_pu:12138": "devaiḥ samantād etāni liṅgāni sthāpitānyataḥ /",
  "GP12lip_1_pu:12139": "dṛṣṭvāpi niyato martyo dehabhede gaṇo bhavet // LiP_1,92.84 //",
  "GP12lip_1_pu:12140": "pitrā te śailarājena purā himavatā svayam /",
  "GP12lip_1_pu:12141": "mama priyahitaṃ sthānaṃ jñātvā liṅgaṃ pratiṣṭhitam // LiP_1,92.85 //",
  "GP12lip_1_pu:12142": "śaileśvaramiti khyātaṃ dṛśyatāmiha cādarāt /",
  "GP12lip_1_pu:12143": "dṛṣṭvaitanmanujo devi na durgatimato vrajet // LiP_1,92.86 //",
  "GP12lip_1_pu:12144": "nadyeṣā varuṇā devi puṇyā pāpapramocanī /",
  "GP12lip_1_pu:12145": "kṣetrametad alaṃkṛtya jāhnavyā saha saṃgatā // LiP_1,92.87 //",
  "GP12lip_1_pu:12146": "sthāpitaṃ brahmaṇā cāpi saṃgame liṅgamuttamam /",
  "GP12lip_1_pu:12147": "saṃgameśvaram ityevaṃ khyātaṃ jagati dṛśyatām // LiP_1,92.88 //",
  "GP12lip_1_pu:12148": "saṃgame devanadyā hi yaḥ snātvā manujaḥ śuciḥ /",
  "GP12lip_1_pu:12149": "arcayet saṃgameśvaraṃ tasya janmabhayaṃ kutaḥ // LiP_1,92.89 //",
  "GP12lip_1_pu:12150": "idaṃ manye mahākṣetraṃ nivāso yogināṃ param /",
  "GP12lip_1_pu:12151": "kṣetramadhye ca yatrāhaṃ svayaṃ bhūtvāgramāsthitaḥ // LiP_1,92.90 //",
  "GP12lip_1_pu:12152": "madhyameśvaramityevaṃ khyātaḥ sarvasurāsuraiḥ /",
  "GP12lip_1_pu:12153": "siddhānāṃ sthānametaddhi madīyavratadhāriṇām // LiP_1,92.91 //",
  "GP12lip_1_pu:12154": "yogināṃ mokṣalipsūnāṃ jñānayogaratātmanām /",
  "GP12lip_1_pu:12155": "dṛṣṭvainaṃ madhyameśānaṃ janma prati na śocati // LiP_1,92.92 //",
  "GP12lip_1_pu:12156": "sthāpitaṃ liṅgametattu śukreṇa bhṛgusūnunā /",
  "GP12lip_1_pu:12157": "nāmnā śukreśvaraṃ nāma sarvasiddhāmarārcitam // LiP_1,92.93 //",
  "GP12lip_1_pu:12158": "dṛṣṭvainaṃ niyataḥ sadyo mucyate sarvakilbiṣaiḥ /",
  "GP12lip_1_pu:12159": "mṛtaś ca na punarjantuḥ saṃsārī tu bhavennaraḥ // LiP_1,92.94 //",
  "GP12lip_1_pu:12160": "purā jambūkarūpeṇa asuro devakaṇṭakaḥ /",
  "GP12lip_1_pu:12161": "brahmaṇo hi varaṃ labdhvā gomāyurbandhaśaṅkitaḥ // LiP_1,92.95 //",
  "GP12lip_1_pu:12162": "nihato himavatputri jambūkeśastato hyaham /",
  "GP12lip_1_pu:12163": "adyāpi jagati khyātaṃ surāsuranamaskṛtam // LiP_1,92.96 //",
  "GP12lip_1_pu:12164": "dṛṣṭvainamapi deveśaṃ sarvānkāmānavāpnuyāt /",
  "GP12lip_1_pu:12165": "grahaiḥ śukrapurogaiś ca etāni sthāpitāni ha // LiP_1,92.97 //",
  "GP12lip_1_pu:12166": "paśya puṇyāni liṅgāni sarvakāmapradāni tu /",
  "GP12lip_1_pu:12167": "evametāni puṇyāni mannivāsāni pārvati // LiP_1,92.98 //",
  "GP12lip_1_pu:12168": "kathitāni mama kṣetre guhyaṃ cānyadidaṃ śṛṇu /",
  "GP12lip_1_pu:12169": "catuḥkrośaṃ caturdikṣu kṣetrametatprakīrtitam // LiP_1,92.99 //",
  "GP12lip_1_pu:12170": "yojanaṃ viddhi cārvaṅgi mṛtyukāle 'mṛtapradam /",
  "GP12lip_1_pu:12171": "mahālayagiristhaṃ māṃ kedāre ca vyavasthitam // LiP_1,92.100 //",
  "GP12lip_1_pu:12172": "gaṇatvaṃ labhate dṛṣṭvā hy asminmokṣo hyavāpyate /",
  "GP12lip_1_pu:12173": "gāṇapatyaṃ labhedyasmād yataḥ sā muktiruttamā // LiP_1,92.101 //",
  "GP12lip_1_pu:12174": "tato mahālayāt tasmāt kedārānmadhyamādapi /",
  "GP12lip_1_pu:12175": "smṛtaṃ puṇyatamaṃ kṣetram avimuktaṃ varānane // LiP_1,92.102 //",
  "GP12lip_1_pu:12176": "kedāraṃ madhyamaṃ kṣetraṃ sthānaṃ caiva mahālayam /",
  "GP12lip_1_pu:12177": "mama puṇyāni bhūrloke tebhyaḥ śreṣṭhatamaṃ tvidam // LiP_1,92.103 //",
  "GP12lip_1_pu:12178": "yataḥ sṛṣṭāstvime lokās tataḥ kṣetramidaṃ śubham /",
  "GP12lip_1_pu:12179": "kadācinna mayā muktam avimuktaṃ tato 'bhavat // LiP_1,92.104 //",
  "GP12lip_1_pu:12180": "avimukteśvaraṃ liṅgaṃ mama dṛṣṭveha mānavaḥ /",
  "GP12lip_1_pu:12181": "sadyaḥ pāpavinirmuktaḥ paśupāśairvimucyate // LiP_1,92.105 //",
  "GP12lip_1_pu:12182": "śaileśaṃ saṃgameśaṃ ca svarlīnaṃ madhyameśvaram /",
  "GP12lip_1_pu:12183": "hiraṇyagarbham īśānaṃ goprekṣaṃ vṛṣabhadhvajam // LiP_1,92.106 //",
  "GP12lip_1_pu:12184": "upaśāntaṃ śivaṃ caiva jyeṣṭhasthānanivāsinam /",
  "GP12lip_1_pu:12185": "śukreśvaraṃ ca vikhyātaṃ vyāghreśaṃ jambukeśvaram // LiP_1,92.107 //",
  "GP12lip_1_pu:12186": "dṛṣṭvā na jāyate martyaḥ saṃsāre duḥkhasāgare /",
  "GP12lip_1_pu:12187": "sūta uvāca",
  "GP12lip_1_pu:12188": "evam uktvā mahādevo diśaḥ sarvā vyalokayat // LiP_1,92.108 //",
  "GP12lip_1_pu:12189": "vilokya saṃsthite paścād devadeve maheśvare /",
  "GP12lip_1_pu:12190": "akasmādabhavatsarvaḥ sa deśojjvalito yathā // LiP_1,92.109 //",
  "GP12lip_1_pu:12191": "tataḥ pāśupatāḥ siddhā bhasmābhyaṅgasitaprabhāḥ /",
  "GP12lip_1_pu:12192": "māheśvarā mahātmānas tathā vai niyatavratāḥ // LiP_1,92.110 //",
  "GP12lip_1_pu:12193": "bahavaḥ śataśo 'bhyetya namaścakrurmaheśvaram /",
  "GP12lip_1_pu:12194": "punarnirīkṣya yogeśaṃ dhyānayogaṃ ca kṛtsnaśaḥ // LiP_1,92.111 //",
  "GP12lip_1_pu:12195": "tasthurātmānamāsthāya līyamānā iveśvare /",
  "GP12lip_1_pu:12196": "sthitānāṃ sa tadā teṣāṃ devadeva umāpatiḥ // LiP_1,92.112 //",
  "GP12lip_1_pu:12197": "sa bibhratparamāṃ mūrtiṃ babhūva puruṣaḥ prabhuḥ /",
  "GP12lip_1_pu:12198": "kṛtsnaṃ jagadihaikasthaṃ kartum anta iva sthitaḥ // LiP_1,92.113 //",
  "GP12lip_1_pu:12199": "tasya tāṃ paramāṃ mūrtim āsthitasya jagatprabhoḥ /",
  "GP12lip_1_pu:12200": "na śaśāka punardraṣṭuṃ hṛṣṭaromā girīndrajā // LiP_1,92.114 //",
  "GP12lip_1_pu:12201": "tatastvadṛṣṭamākāraṃ buddhvā sā prakṛtisthitam /",
  "GP12lip_1_pu:12202": "prakṛtermūrtimāsthāya yogena parameśvarī // LiP_1,92.115 //",
  "GP12lip_1_pu:12203": "taṃ śaśāka punardraṣṭuṃ harasya ca mahātmanaḥ /",
  "GP12lip_1_pu:12204": "tataste layamādhāya yoginaḥ puruṣasya tu // LiP_1,92.116 //",
  "GP12lip_1_pu:12205": "viviśurhṛdayaṃ sarve dagdhasaṃsārabījinaḥ /",
  "GP12lip_1_pu:12206": "pañcākṣarasya vai bījaṃ saṃsmarantaḥ suśobhanam // LiP_1,92.117 //",
  "GP12lip_1_pu:12207": "sarvapāpaharaṃ divyaṃ purā caiva prakāśitam /",
  "GP12lip_1_pu:12208": "nīlalohitamūrtisthaṃ punaścakre vapuḥ śubham // LiP_1,92.118 //",
  "GP12lip_1_pu:12209": "taṃ dṛṣṭvā śailajā prāha hṛṣṭasarvatanūruhā /",
  "GP12lip_1_pu:12210": "stuvatī caraṇau natvā ka ime bhagavanniti // LiP_1,92.119 //",
  "GP12lip_1_pu:12211": "tāmuvāca suraśreṣṭhas tadā devīṃ girīndrajām /",
  "GP12lip_1_pu:12212": "śrībhagavānuvāca",
  "GP12lip_1_pu:12213": "madīyaṃ vratamāśritya bhaktimadbhir dvijottamaiḥ // LiP_1,92.120 //",
  "GP12lip_1_pu:12214": "yairyairyogā ihābhyastās teṣām ekena janmanā /",
  "GP12lip_1_pu:12215": "kṣetrasyāsya prabhāvena bhaktyā ca mama bhāmini // LiP_1,92.121 //",
  "GP12lip_1_pu:12216": "anugraho mayā hyevaṃ kriyate mūrtitaḥ svayam /",
  "GP12lip_1_pu:12217": "tasmād etan mahat kṣetraṃ brahmādyaiḥ sevitaṃ tathā // LiP_1,92.122 //",
  "GP12lip_1_pu:12218": "śrutimadbhiś ca viprendraiḥ saṃsiddhaiś ca tapasvibhiḥ /",
  "GP12lip_1_pu:12219": "pratimāsaṃ tathāṣṭamyāṃ pratimāsaṃ caturdaśīm // LiP_1,92.123 //",
  "GP12lip_1_pu:12220": "ubhayoḥ pakṣayordevi vārāṇasyāmupāsyate /",
  "GP12lip_1_pu:12221": "śaśibhānūparāge ca kārtikyāṃ ca viśeṣataḥ // LiP_1,92.124 //",
  "GP12lip_1_pu:12222": "sarvaparvasu puṇyeṣu viṣuveṣvayaneṣu ca /",
  "GP12lip_1_pu:12223": "pṛthivyāṃ sarvatīrthāni vārāṇasyāṃ tu jāhnavīm // LiP_1,92.125 //",
  "GP12lip_1_pu:12224": "uttarapravahāṃ puṇyāṃ mama mauliviniḥsṛtām /",
  "GP12lip_1_pu:12225": "pituste girirājasya śubhāṃ himavataḥ sutām // LiP_1,92.126 //",
  "GP12lip_1_pu:12226": "puṇyasthānasthitāṃ puṇyāṃ puṇyadikpravahāṃ sadā /",
  "GP12lip_1_pu:12227": "bhajante sarvato 'bhyetya ye tāñchṛṇu varānane // LiP_1,92.127 //",
  "GP12lip_1_pu:12228": "saṃnihatya kurukṣetraṃ sārdhaṃ tīrthaśatais tathā /",
  "GP12lip_1_pu:12229": "puṣkaraṃ nimiṣaṃ caiva prayāgaṃ ca pṛthūdakam // LiP_1,92.128 //",
  "GP12lip_1_pu:12230": "drumakṣetraṃ kurukṣetraṃ naimiṣaṃ tīrthasaṃyutam /",
  "GP12lip_1_pu:12231": "kṣetrāṇi sarvato devi devatā ṛṣayas tathā // LiP_1,92.129 //",
  "GP12lip_1_pu:12232": "saṃdhyā ca ṛtavaścaiva sarvā nadyaḥ sarāṃsi ca /",
  "GP12lip_1_pu:12233": "samudrāḥ sapta caivātra devatīrthāni kṛtsnaśaḥ // LiP_1,92.130 //",
  "GP12lip_1_pu:12234": "bhāgīrathīṃ sameṣyanti sarvaparvasu suvrate /",
  "GP12lip_1_pu:12235": "avimukteśvaraṃ dṛṣṭvā dṛṣṭvā caiva triviṣṭapam // LiP_1,92.131 //",
  "GP12lip_1_pu:12236": "kālabhairavamāsādya dhūtapāpāni sarvaśaḥ /",
  "GP12lip_1_pu:12237": "bhavanti hi sureśāni sarvaparvasu parvasu // LiP_1,92.132 //",
  "GP12lip_1_pu:12238": "pṛthivyāṃ yāni puṇyāni mahāntyāyatanāni ca /",
  "GP12lip_1_pu:12239": "praviśanti sadābhyetya puṇyaṃ parvasu parvasu /",
  "GP12lip_1_pu:12240": "avimuktaṃ kṣetravaraṃ mahāpāpanibarhaṇam // LiP_1,92.133 //",
  "GP12lip_1_pu:12241": "kedāre caiva yalliṅgaṃ yacca liṅgaṃ mahālaye // LiP_1,92.134 //",
  "GP12lip_1_pu:12242": "madhyameśvarasaṃjñaṃ ca tathā pāśupateśvaram /",
  "GP12lip_1_pu:12243": "śaṅkukarṇeśvaraṃ caiva gokarṇau ca tathā hyubhau // LiP_1,92.135 //",
  "GP12lip_1_pu:12244": "drumacaṇḍeśvaraṃ nāma bhadreśvaram anuttamam /",
  "GP12lip_1_pu:12245": "sthāneśvaraṃ tathaikāgraṃ kāleśvaram ajeśvaram // LiP_1,92.136 //",
  "GP12lip_1_pu:12246": "bhairaveśvaram īśānaṃ tathauṃkārakasaṃjñitam /",
  "GP12lip_1_pu:12247": "amareśaṃ mahākālaṃ jyotiṣaṃ bhasmagātrakam // LiP_1,92.137 //",
  "GP12lip_1_pu:12248": "yāni cānyāni puṇyāni sthānāni mama bhūtale /",
  "GP12lip_1_pu:12249": "aṣṭaṣaṣṭisamākhyāni rūḍhānyanyāni kṛtsnaśaḥ // LiP_1,92.138 //",
  "GP12lip_1_pu:12250": "tāni sarvāṇyaśeṣāṇi vārāṇasyāṃ viśanti mām /",
  "GP12lip_1_pu:12251": "sarvaparvasu puṇyeṣu guhyaṃ caitadudāhṛtam // LiP_1,92.139 //",
  "GP12lip_1_pu:12252": "teneha labhate jantur mṛto divyāmṛtaṃ padam /",
  "GP12lip_1_pu:12253": "snātasya caiva gaṅgāyāṃ dṛṣṭena ca mayā śubhe // LiP_1,92.140 //",
  "GP12lip_1_pu:12254": "sarvayajñaphalaistulyam iṣṭaiḥ śatasahasraśaḥ /",
  "GP12lip_1_pu:12255": "sadya eva samāpnoti kiṃ tataḥ paramādbhutam // LiP_1,92.141 //",
  "GP12lip_1_pu:12256": "sarvāyatanamukhyāni divi bhūmau giriṣv api /",
  "GP12lip_1_pu:12257": "parātparataraṃ devī budhyasveti mayoditam // LiP_1,92.142 //",
  "GP12lip_1_pu:12258": "aviśabdena pāpastu vedoktaḥ kathyate dvijaiḥ /",
  "GP12lip_1_pu:12259": "tena muktaṃ mayā juṣṭam avimuktam ata ucyate // LiP_1,92.143 //",
  "GP12lip_1_pu:12260": "ityuktvā bhagavān rudraḥ sarvalokamaheśvaraḥ /",
  "GP12lip_1_pu:12261": "sudṛṣṭaṃ kuru deveśi avimuktaṃ gṛhaṃ mama // LiP_1,92.144 //",
  "GP12lip_1_pu:12262": "(śrīśaila)",
  "GP12lip_1_pu:12263": "ityuktvā bhagavān devas tayā sārdham umāpatiḥ /",
  "GP12lip_1_pu:12264": "darśayāmāsa bhagavān śrīparvatamanuttamam // LiP_1,92.145 //",
  "GP12lip_1_pu:12265": "avimukteśvare nityam avasacca sadā tayā /",
  "GP12lip_1_pu:12266": "sarvagatvācca sarvatvāt sarvātmā sadasanmayaḥ // LiP_1,92.146 //",
  "GP12lip_1_pu:12267": "śrīparvatamanuprāpya devyā deveśvaro haraḥ /",
  "GP12lip_1_pu:12268": "kṣetrāṇi darśayāmāsa sarvabhūtapatirbhavaḥ // LiP_1,92.147 //",
  "GP12lip_1_pu:12269": "kuṇḍīprabhaṃ ca paramaṃ divyaṃ vaiśravaṇeśvaram /",
  "GP12lip_1_pu:12270": "āśāliṅgaṃ ca deveśaṃ divyaṃ yacca bileśvaram // LiP_1,92.148 //",
  "GP12lip_1_pu:12271": "rāmeśvaraṃ ca paramaṃ viṣṇunā yatpratiṣṭhitam /",
  "GP12lip_1_pu:12272": "dakṣiṇadvārapārśve tu kuṇḍaleśvaramīśvaram // LiP_1,92.149 //",
  "GP12lip_1_pu:12273": "pūrvadvārasamīpasthaṃ tripurāntakamuttamam /",
  "GP12lip_1_pu:12274": "vivṛddhaṃ giriṇā sārdhaṃ devadevanamaskṛtam // LiP_1,92.150 //",
  "GP12lip_1_pu:12275": "madhyameśvaramityuktaṃ triṣu lokeṣu viśrutam /",
  "GP12lip_1_pu:12276": "amareśvaraṃ ca varadaṃ devaiḥ pūrvaṃ pratiṣṭhitam // LiP_1,92.151 //",
  "GP12lip_1_pu:12277": "gocarmeśvaram īśānaṃ tathendreśvaram adbhutam /",
  "GP12lip_1_pu:12278": "karmeśvaraṃ ca vipulaṃ kāryārthaṃ brahmaṇā kṛtam // LiP_1,92.152 //",
  "GP12lip_1_pu:12279": "śrīmatsiddhavaṭaṃ caiva sadāvāso mamāvyaye /",
  "GP12lip_1_pu:12280": "ajena nirmitaṃ divyaṃ sākṣādajabilaṃ śubham // LiP_1,92.153 //",
  "GP12lip_1_pu:12281": "tatraiva pāduke divye madīye ca bileśvare /",
  "GP12lip_1_pu:12282": "tatra śṛṅgāṭakākāraṃ śṛṅgāṭācalamadhyame // LiP_1,92.154 //",
  "GP12lip_1_pu:12283": "śṛṅgāṭakeśvaraṃ nāma śrīdevyā tu pratiṣṭhitam /",
  "GP12lip_1_pu:12284": "mallikārjunakaṃ caiva mama vāsamidaṃ śubham // LiP_1,92.155 //",
  "GP12lip_1_pu:12285": "rajeśvaraṃ ca paryāye rajasā supratiṣṭhitam /",
  "GP12lip_1_pu:12286": "gajeśvaraṃ ca vaiśākhaṃ kapoteśvaramavyayam // LiP_1,92.156 //",
  "GP12lip_1_pu:12287": "koṭīśvaraṃ mahātīrthaṃ rudrakoṭigaṇaiḥ purā /",
  "GP12lip_1_pu:12288": "sevitaṃ devi paśyādya sarvasmādadhikaṃ śubham // LiP_1,92.157 //",
  "GP12lip_1_pu:12289": "dvidevakulasaṃjñaṃ ca brahmaṇā dakṣiṇe śubham /",
  "GP12lip_1_pu:12290": "uttare sthāpitaṃ caiva viṣṇunā caiva śailajam // LiP_1,92.158 //",
  "GP12lip_1_pu:12291": "mahāpramāṇaliṅgaṃ ca mayā pūrvaṃ pratiṣṭhitam /",
  "GP12lip_1_pu:12292": "paścime parvate paśya brahmeśvaramaleśvaram // LiP_1,92.159 //",
  "GP12lip_1_pu:12293": "alaṃkṛtaṃ tvayā brahman purastān munibhiḥ saha /",
  "GP12lip_1_pu:12294": "ityuktvā tadgṛhe tiṣṭhad alaṃgṛhamiti smṛtam // LiP_1,92.160 //",
  "GP12lip_1_pu:12295": "tatrāpi tīrthaṃ tīrthajñe vyomaliṅgaṃ ca paśya me /",
  "GP12lip_1_pu:12296": "kadambeśvaram etaddhi skandenaiva pratiṣṭhitam // LiP_1,92.161 //",
  "GP12lip_1_pu:12297": "gomaṇḍaleśvaraṃ caiva nandādyaiḥ supratiṣṭhitam /",
  "GP12lip_1_pu:12298": "devaiḥ sarvaistu śakrādyaiḥ sthāpitāni varānane // LiP_1,92.162 //",
  "GP12lip_1_pu:12299": "śrīmaddevahradaprānte sthānānīmāni paśya me /",
  "GP12lip_1_pu:12300": "tathā hārapure devi tava hāre nipātite // LiP_1,92.163 //",
  "GP12lip_1_pu:12301": "tvayā hitāya jagatāṃ hārakuṇḍamidaṃ kṛtam /",
  "GP12lip_1_pu:12302": "śivarudrapure caiva tatkāyopari suvrate // LiP_1,92.164 //",
  "GP12lip_1_pu:12303": "tatra pitrā suśailena sthāpitaṃ tvacaleśvaram /",
  "GP12lip_1_pu:12304": "alaṃkṛtaṃ mayā brahma purastān munibhiḥ saha // LiP_1,92.165 //",
  "GP12lip_1_pu:12305": "caṇḍikeśvarakaṃ devi caṇḍikeśā tavātmajā /",
  "GP12lip_1_pu:12306": "caṇḍikānirmitaṃ sthānam aṃbikātīrtham uttamam // LiP_1,92.166 //",
  "GP12lip_1_pu:12307": "rucikeśvarakaṃ caiva dhāraiṣā kapilā śubhā /",
  "GP12lip_1_pu:12308": "eteṣu devi sthāneṣu tīrtheṣu vividheṣu ca // LiP_1,92.167 //",
  "GP12lip_1_pu:12309": "pūjayenmāṃ sadā bhaktyā mayā sārdhaṃ hi modate /",
  "GP12lip_1_pu:12310": "śrīśaile saṃtyajed dehaṃ brāhmaṇo dagdhakilbiṣaḥ // LiP_1,92.168 //",
  "GP12lip_1_pu:12311": "mucyate nātra saṃdeho hy avimukte yathā śubham /",
  "GP12lip_1_pu:12312": "mahāsnānaṃ ca yaḥ kuryād ghṛtena vidhinaiva tu // LiP_1,92.169 //",
  "GP12lip_1_pu:12313": "sa yāti mama sāyujyaṃ sthāneṣveteṣu suvrate /",
  "GP12lip_1_pu:12314": "snānaṃ palaśataṃ jñeyam abhyaṅgaṃ pañcaviṃśati // LiP_1,92.170 //",
  "GP12lip_1_pu:12315": "palānāṃ dve sahasre tu mahāsnānaṃ prakīrtitam /",
  "GP12lip_1_pu:12316": "snāpya liṅgaṃ madīyaṃ tu gavyenaiva ghṛtena ca // LiP_1,92.171 //",
  "GP12lip_1_pu:12317": "viśodhya sarvadravyaistu vāribhir abhiṣiñcati /",
  "GP12lip_1_pu:12318": "saṃmārjya śatayajñānāṃ snānena prayutaṃ tathā // LiP_1,92.172 //",
  "GP12lip_1_pu:12319": "pūjayā śatasāhasram anantaṃ gītavādinām /",
  "GP12lip_1_pu:12320": "mahāsnāne prasaktaṃ tu snānamaṣṭaguṇaṃ smṛtam // LiP_1,92.173 //",
  "GP12lip_1_pu:12321": "jalena kevalenaiva gandhatoyena bhaktitaḥ /",
  "GP12lip_1_pu:12322": "anulepanaṃ tu tat sarvaṃ pañcaviṃśatpalena vai // LiP_1,92.174 //",
  "GP12lip_1_pu:12323": "śamīpuṣpaṃ ca vidhinā bilvapatraṃ ca paṅkajam /",
  "GP12lip_1_pu:12324": "anyānyapi ca puṣpāṇi bilvapatraṃ na saṃtyajet // LiP_1,92.175 //",
  "GP12lip_1_pu:12325": "caturdroṇair mahādevam aṣṭadroṇairathāpi vā /",
  "GP12lip_1_pu:12326": "daśadroṇais tu naivedyam aṣṭadroṇairathāpi vā // LiP_1,92.176 //",
  "GP12lip_1_pu:12327": "śatadroṇasamaṃ puṇyam āḍhake 'pi vidhīyate /",
  "GP12lip_1_pu:12328": "vittahīnasya viprasya nātra kāryā vicāraṇā // LiP_1,92.177 //",
  "GP12lip_1_pu:12329": "bherīmṛdaṅgamuraja- timirāpaṭahādibhiḥ /",
  "GP12lip_1_pu:12330": "vāditrairvividhaiścānyair ninādairvividhairapi // LiP_1,92.178 //",
  "GP12lip_1_pu:12331": "jāgaraṃ kārayedyastu prārthayecca yathākramam /",
  "GP12lip_1_pu:12332": "sa bhṛtyaputradāraiś ca tathā saṃbandhibāndhavaiḥ // LiP_1,92.179 //",
  "GP12lip_1_pu:12333": "sārdhaṃ pradakṣiṇaṃ kṛtvā prārthayelliṅgam uttamam /",
  "GP12lip_1_pu:12334": "dravyahīnaṃ kriyāhīnaṃ śraddhāhīnaṃ sureśvara // LiP_1,92.180 //",
  "GP12lip_1_pu:12335": "kṛtaṃ vā na kṛtaṃ vāpi kṣantumarhasi śaṅkara /",
  "GP12lip_1_pu:12336": "ityuktvā vai japedrudraṃ tvaritaṃ śāntimeva ca // LiP_1,92.181 //",
  "GP12lip_1_pu:12337": "japitvaivaṃ mahābījaṃ tathā pañcākṣarasya vai /",
  "GP12lip_1_pu:12338": "sa evaṃ sarvatīrtheṣu sarvayajñeṣu yatphalam // LiP_1,92.182 //",
  "GP12lip_1_pu:12339": "tatphalaṃ samavāpnoti vārāṇasyāṃ yathā mṛtaḥ /",
  "GP12lip_1_pu:12340": "tathaiva mama sāyujyaṃ labhate nātra saṃśayaḥ // LiP_1,92.183 //",
  "GP12lip_1_pu:12341": "matpriyārthamidaṃ kāryaṃ madbhaktairvidhipūrvakam /",
  "GP12lip_1_pu:12342": "ye na kurvanti te bhaktā na bhavanti na saṃśayaḥ // LiP_1,92.184 //",
  "GP12lip_1_pu:12343": "sūta uvāca",
  "GP12lip_1_pu:12344": "niśamya vacanaṃ devī gatvā vārāṇasīṃ purīm /",
  "GP12lip_1_pu:12345": "avimukteśvaraṃ liṅgaṃ payasā ca ghṛtena ca // LiP_1,92.185 //",
  "GP12lip_1_pu:12346": "arcayāmāsa deveśaṃ rudraṃ bhuvananāyakam /",
  "GP12lip_1_pu:12347": "avimukte ca tapasā mandarasya mahātmanaḥ // LiP_1,92.186 //",
  "GP12lip_1_pu:12348": "kalpayāmāsa vai kṣetraṃ mandare cārukandare /",
  "GP12lip_1_pu:12349": "tatrāndhakaṃ mahādaityaṃ hiraṇyākṣasutaṃ prabhuḥ // LiP_1,92.187 //",
  "GP12lip_1_pu:12350": "anugṛhya gaṇatvaṃ ca prāpayāmāsa līlayā /",
  "GP12lip_1_pu:12351": "etadvaḥ kathitaṃ sarvaṃ kathāsarvasvamādarāt // LiP_1,92.188 //",
  "GP12lip_1_pu:12352": "yaḥ paṭhecchṛṇuyādvāpi kṣetramāhātmyamuttamam /",
  "GP12lip_1_pu:12353": "sarvakṣetreṣu yatpuṇyaṃ tatsarvaṃ sahasā labhet // LiP_1,92.189 //",
  "GP12lip_1_pu:12354": "śrāvayedvā dvijānsarvān kṛtaśaucān jitendriyān /",
  "GP12lip_1_pu:12355": "sa eva sarvayajñasya phalaṃ prāpnoti mānavaḥ // LiP_1,92.190 //",
  "GP12lip_1_pu:12356": "iti śrīliṅgamahāpurāṇe pūrvabhāge vārāṇasīśrīśailamāhātmyakathanaṃ nāma dvinavatitamo 'dhyāyaḥ",
  "GP12lip_1_pu:12358": "LiP, 1, 93",
  "GP12lip_1_pu:12359": "ṛṣaya ūcuḥ",
  "GP12lip_1_pu:12360": "andhako nāma daityendro mandare cārukandare /",
  "GP12lip_1_pu:12361": "damitastu kathaṃ lebhe gāṇapatyaṃ maheśvarāt // LiP_1,93.1 //",
  "GP12lip_1_pu:12362": "vaktumarhasi cāsmākaṃ yathāvṛttaṃ yathāśrutam /",
  "GP12lip_1_pu:12363": "sūta uvāca",
  "GP12lip_1_pu:12364": "andhakānugrahaṃ caiva mandare śoṣaṇaṃ tathā // LiP_1,93.2 //",
  "GP12lip_1_pu:12365": "varalābhamaśeṣaṃ ca pravadāmi samāsataḥ /",
  "GP12lip_1_pu:12366": "hiraṇyākṣasya tanayo hiraṇyanayanopamaḥ // LiP_1,93.3 //",
  "GP12lip_1_pu:12367": "purāndhaka iti khyātas tapasā labdhavikramaḥ /",
  "GP12lip_1_pu:12368": "prasādādbrahmaṇaḥ sākṣād avadhyatvamavāpya ca // LiP_1,93.4 //",
  "GP12lip_1_pu:12369": "trailokyamakhilaṃ bhuktvā jitvā cendrapuraṃ purā /",
  "GP12lip_1_pu:12370": "līlayā cāprayatnena trāsayāmāsa vāsavam // LiP_1,93.5 //",
  "GP12lip_1_pu:12371": "bādhitāstāḍitā baddhāḥ pātitāstena te surāḥ /",
  "GP12lip_1_pu:12372": "viviśurmandaraṃ bhītā nārāyaṇapurogamāḥ // LiP_1,93.6 //",
  "GP12lip_1_pu:12373": "evaṃ saṃpīḍya vai devān andhako 'pi mahāsuraḥ /",
  "GP12lip_1_pu:12374": "yadṛcchayā giriṃ prāpto mandaraṃ cārukandaram // LiP_1,93.7 //",
  "GP12lip_1_pu:12375": "tataste samastāḥ surendrāḥ sasādhyāḥ sureśaṃ maheśaṃ puretyāhurevam /",
  "GP12lip_1_pu:12376": "drutaṃ cālpavīryaprabhinnāṅgabhinnā vayaṃ daityarājasya śastrairnikṛttāḥ // LiP_1,93.8 //",
  "GP12lip_1_pu:12377": "itīdamakhilaṃ śrutvā daityāgamam anaupamam /",
  "GP12lip_1_pu:12378": "gaṇeśvaraiś ca bhagavān andhakābhimukhaṃ yayau // LiP_1,93.9 //",
  "GP12lip_1_pu:12379": "tatrendrapadmodbhavaviṣṇumukhyāḥ sureśvarā vipravarāś ca sarve /*",
  "GP12lip_1_pu:12380": "jayeti vācā bhagavantam ūcuḥ kirīṭabaddhāñjalayaḥ samantāt // LiP_1,93.10 //*",
  "GP12lip_1_pu:12381": "athāśeṣāsurāṃstasya koṭikoṭiśatais tataḥ /",
  "GP12lip_1_pu:12382": "bhasmīkṛtya mahādevo nirbibhedāndhakaṃ tadā // LiP_1,93.11 //",
  "GP12lip_1_pu:12383": "śūlena śūlinā protaṃ dagdhakalmaṣakañcukam /",
  "GP12lip_1_pu:12384": "dṛṣṭvāndhakaṃ nanādeśaṃ praṇamya sa pitāmahaḥ // LiP_1,93.12 //",
  "GP12lip_1_pu:12385": "tannādaśravaṇānnedur devā devaṃ praṇamya tam /",
  "GP12lip_1_pu:12386": "nanṛturmunayaḥ sarve mumudurgaṇapuṅgavāḥ // LiP_1,93.13 //",
  "GP12lip_1_pu:12387": "sasṛjuḥ puṣpavarṣāṇi devāḥ śaṃbhostadopari /",
  "GP12lip_1_pu:12388": "trailokyamakhilaṃ harṣān nananda ca nanāda ca // LiP_1,93.14 //",
  "GP12lip_1_pu:12389": "dagdho 'gninā ca śūlena protaḥ preta ivāndhakaḥ /",
  "GP12lip_1_pu:12390": "sāttvikaṃ bhāvamāsthāya cintayāmāsa cetasā // LiP_1,93.15 //",
  "GP12lip_1_pu:12391": "janmāntare 'pi devena dagdho yasmācchivena vai /",
  "GP12lip_1_pu:12392": "ārādhito mayā śaṃbhuḥ purā sākṣānmaheśvaraḥ // LiP_1,93.16 //",
  "GP12lip_1_pu:12393": "tasmādetanmayā labdham anyathā nopapadyate /",
  "GP12lip_1_pu:12394": "yaḥ smarenmanasā rudraṃ prāṇānte sakṛdeva vā // LiP_1,93.17 //",
  "GP12lip_1_pu:12395": "sa yāti śivasāyujyaṃ kiṃ punarbahuśaḥ smaran /",
  "GP12lip_1_pu:12396": "brahmā ca bhagavānviṣṇuḥ sarve devāḥ savāsavāḥ // LiP_1,93.18 //",
  "GP12lip_1_pu:12397": "śaraṇaṃ prāpya tiṣṭhanti tameva śaraṇaṃ vrajet /",
  "GP12lip_1_pu:12398": "evaṃ saṃcintya tuṣṭātmā so 'ndhakaś cāndhakārdanam // LiP_1,93.19 //",
  "GP12lip_1_pu:12399": "sagaṇaṃ śivamīśānam astuvatpuṇyagauravāt /",
  "GP12lip_1_pu:12400": "prārthitastena bhagavān paramārtiharo haraḥ // LiP_1,93.20 //",
  "GP12lip_1_pu:12401": "hiraṇyanetratanayaṃ śūlāgrasthaṃ sureśvaraḥ /",
  "GP12lip_1_pu:12402": "provāca dānavaṃ prekṣya ghṛṇayā nīlalohitaḥ // LiP_1,93.21 //",
  "GP12lip_1_pu:12403": "tuṣṭo 'smi vatsa bhadraṃ te kāmaṃ kiṃ karavāṇi te /",
  "GP12lip_1_pu:12404": "varānvaraya daityendra varado 'haṃ tavāndhaka // LiP_1,93.22 //",
  "GP12lip_1_pu:12405": "śrutvā vākyaṃ tadā śaṃbhor hiraṇyanayanātmajaḥ /",
  "GP12lip_1_pu:12406": "harṣagadgadayā vācā provācedaṃ maheśvaram // LiP_1,93.23 //",
  "GP12lip_1_pu:12407": "bhagavandevadeveśa bhaktārtihara śaṅkara /",
  "GP12lip_1_pu:12408": "tvayi bhaktiḥ prasīdeśa yadi deyo varaś ca me // LiP_1,93.24 //",
  "GP12lip_1_pu:12409": "śrutvā bhavo 'pi vacanam andhakasya mahātmanaḥ /",
  "GP12lip_1_pu:12410": "pradadau durlabhāṃ śraddhāṃ daityendrāya mahādyutiḥ // LiP_1,93.25 //",
  "GP12lip_1_pu:12411": "gāṇapatyaṃ ca daityāya pradadau cāvaropya tam /",
  "GP12lip_1_pu:12412": "praṇemustaṃ surendrādyā gāṇapatye pratiṣṭhitam // LiP_1,93.26 //",
  "GP12lip_1_pu:12413": "iti śrīliṅgamahāpurāṇe pūrvabhāge andhakagāṇapatyātmako nāma trinavatitamo 'dhyāyaḥ",
  "GP12lip_1_pu:12415": "LiP, 1, 94",
  "GP12lip_1_pu:12416": "ṛṣaya ūcuḥ",
  "GP12lip_1_pu:12417": "kathamasya pitā daityo hiraṇyākṣaḥ sudāruṇaḥ /",
  "GP12lip_1_pu:12418": "viṣṇunā sūdito viṣṇur vārāhatvaṃ kathaṃ gataḥ // LiP_1,94.1 //",
  "GP12lip_1_pu:12419": "tasya śṛṅgaṃ maheśasya bhūṣaṇatvaṃ kathaṃ gatam /",
  "GP12lip_1_pu:12420": "etatsarvaṃ viśeṣeṇa sūta vaktumihārhasi // LiP_1,94.2 //",
  "GP12lip_1_pu:12421": "sūta uvāca",
  "GP12lip_1_pu:12422": "hiraṇyakaśiporbhrātā hiraṇyākṣa iti smṛtaḥ /",
  "GP12lip_1_pu:12423": "purāndhakāsureśasya pitā kālāntakopamaḥ // LiP_1,94.3 //",
  "GP12lip_1_pu:12424": "devāñjitvātha daityendro baddhvā ca dharaṇīmimām /",
  "GP12lip_1_pu:12425": "nītvā rasātalaṃ cakre vandīm indīvaraprabhām // LiP_1,94.4 //",
  "GP12lip_1_pu:12426": "tataḥ sabrahmakā devāḥ parimlānamukhaśriyaḥ /",
  "GP12lip_1_pu:12427": "bādhitāstāḍitā baddhvā hiraṇyākṣeṇa tena vai // LiP_1,94.5 //",
  "GP12lip_1_pu:12428": "balinā daityamukhyena krūreṇa sudurātmanā /",
  "GP12lip_1_pu:12429": "praṇamya śirasā viṣṇuṃ daityakoṭivimardanam // LiP_1,94.6 //",
  "GP12lip_1_pu:12430": "sarve vijñāpayāmāsur dharaṇībandhanaṃ hareḥ /",
  "GP12lip_1_pu:12431": "śrutvaitadbhagavān viṣṇur dharaṇībandhanaṃ hariḥ // LiP_1,94.7 //",
  "GP12lip_1_pu:12432": "bhūtvā yajñavarāho 'sau yathā liṅgodbhave tathā /",
  "GP12lip_1_pu:12433": "daityaiś ca sārdhaṃ daityendraṃ hiraṇyākṣaṃ mahābalam // LiP_1,94.8 //",
  "GP12lip_1_pu:12434": "daṃṣṭrāgrakoṭyā hatvainaṃ reje daityāntakṛtprabhuḥ /",
  "GP12lip_1_pu:12435": "kalpādiṣu yathāpūrvaṃ praviśya ca rasātalam // LiP_1,94.9 //",
  "GP12lip_1_pu:12436": "ānīya vasudhāṃ devīm aṅkasthāmakarodbahiḥ /",
  "GP12lip_1_pu:12437": "tatas tuṣṭāva deveśaṃ devadevaḥ pitāmahaḥ // LiP_1,94.10 //",
  "GP12lip_1_pu:12438": "śakrādyaiḥ sahito bhūtvā harṣagadgadayā girā /",
  "GP12lip_1_pu:12439": "śāśvatāya varāhāya daṃṣṭriṇe daṇḍine namaḥ // LiP_1,94.11 //",
  "GP12lip_1_pu:12440": "nārāyaṇāya sarvāya brahmaṇe paramātmane /",
  "GP12lip_1_pu:12441": "kartre dhartre dharāyāstu hartre devāriṇāṃ svayam /",
  "GP12lip_1_pu:12442": "kartre netre surendrāṇāṃ śāstre ca sakalasya ca // LiP_1,94.12 //",
  "GP12lip_1_pu:12443": "tvamaṣṭamūrtistvamanantamūrtis tvamādidevastvamanantaveditaḥ /",
  "GP12lip_1_pu:12444": "tvayā kṛtaṃ sarvamidaṃ prasīda sureśa lokeśa varāha viṣṇo // LiP_1,94.13 //",
  "GP12lip_1_pu:12445": "tathaikadaṃṣṭrāgramukhāgrakoṭi- bhāgaikabhāgārdhatamena viṣṇo /",
  "GP12lip_1_pu:12446": "hatāḥ kṣaṇāt kāmada daityamukhyāḥ svadaṃṣṭrakoṭyā saha putrabhṛtyaiḥ // LiP_1,94.14 //",
  "GP12lip_1_pu:12447": "tvayoddhṛtā deva dharā dhareśa dharādharākāra dhṛtāgradaṃṣṭre /",
  "GP12lip_1_pu:12448": "dharādharaiḥ sarvajanaiḥ samudraiḥ surāsuraiḥ sevitacandravaktra // LiP_1,94.15 //",
  "GP12lip_1_pu:12449": "tvayaiva deveśa vibho kṛtaś ca jayaḥ surāṇāmasureśvarāṇām /",
  "GP12lip_1_pu:12450": "aho pradattastu varaḥ prasīda vāgdevatā vārijasaṃbhavāya // LiP_1,94.16 //",
  "GP12lip_1_pu:12451": "tava romṇi sakalāmareśvarānayanadvaye śaśiravī padadvaye /*",
  "GP12lip_1_pu:12452": "nihitā rasātalagatā vasuṃdharā tava pṛṣṭhataḥ sakalatārakādayaḥ // LiP_1,94.17 //*",
  "GP12lip_1_pu:12453": "jagatāṃ hitāya bhavatā vasuṃdharā bhagavan rasātalapuṭaṃ gatā tadā /",
  "GP12lip_1_pu:12454": "abaloddhṛtā ca bhagavaṃstavaiva sakalaṃ tvayaiva hi dhṛtaṃ jagadguro // LiP_1,94.18 //",
  "GP12lip_1_pu:12455": "iti vākpatirbahuvidhaistavārcanaiḥ praṇipatya viṣṇumamaraiḥ prajāpatiḥ /",
  "GP12lip_1_pu:12456": "vividhānvarān harimukhāttu labdhavān harinābhivārijadehabhṛt svayam // LiP_1,94.19 //",
  "GP12lip_1_pu:12457": "atha tāmuddhṛtāṃ tena dharāṃ devā munīśvarāḥ /",
  "GP12lip_1_pu:12458": "mūrdhnyāropya namaścakruś cakriṇaḥ saṃnidhau tadā // LiP_1,94.20 //",
  "GP12lip_1_pu:12459": "anenaiva varāheṇa coddhṛtāsi varaprade /",
  "GP12lip_1_pu:12460": "kṛṣṇenākliṣṭakāryeṇa śatahastena viṣṇunā // LiP_1,94.21 //",
  "GP12lip_1_pu:12461": "dharaṇi tvaṃ mahābhoge bhūmistvaṃ dhenuravyaye /",
  "GP12lip_1_pu:12462": "lokānāṃ dhāriṇī tvaṃ hi mṛttike hara pātakam // LiP_1,94.22 //",
  "GP12lip_1_pu:12463": "manasā karmaṇā vācā varade vārijekṣaṇe /",
  "GP12lip_1_pu:12464": "tvayā hatena pāpena jīvāmastvatprasādataḥ // LiP_1,94.23 //",
  "GP12lip_1_pu:12465": "ityuktā sā tadā devī dharā devair athābravīt /",
  "GP12lip_1_pu:12466": "varāhadaṃṣṭrābhinnāyāṃ dharāyāṃ mṛttikāṃ dvijāḥ // LiP_1,94.24 //",
  "GP12lip_1_pu:12467": "mantreṇānena yo bibhrat mūrdhni pāpātpramucyate /",
  "GP12lip_1_pu:12468": "āyuṣmān balavān dhanyaḥ putrapautrasamanvitaḥ // LiP_1,94.25 //",
  "GP12lip_1_pu:12469": "kramādbhuvi divaṃ prāpya karmānte modate suraiḥ /",
  "GP12lip_1_pu:12470": "atha deve gate tyaktvā varāhe kṣīrasāgaram // LiP_1,94.26 //",
  "GP12lip_1_pu:12471": "vārāharūpamanaghaṃ cacāla ca dharā punaḥ /",
  "GP12lip_1_pu:12472": "tasya daṃṣṭrābharākrāntā devadevasya dhīmataḥ // LiP_1,94.27 //",
  "GP12lip_1_pu:12473": "yadṛcchayā bhavaḥ paśyan jagāma jagadīśvaraḥ /",
  "GP12lip_1_pu:12474": "daṃṣṭrāṃ jagrāha dṛṣṭvā tāṃ bhūṣaṇārthamathātmanaḥ // LiP_1,94.28 //",
  "GP12lip_1_pu:12475": "dadhāra ca mahādevaḥ kūrcānte vai mahorasi /",
  "GP12lip_1_pu:12476": "devāś ca tuṣṭuvuḥ sendrā devadevasya vaibhavam // LiP_1,94.29 //",
  "GP12lip_1_pu:12477": "dharā pratiṣṭhitā hyevaṃ devadevena līlayā /",
  "GP12lip_1_pu:12478": "bhūtānāṃ saṃplave cāpi viṣṇoścaiva kalevaram // LiP_1,94.30 //",
  "GP12lip_1_pu:12479": "brahmaṇaś ca tathānyeṣāṃ devānāmapi līlayā /",
  "GP12lip_1_pu:12480": "vibhuraṅgavibhāgena bhūṣito na yadi prabhuḥ // LiP_1,94.31 //",
  "GP12lip_1_pu:12481": "kathaṃ vimuktirviprāṇāṃ tasmāddaṃṣṭrī maheśvaraḥ // LiP_1,94.32 //",
  "GP12lip_1_pu:12482": "iti śrīliṅgamahāpurāṇe pūrvabhāge varāhaprādurbhāvo nāma caturnavatitamo 'dhyāyaḥ",
  "GP12lip_1_pu:12484": "LiP, 1, 95",
  "GP12lip_1_pu:12485": "ṛṣaya ūcuḥ",
  "GP12lip_1_pu:12486": "nṛsiṃhena hataḥ pūrvaṃ hiraṇyākṣāgrajaḥ śrutam /",
  "GP12lip_1_pu:12487": "kathaṃ niṣūditastena hiraṇyakaśipurvada // LiP_1,95.1 //",
  "GP12lip_1_pu:12488": "sūta uvāca",
  "GP12lip_1_pu:12489": "(Viṣṇu transforms into Nṛsiṃha and kills Hiraṇyakaśipu)",
  "GP12lip_1_pu:12490": "hiraṇyakaśipoḥ putraḥ prahrāda iti viśrutaḥ /",
  "GP12lip_1_pu:12491": "dharmajñaḥ satyasampannas tapasvī cābhavatsudhīḥ // LiP_1,95.2 //",
  "GP12lip_1_pu:12492": "janmaprabhṛti deveśaṃ pūjayāmāsa cāvyayam /",
  "GP12lip_1_pu:12493": "sarvajñaṃ sarvagaṃ viṣṇuṃ sarvadevabhavodbhavam // LiP_1,95.3 //",
  "GP12lip_1_pu:12494": "tamādipuruṣaṃ bhaktyā parabrahmasvarūpiṇam /",
  "GP12lip_1_pu:12495": "brahmaṇo 'dhipatiṃ sṛṣṭi- sthitisaṃhārakāraṇam // LiP_1,95.4 //",
  "GP12lip_1_pu:12496": "so 'pi viṣṇostathābhūtaṃ dṛṣṭvā putraṃ samāhitam /",
  "GP12lip_1_pu:12497": "namo nārāyaṇāyeti govindeti muhurmuhuḥ // LiP_1,95.5 //",
  "GP12lip_1_pu:12498": "stuvantaṃ prāha devāriḥ pradahanniva pāpadhīḥ /",
  "GP12lip_1_pu:12499": "na māṃ jānāsi durbuddhe sarvadaityāmareśvaram // LiP_1,95.6 //",
  "GP12lip_1_pu:12500": "prahrāda vīra duṣputra dvijadevārtikāraṇam /",
  "GP12lip_1_pu:12501": "ko viṣṇuḥ padmajo vāpi śakraś ca varuṇo 'thavā // LiP_1,95.7 //",
  "GP12lip_1_pu:12502": "vāyuḥ somastatheśānaḥ pāvako mama yaḥ samaḥ /",
  "GP12lip_1_pu:12503": "māmevārcaya bhaktyā ca svalpaṃ nārāyaṇaṃ sadā // LiP_1,95.8 //",
  "GP12lip_1_pu:12504": "prahrāda jīvite vāñchā tavaiṣā śṛṇu cāsti cet /",
  "GP12lip_1_pu:12505": "śrutvāpi tasya vacanaṃ hiraṇyakaśipoḥ sudhīḥ // LiP_1,95.9 //",
  "GP12lip_1_pu:12506": "prahrādaḥ pūjayāmāsa namo nārāyaṇeti ca /",
  "GP12lip_1_pu:12507": "namo nārāyaṇāyeti sarvadaityakumārakān // LiP_1,95.10 //",
  "GP12lip_1_pu:12508": "adhyāpayāmāsa ca tāṃ brahmavidyāṃ suśobhanām /",
  "GP12lip_1_pu:12509": "durlaṅghyāṃ cātmano dṛṣṭvā śakrādibhir api svayam // LiP_1,95.11 //",
  "GP12lip_1_pu:12510": "putreṇa laṅghitāmājñāṃ hiraṇyaḥ prāha dānavān /",
  "GP12lip_1_pu:12511": "etaṃ nānāvidhairvadhyaṃ duṣputraṃ hantumarhatha // LiP_1,95.12 //",
  "GP12lip_1_pu:12512": "evamuktāstadā tena daityena sudurātmanā /",
  "GP12lip_1_pu:12513": "nijaghnurdevadevasya bhṛtyaṃ prahrādamavyayam // LiP_1,95.13 //",
  "GP12lip_1_pu:12514": "tatra tatpratikṛtaṃ tadā surair daityarājatanayaṃ dvijottamāḥ /",
  "GP12lip_1_pu:12515": "kṣīravārinidhiśāyinaḥ prabhor niṣphalaṃ tvatha babhūva tejasā // LiP_1,95.14 //",
  "GP12lip_1_pu:12516": "tadātha garvabhinnasya hiraṇyakaśipoḥ prabhuḥ /",
  "GP12lip_1_pu:12517": "tatraivāvirabhūddhantuṃ nṛsiṃhākṛtimāsthitaḥ // LiP_1,95.15 //",
  "GP12lip_1_pu:12518": "jaghāna ca sutaṃ prekṣya pitaraṃ dānavādhamam /",
  "GP12lip_1_pu:12519": "bibheda tatkṣaṇādeva karajair niśitaiḥ śataiḥ // LiP_1,95.16 //",
  "GP12lip_1_pu:12520": "tato nihatya taṃ daityaṃ sabāndhavamaghāpahaḥ /",
  "GP12lip_1_pu:12521": "pīḍayāmāsa daityendraṃ yugāntāgnirivāparaḥ // LiP_1,95.17 //",
  "GP12lip_1_pu:12522": "nādaistasya nṛsiṃhasya ghorairvitrāsitaṃ jagat /",
  "GP12lip_1_pu:12523": "ā brahmabhuvanād viprāḥ pracacāla ca suvratāḥ // LiP_1,95.18 //",
  "GP12lip_1_pu:12524": "dṛṣṭvā surāsuramahoragasiddhasādhyās tasmin kṣaṇe hariviriñcimukhā nṛsiṃham /",
  "GP12lip_1_pu:12525": "dhairyaṃ balaṃ ca samavāpya yayurvisṛjya ā diṅmukhāntam asurakṣaṇatatparāś ca // LiP_1,95.19 //",
  "GP12lip_1_pu:12526": "tatastairgataiḥ saiṣa devo nṛsiṃhaḥ sahasrākṛtiḥ sarvapāt sarvabāhuḥ /",
  "GP12lip_1_pu:12527": "sahasrekṣaṇaḥ somasūryāgninetras tadā saṃsthitaḥ sarvamāvṛtya māyī // LiP_1,95.20 //",
  "GP12lip_1_pu:12528": "taṃ tuṣṭuvuḥ suraśreṣṭhā lokā lokācale sthitāḥ /",
  "GP12lip_1_pu:12529": "sabrahmakāḥ sasādhyāś ca sayamāḥ samarudgaṇāḥ // LiP_1,95.21 //",
  "GP12lip_1_pu:12530": "parātparataraṃ brahma tattvāt tattvatamaṃ bhavān /",
  "GP12lip_1_pu:12531": "jyotiṣāṃ tu paraṃ jyotiḥ paramātmā jaganmayaḥ // LiP_1,95.22 //",
  "GP12lip_1_pu:12532": "sthūlaṃ sūkṣmaṃ susūkṣmaṃ ca śabdabrahmamayaḥ śubhaḥ /",
  "GP12lip_1_pu:12533": "vāgatīto nirālaṃbo nirdvandvo nirupaplavaḥ // LiP_1,95.23 //",
  "GP12lip_1_pu:12534": "yajñabhugyajñamūrtistvaṃ yajñināṃ phaladaḥ prabhuḥ /",
  "GP12lip_1_pu:12535": "bhavānmatsyākṛtiḥ kaurmam āsthāya jagati sthitaḥ // LiP_1,95.24 //",
  "GP12lip_1_pu:12536": "vārāhīṃ caiva tāṃ saiṃhīm āsthāyehavyavasthitaḥ /",
  "GP12lip_1_pu:12537": "devānāṃ devarakṣārthaṃ nihatya ditijeśvaram // LiP_1,95.25 //",
  "GP12lip_1_pu:12538": "dvijaśāpacchalenaivam avatīrṇo 'si līlayā /",
  "GP12lip_1_pu:12539": "na dṛṣṭaṃ yattvadanyaṃ hi bhavān sarvaṃ carācaram // LiP_1,95.26 //",
  "GP12lip_1_pu:12540": "bhavānviṣṇurbhavān rudro bhavāneva pitāmahaḥ /",
  "GP12lip_1_pu:12541": "bhavānādirbhavānanto bhavāneva vayaṃ vibho // LiP_1,95.27 //",
  "GP12lip_1_pu:12542": "bhavāneva jagatsarvaṃ pralāpena kimīśvara /",
  "GP12lip_1_pu:12543": "māyayā bahudhā saṃstham advitīyamayaṃ prabho // LiP_1,95.28 //",
  "GP12lip_1_pu:12544": "stoṣyāmastvāṃ kathaṃ bhāsi devadeva mṛgādhipa /",
  "GP12lip_1_pu:12545": "stuto 'pi vividhaiḥ stutyair bhāvairnānāvidhaiḥ prabhuḥ // LiP_1,95.29 //",
  "GP12lip_1_pu:12546": "na jagāma dvijāḥ śāntiṃ mānayanyonimātmanaḥ /",
  "GP12lip_1_pu:12547": "yo nṛsiṃhastavaṃ bhaktyā paṭhedvārthaṃ vicārayet // LiP_1,95.30 //",
  "GP12lip_1_pu:12548": "śrāvayedvā dvijānsarvān viṣṇuloke mahīyate /",
  "GP12lip_1_pu:12549": "(devas take refuge to Śiva)",
  "GP12lip_1_pu:12550": "tadantare śivaṃ devāḥ sendrāḥ sabrahmakāḥ prabhum // LiP_1,95.31 //",
  "GP12lip_1_pu:12551": "samprāpya tuṣṭuvuḥ sarvaṃ vijñāpya mṛgarūpiṇaḥ /",
  "GP12lip_1_pu:12552": "tato brahmādayastūrṇaṃ saṃstūya parameśvaram // LiP_1,95.32 //",
  "GP12lip_1_pu:12553": "ātmatrāṇāya śaraṇaṃ jagmuḥ paramakāraṇam /",
  "GP12lip_1_pu:12554": "mandarasthaṃ mahādevaṃ krīḍamānaṃ sahomayā // LiP_1,95.33 //",
  "GP12lip_1_pu:12555": "sevitaṃ gaṇagandharvaiḥ siddhairapsarasāṃ gaṇaiḥ /",
  "GP12lip_1_pu:12556": "devatābhiḥ saha brahmā bhītabhītaḥ sagadgadam /",
  "GP12lip_1_pu:12557": "praṇamya daṇḍavadbhūmau tuṣṭāva parameśvaram // LiP_1,95.34 //",
  "GP12lip_1_pu:12558": "brahmovāca",
  "GP12lip_1_pu:12559": "namaste kālakālāya namaste rudra manyave /",
  "GP12lip_1_pu:12560": "namaḥ śivāya rudrāya śaṅkarāya śivāya te // LiP_1,95.35 //",
  "GP12lip_1_pu:12561": "ugro 'si sarvabhūtānāṃ niyantāsi śivo 'si naḥ /",
  "GP12lip_1_pu:12562": "namaḥ śivāya śarvāya śaṅkarāyārttihāriṇe // LiP_1,95.36 //",
  "GP12lip_1_pu:12563": "mayaskarāya viśvāya viṣṇave brahmaṇe namaḥ /",
  "GP12lip_1_pu:12564": "antakāya namastubhyam umāyāḥ pataye namaḥ // LiP_1,95.37 //",
  "GP12lip_1_pu:12565": "hiraṇyabāhave sākṣād dhiraṇyapataye namaḥ /",
  "GP12lip_1_pu:12566": "śarvāya sarvarūpāya puruṣāya namonamaḥ // LiP_1,95.38 //",
  "GP12lip_1_pu:12567": "sadasadvyaktihīnāya mahataḥ kāraṇāya te /",
  "GP12lip_1_pu:12568": "nityāya viśvarūpāya jāyamānāya te namaḥ // LiP_1,95.39 //",
  "GP12lip_1_pu:12569": "jātāya bahudhā loke prabhūtāya namonamaḥ /",
  "GP12lip_1_pu:12570": "rudrāya nīlarudrāya kadrudrāya pracetase // LiP_1,95.40 //",
  "GP12lip_1_pu:12571": "kālāya kālarūpāya namaḥ kālāṅgahāriṇe /",
  "GP12lip_1_pu:12572": "mīḍhuṣṭamāya devāya śitikaṇṭhāya te namaḥ // LiP_1,95.41 //",
  "GP12lip_1_pu:12573": "mahīyase namastubhyaṃ hantre devāriṇāṃ sadā /",
  "GP12lip_1_pu:12574": "tārāya ca sutārāya tāraṇāya namonamaḥ // LiP_1,95.42 //",
  "GP12lip_1_pu:12575": "harikeśāya devāya śaṃbhave paramātmane /",
  "GP12lip_1_pu:12576": "devānāṃ śaṃbhave tubhyaṃ bhūtānāṃ śaṃbhave namaḥ // LiP_1,95.43 //",
  "GP12lip_1_pu:12577": "śambhave haimavatyāś ca manyave rudrarūpiṇe /",
  "GP12lip_1_pu:12578": "kapardine namastubhyaṃ kālakaṇṭhāya te namaḥ // LiP_1,95.44 //",
  "GP12lip_1_pu:12579": "hiraṇyāya maheśāya śrīkaṇṭhāya namonamaḥ /",
  "GP12lip_1_pu:12580": "bhasmadigdhaśarīrāya daṇḍamuṇḍīśvarāya ca // LiP_1,95.45 //",
  "GP12lip_1_pu:12581": "namo hrasvāya dīrghāya vāmanāya namonamaḥ /",
  "GP12lip_1_pu:12582": "nama ugratriśūlāya ugrāya ca namo namaḥ // LiP_1,95.46 //",
  "GP12lip_1_pu:12583": "bhīmāya bhīmarūpāya bhīmakarmaratāya te /",
  "GP12lip_1_pu:12584": "agrevadhāya vai bhūtvā namo dūrevadhāya ca // LiP_1,95.47 //",
  "GP12lip_1_pu:12585": "dhanvine śūline tubhyaṃ gadine haline namaḥ /",
  "GP12lip_1_pu:12586": "cakriṇe varmiṇe nityaṃ daityānāṃ karmabhedine // LiP_1,95.48 //",
  "GP12lip_1_pu:12587": "sadyāya sadyarūpāya sadyojātāya te namaḥ /",
  "GP12lip_1_pu:12588": "vāmāya vāmarūpāya vāmanetrāya te namaḥ // LiP_1,95.49 //",
  "GP12lip_1_pu:12589": "aghorarūpāya vikaṭāya vikaṭaśarīrāya te namaḥ /*",
  "GP12lip_1_pu:12590": "puruṣarūpāya puruṣaikatatpuruṣāya vai namaḥ // LiP_1,95.50 //*",
  "GP12lip_1_pu:12591": "puruṣārthapradānāya pataye parameṣṭhine /",
  "GP12lip_1_pu:12592": "īśānāya namastubhyam īśvarāya namonamaḥ // LiP_1,95.51 //",
  "GP12lip_1_pu:12593": "brahmaṇe brahmarūpāya namaḥ sākṣācchivāya te /",
  "GP12lip_1_pu:12594": "sarvaviṣṇurnṛsiṃhasya rūpamāsthāya viśvakṛt // LiP_1,95.52 //",
  "GP12lip_1_pu:12595": "hiraṇyakaśipuṃ hatvā karajairniśitaiḥ svayam /",
  "GP12lip_1_pu:12596": "daityendrairbahubhiḥ sārdhaṃ hitārthaṃ jagatāṃ prabhuḥ // LiP_1,95.53 //",
  "GP12lip_1_pu:12597": "saiṃhīṃ samānayanyoniṃ bādhate nikhilaṃ jagat /",
  "GP12lip_1_pu:12598": "yatkṛtyamatra deveśa tatkuruṣva bhavāniha // LiP_1,95.54 //",
  "GP12lip_1_pu:12599": "ugro 'si sarvaduṣṭānāṃ niyantāsi śivo 'si naḥ /",
  "GP12lip_1_pu:12600": "kālakūṭādivapuṣā trāhi naḥ śaraṇāgatān // LiP_1,95.55 //",
  "GP12lip_1_pu:12601": "śukraṃ tu vṛttaṃ viśveśa krīḍā vai kevalaṃ vayam /",
  "GP12lip_1_pu:12602": "tavonmeṣanimeṣābhyām asmākaṃ pralayodayau // LiP_1,95.56 //",
  "GP12lip_1_pu:12603": "unmīlayet tvayi brahman vināśo 'sti na te śiva /",
  "GP12lip_1_pu:12604": "saṃtaptāsmo vayaṃ deva hariṇāmitatejasā // LiP_1,95.57 //",
  "GP12lip_1_pu:12605": "sarvalokahitāyainaṃ tattvaṃ saṃhartumicchasi /",
  "GP12lip_1_pu:12606": "sūta uvāca",
  "GP12lip_1_pu:12607": "vijñāpitas tathā devaḥ prahasanprāha tān surān // LiP_1,95.58 //",
  "GP12lip_1_pu:12608": "abhayaṃ ca dadau teṣāṃ haniṣyāmīti taṃ prabhuḥ /",
  "GP12lip_1_pu:12609": "so 'pi śakraḥ suraiḥ sārdhaṃ praṇipatya yathāgatam // LiP_1,95.59 //",
  "GP12lip_1_pu:12610": "jagāma bhagavān brahmā tathānye ca surottamāḥ /",
  "GP12lip_1_pu:12611": "athotthāya mahādevaḥ śārabhaṃ rūpamāsthitaḥ // LiP_1,95.60 //",
  "GP12lip_1_pu:12612": "yayau prānte nṛsiṃhasya garvitasya mṛgāśinaḥ /",
  "GP12lip_1_pu:12613": "apahṛtya tadā prāṇān śarabhaḥ surapūjitaḥ // LiP_1,95.61 //",
  "GP12lip_1_pu:12614": "siṃhāttato naro bhūtvā jagāma ca yathākramam /",
  "GP12lip_1_pu:12615": "evaṃ stutastadā devair jagāma sa yathākramam // LiP_1,95.62 //",
  "GP12lip_1_pu:12616": "yaḥ paṭhecchṛṇuyādvāpi saṃstavaṃ śārvamuttamam /",
  "GP12lip_1_pu:12617": "rudralokamanuprāpya rudreṇa saha modate // LiP_1,95.63 //",
  "GP12lip_1_pu:12618": "iti śrīliṅgamahāpurāṇe pūrvabhāge nārasiṃhe pañcanavatitamo 'dhyāyaḥ",
  "GP12lip_1_pu:12620": "LiP, 1, 96",
  "GP12lip_1_pu:12621": "ṛṣaya ūcuḥ",
  "GP12lip_1_pu:12622": "kathaṃ devo mahādevo viśvasaṃhārakārakaḥ /",
  "GP12lip_1_pu:12623": "śarabhākhyaṃ mahāghoraṃ vikṛtaṃ rūpamāsthitaḥ // LiP_1,96.1 //",
  "GP12lip_1_pu:12624": "kiṃ kiṃ dhairyaṃ kṛtaṃ tena brūhi sarvam aśeṣataḥ /",
  "GP12lip_1_pu:12625": "sūta uvāca",
  "GP12lip_1_pu:12626": "evamabhyarthito devair matiṃ cakre kṛpālayaḥ // LiP_1,96.2 //",
  "GP12lip_1_pu:12627": "yattejastu nṛsiṃhākhyaṃ saṃhartuṃ parameśvaraḥ /",
  "GP12lip_1_pu:12628": "tadarthaṃ smṛtavān rudro vīrabhadraṃ mahābalam // LiP_1,96.3 //",
  "GP12lip_1_pu:12629": "(Bhairava (description))",
  "GP12lip_1_pu:12630": "ātmano bhairavaṃ rūpaṃ mahāpralayakārakam /",
  "GP12lip_1_pu:12631": "ājagāma purā sadyo gaṇānāmagrato hasan // LiP_1,96.4 //",
  "GP12lip_1_pu:12632": "sāṭṭahāsair gaṇavarair utpatadbhir itastataḥ /",
  "GP12lip_1_pu:12633": "nṛsiṃharūpairatyugraiḥ koṭibhiḥ parivāritaḥ // LiP_1,96.5 //",
  "GP12lip_1_pu:12634": "tāvadbhir abhito vīrair nṛtyadbhiś ca mudānvitaiḥ /",
  "GP12lip_1_pu:12635": "krīḍadbhiś ca mahādhīrair brahmādyaiḥ kandukairiva // LiP_1,96.6 //",
  "GP12lip_1_pu:12636": "adṛṣṭapūrvairanyaiś ca veṣṭito vīravanditaḥ /",
  "GP12lip_1_pu:12637": "kalpāntajvalanajvālo vilasallocanatrayaḥ // LiP_1,96.7 //",
  "GP12lip_1_pu:12638": "āttaśastro jaṭājūṭe jvaladbālendumaṇḍitaḥ /",
  "GP12lip_1_pu:12639": "bālendudvitayākāra- tīkṣṇadaṃṣṭrāṅkuradvayaḥ // LiP_1,96.8 //",
  "GP12lip_1_pu:12640": "ākhaṇḍaladhanuḥkhaṇḍa- saṃnibhabhrūlatāyutaḥ /",
  "GP12lip_1_pu:12641": "mahāpracaṇḍahuṅkāra- badhirīkṛtadiṅmukhaḥ // LiP_1,96.9 //",
  "GP12lip_1_pu:12642": "nīlameghāñjanākāra- bhīṣaṇaśmaśruradbhutaḥ /",
  "GP12lip_1_pu:12643": "vādakhaṇḍam akhaṇḍābhyāṃ bhrāmayaṃstriśikhaṃ muhuḥ // LiP_1,96.10 //",
  "GP12lip_1_pu:12644": "vīrabhadro 'pi bhagavān vīraśaktivijṛmbhitaḥ /",
  "GP12lip_1_pu:12645": "svayaṃ vijñāpayāmāsa kimatra smṛtikāraṇam // LiP_1,96.11 //",
  "GP12lip_1_pu:12646": "ājñāpaya jagatsvāmin prasādaḥ kriyatāṃ mayi /",
  "GP12lip_1_pu:12647": "(Śiva orders the destruction of Nṛsiṃha)",
  "GP12lip_1_pu:12648": "śrībhagavānuvāca",
  "GP12lip_1_pu:12649": "akāle bhayamutpannaṃ devānāmapi bhairava // LiP_1,96.12 //",
  "GP12lip_1_pu:12650": "jvalitaḥ sa nṛsiṃhāgniḥ śamayainaṃ durāsadam /",
  "GP12lip_1_pu:12651": "sāntvayan bodhayādau taṃ tena kiṃ nopaśāmyati // LiP_1,96.13 //",
  "GP12lip_1_pu:12652": "tato matparamaṃ bhāvaṃ bhairavaṃ saṃpradarśaya /",
  "GP12lip_1_pu:12653": "sūkṣmaṃ sūkṣmeṇa saṃhṛtya sthūlaṃ sthūlena tejasā // LiP_1,96.14 //",
  "GP12lip_1_pu:12654": "vaktramānaya kṛttiṃ ca vīrabhadra mamājñayā /",
  "GP12lip_1_pu:12655": "ityādiṣṭo gaṇādhyakṣaḥ praśāntavapurāsthitaḥ // LiP_1,96.15 //",
  "GP12lip_1_pu:12656": "jagāma raṃhasā tatra yatrāste narakesarī /",
  "GP12lip_1_pu:12657": "tatastaṃ bodhayāmāsa vīrabhadro haro harim // LiP_1,96.16 //",
  "GP12lip_1_pu:12658": "uvāca vākyamīśānaḥ pitā putramivaurasam /",
  "GP12lip_1_pu:12659": "(discussion of Nṛsiṃha and Vīrabhadra)",
  "GP12lip_1_pu:12660": "śrīvīrabhadra uvāca",
  "GP12lip_1_pu:12661": "jagatsukhāya bhagavann avatīrṇo 'si mādhava // LiP_1,96.17 //",
  "GP12lip_1_pu:12662": "sthityarthena ca yukto 'si pareṇa parameṣṭhinā /",
  "GP12lip_1_pu:12663": "jantucakraṃ bhagavatā rakṣitaṃ matsyarūpiṇā // LiP_1,96.18 //",
  "GP12lip_1_pu:12664": "pucchenaiva samābadhya bhramannekārṇave purā /",
  "GP12lip_1_pu:12665": "bibharṣi kūrmarūpeṇa vārāheṇoddhṛtā mahī // LiP_1,96.19 //",
  "GP12lip_1_pu:12666": "anena harirūpeṇa hiraṇyakaśipurhataḥ /",
  "GP12lip_1_pu:12667": "vāmanena balirbaddhas tvayā vikramatā punaḥ // LiP_1,96.20 //",
  "GP12lip_1_pu:12668": "tvam eva sarvabhūtānāṃ prabhāvaḥ prabhur avyayaḥ /",
  "GP12lip_1_pu:12669": "yadā yadā hi lokasya duḥkhaṃ kiṃcit prajāyate // LiP_1,96.21 //",
  "GP12lip_1_pu:12670": "tadā tadāvatīrṇastvaṃ kariṣyasi nirāmayam /",
  "GP12lip_1_pu:12671": "nādhikastvatsamo 'pyasti hare śivaparāyaṇa // LiP_1,96.22 //",
  "GP12lip_1_pu:12672": "tvayā dharmāś ca vedāś ca śubhe mārge pratiṣṭhitāḥ /",
  "GP12lip_1_pu:12673": "yadartham avatāro 'yaṃ nihataḥ so 'pi keśava // LiP_1,96.23 //",
  "GP12lip_1_pu:12674": "atyantaghoraṃ bhagavan narasiṃha vapustava /",
  "GP12lip_1_pu:12675": "upasaṃhara viśvātmaṃs tvameva mama saṃnidhau // LiP_1,96.24 //",
  "GP12lip_1_pu:12676": "sūta uvāca",
  "GP12lip_1_pu:12677": "ityukto vīrabhadreṇa nṛsiṃhaḥ śāntayā girā /",
  "GP12lip_1_pu:12678": "tato 'dhikaṃ mahāghoraṃ kopaṃ prajvālayaddhariḥ // LiP_1,96.25 //",
  "GP12lip_1_pu:12679": "śrīnṛsiṃha uvāca",
  "GP12lip_1_pu:12680": "āgato 'si yatastatra gaccha tvaṃ mā hitaṃ vada /",
  "GP12lip_1_pu:12681": "idānīṃ saṃhariṣyāmi jagadetaccarācaram // LiP_1,96.26 //",
  "GP12lip_1_pu:12682": "saṃhartur na hi saṃhāraḥ svato vā parato 'pi vā /",
  "GP12lip_1_pu:12683": "śāsitaṃ mama sarvatra śāstā ko 'pi na vidyate // LiP_1,96.27 //",
  "GP12lip_1_pu:12684": "matprasādena sakalaṃ samaryādaṃ pravartate /",
  "GP12lip_1_pu:12685": "ahaṃ hi sarvaśaktīnāṃ pravartakanivartakaḥ // LiP_1,96.28 //",
  "GP12lip_1_pu:12686": "yad yad vibhūtimat sattvaṃ śrīmadūrjitameva vā /",
  "GP12lip_1_pu:12687": "tattadviddhi gaṇādhyakṣa mama tejovijṛmbhitam // LiP_1,96.29 //",
  "GP12lip_1_pu:12688": "devatāparamārthajñā mamaiva paramaṃ viduḥ /",
  "GP12lip_1_pu:12689": "madaṃśāḥ śaktisampannā brahmaśakrādayaḥ surāḥ // LiP_1,96.30 //",
  "GP12lip_1_pu:12690": "mannābhipaṅkajājjātaḥ purā brahmā caturmukhaḥ /",
  "GP12lip_1_pu:12691": "tallalāṭasamutpanno bhagavānvṛṣabhadhvajaḥ // LiP_1,96.31 //",
  "GP12lip_1_pu:12692": "rajasādhiṣṭhitaḥ sraṣṭā rudrastāmasa ucyate /",
  "GP12lip_1_pu:12693": "ahaṃ niyantā sarvasya matparaṃ nāsti daivatam // LiP_1,96.32 //",
  "GP12lip_1_pu:12694": "viśvādhikaḥ svatantraś ca kartā hartākhileśvaraḥ /",
  "GP12lip_1_pu:12695": "idaṃ tu matparaṃ tejaḥ kaḥ punaḥ śrotumicchati // LiP_1,96.33 //",
  "GP12lip_1_pu:12696": "ato māṃ śaraṇaṃ prāpya gaccha tvaṃ vigatajvaraḥ /",
  "GP12lip_1_pu:12697": "avehi paramaṃ bhāvam idaṃ bhūtamaheśvaraḥ // LiP_1,96.34 //",
  "GP12lip_1_pu:12698": "kālo 'smyahaṃ kālavināśahetur lokān samāhartum ahaṃ pravṛttaḥ /",
  "GP12lip_1_pu:12699": "mṛtyormṛtyuṃ viddhi māṃ vīrabhadra jīvantyete matprasādena devāḥ // LiP_1,96.35 //",
  "GP12lip_1_pu:12700": "sūta uvāca",
  "GP12lip_1_pu:12701": "sāhaṅkāramidaṃ śrutvā harer amitavikramaḥ /",
  "GP12lip_1_pu:12702": "vihasyovāca sāvajñaṃ tato visphuritādharaḥ // LiP_1,96.36 //",
  "GP12lip_1_pu:12703": "śrīvīrabhadra uvāca",
  "GP12lip_1_pu:12704": "kiṃ na jānāsi viśveśaṃ saṃhartāraṃ pinākinam /",
  "GP12lip_1_pu:12705": "asadvādo vivādaś ca vināśastvayi kevalaḥ // LiP_1,96.37 //",
  "GP12lip_1_pu:12706": "tavānyonyāvatārāṇi kāni śeṣāṇi sāṃpratam /",
  "GP12lip_1_pu:12707": "kṛtāni yena kenāpi kathāśeṣo bhaviṣyati // LiP_1,96.38 //",
  "GP12lip_1_pu:12708": "doṣaṃ tvaṃ paśya etattvam avasthāmīdṛśīṃ gataḥ /",
  "GP12lip_1_pu:12709": "tena saṃhāradakṣeṇa kṣaṇātsaṃkṣayameṣyasi // LiP_1,96.39 //",
  "GP12lip_1_pu:12710": "prakṛtistvaṃ pumān rudras tvayi vīryaṃ samāhitam /",
  "GP12lip_1_pu:12711": "tvannābhipaṅkajājjātaḥ pañcavaktraḥ pitāmahaḥ // LiP_1,96.40 //",
  "GP12lip_1_pu:12712": "sṛṣṭyarthena jagatpūrvaṃ śaṅkaraṃ nīlalohitam /",
  "GP12lip_1_pu:12713": "lalāṭe cintayāmāsa tapasyugre vyavasthitaḥ // LiP_1,96.41 //",
  "GP12lip_1_pu:12714": "tallalāṭādabhūcchaṃbhoḥ sṛṣṭyarthaṃ tanna dūṣaṇam /",
  "GP12lip_1_pu:12715": "aṃśo 'haṃ devadevasya mahābhairavarūpiṇaḥ // LiP_1,96.42 //",
  "GP12lip_1_pu:12716": "tvatsaṃhāre niyukto 'smi vinayena balena ca /",
  "GP12lip_1_pu:12717": "evaṃ rakṣo vidāryaiva tvaṃ śaktikalayā yutaḥ // LiP_1,96.43 //",
  "GP12lip_1_pu:12718": "ahaṅkārāvalepena garjasi tvamatandritaḥ /",
  "GP12lip_1_pu:12719": "upakāro hyasādhūnām apakārāya kevalam // LiP_1,96.44 //",
  "GP12lip_1_pu:12720": "yadi siṃha maheśānaṃ svapunarbhūta manyase /",
  "GP12lip_1_pu:12721": "na tvaṃ sraṣṭā na saṃhartā na svatantro hi kutracit // LiP_1,96.45 //",
  "GP12lip_1_pu:12722": "kulālacakravacchaktyā prerito 'si pinākinā /",
  "GP12lip_1_pu:12723": "adyāpi tava nikṣiptaṃ kapālaṃ kūrmarūpiṇaḥ // LiP_1,96.46 //",
  "GP12lip_1_pu:12724": "harahāralatāmadhye mugdha kasmānna budhyase /",
  "GP12lip_1_pu:12725": "vismṛtaṃ kiṃ tadaṃśena daṃṣṭrotpātanapīḍitaḥ // LiP_1,96.47 //",
  "GP12lip_1_pu:12726": "vārāhavigrahaste 'dya sākrośaṃ tārakāriṇā /",
  "GP12lip_1_pu:12727": "dagdho 'si yasya śūlāgre viṣvaksenacchalādbhavān // LiP_1,96.48 //",
  "GP12lip_1_pu:12728": "dakṣayajñe śiraśchinnaṃ mayā te yajñarūpiṇaḥ /",
  "GP12lip_1_pu:12729": "adyāpi tava putrasya brahmaṇaḥ pañcamaṃ śiraḥ // LiP_1,96.49 //",
  "GP12lip_1_pu:12730": "chinnaṃ tamenābhisaṃdhaṃ tadaṃśaṃ tasya tadbalam /",
  "GP12lip_1_pu:12731": "nirjitastvaṃ dadhīcena saṃgrāme samarudgaṇaḥ // LiP_1,96.50 //",
  "GP12lip_1_pu:12732": "kaṇḍūyamāne śirasi kathaṃ tadvismṛtaṃ tvayā /",
  "GP12lip_1_pu:12733": "cakraṃ vikramato yasya cakrapāṇe tava priyam // LiP_1,96.51 //",
  "GP12lip_1_pu:12734": "kutaḥ prāptaṃ kṛtaṃ kena tvayā tadapi vismṛtam /",
  "GP12lip_1_pu:12735": "te mayā sakalā lokā gṛhītāstvaṃ payonidhau // LiP_1,96.52 //",
  "GP12lip_1_pu:12736": "nidrāparavaśaḥ śeṣe sa kathaṃ sāttviko bhavān /",
  "GP12lip_1_pu:12737": "tvadādistambaparyantaṃ rudraśaktivijṛmbhitam // LiP_1,96.53 //",
  "GP12lip_1_pu:12738": "śaktimānabhitastvaṃ ca hy analastvaṃ ca mohitaḥ /",
  "GP12lip_1_pu:12739": "tattejaso 'pi māhātmyaṃ yuvāṃ draṣṭuṃ na hi kṣamau // LiP_1,96.54 //",
  "GP12lip_1_pu:12740": "sthūlā ye hi prapaśyanti tadviṣṇoḥ paramaṃ padam /",
  "GP12lip_1_pu:12741": "dyāvāpṛthivyā indrāgni- yamasya varuṇasya ca // LiP_1,96.55 //",
  "GP12lip_1_pu:12742": "dhvāntodare śaśāṅkasya janitvā parameśvaraḥ /",
  "GP12lip_1_pu:12743": "kālo 'si tvaṃ mahākālaḥ kālakālo maheśvaraḥ // LiP_1,96.56 //",
  "GP12lip_1_pu:12744": "atastvamugrakalayā mṛtyormṛtyurbhaviṣyasi /",
  "GP12lip_1_pu:12745": "sthiradhanvā kṣayo vīro vīro viśvādhikaḥ prabhuḥ // LiP_1,96.57 //",
  "GP12lip_1_pu:12746": "upahastā jvaraṃ bhīmo mṛgapakṣihiraṇmayaḥ /",
  "GP12lip_1_pu:12747": "śāstāśeṣasya jagato na tvaṃ naivacaturmukhaḥ // LiP_1,96.58 //",
  "GP12lip_1_pu:12748": "itthaṃ sarvaṃ samālokya saṃharātmānam ātmanā /",
  "GP12lip_1_pu:12749": "no cedidānīṃ krodhasya mahābhairavarūpiṇaḥ // LiP_1,96.59 //",
  "GP12lip_1_pu:12750": "vajrāśaniriva sthāṇos tv evaṃ mṛtyuḥ patiṣyati /",
  "GP12lip_1_pu:12751": "sūta uvāca",
  "GP12lip_1_pu:12752": "ityukto vīrabhadreṇa nṛsiṃhaḥ krodhavihvalaḥ // LiP_1,96.60 //",
  "GP12lip_1_pu:12753": "nanāda tanuvegena taṃ gṛhītuṃ pracakrame /",
  "GP12lip_1_pu:12754": "atrāntare mahāghoraṃ vipakṣabhayakāraṇam // LiP_1,96.61 //",
  "GP12lip_1_pu:12755": "gaganavyāpi durdharṣa- śaivatejaḥsamudbhavam /",
  "GP12lip_1_pu:12756": "vīrabhadrasya tadrūpaṃ tatkṣaṇādeva dṛśyate // LiP_1,96.62 //",
  "GP12lip_1_pu:12757": "na taddhiraṇmayaṃ saumyaṃ na sauraṃ nāgnisaṃbhavam /",
  "GP12lip_1_pu:12758": "na taḍiccandrasadṛśam anaupamyaṃ maheśvaram // LiP_1,96.63 //",
  "GP12lip_1_pu:12759": "tadā tejāṃsi sarvāṇi tasmin līnāni śāṅkare /",
  "GP12lip_1_pu:12760": "tato vyakto mahātejā vyakte saṃbhavatastataḥ // LiP_1,96.64 //",
  "GP12lip_1_pu:12761": "rudrasādhāraṇaṃ caiva cihnitaṃ vikṛtākṛti /",
  "GP12lip_1_pu:12762": "tataḥ saṃhārarūpeṇa suvyaktaḥ parameśvaraḥ // LiP_1,96.65 //",
  "GP12lip_1_pu:12763": "paśyatāṃ sarvadevānāṃ jayaśabdādimaṅgalaiḥ /",
  "GP12lip_1_pu:12764": "sahasrabāhur jaṭilaś candrārdhakṛtaśekharaḥ // LiP_1,96.66 //",
  "GP12lip_1_pu:12765": "sa mṛgārdhaśarīreṇa pakṣābhyāṃ cañcunā dvijāḥ /",
  "GP12lip_1_pu:12766": "atitīkṣṇamahādaṃṣṭro vajratulyanakhāyudhaḥ // LiP_1,96.67 //",
  "GP12lip_1_pu:12767": "kaṇṭhe kālo mahābāhuś catuṣpād vahnisaṃbhavaḥ /",
  "GP12lip_1_pu:12768": "yugāntodyatajīmūta- bhīmagaṃbhīraniḥsvanaḥ // LiP_1,96.68 //",
  "GP12lip_1_pu:12769": "samaṃ kupitavṛttāgni- vyāvṛttanayanatrayaḥ /",
  "GP12lip_1_pu:12770": "spaṣṭadaṃṣṭro 'dharoṣṭhaś ca huṅkāreṇa yuto haraḥ // LiP_1,96.69 //",
  "GP12lip_1_pu:12771": "(Śiva overcomes Viṣṇu)",
  "GP12lip_1_pu:12772": "haristaddarśanādeva vinaṣṭabalavikramaḥ /",
  "GP12lip_1_pu:12773": "bibhrad aurmyaṃ sahasrāṃśor adhaḥ khadyotavibhramam // LiP_1,96.70 //",
  "GP12lip_1_pu:12774": "atha vibhramya pakṣābhyāṃ nābhipāde 'bhyudārayan /",
  "GP12lip_1_pu:12775": "pādāvābadhya pucchena bāhubhyāṃ bāhumaṇḍalam // LiP_1,96.71 //",
  "GP12lip_1_pu:12776": "bhindannurasi bāhubhyāṃ nijagrāha haro harim /",
  "GP12lip_1_pu:12777": "tato jagāma gaganaṃ devaiḥ saha maharṣibhiḥ // LiP_1,96.72 //",
  "GP12lip_1_pu:12778": "sahasaiva bhayādviṣṇuṃ vihagaś ca yathoragam /",
  "GP12lip_1_pu:12779": "utkṣipyotkṣipya saṃgṛhya nipātya ca nipātya ca // LiP_1,96.73 //",
  "GP12lip_1_pu:12780": "uḍḍīyoḍḍīya bhagavān pakṣāghātavimohitam /",
  "GP12lip_1_pu:12781": "hariṃ harantaṃ vṛṣabhaṃ viśveśānaṃ tamīśvaram // LiP_1,96.74 //",
  "GP12lip_1_pu:12782": "anuyānti surāḥ sarve namovākyena tuṣṭuvuḥ /",
  "GP12lip_1_pu:12783": "nīyamānaḥ paravaśo dīnavaktraḥ kṛtāñjaliḥ // LiP_1,96.75 //",
  "GP12lip_1_pu:12784": "tuṣṭāva parameśānaṃ haristaṃ lalitākṣaraiḥ /",
  "GP12lip_1_pu:12785": "(Viṣṇu praises Śiva)",
  "GP12lip_1_pu:12786": "śrīnṛsiṃha uvāca",
  "GP12lip_1_pu:12787": "namo rudrāya śarvāya mahāgrāsāya viṣṇave // LiP_1,96.76 //",
  "GP12lip_1_pu:12788": "nama ugrāya bhīmāya namaḥ krodhāya manyave /",
  "GP12lip_1_pu:12789": "namo bhavāya śarvāya śaṅkarāya śivāya te // LiP_1,96.77 //",
  "GP12lip_1_pu:12790": "kālakālāya kālāya mahākālāya mṛtyave /",
  "GP12lip_1_pu:12791": "vīrāya vīrabhadrāya kṣayadvīrāya śūline // LiP_1,96.78 //",
  "GP12lip_1_pu:12792": "mahādevāya mahate paśūnāṃ pataye namaḥ /",
  "GP12lip_1_pu:12793": "ekāya nīlakaṇṭhāya śrīkaṇṭhāya pinākine // LiP_1,96.79 //",
  "GP12lip_1_pu:12794": "namo 'nantāya sūkṣmāya namaste mṛtyumanyave /",
  "GP12lip_1_pu:12795": "parāya parameśāya parātparatarāya te // LiP_1,96.80 //",
  "GP12lip_1_pu:12796": "parātparāya viśvāya namaste viśvamūrttaye /",
  "GP12lip_1_pu:12797": "namo viṣṇukalatrāya viṣṇukṣetrāya bhānave // LiP_1,96.81 //",
  "GP12lip_1_pu:12798": "kaivartāya kirātāya mahāvyādhāya śāśvate /",
  "GP12lip_1_pu:12799": "bhairavāya śaraṇyāya mahābhairavarūpiṇe // LiP_1,96.82 //",
  "GP12lip_1_pu:12800": "namo nṛsiṃhasaṃhartre kāmakālapurāraye /",
  "GP12lip_1_pu:12801": "mahāpāśaughasaṃhartre viṣṇumāyāntakāriṇe // LiP_1,96.83 //",
  "GP12lip_1_pu:12802": "tryaṃbakāya tryakṣarāya śipiviṣṭāya mīḍhuṣe /",
  "GP12lip_1_pu:12803": "mṛtyuñjayāya śarvāya sarvajñāya makhāraye // LiP_1,96.84 //",
  "GP12lip_1_pu:12804": "makheśāya vareṇyāya namaste vahnirūpiṇe /",
  "GP12lip_1_pu:12805": "mahāghrāṇāya jihvāya prāṇāpānapravartine // LiP_1,96.85 //",
  "GP12lip_1_pu:12806": "triguṇāya triśūlāya guṇātītāya yogine /",
  "GP12lip_1_pu:12807": "saṃsārāya pravāhāya mahāyantrapravartine // LiP_1,96.86 //",
  "GP12lip_1_pu:12808": "namaścandrāgnisūryāya muktivaicitryahetave /",
  "GP12lip_1_pu:12809": "varadāyāvatārāya sarvakāraṇahetave // LiP_1,96.87 //",
  "GP12lip_1_pu:12810": "kapāline karālāya pataye puṇyakīrttaye /",
  "GP12lip_1_pu:12811": "amoghāyāgninetrāya lakulīśāya śaṃbhave // LiP_1,96.88 //",
  "GP12lip_1_pu:12812": "bhiṣaktamāya muṇḍāya daṇḍine yogarūpiṇe /",
  "GP12lip_1_pu:12813": "meghavāhāya devāya pārvatīpataye namaḥ // LiP_1,96.89 //",
  "GP12lip_1_pu:12814": "avyaktāya viśokāya sthirāya sthiradhanvine /",
  "GP12lip_1_pu:12815": "sthāṇave kṛttivāsāya namaḥ pañcārthahetave // LiP_1,96.90 //",
  "GP12lip_1_pu:12816": "varadāyaikapādāya namaścandrārdhamauline /",
  "GP12lip_1_pu:12817": "namaste 'dhvararājāya vayasāṃ pataye namaḥ // LiP_1,96.91 //",
  "GP12lip_1_pu:12818": "yogīśvarāya nityāya satyāya parameṣṭhine /",
  "GP12lip_1_pu:12819": "sarvātmane namastubhyaṃ namaḥ sarveśvarāya te // LiP_1,96.92 //",
  "GP12lip_1_pu:12820": "ekadvitricatuḥpañca- kṛtvas te 'stu namonamaḥ /",
  "GP12lip_1_pu:12821": "daśakṛtvastu sāhasra- kṛtvaste ca namonamaḥ // LiP_1,96.93 //",
  "GP12lip_1_pu:12822": "namo 'parimitaṃ kṛtvānantakṛtvo namonamaḥ /",
  "GP12lip_1_pu:12823": "namonamo namo bhūyaḥ punarbhūyo namonamaḥ // LiP_1,96.94 //",
  "GP12lip_1_pu:12824": "sūta uvāca",
  "GP12lip_1_pu:12825": "nāmnāmaṣṭaśatenaivaṃ stutvāmṛtamayena tu /",
  "GP12lip_1_pu:12826": "punastu prārthayāmāsa nṛsiṃhaḥ śarabheśvaram // LiP_1,96.95 //",
  "GP12lip_1_pu:12827": "yadā yadā mamājñānam atyahaṅkāradūṣitam /",
  "GP12lip_1_pu:12828": "tadā tadāpanetavyaṃ tvayaiva parameśvara // LiP_1,96.96 //",
  "GP12lip_1_pu:12829": "evaṃ vijñāpayanprītaḥ śaṅkaraṃ narakesarī /",
  "GP12lip_1_pu:12830": "nanvaśakto bhavān viṣṇo jīvitāntaṃ parājitaḥ // LiP_1,96.97 //",
  "GP12lip_1_pu:12831": "tadvaktraśeṣamātrāntaṃ kṛtvā sarvasya vigraham /",
  "GP12lip_1_pu:12832": "śuktiśityaṃ tadā maṅgaṃ vīrabhadraḥ kṣaṇāttataḥ // LiP_1,96.98 //",
  "GP12lip_1_pu:12833": "devā ūcuḥ",
  "GP12lip_1_pu:12834": "atha brahmādayaḥ sarve vīrabhadra tvayā dṛśā /",
  "GP12lip_1_pu:12835": "jīvitāḥ smo vayaṃ devāḥ parjanyeneva pādapāḥ // LiP_1,96.99 //",
  "GP12lip_1_pu:12836": "yasya bhīṣā dahatyagnir udeti ca raviḥ svayam /",
  "GP12lip_1_pu:12837": "vāto vāti ca so 'si tvaṃ mṛtyurdhāvati pañcamaḥ // LiP_1,96.100 //",
  "GP12lip_1_pu:12838": "yadavyaktaṃ paraṃ vyoma kalātītaṃ sadāśivam /",
  "GP12lip_1_pu:12839": "bhagavaṃstvāmeva bhavaṃ vadanti brahmavādinaḥ // LiP_1,96.101 //",
  "GP12lip_1_pu:12840": "ke vayameva dhātukye vedane parameśvaraḥ /",
  "GP12lip_1_pu:12841": "na viddhi paramaṃ dhāma rūpalāvaṇyavarṇane // LiP_1,96.102 //",
  "GP12lip_1_pu:12842": "upasargeṣu sarveṣu trāyasvāsmān gaṇādhipa /",
  "GP12lip_1_pu:12843": "ekādaśātman bhagavān vartate rūpavān haraḥ // LiP_1,96.103 //",
  "GP12lip_1_pu:12844": "īdṛśān te 'vatārāṇi dṛṣṭvā śiva bahūṃstamaḥ /",
  "GP12lip_1_pu:12845": "kadācit saṃdihen nāsmāṃs tvaccintāstamayā tathā // LiP_1,96.104 //",
  "GP12lip_1_pu:12846": "guñjāgirivarataṭāmitarūpāṇi sarvaśaḥ /",
  "GP12lip_1_pu:12847": "abhyasaṃhara gamyaṃ te na nītavyaṃ parāparā // LiP_1,96.105 //",
  "GP12lip_1_pu:12848": "dve tanū tava rudrasya vedajñā brāhmaṇā viduḥ /",
  "GP12lip_1_pu:12849": "ghorāpyanyā śivāpyanyā te pratyekamanekadhā // LiP_1,96.106 //",
  "GP12lip_1_pu:12850": "ihāsmānpāhi bhagavan nityāhatamahābalaḥ /",
  "GP12lip_1_pu:12851": "bhavatā hi jagatsarvaṃ vyāptaṃ svenaiva tejasā // LiP_1,96.107 //",
  "GP12lip_1_pu:12852": "brahmaviṣṇvindracandrādi vayaṃ ca pramukhāḥ surāḥ /",
  "GP12lip_1_pu:12853": "surāsurāḥ samprasūtās tvattaḥ sarve maheśvara // LiP_1,96.108 //",
  "GP12lip_1_pu:12854": "brahmā ca indro viṣṇuś ca yamādyā na surāsurān /",
  "GP12lip_1_pu:12855": "tato nigṛhya ca hariṃ siṃha ity upacetasam // LiP_1,96.109 //",
  "GP12lip_1_pu:12856": "yato bibharṣi sakalaṃ vibhajya tanumaṣṭadhā /",
  "GP12lip_1_pu:12857": "ato 'smān pāhi bhagavan surān dānair abhīpsitaiḥ // LiP_1,96.110 //",
  "GP12lip_1_pu:12858": "uvāca tān surāndevo maharṣīṃś ca purātanān /",
  "GP12lip_1_pu:12859": "yathā jale jalaṃ kṣiptaṃ kṣīraṃ kṣīre ghṛtaṃ ghṛte // LiP_1,96.111 //",
  "GP12lip_1_pu:12860": "eka eva tadā viṣṇuḥ śivalīno na cānyathā /",
  "GP12lip_1_pu:12861": "eṣa eva nṛsiṃhātmā sadarpaś ca mahābalaḥ // LiP_1,96.112 //",
  "GP12lip_1_pu:12862": "jagatsaṃhārakāreṇa pravṛtto narakesarī /",
  "GP12lip_1_pu:12863": "yājanīyo namastasmai madbhaktisiddhikāṅkṣibhiḥ // LiP_1,96.113 //",
  "GP12lip_1_pu:12864": "etāvaduktvā bhagavān vīrabhadro mahābalaḥ /",
  "GP12lip_1_pu:12865": "apaśyan sarvabhūtānāṃ tatraivāntaradhīyata // LiP_1,96.114 //",
  "GP12lip_1_pu:12866": "nṛsiṃhakṛttivasanas tadāprabhṛti śaṅkaraḥ /",
  "GP12lip_1_pu:12867": "vaktraṃ tanmuṇḍamālāyāṃ nāyakatvena kalpitam // LiP_1,96.115 //",
  "GP12lip_1_pu:12868": "tato devā nirātaṅkāḥ kīrtayantaḥ kathāmimām /",
  "GP12lip_1_pu:12869": "vismayotphullanayanā jagmuḥ sarve yathāgatam // LiP_1,96.116 //",
  "GP12lip_1_pu:12870": "ya idaṃ paramākhyānaṃ puṇyaṃ vedaiḥ samanvitam /",
  "GP12lip_1_pu:12871": "paṭhitvā śṛṇute caiva sarvaduḥkhavināśanam // LiP_1,96.117 //",
  "GP12lip_1_pu:12872": "dhanyaṃ yaśasyam āyuṣyam ārogyaṃ puṣṭivardhanam /",
  "GP12lip_1_pu:12873": "sarvavighnapraśamanaṃ sarvavyādhivināśanam // LiP_1,96.118 //",
  "GP12lip_1_pu:12874": "apamṛtyupraśamanaṃ mahāśāntikaraṃ śubham /",
  "GP12lip_1_pu:12875": "aricakrapraśamanaṃ sarvādhipravināśanam // LiP_1,96.119 //",
  "GP12lip_1_pu:12876": "tato duḥsvapnaśamanaṃ sarvabhūtanivāraṇam /",
  "GP12lip_1_pu:12877": "viṣagrahakṣayakaraṃ putrapautrādivardhanam // LiP_1,96.120 //",
  "GP12lip_1_pu:12878": "yogasiddhipradaṃ samyak śivajñānaprakāśakam /",
  "GP12lip_1_pu:12879": "śeṣalokasya sopānaṃ vāñchitārthaikasādhanam // LiP_1,96.121 //",
  "GP12lip_1_pu:12880": "viṣṇumāyānirasanaṃ devatāparamārthadam /",
  "GP12lip_1_pu:12881": "vāñchāsiddhipradaṃ caiva ṛddhiprajñādisādhanam // LiP_1,96.122 //",
  "GP12lip_1_pu:12882": "idaṃ tu śarabhākāraṃ paraṃ rūpaṃ pinākinaḥ /",
  "GP12lip_1_pu:12883": "prakāśitavyaṃ bhakteṣu cireṣūdyamiteṣu ca // LiP_1,96.123 //",
  "GP12lip_1_pu:12884": "taireva paṭhitavyaṃ ca śrotavyaṃ ca śivātmabhiḥ /",
  "GP12lip_1_pu:12885": "śivotsaveṣu sarveṣu caturdaśyaṣṭamīṣu ca // LiP_1,96.124 //",
  "GP12lip_1_pu:12886": "paṭhetpratiṣṭhākāleṣu śivasannidhikāraṇam /",
  "GP12lip_1_pu:12887": "coravyāghrāhisiṃhānta- kṛto rājabhayeṣu ca // LiP_1,96.125 //",
  "GP12lip_1_pu:12888": "atrānyotpātabhūkampa- davāgnipāṃsuvṛṣṭiṣu /",
  "GP12lip_1_pu:12889": "ulkāpāte mahāvāte vinā vṛṣṭyātivṛṣṭiṣu // LiP_1,96.126 //",
  "GP12lip_1_pu:12890": "atastatra paṭhedvidvāñ chivabhakto dṛḍhavrataḥ /",
  "GP12lip_1_pu:12891": "yaḥ paṭhecchṛṇuyādvāpi stavaṃ sarvamanuttamam // LiP_1,96.127 //",
  "GP12lip_1_pu:12892": "sa rudratvaṃ samāsādya rudrasyānucaro bhavet // LiP_1,96.128 //",
  "GP12lip_1_pu:12893": "iti śrīliṅgamahāpurāṇe pūrvabhāge śarabhaprādurbhāvo nāma ṣaṇṇavatitamo 'dhyāyaḥ",
  "GP12lip_1_pu:12895": "LiP, 1, 97",
  "GP12lip_1_pu:12896": "ṛṣaya ūcuḥ",
  "GP12lip_1_pu:12897": "jalandharaṃ jaṭāmauliḥ purā jambhārivikramam /",
  "GP12lip_1_pu:12898": "kathaṃ jaghāna bhagavān bhaganetraharo haraḥ // LiP_1,97.1 //",
  "GP12lip_1_pu:12899": "vaktumarhasi cāsmākaṃ romaharṣaṇa suvrata /",
  "GP12lip_1_pu:12900": "sūta uvāca",
  "GP12lip_1_pu:12901": "jalandhara iti khyāto jalamaṇḍalasaṃbhavaḥ // LiP_1,97.2 //",
  "GP12lip_1_pu:12902": "āsīdantakasaṃkāśas tapasā labdhavikramaḥ /",
  "GP12lip_1_pu:12903": "tena devāḥ sagandharvāḥ sayakṣoragarākṣasāḥ // LiP_1,97.3 //",
  "GP12lip_1_pu:12904": "nirjitāḥ samare sarve brahmā ca bhagavānajaḥ /",
  "GP12lip_1_pu:12905": "jitvaiva devasaṃghātaṃ brahmāṇaṃ vai jalandharaḥ // LiP_1,97.4 //",
  "GP12lip_1_pu:12906": "jagāma devadeveśaṃ viṣṇuṃ viśvaharaṃ gurum /",
  "GP12lip_1_pu:12907": "tayoḥ samabhavadyuddhaṃ divārātram aviśramam // LiP_1,97.5 //",
  "GP12lip_1_pu:12908": "jalandhareśayostena nirjito madhusūdanaḥ /",
  "GP12lip_1_pu:12909": "jalandharo 'pi taṃ jitvā devadevaṃ janārdanam // LiP_1,97.6 //",
  "GP12lip_1_pu:12910": "provācedaṃ diteḥ putrān nyāyadhīrjetumīśvaram /",
  "GP12lip_1_pu:12911": "sarve jitā mayā yuddhe śaṅkaro hyajito raṇe // LiP_1,97.7 //",
  "GP12lip_1_pu:12912": "taṃ jitvā sarvamīśānaṃ gaṇapair nandinā kṣaṇāt /",
  "GP12lip_1_pu:12913": "ahameva bhavatvaṃ ca brahmatvaṃ vaiṣṇavaṃ tathā // LiP_1,97.8 //",
  "GP12lip_1_pu:12914": "vāsavatvaṃ ca yuṣmākaṃ dāsye dānavapuṅgavāḥ /",
  "GP12lip_1_pu:12915": "jalandharavacaḥ śrutvā sarve te dānavādhamāḥ // LiP_1,97.9 //",
  "GP12lip_1_pu:12916": "jagarjuruccaiḥ pāpiṣṭhā mṛtyudarśanatatparāḥ /",
  "GP12lip_1_pu:12917": "daityairetaistathānyaiś ca rathanāgaturaṅgamaiḥ // LiP_1,97.10 //",
  "GP12lip_1_pu:12918": "saṃnaddhaiḥ saha saṃnahya śarvaṃ prati yayau balī /",
  "GP12lip_1_pu:12919": "bhavo 'pi dṛṣṭvā daityendraṃ merukūṭamiva sthitam // LiP_1,97.11 //",
  "GP12lip_1_pu:12920": "avadhyatvam api śrutvā tathānyair bhaganetrahā /",
  "GP12lip_1_pu:12921": "brahmaṇo vacanaṃ rakṣan rakṣako jagatāṃ prabhuḥ // LiP_1,97.12 //",
  "GP12lip_1_pu:12922": "sāṃbaḥ sanandī sagaṇaḥ provāca prahasanniva /",
  "GP12lip_1_pu:12923": "kiṃ kṛtyamasureśāna yuddhenānena sāṃpratam // LiP_1,97.13 //",
  "GP12lip_1_pu:12924": "madbāṇairbhinnasarvāṅgo martumabhyudyate mudā /",
  "GP12lip_1_pu:12925": "jalandharo 'pi tadvākyaṃ śrutvā śrotravidāraṇam // LiP_1,97.14 //",
  "GP12lip_1_pu:12926": "sureśvaramuvācedaṃ suretarabaleśvaraḥ /",
  "GP12lip_1_pu:12927": "vākyenālaṃ mahābāho devadeva vṛṣadhvaja // LiP_1,97.15 //",
  "GP12lip_1_pu:12928": "candrāṃśusannibhaiḥ śastrair hara yoddhumihāgataḥ /",
  "GP12lip_1_pu:12929": "niśamyāsya vacaḥ śūlī pādāṅguṣṭhena līlayā /",
  "GP12lip_1_pu:12930": "mahāṃbhasi cakārāśu rathāṅgaṃ raudramāyudham // LiP_1,97.16 //",
  "GP12lip_1_pu:12931": "kṛtvārṇavāṃbhasi sitaṃ bhagavān rathāṅgaṃ smṛtvā jagattrayamanena hatāḥ surāś ca /",
  "GP12lip_1_pu:12932": "dakṣāndhakāntakapuratrayayajñahartā lokatrayāntakakaraḥ prahasaṃtadāha // LiP_1,97.17 //",
  "GP12lip_1_pu:12933": "pādena nirmitaṃ daitya jalandhara mahārṇave /",
  "GP12lip_1_pu:12934": "balavān yadi coddhartuṃ tiṣṭha yoddhuṃ na cānyathā // LiP_1,97.18 //",
  "GP12lip_1_pu:12935": "tasya tadvacanaṃ śrutvā krodhenādīptalocanaḥ /",
  "GP12lip_1_pu:12936": "pradahanniva netrābhyāṃ prāhālokya jagattrayam // LiP_1,97.19 //",
  "GP12lip_1_pu:12937": "jalandhara uvāca",
  "GP12lip_1_pu:12938": "gadāmuddhṛtya hatvā ca nandinaṃ tvāṃ ca śaṅkara /",
  "GP12lip_1_pu:12939": "hatvā lokānsuraiḥ sārdhaṃ ḍuṇḍubhān garuḍo yathā // LiP_1,97.20 //",
  "GP12lip_1_pu:12940": "hantuṃ carācaraṃ sarvaṃ samartho 'haṃ savāsavam /",
  "GP12lip_1_pu:12941": "ko maheśvara madbāṇair acchedyo bhuvanatraye // LiP_1,97.21 //",
  "GP12lip_1_pu:12942": "bālabhāve ca bhagavān tapasaiva vinirjitaḥ /",
  "GP12lip_1_pu:12943": "brahmā balī yauvane vai munayaḥ surapuṅgavaiḥ // LiP_1,97.22 //",
  "GP12lip_1_pu:12944": "dagdhaṃ kṣaṇena sakalaṃ trailokyaṃ sacarācaram /",
  "GP12lip_1_pu:12945": "tapasā kiṃ tvayā rudra nirjito bhagavānapi // LiP_1,97.23 //",
  "GP12lip_1_pu:12946": "indrāgniyamavitteśa- vāyuvārīśvarādayaḥ /",
  "GP12lip_1_pu:12947": "na sehire yathā nāgā gandhaṃ pakṣipateriva // LiP_1,97.24 //",
  "GP12lip_1_pu:12948": "na labdhvā divi bhūmau ca bāhavo mama śaṅkara /",
  "GP12lip_1_pu:12949": "samastānparvatānprāpya gharṣitāś ca gaṇeśvara // LiP_1,97.25 //",
  "GP12lip_1_pu:12950": "girīndro mandaraḥ śrīmān nīlo meruḥ suśobhanaḥ /",
  "GP12lip_1_pu:12951": "gharṣito bāhudaṇḍena kaṇḍūnodārtham āpatat // LiP_1,97.26 //",
  "GP12lip_1_pu:12952": "gaṅgā niruddhā bāhubhyāṃ līlārthaṃ himavadgirau /",
  "GP12lip_1_pu:12953": "nārīṇāṃ mama bhṛtyaiś ca vajro baddho divaukasām // LiP_1,97.27 //",
  "GP12lip_1_pu:12954": "vaḍavāyā mukhaṃ bhagnaṃ gṛhītvā vai kareṇa tu /",
  "GP12lip_1_pu:12955": "tatkṣaṇādeva sakalaṃ caikārṇavamabhūdidam // LiP_1,97.28 //",
  "GP12lip_1_pu:12956": "airāvatādayo nāgāḥ kṣiptāḥ sindhujalopari /",
  "GP12lip_1_pu:12957": "saratho bhagavānindraḥ kṣiptaś ca śatayojanam // LiP_1,97.29 //",
  "GP12lip_1_pu:12958": "garuḍo 'pi mayā baddho nāgapāśena viṣṇunā /",
  "GP12lip_1_pu:12959": "urvaśyādyā mayā nītā nāryaḥ kārāgṛhāntaram // LiP_1,97.30 //",
  "GP12lip_1_pu:12960": "kathaṃcillabdhavān śakraḥ śacīmekāṃ praṇamya mām /",
  "GP12lip_1_pu:12961": "māṃ na jānāsi daityendraṃ jalandharamumāpate // LiP_1,97.31 //",
  "GP12lip_1_pu:12962": "sūta uvāca",
  "GP12lip_1_pu:12963": "evamukto mahādevaḥ prādahadvai rathaṃ tadā /",
  "GP12lip_1_pu:12964": "tasya netrāgnibhāgaika- kalārdhārdhena cākulam // LiP_1,97.32 //",
  "GP12lip_1_pu:12965": "daityānāmatulabalairhayaiś ca nāgair daityendrās tripuraripor nirīkṣaṇena /",
  "GP12lip_1_pu:12966": "nāgād vaiśasam anusaṃvṛtaś ca nāgair deveśaṃ vacanamuvāca cālpabuddhiḥ // LiP_1,97.33 //",
  "GP12lip_1_pu:12967": "kiṃ kāryaṃ mama yudhi devadaityasaṃghair hantuṃ yatsakalamidaṃ kṣaṇātsamarthaḥ /",
  "GP12lip_1_pu:12968": "yattasmādbhayamihanāsti yoddhum īśa vāñchaiṣā vipulatarā na saṃśayo 'tra // LiP_1,97.34 //",
  "GP12lip_1_pu:12969": "tasmāttvaṃ mama madanāridakṣaśatro yajñāre tripuraripo mamaiva vīraiḥ /",
  "GP12lip_1_pu:12970": "bhūtendrairharivadanena devasaṃghair yoddhuṃ te balamiha cāsti ceddhi tiṣṭha // LiP_1,97.35 //",
  "GP12lip_1_pu:12971": "ityuktvātha mahādevaṃ mahādevārinandanaḥ /",
  "GP12lip_1_pu:12972": "na cacāla na sasmāra nihatānbāndhavānyudhi // LiP_1,97.36 //",
  "GP12lip_1_pu:12973": "durmadenāvinītātmā dorbhyāmāsphoṭya dorbalāt /",
  "GP12lip_1_pu:12974": "sudarśanākhyaṃ yaccakraṃ tena hantuṃ samudyataḥ // LiP_1,97.37 //",
  "GP12lip_1_pu:12975": "durdhareṇa rathāṅgena kṛcchreṇāpi dvijottamāḥ /",
  "GP12lip_1_pu:12976": "sthāpayāmāsa vai skandhe dvidhābhūtaś ca tena vai // LiP_1,97.38 //",
  "GP12lip_1_pu:12977": "kuliśena yathā chinno dvidhā girivaro dvijāḥ /",
  "GP12lip_1_pu:12978": "papāta daityo balavān añjanādririvāparaḥ // LiP_1,97.39 //",
  "GP12lip_1_pu:12979": "tasya raktena raudreṇa sampūrṇam abhavatkṣaṇāt /",
  "GP12lip_1_pu:12980": "tadraktamakhilaṃ rudra- niyogānmāṃsameva ca // LiP_1,97.40 //",
  "GP12lip_1_pu:12981": "mahārauravamāsādya raktakuṇḍamabhūdaho /",
  "GP12lip_1_pu:12982": "jalandharaṃ hataṃ dṛṣṭvā devagandharvapārṣadāḥ // LiP_1,97.41 //",
  "GP12lip_1_pu:12983": "siṃhanādaṃ mahatkṛtvā sādhu deveti cābruvan /",
  "GP12lip_1_pu:12984": "yaḥ paṭhecchṛṇuyādvāpi jalandharavimardanam // LiP_1,97.42 //",
  "GP12lip_1_pu:12985": "śrāvayedvā yathānyāyaṃ gāṇapatyamavāpnuyāt // LiP_1,97.43 //",
  "GP12lip_1_pu:12986": "iti śrīliṅgamahāpurāṇe pūrvabhāge jalandharavadho nāma saptanavatitamo 'dhyāyaḥ",
  "GP12lip_1_pu:12988": "LiP, 1, 98",
  "GP12lip_1_pu:12989": "ṛṣaya ūcuḥ",
  "GP12lip_1_pu:12990": "kathaṃ devena vai sūta devadevānmaheśvarāt /",
  "GP12lip_1_pu:12991": "sudarśanākhyaṃ vai labdhaṃ vaktumarhasi viṣṇunā // LiP_1,98.1 //",
  "GP12lip_1_pu:12992": "sūta uvāca",
  "GP12lip_1_pu:12993": "devānām asurendrāṇām abhavacca sudāruṇaḥ /",
  "GP12lip_1_pu:12994": "sarveṣāmeva bhūtānāṃ vināśakaraṇo mahān // LiP_1,98.2 //",
  "GP12lip_1_pu:12995": "te devāḥ śaktimuśalaiḥ sāyakairnataparvabhiḥ /",
  "GP12lip_1_pu:12996": "prabhidyamānāḥ kuntaiś ca dudruvurbhayavihvalāḥ // LiP_1,98.3 //",
  "GP12lip_1_pu:12997": "parājitāstadā devā devadeveśvaraṃ harim /",
  "GP12lip_1_pu:12998": "praṇemustaṃ sureśānaṃ śokasaṃvignamānasāḥ // LiP_1,98.4 //",
  "GP12lip_1_pu:12999": "tān samīkṣyātha bhagavān devadeveśvaro hariḥ /",
  "GP12lip_1_pu:13000": "praṇipatya sthitāndevān idaṃ vacanamabravīt // LiP_1,98.5 //",
  "GP12lip_1_pu:13001": "vatsāḥ kimiti vai devāś cyutālaṅkāravikramāḥ /",
  "GP12lip_1_pu:13002": "samāgatāḥ sasaṃtāpā vaktumarhatha suvratāḥ // LiP_1,98.6 //",
  "GP12lip_1_pu:13003": "tasya tadvacanaṃ śrutvā tathābhūtāḥ surottamāḥ /",
  "GP12lip_1_pu:13004": "praṇamyāhuryathāvṛttaṃ devadevāya viṣṇave // LiP_1,98.7 //",
  "GP12lip_1_pu:13005": "bhagavandevadeveśa viṣṇo jiṣṇo janārdana /",
  "GP12lip_1_pu:13006": "dānavaiḥ pīḍitāḥ sarve vayaṃ śaraṇamāgatāḥ // LiP_1,98.8 //",
  "GP12lip_1_pu:13007": "tvameva devadeveśa gatirnaḥ puruṣottama /",
  "GP12lip_1_pu:13008": "tvameva paramātmā hi tvaṃ pitā jagatāmapi // LiP_1,98.9 //",
  "GP12lip_1_pu:13009": "tvameva bhartā hartā ca bhoktā dātā janārdana /",
  "GP12lip_1_pu:13010": "hantumarhasi tasmāttvaṃ dānavāndānavārdana // LiP_1,98.10 //",
  "GP12lip_1_pu:13011": "daityāś ca vaiṣṇavairbrāhmai raudrairyāmyaiḥ sudāruṇaiḥ /",
  "GP12lip_1_pu:13012": "kauberaiścaiva saumyaiś ca nairṛtyairvāruṇairdṛḍhaiḥ // LiP_1,98.11 //",
  "GP12lip_1_pu:13013": "vāyavyaiś ca tathāgneyair aiśānair vārṣikaiḥ śubhaiḥ /",
  "GP12lip_1_pu:13014": "saurai raudrais tathā bhīmaiḥ kampanair jṛmbhaṇair dṛḍhaiḥ // LiP_1,98.12 //",
  "GP12lip_1_pu:13015": "avadhyā varalābhātte sarve vārijalocana /",
  "GP12lip_1_pu:13016": "sūryamaṇḍalasambhūtaṃ tvadīyaṃ cakram udyatam // LiP_1,98.13 //",
  "GP12lip_1_pu:13017": "kuṇṭhitaṃ hi dadhīcena cyāvanena jagadguro /",
  "GP12lip_1_pu:13018": "daṇḍaṃ śārṅgaṃ tavāstraṃ ca labdhaṃ daityaiḥ prasādataḥ // LiP_1,98.14 //",
  "GP12lip_1_pu:13019": "purā jalandharaṃ hantuṃ nirmitaṃ tripurāriṇā /",
  "GP12lip_1_pu:13020": "rathāṅgaṃ suśitaṃ ghoraṃ tena tān hantum arhasi // LiP_1,98.15 //",
  "GP12lip_1_pu:13021": "tasmāttena nihantavyā nānyaiḥ śastraśatairapi /",
  "GP12lip_1_pu:13022": "tato niśamya teṣāṃ vai vacanaṃ vārijekṣaṇaḥ // LiP_1,98.16 //",
  "GP12lip_1_pu:13023": "vācaspatimukhānāha sa hariścakrabhṛt svayam /",
  "GP12lip_1_pu:13024": "śrīviṣṇur uvāca",
  "GP12lip_1_pu:13025": "bhobho devā mahādevaṃ sarvair devaiḥ sanātanaiḥ // LiP_1,98.17 //",
  "GP12lip_1_pu:13026": "samprāpya sāṃprataṃ sarvaṃ kariṣyāmi divaukasām /",
  "GP12lip_1_pu:13027": "devā jalandharaṃ hantuṃ nirmitaṃ hi purāriṇā // LiP_1,98.18 //",
  "GP12lip_1_pu:13028": "labdhvā rathāṅgaṃ tenaiva nihatya ca mahāsurān /",
  "GP12lip_1_pu:13029": "sarvāndhundhumukhāndaityān aṣṭaṣaṣṭiśatān surān // LiP_1,98.19 //",
  "GP12lip_1_pu:13030": "sabāndhavānkṣaṇādeva yuṣmān saṃtārayāmyaham /",
  "GP12lip_1_pu:13031": "sūta uvāca",
  "GP12lip_1_pu:13032": "evam uktvā suraśreṣṭhān suraśreṣṭhamanusmaran // LiP_1,98.20 //",
  "GP12lip_1_pu:13033": "suraśreṣṭhastadā śreṣṭhaṃ pūjayāmāsa śaṅkaram /",
  "GP12lip_1_pu:13034": "liṅgaṃ sthāpya yathānyāyaṃ himavacchikhare śubhe // LiP_1,98.21 //",
  "GP12lip_1_pu:13035": "meruparvatasaṃkāśaṃ nirmitaṃ viśvakarmaṇā /",
  "GP12lip_1_pu:13036": "tvaritākhyena rudreṇa raudreṇa ca janārdanaḥ // LiP_1,98.22 //",
  "GP12lip_1_pu:13037": "snāpya sampūjya gandhādyair jvālākāraṃ manoramam /",
  "GP12lip_1_pu:13038": "tuṣṭāva ca tadā rudraṃ sampūjyāgnau praṇamya ca // LiP_1,98.23 //",
  "GP12lip_1_pu:13039": "devaṃ nāmnāṃ sahasreṇa bhavādyena yathākramam /",
  "GP12lip_1_pu:13040": "pūjayāmāsa ca śivaṃ praṇavādyaṃ namo 'ntakam // LiP_1,98.24 //",
  "GP12lip_1_pu:13041": "devaṃ nāmnāṃ sahasreṇa bhavādyena maheśvaram /",
  "GP12lip_1_pu:13042": "pratināma sa padmena pūjayāmāsa śaṅkaram // LiP_1,98.25 //",
  "GP12lip_1_pu:13043": "agnau ca nāmabhir devaṃ bhavādyaiḥ samidādibhiḥ /",
  "GP12lip_1_pu:13044": "svāhāntairvidhivaddhutvā pratyekamayutaṃ prabhum // LiP_1,98.26 //",
  "GP12lip_1_pu:13045": "tuṣṭāva ca punaḥ śaṃbhuṃ bhavādyairbhavamīśvaram /",
  "GP12lip_1_pu:13046": "śrīviṣṇuruvāca",
  "GP12lip_1_pu:13047": "bhavaḥ śivo haro rudraḥ puruṣaḥ padmalocanaḥ // LiP_1,98.27 //",
  "GP12lip_1_pu:13048": "arthitavyaḥ sadācāraḥ sarvaśaṃbhurmaheśvaraḥ /",
  "GP12lip_1_pu:13049": "īśvaraḥ sthāṇurīśānaḥ sahasrākṣaḥ sahasrapāt // LiP_1,98.28 //",
  "GP12lip_1_pu:13050": "varīyān varado vandyaḥ śaṅkaraḥ parameśvaraḥ /",
  "GP12lip_1_pu:13051": "gaṅgādharaḥ śūladharaḥ parārthaikaprayojanaḥ // LiP_1,98.29 //",
  "GP12lip_1_pu:13052": "sarvajñaḥ sarvadevādi- giridhanvā jaṭādharaḥ /",
  "GP12lip_1_pu:13053": "candrāpīḍaścandramaulir vidvānviśvāmareśvaraḥ // LiP_1,98.30 //",
  "GP12lip_1_pu:13054": "vedāntasārasaṃdohaḥ kapālī nīlalohitaḥ /",
  "GP12lip_1_pu:13055": "dhyānādhāroparicchedyo gaurībhartā gaṇeśvaraḥ // LiP_1,98.31 //",
  "GP12lip_1_pu:13056": "aṣṭamūrtirviśvamūrtis trivargaḥ svargasādhanaḥ /",
  "GP12lip_1_pu:13057": "jñānagamyo dṛḍhaprajño devadevastrilocanaḥ // LiP_1,98.32 //",
  "GP12lip_1_pu:13058": "vāmadevo mahādevaḥ pāṇḍuḥ paridṛḍho dṛḍhaḥ /",
  "GP12lip_1_pu:13059": "viśvarūpo virūpākṣo vāgīśaḥ śucirantaraḥ // LiP_1,98.33 //",
  "GP12lip_1_pu:13060": "sarvapraṇayasaṃvādī vṛṣāṅko vṛṣavāhanaḥ /",
  "GP12lip_1_pu:13061": "īśaḥ pinākī khaṭvāṅgī citraveṣaścirantanaḥ // LiP_1,98.34 //",
  "GP12lip_1_pu:13062": "tamoharo mahāyogī goptā brahmāṅgahṛjjaṭī /",
  "GP12lip_1_pu:13063": "kālakālaḥ kṛttivāsāḥ subhagaḥ praṇavātmakaḥ // LiP_1,98.35 //",
  "GP12lip_1_pu:13064": "unmattaveṣaś cakṣuṣyo durvāsāḥ smaraśāsanaḥ /",
  "GP12lip_1_pu:13065": "dṛḍhāyudhaḥ skandaguruḥ parameṣṭhī parāyaṇaḥ // LiP_1,98.36 //",
  "GP12lip_1_pu:13066": "anādimadhyanidhano giriśo giribāndhavaḥ /",
  "GP12lip_1_pu:13067": "kuberabandhuḥ śrīkaṇṭho lokavarṇottamottamaḥ // LiP_1,98.37 //",
  "GP12lip_1_pu:13068": "sāmānyadevaḥ kodaṇḍī nīlakaṇṭhaḥ paraśvadhī /",
  "GP12lip_1_pu:13069": "viśālākṣo mṛgavyādhaḥ sureśaḥ sūryatāpanaḥ // LiP_1,98.38 //",
  "GP12lip_1_pu:13070": "dharmakarmākṣamaḥ kṣetraṃ bhagavān bhaganetrabhit /",
  "GP12lip_1_pu:13071": "ugraḥ paśupatis tārkṣyaḥ priyabhaktaḥ priyaṃvadaḥ // LiP_1,98.39 //",
  "GP12lip_1_pu:13072": "dātā dayākaro dakṣaḥ kapardī kāmaśāsanaḥ /",
  "GP12lip_1_pu:13073": "śmaśānanilayaḥ sūkṣmaḥ śmaśānastho maheśvaraḥ // LiP_1,98.40 //",
  "GP12lip_1_pu:13074": "lokakartā bhūtapatir mahākartā mahauṣadhī /",
  "GP12lip_1_pu:13075": "uttaro gopatirgoptā jñānagamyaḥ purātanaḥ // LiP_1,98.41 //",
  "GP12lip_1_pu:13076": "nītiḥ sunītiḥ śuddhātmā somaḥ somarataḥ sukhī /",
  "GP12lip_1_pu:13077": "somapo 'mṛtapaḥ somo mahānītirmahāmatiḥ // LiP_1,98.42 //",
  "GP12lip_1_pu:13078": "ajātaśatrurālokaḥ saṃbhāvyo havyavāhanaḥ /",
  "GP12lip_1_pu:13079": "lokakāro vedakāraḥ sūtrakāraḥ sanātanaḥ // LiP_1,98.43 //",
  "GP12lip_1_pu:13080": "maharṣiḥ kapilācāryo viśvadīptistrilocanaḥ /",
  "GP12lip_1_pu:13081": "pinākapāṇir bhūdevaḥ svastidaḥ svastikṛtsadā // LiP_1,98.44 //",
  "GP12lip_1_pu:13082": "tridhāmā saubhagaḥ śarvaḥ sarvajñaḥ sarvagocaraḥ /",
  "GP12lip_1_pu:13083": "brahmadhṛg viśvasṛk svargaḥ karṇikāraḥ priyaḥ kaviḥ // LiP_1,98.45 //",
  "GP12lip_1_pu:13084": "śākho viśākho gośākhaḥ śivo naikaḥ kratuḥ samaḥ /",
  "GP12lip_1_pu:13085": "gaṅgāplavodako bhāvaḥ sakalaḥ sthapatiḥ sthiraḥ // LiP_1,98.46 //",
  "GP12lip_1_pu:13086": "vijitātmā vidheyātmā bhūtavāhanasārathiḥ /",
  "GP12lip_1_pu:13087": "sagaṇo gaṇakāryaś ca sukīrtiś chinnasaṃśayaḥ // LiP_1,98.47 //",
  "GP12lip_1_pu:13088": "kāmadevaḥ kāmapālo bhasmoddhūlitavigrahaḥ /",
  "GP12lip_1_pu:13089": "bhasmapriyo bhasmaśāyī kāmī kāntaḥ kṛtāgamaḥ // LiP_1,98.48 //",
  "GP12lip_1_pu:13090": "samāyukto nivṛttātmā dharmayuktaḥ sadāśivaḥ /",
  "GP12lip_1_pu:13091": "caturmukhaścaturbāhur durāvāso durāsadaḥ // LiP_1,98.49 //",
  "GP12lip_1_pu:13092": "durgamo durlabho durgaḥ sarvāyudhaviśāradaḥ /",
  "GP12lip_1_pu:13093": "adhyātmayoganilayaḥ sutantustantuvardhanaḥ // LiP_1,98.50 //",
  "GP12lip_1_pu:13094": "śubhāṅgo lokasāraṅgo jagadīśo 'mṛtāśanaḥ /",
  "GP12lip_1_pu:13095": "bhasmaśuddhikaro merur ojasvī śuddhavigrahaḥ // LiP_1,98.51 //",
  "GP12lip_1_pu:13096": "hiraṇyaretās taraṇir marīcir mahimālayaḥ /",
  "GP12lip_1_pu:13097": "mahāhrado mahāgarbhaḥ siddhavṛndāravanditaḥ // LiP_1,98.52 //",
  "GP12lip_1_pu:13098": "vyāghracarmadharo vyālī mahābhūto mahānidhiḥ /",
  "GP12lip_1_pu:13099": "amṛtāṅgo 'mṛtavapuḥ pañcayajñaḥ prabhañjanaḥ // LiP_1,98.53 //",
  "GP12lip_1_pu:13100": "pañcaviṃśatitattvajñaḥ pārijātaḥ parāvaraḥ /",
  "GP12lip_1_pu:13101": "sulabhaḥ suvrataḥ śūro vāṅmayaikanidhirnidhiḥ // LiP_1,98.54 //",
  "GP12lip_1_pu:13102": "varṇāśramagururvarṇī śatrujicchatrutāpanaḥ /",
  "GP12lip_1_pu:13103": "āśramaḥ kṣapaṇaḥ kṣāmo jñānavānacalācalaḥ // LiP_1,98.55 //",
  "GP12lip_1_pu:13104": "pramāṇabhūto durjñeyaḥ suparṇo vāyuvāhanaḥ /",
  "GP12lip_1_pu:13105": "dhanurdharo dhanurvedo guṇarāśirguṇākaraḥ // LiP_1,98.56 //",
  "GP12lip_1_pu:13106": "anantadṛṣṭirānando daṇḍo damayitā damaḥ /",
  "GP12lip_1_pu:13107": "abhivādyo mahācāryo viśvakarmā viśāradaḥ // LiP_1,98.57 //",
  "GP12lip_1_pu:13108": "vītarāgo vinītātmā tapasvī bhūtabhāvanaḥ /",
  "GP12lip_1_pu:13109": "unmattaveṣaḥ pracchanno jitakāmo jitapriyaḥ // LiP_1,98.58 //",
  "GP12lip_1_pu:13110": "kalyāṇaprakṛtiḥ kalpaḥ sarvalokaprajāpatiḥ /",
  "GP12lip_1_pu:13111": "tapasvī tārako dhīmān pradhānaprabhur avyayaḥ // LiP_1,98.59 //",
  "GP12lip_1_pu:13112": "lokapālo 'ntarhitātmā kalpādiḥ kamalekṣaṇaḥ /",
  "GP12lip_1_pu:13113": "vedaśāstrārthatattvajño niyamo niyamāśrayaḥ // LiP_1,98.60 //",
  "GP12lip_1_pu:13114": "candraḥ sūryaḥ śaniḥ ketur virāmo vidrumacchaviḥ /",
  "GP12lip_1_pu:13115": "bhaktigamyaḥ paraṃ brahma mṛgabāṇārpaṇo 'naghaḥ // LiP_1,98.61 //",
  "GP12lip_1_pu:13116": "adrirājālayaḥ kāntaḥ paramātmā jagadguruḥ /",
  "GP12lip_1_pu:13117": "sarvakarmācalastvaṣṭā maṅgalyo maṅgalāvṛtaḥ // LiP_1,98.62 //",
  "GP12lip_1_pu:13118": "mahātapā dīrghatapāḥ sthaviṣṭhaḥ sthaviro dhruvaḥ /",
  "GP12lip_1_pu:13119": "ahaḥ saṃvatsaro vyāptiḥ pramāṇaṃ paramaṃ tapaḥ // LiP_1,98.63 //",
  "GP12lip_1_pu:13120": "saṃvatsarakaro mantraḥ pratyayaḥ sarvadarśanaḥ /",
  "GP12lip_1_pu:13121": "ajaḥ sarveśvaraḥ snigdho mahāretā mahābalaḥ // LiP_1,98.64 //",
  "GP12lip_1_pu:13122": "yogī yogyo mahāretāḥ siddhaḥ sarvādir agnidaḥ /",
  "GP12lip_1_pu:13123": "vasurvasumanāḥ satyaḥ sarvapāpaharo haraḥ // LiP_1,98.65 //",
  "GP12lip_1_pu:13124": "amṛtaḥ śāśvataḥ śānto bāṇahastaḥ pratāpavān /",
  "GP12lip_1_pu:13125": "kamaṇḍaludharo dhanvī vedāṅgo vedavinmuniḥ // LiP_1,98.66 //",
  "GP12lip_1_pu:13126": "bhrājiṣṇur bhojanaṃ bhoktā lokanetā durādharaḥ /",
  "GP12lip_1_pu:13127": "atīndriyo mahāmāyaḥ sarvāvāsaścatuṣpathaḥ // LiP_1,98.67 //",
  "GP12lip_1_pu:13128": "kālayogī mahānādo mahotsāho mahābalaḥ /",
  "GP12lip_1_pu:13129": "mahābuddhir mahāvīryo bhūtacārī purandaraḥ // LiP_1,98.68 //",
  "GP12lip_1_pu:13130": "niśācaraḥ pretacārī mahāśaktir mahādyutiḥ /",
  "GP12lip_1_pu:13131": "anirdeśyavapuḥ śrīmān sarvahāryamito gatiḥ // LiP_1,98.69 //",
  "GP12lip_1_pu:13132": "bahuśruto bahumayo niyatātmā bhavodbhavaḥ /",
  "GP12lip_1_pu:13133": "ojastejo dyutikaro nartakaḥ sarvakāmakaḥ // LiP_1,98.70 //",
  "GP12lip_1_pu:13134": "nṛtyapriyo nṛtyanṛtyaḥ prakāśātmā pratāpanaḥ /",
  "GP12lip_1_pu:13135": "buddhaspaṣṭākṣaro mantraḥ sanmānaḥ sārasaṃplavaḥ // LiP_1,98.71 //",
  "GP12lip_1_pu:13136": "yugādikṛd yugāvarto gaṃbhīro vṛṣavāhanaḥ /",
  "GP12lip_1_pu:13137": "iṣṭo viśiṣṭaḥ śiṣṭeṣṭaḥ śarabhaḥ śarabho dhanuḥ // LiP_1,98.72 //",
  "GP12lip_1_pu:13138": "apāṃ nidhiradhiṣṭhānaṃ vijayo jayakālavit /",
  "GP12lip_1_pu:13139": "pratiṣṭhitaḥ pramāṇajño hiraṇyakavaco hariḥ // LiP_1,98.73 //",
  "GP12lip_1_pu:13140": "virocanaḥ suragaṇo vidyeśo vibudhāśrayaḥ /",
  "GP12lip_1_pu:13141": "bālarūpo balonmāthī vivarto gahano guruḥ // LiP_1,98.74 //",
  "GP12lip_1_pu:13142": "karaṇaṃ kāraṇaṃ kartā sarvabandhavimocanaḥ /",
  "GP12lip_1_pu:13143": "vidvattamo vītabhayo viśvabhartā niśākaraḥ // LiP_1,98.75 //",
  "GP12lip_1_pu:13144": "vyavasāyo vyavasthānaḥ sthānado jagadādijaḥ /",
  "GP12lip_1_pu:13145": "dundubho lalito viśvo bhavātmātmani saṃsthitaḥ // LiP_1,98.76 //",
  "GP12lip_1_pu:13146": "vīreśvaro vīrabhadro vīrahā vīrabhṛd virāṭ /",
  "GP12lip_1_pu:13147": "vīracūḍāmaṇirvettā tīvranādo nadīdharaḥ // LiP_1,98.77 //",
  "GP12lip_1_pu:13148": "ājñādharastriśūlī ca śipiviṣṭaḥ śivālayaḥ /",
  "GP12lip_1_pu:13149": "vālakhilyo mahācāpas tigmāṃśur nidhir avyayaḥ // LiP_1,98.78 //",
  "GP12lip_1_pu:13150": "abhirāmaḥ suśaraṇaḥ subrahmaṇyaḥ sudhāpatiḥ /",
  "GP12lip_1_pu:13151": "maghavānkauśiko gomān viśrāmaḥ sarvaśāsanaḥ // LiP_1,98.79 //",
  "GP12lip_1_pu:13152": "lalāṭākṣo viśvadehaḥ sāraḥ saṃsāracakrabhṛt /",
  "GP12lip_1_pu:13153": "amoghadaṇḍī madhyastho hiraṇyo brahmavarcasī // LiP_1,98.80 //",
  "GP12lip_1_pu:13154": "paramārthaḥ paramayaḥ śambaro vyāghrako 'nalaḥ /",
  "GP12lip_1_pu:13155": "rucir vararucir vandyo vācaspatiraharpatiḥ // LiP_1,98.81 //",
  "GP12lip_1_pu:13156": "ravirvirocanaḥ skandhaḥ śāstā vaivasvato janaḥ /",
  "GP12lip_1_pu:13157": "yuktirunnatakīrtiś ca śāntarāgaḥ parājayaḥ // LiP_1,98.82 //",
  "GP12lip_1_pu:13158": "kailāsapatikāmāriḥ savitā ravilocanaḥ /",
  "GP12lip_1_pu:13159": "vidvattamo vītabhayo viśvahartā nivāritaḥ // LiP_1,98.83 //",
  "GP12lip_1_pu:13160": "nityo niyatakalyāṇaḥ puṇyaśravaṇakīrtanaḥ /",
  "GP12lip_1_pu:13161": "dūraśravā viśvasaho dhyeyo duḥsvapnanāśanaḥ // LiP_1,98.84 //",
  "GP12lip_1_pu:13162": "uttārako duṣkṛtihā durdharṣo duḥsaho 'bhayaḥ /",
  "GP12lip_1_pu:13163": "anādirbhūrbhuvolakṣmīḥ kirīṭī tridaśādhipaḥ // LiP_1,98.85 //",
  "GP12lip_1_pu:13164": "viśvagoptā viśvabhartā sudhīro rucirāṅgadaḥ /",
  "GP12lip_1_pu:13165": "janano janajanmādiḥ prītimānnītimānnayaḥ // LiP_1,98.86 //",
  "GP12lip_1_pu:13166": "viśiṣṭaḥ kāśyapo bhānur bhīmo bhīmaparākramaḥ /",
  "GP12lip_1_pu:13167": "praṇavaḥ saptadhācāro mahākāyo mahādhanuḥ // LiP_1,98.87 //",
  "GP12lip_1_pu:13168": "janmādhipo mahādevaḥ sakalāgamapāragaḥ /",
  "GP12lip_1_pu:13169": "tattvātattvavivekātmā vibhūṣṇur bhūtibhūṣaṇaḥ // LiP_1,98.88 //",
  "GP12lip_1_pu:13170": "ṛṣirbrāhmaṇavijjiṣṇur janmamṛtyujarātigaḥ /",
  "GP12lip_1_pu:13171": "yajño yajñapatiryajvā yajñānto 'moghavikramaḥ // LiP_1,98.89 //",
  "GP12lip_1_pu:13172": "mahendro durbharaḥ senī yajñāṅgo yajñavāhanaḥ /",
  "GP12lip_1_pu:13173": "pañcabrahmasamutpattir viśveśo vimalodayaḥ // LiP_1,98.90 //",
  "GP12lip_1_pu:13174": "ātmayonir anādyantaḥ ṣaḍviṃśatsaptalokadhṛk /",
  "GP12lip_1_pu:13175": "gāyatrīvallabhaḥ prāṃśur viśvāvāsaḥ prabhākaraḥ // LiP_1,98.91 //",
  "GP12lip_1_pu:13176": "śiśurgirirataḥ samrāṭ suṣeṇaḥ suraśatruhā /",
  "GP12lip_1_pu:13177": "amogho 'riṣṭamathano mukundo vigatajvaraḥ // LiP_1,98.92 //",
  "GP12lip_1_pu:13178": "svayaṃjyotir anujyotir ātmajyotir acañcalaḥ /",
  "GP12lip_1_pu:13179": "piṅgalaḥ kapilaśmaśruḥ śāstranetras trayītanuḥ // LiP_1,98.93 //",
  "GP12lip_1_pu:13180": "jñānaskandho mahājñānī nirutpattir upaplavaḥ /",
  "GP12lip_1_pu:13181": "bhago vivasvānādityo yogācāryo bṛhaspatiḥ // LiP_1,98.94 //",
  "GP12lip_1_pu:13182": "udārakīrtir udyogī sadyogī sadasanmayaḥ /",
  "GP12lip_1_pu:13183": "nakṣatramālī rākeśaḥ sādhiṣṭhānaḥ ṣaḍāśrayaḥ // LiP_1,98.95 //",
  "GP12lip_1_pu:13184": "pavitrapāṇiḥ pāpārir maṇipūro manogatiḥ /",
  "GP12lip_1_pu:13185": "hṛtpuṇḍarīkamāsīnaḥ śuklaḥ śānto vṛṣākapiḥ // LiP_1,98.96 //",
  "GP12lip_1_pu:13186": "viṣṇurgrahapatiḥ kṛṣṇaḥ samartho 'narthanāśanaḥ /",
  "GP12lip_1_pu:13187": "adharmaśatrurakṣayyaḥ puruhūtaḥ puruṣṭutaḥ // LiP_1,98.97 //",
  "GP12lip_1_pu:13188": "brahmagarbho bṛhadgarbho dharmadhenurdhanāgamaḥ /",
  "GP12lip_1_pu:13189": "jagaddhitaiṣī sugataḥ kumāraḥ kuśalāgamaḥ // LiP_1,98.98 //",
  "GP12lip_1_pu:13190": "hiraṇyavarṇo jyotiṣmān nānābhūtadharo dhvaniḥ /",
  "GP12lip_1_pu:13191": "arogo niyamādhyakṣo viśvāmitro dvijottamaḥ // LiP_1,98.99 //",
  "GP12lip_1_pu:13192": "bṛhajjyotiḥ sudhāmā ca mahājyotiranuttamaḥ /",
  "GP12lip_1_pu:13193": "mātāmaho mātariśvā nabhasvān nāgahāradhṛk // LiP_1,98.100 //",
  "GP12lip_1_pu:13194": "pulastyaḥ pulaho 'gastyo jātūkarṇyaḥ parāśaraḥ /",
  "GP12lip_1_pu:13195": "nirāvaraṇadharmajño viriñco viṣṭaraśravāḥ // LiP_1,98.101 //",
  "GP12lip_1_pu:13196": "ātmabhūr aniruddho 'tri- jñānamūrtir mahāyaśāḥ /",
  "GP12lip_1_pu:13197": "lokacūḍāmaṇirvīraḥ caṇḍasatyaparākramaḥ // LiP_1,98.102 //",
  "GP12lip_1_pu:13198": "vyālakalpo mahākalpo mahāvṛkṣaḥ kalādharaḥ /",
  "GP12lip_1_pu:13199": "alaṃkariṣṇus tvacalo rociṣṇurvikramottamaḥ // LiP_1,98.103 //",
  "GP12lip_1_pu:13200": "āśuśabdapatirvegī plavanaḥ śikhisārathiḥ /",
  "GP12lip_1_pu:13201": "asaṃsṛṣṭo 'tithiḥ śakraḥ pramāthī pāpanāśanaḥ // LiP_1,98.104 //",
  "GP12lip_1_pu:13202": "vasuśravāḥ kavyavāhaḥ pratapto viśvabhojanaḥ /",
  "GP12lip_1_pu:13203": "jaryo jarādhiśamano lohitaś ca tanūnapāt // LiP_1,98.105 //",
  "GP12lip_1_pu:13204": "pṛṣadaśvo nabhoyoniḥ supratīkas tamisrahā /",
  "GP12lip_1_pu:13205": "nidāghastapano meghaḥ pakṣaḥ parapuraṃjayaḥ // LiP_1,98.106 //",
  "GP12lip_1_pu:13206": "mukhānilaḥ suniṣpannaḥ surabhiḥ śiśirātmakaḥ /",
  "GP12lip_1_pu:13207": "vasaṃto mādhavo grīṣmo nabhasyo bījavāhanaḥ // LiP_1,98.107 //",
  "GP12lip_1_pu:13208": "aṅgirā munirātreyo vimalo viśvavāhanaḥ /",
  "GP12lip_1_pu:13209": "pāvanaḥ purujicchakras trividyo naravāhanaḥ // LiP_1,98.108 //",
  "GP12lip_1_pu:13210": "mano buddhirahaṅkāraḥ kṣetrajñaḥ kṣetrapālakaḥ /",
  "GP12lip_1_pu:13211": "tejonidhir jñānanidhir vipāko vighnakārakaḥ // LiP_1,98.109 //",
  "GP12lip_1_pu:13212": "adharo 'nuttaro jñeyo jyeṣṭho niḥśreyasālayaḥ /",
  "GP12lip_1_pu:13213": "śailo nagastanurdeho dānavārirarindamaḥ // LiP_1,98.110 //",
  "GP12lip_1_pu:13214": "cārudhīr janakaścāru- viśalyo lokaśalyakṛt /",
  "GP12lip_1_pu:13215": "caturvedaścaturbhāvaś caturaścaturapriyaḥ // LiP_1,98.111 //",
  "GP12lip_1_pu:13216": "āmnāyo 'tha samāmnāyas tīrthadevaśivālayaḥ /",
  "GP12lip_1_pu:13217": "bahurūpo mahārūpaḥ sarvarūpaś carācaraḥ // LiP_1,98.112 //",
  "GP12lip_1_pu:13218": "nyāyanirvāhako nyāyo nyāyagamyo nirañjanaḥ /",
  "GP12lip_1_pu:13219": "sahasramūrdhā devendraḥ sarvaśastraprabhañjanaḥ // LiP_1,98.113 //",
  "GP12lip_1_pu:13220": "muṇḍo virūpo vikṛto daṇḍī dānto guṇottamaḥ /",
  "GP12lip_1_pu:13221": "piṅgalākṣo 'tha haryakṣo nīlagrīvo nirāmayaḥ // LiP_1,98.114 //",
  "GP12lip_1_pu:13222": "sahasrabāhuḥ sarveśaḥ śaraṇyaḥ sarvalokabhṛt /",
  "GP12lip_1_pu:13223": "padmāsanaḥ paraṃ jyotiḥ parāvaraṃ paraṃ phalam // LiP_1,98.115 //",
  "GP12lip_1_pu:13224": "padmagarbho mahāgarbho viśvagarbho vicakṣaṇaḥ /",
  "GP12lip_1_pu:13225": "parāvarajño bījeśaḥ sumukhaḥ sumahāsvanaḥ // LiP_1,98.116 //",
  "GP12lip_1_pu:13226": "devāsuragururdevo devāsuranamaskṛtaḥ /",
  "GP12lip_1_pu:13227": "devāsuramahāmātro devāsuramahāśrayaḥ // LiP_1,98.117 //",
  "GP12lip_1_pu:13228": "devādidevo devarṣi- devāsuravarapradaḥ /",
  "GP12lip_1_pu:13229": "devāsureśvaro divyo devāsuramaheśvaraḥ // LiP_1,98.118 //",
  "GP12lip_1_pu:13230": "sarvadevamayo 'cintyo devatātmātmasaṃbhavaḥ /",
  "GP12lip_1_pu:13231": "īḍyo 'nīśaḥ suravyāghro devasiṃho divākaraḥ // LiP_1,98.119 //",
  "GP12lip_1_pu:13232": "vibudhāgravaraśreṣṭhaḥ sarvadevottamottamaḥ /",
  "GP12lip_1_pu:13233": "śivajñānarataḥ śrīmān śikhiśrīparvatapriyaḥ // LiP_1,98.120 //",
  "GP12lip_1_pu:13234": "jayastaṃbho viśiṣṭambho narasiṃhanipātanaḥ /",
  "GP12lip_1_pu:13235": "brahmacārī lokacārī dharmacārī dhanādhipaḥ // LiP_1,98.121 //",
  "GP12lip_1_pu:13236": "nandī nandīśvaro nagno nagnavratadharaḥ śuciḥ /",
  "GP12lip_1_pu:13237": "liṅgādhyakṣaḥ surādhyakṣo yugādhyakṣo yugāvahaḥ // LiP_1,98.122 //",
  "GP12lip_1_pu:13238": "svavaśaḥ savaśaḥ svargaḥ svaraḥ svaramayasvanaḥ /",
  "GP12lip_1_pu:13239": "bījādhyakṣo bījakartā dhanakṛd dharmavardhanaḥ // LiP_1,98.123 //",
  "GP12lip_1_pu:13240": "daṃbho 'dambho mahādaṃbhaḥ sarvabhūtamaheśvaraḥ /",
  "GP12lip_1_pu:13241": "śmaśānanilayastiṣyaḥ seturapratimākṛtiḥ // LiP_1,98.124 //",
  "GP12lip_1_pu:13242": "lokottarasphuṭālokas tryaṃbako nāgabhūṣaṇaḥ /",
  "GP12lip_1_pu:13243": "andhakārirmakhadveṣī viṣṇukandharapātanaḥ // LiP_1,98.125 //",
  "GP12lip_1_pu:13244": "vītadoṣo 'kṣayaguṇo dakṣāriḥ pūṣadantahṛt /",
  "GP12lip_1_pu:13245": "dhūrjaṭiḥ khaṇḍaparaśuḥ sakalo niṣkalo 'naghaḥ // LiP_1,98.126 //",
  "GP12lip_1_pu:13246": "ādhāraḥ sakalādhāraḥ pāṇḍurābho mṛḍo naṭaḥ /",
  "GP12lip_1_pu:13247": "pūrṇaḥ pūrayitā puṇyaḥ sukumāraḥ sulocanaḥ // LiP_1,98.127 //",
  "GP12lip_1_pu:13248": "sāmageyaḥ priyakaraḥ puṇyakīrtiranāmayaḥ /",
  "GP12lip_1_pu:13249": "manojavastīrthakaro jaṭilo jīviteśvaraḥ // LiP_1,98.128 //",
  "GP12lip_1_pu:13250": "jīvitāntakaro nityo vasuretā vasupriyaḥ /",
  "GP12lip_1_pu:13251": "sadgatiḥ satkṛtiḥ saktaḥ kālakaṇṭhaḥ kalādharaḥ // LiP_1,98.129 //",
  "GP12lip_1_pu:13252": "mānī mānyo mahākālaḥ sadbhūtiḥ satparāyaṇaḥ /",
  "GP12lip_1_pu:13253": "candrasaṃjīvanaḥ śāstā lokagūḍho 'marādhipaḥ // LiP_1,98.130 //",
  "GP12lip_1_pu:13254": "lokabandhurlokanāthaḥ kṛtajñaḥ kṛtibhūṣaṇaḥ /",
  "GP12lip_1_pu:13255": "anapāyyakṣaraḥ kāntaḥ sarvaśāstrabhṛtāṃ varaḥ // LiP_1,98.131 //",
  "GP12lip_1_pu:13256": "tejomayo dyutidharo lokamāyo 'graṇīr aṇuḥ /",
  "GP12lip_1_pu:13257": "śucismitaḥ prasannātmā durjayo duratikramaḥ // LiP_1,98.132 //",
  "GP12lip_1_pu:13258": "jyotirmayo nirākāro jagannātho jaleśvaraḥ /",
  "GP12lip_1_pu:13259": "tumbavīṇī mahākāyo viśokaḥ śokanāśanaḥ // LiP_1,98.133 //",
  "GP12lip_1_pu:13260": "trilokātmā trilokeśaḥ śuddhaḥ śuddhī rathākṣajaḥ /",
  "GP12lip_1_pu:13261": "avyaktalakṣaṇo vyakto vyaktāvyakto viśāṃpatiḥ // LiP_1,98.134 //",
  "GP12lip_1_pu:13262": "varaśīlo varatulo māno mānadhano mayaḥ /",
  "GP12lip_1_pu:13263": "brahmā viṣṇuḥ prajāpālo haṃso haṃsagatiryamaḥ // LiP_1,98.135 //",
  "GP12lip_1_pu:13264": "vedhā dhātā vidhātā ca attā hartā caturmukhaḥ /",
  "GP12lip_1_pu:13265": "kailāsaśikharāvāsī sarvāvāsī satāṃ gatiḥ // LiP_1,98.136 //",
  "GP12lip_1_pu:13266": "hiraṇyagarbho hariṇaḥ puruṣaḥ pūrvajaḥ pitā /",
  "GP12lip_1_pu:13267": "bhūtālayo bhūtapatir bhūtido bhuvaneśvaraḥ // LiP_1,98.137 //",
  "GP12lip_1_pu:13268": "saṃyogī yogavidbrahma brahmaṇyo brāhmaṇapriyaḥ /",
  "GP12lip_1_pu:13269": "devapriyo devanātho devajño devacintakaḥ // LiP_1,98.138 //",
  "GP12lip_1_pu:13270": "viṣamākṣaḥ kalādhyakṣo vṛṣāṅko vṛṣavardhanaḥ /",
  "GP12lip_1_pu:13271": "nirmado nirahaṅkāro nirmoho nirupadravaḥ // LiP_1,98.139 //",
  "GP12lip_1_pu:13272": "darpahā darpito dṛptaḥ sarvartuparivartakaḥ /",
  "GP12lip_1_pu:13273": "saptajihvaḥ sahasrārciḥ snigdhaḥ prakṛtidakṣiṇaḥ // LiP_1,98.140 //",
  "GP12lip_1_pu:13274": "bhūtabhavyabhavannāthaḥ prabhavo bhrāntināśanaḥ /",
  "GP12lip_1_pu:13275": "artho 'nartho mahākośaḥ parakāryaikapaṇḍitaḥ // LiP_1,98.141 //",
  "GP12lip_1_pu:13276": "niṣkaṇṭakaḥ kṛtānando nirvyājo vyājamardanaḥ /",
  "GP12lip_1_pu:13277": "sattvavān sāttvikaḥ satya- kīrtistambhakṛtāgamaḥ // LiP_1,98.142 //",
  "GP12lip_1_pu:13278": "akaṃpito guṇagrāhī naikātmā naikakarmakṛt /",
  "GP12lip_1_pu:13279": "suprītaḥ sumukhaḥ sūkṣmaḥ sukaro dakṣiṇo 'nalaḥ // LiP_1,98.143 //",
  "GP12lip_1_pu:13280": "skandhaḥ skandhadharo dhuryaḥ prakaṭaḥ prītivardhanaḥ /",
  "GP12lip_1_pu:13281": "aparājitaḥ sarvasaho vidagdhaḥ sarvavāhanaḥ // LiP_1,98.144 //",
  "GP12lip_1_pu:13282": "adhṛtaḥ svadhṛtaḥ sādhyaḥ pūrvamūrtiryaśodharaḥ /",
  "GP12lip_1_pu:13283": "varāhaśṛṅgadhṛg vāyur balavān ekanāyakaḥ // LiP_1,98.145 //",
  "GP12lip_1_pu:13284": "śrutiprakāśaḥ śrutimān ekabandhur anekadhṛk /",
  "GP12lip_1_pu:13285": "śrīvallabhaśivārambhaḥ śāntabhadraḥ samañjasaḥ // LiP_1,98.146 //",
  "GP12lip_1_pu:13286": "bhūśayo bhūtikṛdbhūtir bhūṣaṇo bhūtavāhanaḥ /",
  "GP12lip_1_pu:13287": "akāyo bhaktakāyasthaḥ kālajñānī kalāvapuḥ // LiP_1,98.147 //",
  "GP12lip_1_pu:13288": "satyavratamahātyāgī niṣṭhāśāntiparāyaṇaḥ /",
  "GP12lip_1_pu:13289": "parārthavṛttir varado viviktaḥ śrutisāgaraḥ // LiP_1,98.148 //",
  "GP12lip_1_pu:13290": "anirviṇṇo guṇagrāhī kalaṅkāṅkaḥ kalaṅkahā /",
  "GP12lip_1_pu:13291": "svabhāvarudro madhyasthaḥ śatrughno madhyanāśakaḥ // LiP_1,98.149 //",
  "GP12lip_1_pu:13292": "śikhaṇḍī kavacī śūlī caṇḍī muṇḍī ca kuṇḍalī /",
  "GP12lip_1_pu:13293": "mekhalī kavacī khaḍgī māyī saṃsārasārathiḥ // LiP_1,98.150 //",
  "GP12lip_1_pu:13294": "amṛtyuḥ sarvadṛk siṃhas tejorāśir mahāmaṇiḥ /",
  "GP12lip_1_pu:13295": "asaṃkhyeyo 'prameyātmā vīryavān kāryakovidaḥ // LiP_1,98.151 //",
  "GP12lip_1_pu:13296": "vedyo vedārthavidgoptā sarvācāro munīśvaraḥ /",
  "GP12lip_1_pu:13297": "anuttamo durādharṣo madhuraḥ priyadarśanaḥ // LiP_1,98.152 //",
  "GP12lip_1_pu:13298": "sureśaḥ śaraṇaṃ sarvaḥ śabdabrahma satāṃ gatiḥ /",
  "GP12lip_1_pu:13299": "kālabhakṣaḥ kalaṅkāriḥ kaṅkaṇīkṛtavāsukiḥ // LiP_1,98.153 //",
  "GP12lip_1_pu:13300": "maheṣvāso mahībhartā niṣkalaṅko viśṛṅkhalaḥ /",
  "GP12lip_1_pu:13301": "dyumaṇis taraṇir dhanyaḥ siddhidaḥ siddhisādhanaḥ // LiP_1,98.154 //",
  "GP12lip_1_pu:13302": "nivṛttaḥ saṃvṛtaḥ śilpo vyūḍhorasko mahābhujaḥ /",
  "GP12lip_1_pu:13303": "ekajyotir nirātaṅko naro nārāyaṇapriyaḥ // LiP_1,98.155 //",
  "GP12lip_1_pu:13304": "nirlepo niṣprapañcātmā nirvyagro vyagranāśanaḥ /",
  "GP12lip_1_pu:13305": "stavyastavapriyaḥ stotā vyāsamūrtiranākulaḥ // LiP_1,98.156 //",
  "GP12lip_1_pu:13306": "niravadyapadopāyo vidyārāśiravikramaḥ /",
  "GP12lip_1_pu:13307": "praśāntabuddhirakṣudraḥ kṣudrahā nityasundaraḥ // LiP_1,98.157 //",
  "GP12lip_1_pu:13308": "dhairyāgryadhuryo dhātrīśaḥ śākalyaḥ śarvarīpatiḥ /",
  "GP12lip_1_pu:13309": "paramārthagurur dṛṣṭir gurur āśritavatsalaḥ // LiP_1,98.158 //",
  "GP12lip_1_pu:13310": "raso rasajñaḥ sarvajñaḥ sarvasattvāvalaṃbanaḥ /",
  "GP12lip_1_pu:13311": "sūta uvāca",
  "GP12lip_1_pu:13312": "evaṃ nāmnāṃ sahasreṇa tuṣṭāva vṛṣabhadhvajam // LiP_1,98.159 //",
  "GP12lip_1_pu:13313": "snāpayāmāsa ca vibhuḥ pūjayāmāsa paṅkajaiḥ /",
  "GP12lip_1_pu:13314": "parīkṣārthaṃ hareḥ pūjā- kamaleṣu maheśvaraḥ // LiP_1,98.160 //",
  "GP12lip_1_pu:13315": "gopayāmāsa kamalaṃ tadaikaṃ bhuvaneśvaraḥ /",
  "GP12lip_1_pu:13316": "hṛtapuṣpo haristatra kimidaṃ tvabhyacintayat // LiP_1,98.161 //",
  "GP12lip_1_pu:13317": "jñātvā svanetramuddhṛtya sarvasattvāvalambanam /",
  "GP12lip_1_pu:13318": "pūjayāmāsa bhāvena nāmnā tena jagadgurum // LiP_1,98.162 //",
  "GP12lip_1_pu:13319": "tatastatra vibhurdṛṣṭvā tathābhūtaṃ haro harim /",
  "GP12lip_1_pu:13320": "tasmādavatatārāśu maṇḍalātpāvakasya ca // LiP_1,98.163 //",
  "GP12lip_1_pu:13321": "koṭibhāskarasaṃkāśaṃ jaṭāmukuṭamaṇḍitam /",
  "GP12lip_1_pu:13322": "jvālāmālāvṛtaṃ divyaṃ tīkṣṇadaṃṣṭraṃ bhayaṅkaram // LiP_1,98.164 //",
  "GP12lip_1_pu:13323": "śūlaṭaṅkagadācakra- kuntapāśadharaṃ haram /",
  "GP12lip_1_pu:13324": "varādabhayahastaṃ ca dvīpicarmottarīyakam // LiP_1,98.165 //",
  "GP12lip_1_pu:13325": "itthaṃbhūtaṃ tadā dṛṣṭvā bhavaṃ bhasmavibhūṣitam /",
  "GP12lip_1_pu:13326": "hṛṣṭo namaścakārāśu devadevaṃ janārdanaḥ // LiP_1,98.166 //",
  "GP12lip_1_pu:13327": "dudruvustaṃ parikramya sendrā devāstrilocanam /",
  "GP12lip_1_pu:13328": "cacāla brahmabhuvanaṃ cakampe ca vasuṃdharā // LiP_1,98.167 //",
  "GP12lip_1_pu:13329": "dadāha tejastacchaṃbhoḥ prāntaṃ vai śatayojanam /",
  "GP12lip_1_pu:13330": "adhastāccordhvataścaiva hāhetyakṛta bhūtale // LiP_1,98.168 //",
  "GP12lip_1_pu:13331": "tadā prāha mahādevaḥ prahasanniva śaṅkaraḥ /",
  "GP12lip_1_pu:13332": "samprekṣya praṇayādviṣṇuṃ kṛtāñjalipuṭaṃ sthitam // LiP_1,98.169 //",
  "GP12lip_1_pu:13333": "jñātaṃ mayedamadhunā devakāryaṃ janārdana /",
  "GP12lip_1_pu:13334": "sudarśanākhyaṃ cakraṃ ca dadāmi tava śobhanam // LiP_1,98.170 //",
  "GP12lip_1_pu:13335": "yadrūpaṃ bhavatā dṛṣṭaṃ sarvalokabhayaṃkaram /",
  "GP12lip_1_pu:13336": "hitāya tava yatnena tava bhāvāya suvrata // LiP_1,98.171 //",
  "GP12lip_1_pu:13337": "śāntaṃ raṇājire viṣṇo devānāṃ duḥkhasādhanam /",
  "GP12lip_1_pu:13338": "śāntasya cāstraṃ śāntaḥ syāc chāntenāstreṇa kiṃ phalam // LiP_1,98.172 //",
  "GP12lip_1_pu:13339": "śāntasya samare cāstraṃ śāntireva tapasvinām /",
  "GP12lip_1_pu:13340": "yoddhuḥ śāntyā balacchedaḥ parasya balavṛddhidaḥ // LiP_1,98.173 //",
  "GP12lip_1_pu:13341": "devairaśāntairyadrūpaṃ madīyaṃ bhāvayāvyayam /",
  "GP12lip_1_pu:13342": "kimāyudhena kāryaṃ vai yoddhuṃ devārisūdana // LiP_1,98.174 //",
  "GP12lip_1_pu:13343": "kṣamā yudhi na kāryaṃ vai yoddhuṃ devārisūdana /",
  "GP12lip_1_pu:13344": "anāgate vyatīte ca daurbalye svajanotkare // LiP_1,98.175 //",
  "GP12lip_1_pu:13345": "akālike tvadharme ca anarthe vārisūdana /",
  "GP12lip_1_pu:13346": "evamuktvā dadau cakraṃ sūryāyutasamaprabham // LiP_1,98.176 //",
  "GP12lip_1_pu:13347": "netraṃ ca netā jagatāṃ prabhurvai padmasannibham /",
  "GP12lip_1_pu:13348": "tadāprabhṛti taṃ prāhuḥ padmākṣamiti suvratam // LiP_1,98.177 //",
  "GP12lip_1_pu:13349": "dattvainaṃ nayanaṃ cakraṃ viṣṇave nīlalohitaḥ /",
  "GP12lip_1_pu:13350": "pasparśa ca karābhyāṃ vai suśubhābhyāmuvāca ha // LiP_1,98.178 //",
  "GP12lip_1_pu:13351": "varado 'haṃ varaśreṣṭha varānvaraya cepsitān /",
  "GP12lip_1_pu:13352": "bhaktyā vaśīkṛto nūnaṃ tvayāhaṃ puruṣottama // LiP_1,98.179 //",
  "GP12lip_1_pu:13353": "ityukto devadevena devadevaṃ praṇamya tam /",
  "GP12lip_1_pu:13354": "tvayi bhaktirmahādeva prasīda varamuttamam // LiP_1,98.180 //",
  "GP12lip_1_pu:13355": "nānyamicchāmi bhaktānām ārtayo nāsti yatprabho /",
  "GP12lip_1_pu:13356": "tacchrutvā vacanaṃ tasya dayāvān sutarāṃ bhavaḥ // LiP_1,98.181 //",
  "GP12lip_1_pu:13357": "pasparśa ca dadau tasmai śraddhāṃ śītāṃśubhūṣaṇaḥ /",
  "GP12lip_1_pu:13358": "prāha caivaṃ mahādevaḥ paramātmānamacyutam // LiP_1,98.182 //",
  "GP12lip_1_pu:13359": "mayi bhaktaś ca vandyaś ca pūjyaścaiva surāsuraiḥ /",
  "GP12lip_1_pu:13360": "bhaviṣyasi na saṃdeho matprasādātsurottama // LiP_1,98.183 //",
  "GP12lip_1_pu:13361": "yadā satī dakṣaputrī vinindyaiva sulocanā /",
  "GP12lip_1_pu:13362": "mātaraṃ pitaraṃ dakṣaṃ bhaviṣyati sureśvarī // LiP_1,98.184 //",
  "GP12lip_1_pu:13363": "divyā haimavatī viṣṇo tadā tvamapi suvrata /",
  "GP12lip_1_pu:13364": "bhaginīṃ tava kalyāṇīṃ devīṃ haimavatīmumām // LiP_1,98.185 //",
  "GP12lip_1_pu:13365": "niyogād brahmaṇaḥ sādhvīṃ pradāsyasi mamaiva tām /",
  "GP12lip_1_pu:13366": "matsaṃbandhī ca lokānāṃ madhye pūjyo bhaviṣyasi // LiP_1,98.186 //",
  "GP12lip_1_pu:13367": "māṃ divyena ca bhāvena tadāprabhṛti śaṅkaram /",
  "GP12lip_1_pu:13368": "drakṣyase ca prasannena mitrabhūtamivātmanā // LiP_1,98.187 //",
  "GP12lip_1_pu:13369": "ityuktvāntardadhe rudro bhagavānnīlalohitaḥ /",
  "GP12lip_1_pu:13370": "janārdano 'pi bhagavān devānāmapi saṃnidhau // LiP_1,98.188 //",
  "GP12lip_1_pu:13371": "ayācata mahādevaṃ brahmāṇaṃ munibhiḥ samam /",
  "GP12lip_1_pu:13372": "mayā proktaṃ stavaṃ divyaṃ padmayone suśobhanam // LiP_1,98.189 //",
  "GP12lip_1_pu:13373": "yaḥ paṭhecchṛṇuyādvāpi śrāvayedvā dvijottamān /",
  "GP12lip_1_pu:13374": "pratināmni hiraṇyasya tat tasya phalam āpnuyāt // LiP_1,98.190 //",
  "GP12lip_1_pu:13375": "aśvamedhasahasreṇa phalaṃ bhavati tasya vai /",
  "GP12lip_1_pu:13376": "ghṛtādyaiḥ snāpayedrudraṃ sthālyā vai kalaśaiḥ śubhaiḥ // LiP_1,98.191 //",
  "GP12lip_1_pu:13377": "nāmnāṃ sahasreṇānena śraddhayā śivamīśvaram /",
  "GP12lip_1_pu:13378": "so 'pi yajñasahasrasya phalaṃ labdhvāsureśvaraiḥ // LiP_1,98.192 //",
  "GP12lip_1_pu:13379": "pūjyo bhavati rudrasya prītirbhavati tasya vai /",
  "GP12lip_1_pu:13380": "tathāstviti tathā prāha padmayonerjanārdanam // LiP_1,98.193 //",
  "GP12lip_1_pu:13381": "jagmatuḥ praṇipatyainaṃ devadevaṃ jagadgurum /",
  "GP12lip_1_pu:13382": "tasmānnāmnāṃ sahasreṇa pūjayed anagho dvijāḥ // LiP_1,98.194 //",
  "GP12lip_1_pu:13383": "japennāmnāṃ sahasraṃ ca sa yāti paramāṃ gatim // LiP_1,98.195 //",
  "GP12lip_1_pu:13384": "iti śrīliṅgamahāpurāṇe pūrvabhāge sahasranāmabhiḥ pūjanād viṣṇucakralābho nāmāṣṭanavatitamo 'dhyāyaḥ",
  "GP12lip_1_pu:13386": "LiP, 1, 99",
  "GP12lip_1_pu:13387": "ṛṣaya ūcuḥ",
  "GP12lip_1_pu:13388": "saṃbhavaḥ sūcito devyās tvayā sūta mahāmate /",
  "GP12lip_1_pu:13389": "savistaraṃ vadasvādya satītve ca yathātatham // LiP_1,99.1 //",
  "GP12lip_1_pu:13390": "menājatvaṃ mahādevyā dakṣayajñavimardanam /",
  "GP12lip_1_pu:13391": "viṣṇunā ca kathaṃ dattā devadevāya śaṃbhave // LiP_1,99.2 //",
  "GP12lip_1_pu:13392": "kalyāṇaṃ vā kathaṃ tasya vaktumarhasi sāṃpratam /",
  "GP12lip_1_pu:13393": "teṣāṃ tadvacanaṃ śrutvā sūtaḥ paurāṇikottamaḥ // LiP_1,99.3 //",
  "GP12lip_1_pu:13394": "saṃbhavaṃ ca mahādevyāḥ prāha teṣāṃ mahātmanām /",
  "GP12lip_1_pu:13395": "sūta uvāca",
  "GP12lip_1_pu:13396": "brahmaṇā kathitaṃ pūrvaṃ daṇḍine tat suvistaram // LiP_1,99.4 //",
  "GP12lip_1_pu:13397": "yuṣmābhir vai kumārāya tena vyāsāya dhīmate /",
  "GP12lip_1_pu:13398": "tasmādahamupaśrutya pravadāmi suvistaram // LiP_1,99.5 //",
  "GP12lip_1_pu:13399": "vacanādvo mahābhāgāḥ praṇamyomāṃ tathā bhavam /",
  "GP12lip_1_pu:13400": "sā bhagākhyā jagaddhātrī liṅgamūrtestrivedikā // LiP_1,99.6 //",
  "GP12lip_1_pu:13401": "liṅgastu bhagavāndvābhyāṃ jagatsṛṣṭirdvijottamāḥ /",
  "GP12lip_1_pu:13402": "liṅgamūrtiḥ śivo jyotis tamasaścopari sthitaḥ // LiP_1,99.7 //",
  "GP12lip_1_pu:13403": "liṅgavedisamāyogād ardhanārīśvarobhavat /",
  "GP12lip_1_pu:13404": "brahmāṇaṃ vidadhe devam agre putraṃ caturmukham // LiP_1,99.8 //",
  "GP12lip_1_pu:13405": "prāhiṇoti sma tasyaiva jñānaṃ jñānamayo haraḥ /",
  "GP12lip_1_pu:13406": "viśvādhiko 'sau bhagavān ardhanārīśvaro vibhuḥ // LiP_1,99.9 //",
  "GP12lip_1_pu:13407": "hiraṇyagarbhaṃ taṃ devo jāyamānamapaśyata /",
  "GP12lip_1_pu:13408": "so 'pi rudraṃ mahādevaṃ brahmāpaśyata śaṅkaram // LiP_1,99.10 //",
  "GP12lip_1_pu:13409": "taṃ dṛṣṭvā saṃsthitaṃ devam ardhanārīśvaraṃ prabhum /",
  "GP12lip_1_pu:13410": "tuṣṭāva vāgbhir iṣṭābhir varadaṃ vārijodbhavaḥ // LiP_1,99.11 //",
  "GP12lip_1_pu:13411": "vibhajasveti viśveśaṃ viśvātmānamajo vibhuḥ /",
  "GP12lip_1_pu:13412": "sasarja devīṃ vāmāṅgāt patnīṃ caivātmanaḥ samām // LiP_1,99.12 //",
  "GP12lip_1_pu:13413": "śraddhā hyasya śubhā patnī tataḥ puṃsaḥ purātanī /",
  "GP12lip_1_pu:13414": "saivājñayā vibhordevī dakṣaputrī babhūva ha // LiP_1,99.13 //",
  "GP12lip_1_pu:13415": "satīsaṃjñā tadā sā vai rudramevāśritā patim /",
  "GP12lip_1_pu:13416": "dakṣaṃ vinindya kālena devī mainā hyabhūtpunaḥ // LiP_1,99.14 //",
  "GP12lip_1_pu:13417": "nāradasyaiva dakṣo 'pi śāpādevaṃ vinindya ca /",
  "GP12lip_1_pu:13418": "avajñādurmado dakṣo devadevamumāpatim // LiP_1,99.15 //",
  "GP12lip_1_pu:13419": "anādṛtya kṛtiṃ jñātvā satī dakṣeṇa tatkṣaṇāt /",
  "GP12lip_1_pu:13420": "bhasmīkṛtvātmano dehaṃ yogamārgeṇa sā punaḥ // LiP_1,99.16 //",
  "GP12lip_1_pu:13421": "babhūva pārvatī devī tapasā ca gireḥ prabhoḥ /",
  "GP12lip_1_pu:13422": "jñātvaitadbhagavān bhargo dadāha ruṣitaḥ prabhuḥ // LiP_1,99.17 //",
  "GP12lip_1_pu:13423": "dakṣasya vipulaṃ yajñaṃ cyāvaner vacanādapi /",
  "GP12lip_1_pu:13424": "cyavanasya suto dhīmān dadhīca iti viśrutaḥ // LiP_1,99.18 //",
  "GP12lip_1_pu:13425": "vijitya viṣṇuṃ samare prasādāt tryaṃbakasya ca /",
  "GP12lip_1_pu:13426": "viṣṇunā lokapālāṃś ca śaśāpa ca munīśvaraḥ // LiP_1,99.19 //",
  "GP12lip_1_pu:13427": "rudrasya krodhajenaiva vahninā haviṣā surāḥ /",
  "GP12lip_1_pu:13428": "vināśo vai kṣaṇādeva māyayā śaṅkarasya vai // LiP_1,99.20 //",
  "GP12lip_1_pu:13429": "iti śrīliṅgamahāpurāṇe pūrvabhāge devīsaṃbhavo nāma navanavatitamo 'dhyāyaḥ",
  "GP12lip_1_pu:13431": "LiP, 1, 100",
  "GP12lip_1_pu:13432": "ṛṣaya ūcuḥ",
  "GP12lip_1_pu:13433": "vijitya viṣṇunā sārdhaṃ bhagavānparameśvaraḥ /",
  "GP12lip_1_pu:13434": "sarvāndadhīcavacanāt kathaṃ bheje maheśvaraḥ // LiP_1,100.1 //",
  "GP12lip_1_pu:13435": "sūta uvāca",
  "GP12lip_1_pu:13436": "dakṣayajñe suvipule devān viṣṇupurogamān /",
  "GP12lip_1_pu:13437": "dadāha bhagavān rudraḥ sarvān munigaṇān api // LiP_1,100.2 //",
  "GP12lip_1_pu:13438": "bhadro nāma gaṇastena preṣitaḥ parameṣṭhinā /",
  "GP12lip_1_pu:13439": "viprayogena devyā vai duḥsahenaiva suvratāḥ // LiP_1,100.3 //",
  "GP12lip_1_pu:13440": "so 'sṛjad vīrabhadraś ca gaṇeśānromajāñchubhān /",
  "GP12lip_1_pu:13441": "gaṇeśvaraiḥ samāruhya rathaṃ bhadraḥ pratāpavān // LiP_1,100.4 //",
  "GP12lip_1_pu:13442": "gantuṃ cakre matiṃ yasya sārathirbhagavānajaḥ /",
  "GP12lip_1_pu:13443": "gaṇeśvarāś ca te sarve vividhāyudhapāṇayaḥ // LiP_1,100.5 //",
  "GP12lip_1_pu:13444": "vimānairviśvato bhadrais tamanvayuratho surāḥ /",
  "GP12lip_1_pu:13445": "himavacchikhare ramye hemaśṛṅge suśobhane // LiP_1,100.6 //",
  "GP12lip_1_pu:13446": "yajñavāṭas tathā tasya gaṅgādvārasamīpataḥ /",
  "GP12lip_1_pu:13447": "taddeśe caiva vikhyātaṃ śubhaṃ kanakhalaṃ dvijāḥ // LiP_1,100.7 //",
  "GP12lip_1_pu:13448": "dagdhuṃ vai preṣitaścāsau bhagavān parameṣṭhinā /",
  "GP12lip_1_pu:13449": "tadotpāto babhūvātha lokānāṃ bhayaśaṃsanaḥ // LiP_1,100.8 //",
  "GP12lip_1_pu:13450": "parvatāś ca vyaśīryanta pracakampe vasuṃdharā /",
  "GP12lip_1_pu:13451": "marutaś cāpy aghūrṇanta cukṣubhe makarālayaḥ // LiP_1,100.9 //",
  "GP12lip_1_pu:13452": "agnayo naiva dīpyanti na ca dīpyati bhāskaraḥ /",
  "GP12lip_1_pu:13453": "grahāś ca na prakāśyante na devā na ca dānavāḥ // LiP_1,100.10 //",
  "GP12lip_1_pu:13454": "tataḥ kṣaṇāt praviśyaiva yajñavāṭaṃ mahātmanaḥ /",
  "GP12lip_1_pu:13455": "romajaiḥ sahito bhadraḥ kālāgnirivacāparaḥ // LiP_1,100.11 //",
  "GP12lip_1_pu:13456": "uvāca bhadro bhagavān dakṣaṃ cāmitatejasam /",
  "GP12lip_1_pu:13457": "saṃparkādeva dakṣādya munīndevān pinākinā // LiP_1,100.12 //",
  "GP12lip_1_pu:13458": "dagdhuṃ saṃpreṣitaś cāhaṃ bhavantaṃ samunīśvaraiḥ /",
  "GP12lip_1_pu:13459": "ityuktvā yajñaśālāṃ tāṃ dadāha gaṇapuṅgavaḥ // LiP_1,100.13 //",
  "GP12lip_1_pu:13460": "gaṇeśvarāś ca saṃkruddhā yūpānutpāṭya cikṣipuḥ /",
  "GP12lip_1_pu:13461": "prastotrā saha hotrā ca dagdhaṃ caiva gaṇeśvaraiḥ // LiP_1,100.14 //",
  "GP12lip_1_pu:13462": "gṛhītvā gaṇapāḥ sarvān gaṅgāsrotasi cikṣipuḥ /",
  "GP12lip_1_pu:13463": "vīrabhadro mahātejāḥ śakrasyodyacchataḥ karam // LiP_1,100.15 //",
  "GP12lip_1_pu:13464": "vyaṣṭambhayad adīnātmā tathānyeṣāṃ divaukasām /",
  "GP12lip_1_pu:13465": "bhagasya netre cotpāṭya karajāgreṇa līlayā // LiP_1,100.16 //",
  "GP12lip_1_pu:13466": "nihatya muṣṭinā dantān pūṣṇaścaivaṃ nyapātayat /",
  "GP12lip_1_pu:13467": "tathā candramasaṃ devaṃ pādāṅguṣṭhena līlayā // LiP_1,100.17 //",
  "GP12lip_1_pu:13468": "gharṣayāmāsa bhagavān vīrabhadraḥ pratāpavān /",
  "GP12lip_1_pu:13469": "cicheda ca śirastasya śakrasya bhagavānprabhoḥ // LiP_1,100.18 //",
  "GP12lip_1_pu:13470": "vahnerhastadvayaṃ chittvā jihvāmutpāṭya līlayā /",
  "GP12lip_1_pu:13471": "jaghāna mūrdhni pādena vīrabhadro mahābalaḥ // LiP_1,100.19 //",
  "GP12lip_1_pu:13472": "yamasya daṇḍaṃ bhagavān pracicheda svayaṃ prabhuḥ /",
  "GP12lip_1_pu:13473": "jaghāna devamīśānaṃ triśūlena mahābalam // LiP_1,100.20 //",
  "GP12lip_1_pu:13474": "trayastriṃśatsurānevaṃ vinihatyāprayatnataḥ /",
  "GP12lip_1_pu:13475": "trayaś ca triśataṃ teṣāṃ trisāhasraṃ ca līlayā // LiP_1,100.21 //",
  "GP12lip_1_pu:13476": "trayaṃ caiva surendrāṇāṃ jaghāna ca munīśvarān /",
  "GP12lip_1_pu:13477": "anyāṃś ca devān devo 'sau sarvānyuddhāya saṃsthitān // LiP_1,100.22 //",
  "GP12lip_1_pu:13478": "jaghāna bhagavān rudraḥ khaḍgamuṣṭyādisāyakaiḥ /",
  "GP12lip_1_pu:13479": "atha viṣṇurmahātejāś cakram udyamya mūrchitaḥ // LiP_1,100.23 //",
  "GP12lip_1_pu:13480": "yuyodha bhagavāṃstena rudreṇa saha mādhavaḥ /",
  "GP12lip_1_pu:13481": "tayoḥ samabhavadyuddhaṃ sughoraṃ romaharṣaṇam // LiP_1,100.24 //",
  "GP12lip_1_pu:13482": "viṣṇoryogabalāttasya divyadehāḥ sudāruṇāḥ // LiP_1,100.25 //",
  "GP12lip_1_pu:13483": "śaṅkhacakragadāhastā asaṃkhyātāś ca jajñire /",
  "GP12lip_1_pu:13484": "tānsarvānapi devo 'sau nārāyaṇasamaprabhān // LiP_1,100.26 //",
  "GP12lip_1_pu:13485": "nihatya gadayā viṣṇuṃ tāḍayāmāsa mūrdhani /",
  "GP12lip_1_pu:13486": "tataścorasi taṃ devaṃ līlayaiva raṇājire // LiP_1,100.27 //",
  "GP12lip_1_pu:13487": "papāta ca tadā bhūmau visaṃjñaḥ puruṣottamaḥ /",
  "GP12lip_1_pu:13488": "punarutthāya taṃ hantuṃ cakramudyamya sa prabhuḥ // LiP_1,100.28 //",
  "GP12lip_1_pu:13489": "krodharaktekṣaṇaḥ śrīmān atiṣṭhat puruṣarṣabhaḥ /",
  "GP12lip_1_pu:13490": "tasya cakraṃ ca yadraudraṃ kālādityasamaprabham // LiP_1,100.29 //",
  "GP12lip_1_pu:13491": "vyaṣṭambhayad adīnātmā karasthaṃ na cacāla saḥ /",
  "GP12lip_1_pu:13492": "atiṣṭhat stambhitastena śṛṅgavāniva niścalaḥ // LiP_1,100.30 //",
  "GP12lip_1_pu:13493": "tribhiś ca dharṣitaṃ śārṅgaṃ tridhābhūtaṃ prabhostadā /",
  "GP12lip_1_pu:13494": "śārṅgakoṭiprasaṅgād vai cicheda ca śiraḥ prabhoḥ // LiP_1,100.31 //",
  "GP12lip_1_pu:13495": "chinnaṃ ca nipapātāsu śirastasya rasātale /",
  "GP12lip_1_pu:13496": "vāyunā preritaṃ caiva prāṇajena pinākinā // LiP_1,100.32 //",
  "GP12lip_1_pu:13497": "praviveśa tadā caiva tadīyāhavanīyakam /",
  "GP12lip_1_pu:13498": "tat pratidhvastakalaśaṃ bhagnayūpaṃ satoraṇam // LiP_1,100.33 //",
  "GP12lip_1_pu:13499": "pradīpitamahāśālaṃ dṛṣṭvā yajño 'pi dudruve /",
  "GP12lip_1_pu:13500": "taṃ tadā mṛgarūpeṇa dhāvantaṃ gaganaṃ prati // LiP_1,100.34 //",
  "GP12lip_1_pu:13501": "vīrabhadraḥ samādhāya viśiraskamathākarot /",
  "GP12lip_1_pu:13502": "tataḥ prajāpatiṃ dharmaṃ kaśyapaṃ ca jagadgurum // LiP_1,100.35 //",
  "GP12lip_1_pu:13503": "ariṣṭaneminaṃ vīro bahuputraṃ munīśvaram /",
  "GP12lip_1_pu:13504": "munim aṅgirasaṃ caiva kṛṣṇāśvaṃ ca mahābalaḥ // LiP_1,100.36 //",
  "GP12lip_1_pu:13505": "jaghāna mūrdhni pādena dakṣaṃ caiva yaśasvinam /",
  "GP12lip_1_pu:13506": "cicheda ca śirastasya dadāhāgnau dvijottamāḥ // LiP_1,100.37 //",
  "GP12lip_1_pu:13507": "sarasvatyāś ca nāsāgraṃ devamātustathaiva ca /",
  "GP12lip_1_pu:13508": "nikṛtya karajāgreṇa vīrabhadraḥ pratāpavān // LiP_1,100.38 //",
  "GP12lip_1_pu:13509": "tasthau śriyā vṛto madhye pretasthāne yathā bhavaḥ /",
  "GP12lip_1_pu:13510": "etasminneva kāle tu bhagavānpadmasaṃbhavaḥ // LiP_1,100.39 //",
  "GP12lip_1_pu:13511": "bhadramāha mahātejāḥ prārthayanpraṇataḥ prabhuḥ /",
  "GP12lip_1_pu:13512": "alaṃ krodhena vai bhadra naṣṭāścaiva divaukasaḥ // LiP_1,100.40 //",
  "GP12lip_1_pu:13513": "prasīda kṣamyatāṃ sarvaṃ romajaiḥ saha suvrata /",
  "GP12lip_1_pu:13514": "so 'pi bhadraḥ prabhāveṇa brahmaṇaḥ parameṣṭhinaḥ // LiP_1,100.41 //",
  "GP12lip_1_pu:13515": "śamaṃ jagāma śanakaiḥ śāntastasthau tadājñayā /",
  "GP12lip_1_pu:13516": "devo 'pi tatra bhagavān antarikṣe vṛṣadhvajaḥ // LiP_1,100.42 //",
  "GP12lip_1_pu:13517": "sagaṇaḥ sarvadaḥ śarvaḥ sarvalokamaheśvaraḥ /",
  "GP12lip_1_pu:13518": "prārthitaścaiva devena brahmaṇā bhagavān bhavaḥ // LiP_1,100.43 //",
  "GP12lip_1_pu:13519": "hatānāṃ ca tadā teṣāṃ pradadau pūrvavattanum /",
  "GP12lip_1_pu:13520": "indrasya ca śirastasya viṣṇoścaiva mahātmanaḥ // LiP_1,100.44 //",
  "GP12lip_1_pu:13521": "dakṣasya ca munīndrasya tathānyeṣāṃ maheśvaraḥ /",
  "GP12lip_1_pu:13522": "vāgīśyāścaiva nāsāgraṃ devamātustathaiva ca // LiP_1,100.45 //",
  "GP12lip_1_pu:13523": "naṣṭānāṃ jīvitaṃ caiva varāṇi vividhāni ca /",
  "GP12lip_1_pu:13524": "dakṣasya dhvastavaktrasya śirasā bhagavānprabhuḥ // LiP_1,100.46 //",
  "GP12lip_1_pu:13525": "kalpayāmāsa vai vaktraṃ līlayā ca mahān bhavaḥ /",
  "GP12lip_1_pu:13526": "dakṣo 'pi labdhasaṃjñaś ca samutthāya kṛtāñjaliḥ // LiP_1,100.47 //",
  "GP12lip_1_pu:13527": "tuṣṭāva devadeveśaṃ śaṅkaraṃ vṛṣabhadhvajam /",
  "GP12lip_1_pu:13528": "stutastena mahātejāḥ pradāya vividhānvarān // LiP_1,100.48 //",
  "GP12lip_1_pu:13529": "gāṇapatyaṃ dadau tasmai dakṣāyākliṣṭakarmaṇe /",
  "GP12lip_1_pu:13530": "devāś ca sarve deveśaṃ tuṣṭuvuḥ parameśvaram // LiP_1,100.49 //",
  "GP12lip_1_pu:13531": "nārāyaṇaś ca bhagavān tuṣṭāva ca kṛtāñjaliḥ /",
  "GP12lip_1_pu:13532": "brahmā ca munayaḥ sarve pṛthakpṛthagajodbhavam // LiP_1,100.50 //",
  "GP12lip_1_pu:13533": "tuṣṭuvur devadeveśaṃ nīlakaṇṭhaṃ vṛṣadhvajam /",
  "GP12lip_1_pu:13534": "tān devān anugṛhyaiva bhavo 'pyantaradhīyata // LiP_1,100.51 //",
  "GP12lip_1_pu:13535": "iti śrīliṅgamahāpurāṇe pūrvabhāge śivakṛddakṣayajñavidhvaṃsano nāma śatatamo 'dhyāyaḥ",
  "GP12lip_1_pu:13537": "LiP, 1, 101",
  "GP12lip_1_pu:13538": "ṛṣaya ūcuḥ",
  "GP12lip_1_pu:13539": "kathaṃ himavataḥ putrī babhūvāṃbā satī śubhā /",
  "GP12lip_1_pu:13540": "kathaṃ vā devadeveśam avāpa patimīśvaram // LiP_1,101.1 //",
  "GP12lip_1_pu:13541": "sūta uvāca",
  "GP12lip_1_pu:13542": "sā menātanum āśritya svecchayaiva varāṅganā /",
  "GP12lip_1_pu:13543": "tadā haimavatī jajñe tapasā ca dvijottamāḥ // LiP_1,101.2 //",
  "GP12lip_1_pu:13544": "jātakarmādikāḥ sarvāś cakāra ca girīśvaraḥ /",
  "GP12lip_1_pu:13545": "dvādaśe ca tadā varṣe pūrṇe haimavatī śubhā // LiP_1,101.3 //",
  "GP12lip_1_pu:13546": "tapastepe tayā sārdham anujā ca śubhānanā /",
  "GP12lip_1_pu:13547": "anyā ca devī hyanujā sarvaloke namaskṛtā // LiP_1,101.4 //",
  "GP12lip_1_pu:13548": "ṛṣayaś ca tadā sarve sarvalokamaheśvarīm /",
  "GP12lip_1_pu:13549": "tuṣṭuvus tapasā devīṃ samāvṛtya samantataḥ // LiP_1,101.5 //",
  "GP12lip_1_pu:13550": "jyeṣṭhā hyaparṇā hyanujā caikaparṇā śubhānanā /",
  "GP12lip_1_pu:13551": "tṛtīyā ca varārohā tathā caivaikapāṭalā // LiP_1,101.6 //",
  "GP12lip_1_pu:13552": "tapasā ca mahādevyāḥ pārvatyāḥ parameśvaraḥ /",
  "GP12lip_1_pu:13553": "vaśīkṛto mahādevaḥ sarvabhūtapatirbhavaḥ // LiP_1,101.7 //",
  "GP12lip_1_pu:13554": "etasminneva kāle tu tārako nāma dānavaḥ /",
  "GP12lip_1_pu:13555": "tārātmajo mahātejā babhūva ditinandanaḥ // LiP_1,101.8 //",
  "GP12lip_1_pu:13556": "tasya putrāstrayaścāpi tārakākṣo mahāsuraḥ /",
  "GP12lip_1_pu:13557": "vidyunmālī ca bhagavān kamalākṣaś ca vīryavān // LiP_1,101.9 //",
  "GP12lip_1_pu:13558": "pitāmahas tathā caiṣāṃ tāro nāma mahābalaḥ /",
  "GP12lip_1_pu:13559": "tapasā labdhavīryaś ca prasādādbrahmaṇaḥ prabhoḥ // LiP_1,101.10 //",
  "GP12lip_1_pu:13560": "so 'pi tāro mahātejās trailokyaṃ sacarācaram /",
  "GP12lip_1_pu:13561": "vijitya samare pūrvaṃ viṣṇuṃ ca jitavān asau // LiP_1,101.11 //",
  "GP12lip_1_pu:13562": "tayoḥ samabhavadyuddhaṃ sughoraṃ romaharṣaṇam /",
  "GP12lip_1_pu:13563": "divyaṃ varṣasahasraṃ tu divārātram aviśramam // LiP_1,101.12 //",
  "GP12lip_1_pu:13564": "sarathaṃ viṣṇumādāya cikṣepa śatayojanam /",
  "GP12lip_1_pu:13565": "tāreṇa vijitaḥ saṃkhye dudrāva garuḍadhvajaḥ // LiP_1,101.13 //",
  "GP12lip_1_pu:13566": "tāro varāñchataguṇaṃ labdhvā śataguṇaṃ balam /",
  "GP12lip_1_pu:13567": "pitāmahājjagatsarvam avāpa ditinandanaḥ // LiP_1,101.14 //",
  "GP12lip_1_pu:13568": "devendrapramukhāñjitvā devāndeveśvareśvaraḥ /",
  "GP12lip_1_pu:13569": "vārayāmāsa tair devān sarvalokeṣu māyayā // LiP_1,101.15 //",
  "GP12lip_1_pu:13570": "devatāś ca sahendreṇa tārakādbhayapīḍitāḥ /",
  "GP12lip_1_pu:13571": "na śāntiṃ lebhire śūrāḥ śaraṇaṃ vā bhayārditāḥ // LiP_1,101.16 //",
  "GP12lip_1_pu:13572": "tadāmarapatiḥ śrīmān saṃnipatyāmaraprabhuḥ /",
  "GP12lip_1_pu:13573": "uvācāṅgirasaṃ devo devānāmapi saṃnidhau // LiP_1,101.17 //",
  "GP12lip_1_pu:13574": "bhagavaṃstārako nāma tārajo dānavottamaḥ /",
  "GP12lip_1_pu:13575": "tena saṃnihatā yuddhe vatsā gopatinā yathā // LiP_1,101.18 //",
  "GP12lip_1_pu:13576": "bhayāttasmānmahābhāga bṛhadyuddhe bṛhaspate /",
  "GP12lip_1_pu:13577": "aniketā bhramantyete śakuntā iva pañjare // LiP_1,101.19 //",
  "GP12lip_1_pu:13578": "asmākaṃ yāny amoghāni āyudhāny aṅgiro vara /",
  "GP12lip_1_pu:13579": "tāni moghāni jāyante prabhāvādamaradviṣaḥ // LiP_1,101.20 //",
  "GP12lip_1_pu:13580": "daśavarṣasahasrāṇi dviguṇāni bṛhaspate /",
  "GP12lip_1_pu:13581": "viṣṇunā yodhito yuddhe tenāpi na ca sūditaḥ // LiP_1,101.21 //",
  "GP12lip_1_pu:13582": "yastenānirjito yuddhe viṣṇunā prabhaviṣṇunā /",
  "GP12lip_1_pu:13583": "kathamasmadvidhastasya sthāsyate samare 'grataḥ // LiP_1,101.22 //",
  "GP12lip_1_pu:13584": "evam uktas tu śakreṇa jīvaḥ sārdhaṃ surādhipaiḥ /",
  "GP12lip_1_pu:13585": "sahasrākṣeṇa ca vibhuṃ samprāpyāha kuśadhvajam // LiP_1,101.23 //",
  "GP12lip_1_pu:13586": "so 'pi tasya mukhācchrutvā praṇayātpraṇatārtihā /",
  "GP12lip_1_pu:13587": "devairaśeṣaiḥ sendraistu jīvamāha pitāmahaḥ // LiP_1,101.24 //",
  "GP12lip_1_pu:13588": "jāne vo 'rtiṃ surendrāṇāṃ tathāpi śṛṇu sāṃpratam /",
  "GP12lip_1_pu:13589": "vinindya dakṣaṃ yā devī satī rudrāṅgasaṃbhavā // LiP_1,101.25 //",
  "GP12lip_1_pu:13590": "umā haimavatī jajñe sarvalokanamaskṛtā /",
  "GP12lip_1_pu:13591": "tasyāścaiveha rūpeṇa yūyaṃ devāḥ surottamāḥ // LiP_1,101.26 //",
  "GP12lip_1_pu:13592": "vibhoryatadhvamākraṣṭuṃ rudrasyāsya mano mahat /",
  "GP12lip_1_pu:13593": "tayoryogena sambhūtaḥ skandaḥ śaktidharaḥ prabhuḥ // LiP_1,101.27 //",
  "GP12lip_1_pu:13594": "ṣaḍāsyo dvādaśabhujaḥ senānīḥ pāvakiḥ prabhuḥ /",
  "GP12lip_1_pu:13595": "svāheyaḥ kārtikeyaś ca gāṅgeyaḥ śaradhāmajaḥ // LiP_1,101.28 //",
  "GP12lip_1_pu:13596": "devaḥ śākho viśākhaś ca naigameśaś ca vīryavān /",
  "GP12lip_1_pu:13597": "senāpatiḥ kumārākhyaḥ sarvalokanamaskṛtaḥ // LiP_1,101.29 //",
  "GP12lip_1_pu:13598": "līlayaiva mahāsenaḥ prabalaṃ tārakāsuram /",
  "GP12lip_1_pu:13599": "bālo 'pi vinihatyaiko devān saṃtārayiṣyati // LiP_1,101.30 //",
  "GP12lip_1_pu:13600": "evam uktas tadā tena brahmaṇā parameṣṭhinā /",
  "GP12lip_1_pu:13601": "bṛhaspatis tathā sendrair devair devaṃ praṇamya tam // LiP_1,101.31 //",
  "GP12lip_1_pu:13602": "(Śiva burns Kāma)",
  "GP12lip_1_pu:13603": "meroḥ śikharamāsādya smaraṃ sasmāra suvrataḥ /",
  "GP12lip_1_pu:13604": "smaraṇāddevadevasya smaro 'pi saha bhāryayā // LiP_1,101.32 //",
  "GP12lip_1_pu:13605": "ratyā samaṃ samāgamya namaskṛtya kṛtāñjaliḥ /",
  "GP12lip_1_pu:13606": "saśakramāha taṃ jīvaṃ jagajjīvo dvijottamāḥ // LiP_1,101.33 //",
  "GP12lip_1_pu:13607": "smṛto yadbhavatā jīva samprāpto 'haṃ tavāntikam /",
  "GP12lip_1_pu:13608": "brūhi yanme vidhātavyaṃ tamāha surapūjitaḥ // LiP_1,101.34 //",
  "GP12lip_1_pu:13609": "tam āha bhagavāñchakraḥ saṃbhāvya makaradhvajam /",
  "GP12lip_1_pu:13610": "śaṅkareṇāṃbikāmadya saṃyojaya yathāsukham // LiP_1,101.35 //",
  "GP12lip_1_pu:13611": "tayā sa ramate yena bhagavān vṛṣabhadhvajaḥ /",
  "GP12lip_1_pu:13612": "tena mārgeṇa mārgasva patnyā ratyānayā saha // LiP_1,101.36 //",
  "GP12lip_1_pu:13613": "so 'pi tuṣṭo mahādevaḥ pradāsyati śubhāṃ gatim /",
  "GP12lip_1_pu:13614": "viprayuktastayā pūrvaṃ labdhvā tāṃ girijāmumām // LiP_1,101.37 //",
  "GP12lip_1_pu:13615": "evamukto namaskṛtya devadevaṃ śacīpatim /",
  "GP12lip_1_pu:13616": "devadevāśramaṃ gantuṃ matiṃ cakre tayā saha // LiP_1,101.38 //",
  "GP12lip_1_pu:13617": "gatvā tadāśraye śaṃbhoḥ saha ratyā mahābalaḥ /",
  "GP12lip_1_pu:13618": "vasaṃtena sahāyena devaṃ yoktumanā bhavat // LiP_1,101.39 //",
  "GP12lip_1_pu:13619": "tataḥ samprekṣya madanaṃ hasan devas triyaṃbakaḥ /",
  "GP12lip_1_pu:13620": "nayanena tṛtīyena sāvajñaṃ tam avaikṣata // LiP_1,101.40 //",
  "GP12lip_1_pu:13621": "tato 'sya netrajo vahnir madanaṃ pārśvataḥ sthitam /",
  "GP12lip_1_pu:13622": "adahattatkṣaṇādeva lalāpa karuṇaṃ ratiḥ // LiP_1,101.41 //",
  "GP12lip_1_pu:13623": "ratyāḥ pralāpamākarṇya devadevo vṛṣadhvajaḥ /",
  "GP12lip_1_pu:13624": "kṛpayā parayā prāha kāmapatnīṃ nirīkṣya ca // LiP_1,101.42 //",
  "GP12lip_1_pu:13625": "amūrto 'pi dhruvaṃ bhadre kāryaṃ sarvaṃ patistava /",
  "GP12lip_1_pu:13626": "ratikāle dhruve bhadre kariṣyati na saṃśayaḥ // LiP_1,101.43 //",
  "GP12lip_1_pu:13627": "yadā viṣṇuś ca bhavitā vāsudevo mahāyaśāḥ /",
  "GP12lip_1_pu:13628": "śāpādbhṛgormahātejāḥ sarvalokahitāya vai // LiP_1,101.44 //",
  "GP12lip_1_pu:13629": "tadā tasya suto yaś ca sa patiste bhaviṣyati /",
  "GP12lip_1_pu:13630": "sā praṇamya tadā rudraṃ kāmapatnī śucismitā // LiP_1,101.45 //",
  "GP12lip_1_pu:13631": "jagāma madanaṃ labdhvā vasaṃtena samanvitā // LiP_1,101.46 //",
  "GP12lip_1_pu:13632": "iti śrīliṅgamahāpurāṇe pūrvabhāge madanadāho nāmaikādhikaśatatamo 'dhyāyaḥ",
  "GP12lip_1_pu:13634": "LiP, 1, 102",
  "GP12lip_1_pu:13635": "sūta uvāca",
  "GP12lip_1_pu:13636": "tapasā ca mahādevyāḥ pārvatyā vṛṣabhadhvaja /",
  "GP12lip_1_pu:13637": "prītiś ca bhagavāñcharvo vacanādbrahmaṇastadā // LiP_1,102.1 //",
  "GP12lip_1_pu:13638": "hitāya cāśramāṇāṃ ca krīḍārthaṃ bhagavānbhavaḥ /",
  "GP12lip_1_pu:13639": "tadā haimavatīṃ devīm upayeme yathāvidhi // LiP_1,102.2 //",
  "GP12lip_1_pu:13640": "jagāma sa svayaṃ brahmā marīcyādyairmaharṣibhiḥ /",
  "GP12lip_1_pu:13641": "tapovanaṃ mahādevyāḥ pārvatyāḥ padmasaṃbhavaḥ // LiP_1,102.3 //",
  "GP12lip_1_pu:13642": "pradakṣiṇīkṛtya ca tāṃ devīṃ sa jagato 'raṇīm /",
  "GP12lip_1_pu:13643": "kim arthaṃ tapasā lokān saṃtāpayasi śailaje // LiP_1,102.4 //",
  "GP12lip_1_pu:13644": "tvayā sṛṣṭaṃ jagatsarvaṃ mātastvaṃ mā vināśaya /",
  "GP12lip_1_pu:13645": "tvaṃ hi saṃdhārayellokān imān sarvān svatejasā // LiP_1,102.5 //",
  "GP12lip_1_pu:13646": "sarvadeveśvaraḥ śrīmān sarvalokapatirbhavaḥ /",
  "GP12lip_1_pu:13647": "yasya vai devadevasya vayaṃ kiṅkaravādinaḥ // LiP_1,102.6 //",
  "GP12lip_1_pu:13648": "sa evaṃ parameśānaḥ svayaṃ ca varayiṣyati /",
  "GP12lip_1_pu:13649": "varade yena sṛṣṭāsi na vinā yastvayāṃbike // LiP_1,102.7 //",
  "GP12lip_1_pu:13650": "vartate nātra saṃdehas tava bharttā bhaviṣyati /",
  "GP12lip_1_pu:13651": "ityuktvā tāṃ namaskṛtya muhuḥ samprekṣya pārvatīm // LiP_1,102.8 //",
  "GP12lip_1_pu:13652": "gate pitāmahe devo bhagavān parameśvaraḥ /",
  "GP12lip_1_pu:13653": "jagāmānugrahaṃ kartuṃ dvijarūpeṇa cāśramam // LiP_1,102.9 //",
  "GP12lip_1_pu:13654": "sā ca dṛṣṭvā mahādevaṃ dvijarūpeṇa saṃsthitam /",
  "GP12lip_1_pu:13655": "pratibhādyaiḥ prabhuṃ jñātvā nanāma vṛṣabhadhvajam // LiP_1,102.10 //",
  "GP12lip_1_pu:13656": "sampūjya varadaṃ devaṃ brāhmaṇacchadmanāgatam /",
  "GP12lip_1_pu:13657": "tuṣṭāva parameśānaṃ pārvatī parameśvaram // LiP_1,102.11 //",
  "GP12lip_1_pu:13658": "anugṛhya tadā devīm uvāca prahasanniva /",
  "GP12lip_1_pu:13659": "kuladharmāśrayaṃ rakṣan bhūdharasya mahātmanaḥ // LiP_1,102.12 //",
  "GP12lip_1_pu:13660": "krīḍārthaṃ ca satāṃ madhye sarvadevapatirbhavaḥ /",
  "GP12lip_1_pu:13661": "svayaṃvare mahādevī tava divyasuśobhane // LiP_1,102.13 //",
  "GP12lip_1_pu:13662": "āsthāya rūpaṃ yatsaumyaṃ sameṣye 'haṃ saha tvayā /",
  "GP12lip_1_pu:13663": "ityuktvā tāṃ samālokya devo divyena cakṣuṣā // LiP_1,102.14 //",
  "GP12lip_1_pu:13664": "jagāmeṣṭaṃ tadā divyaṃ svapuraṃ prayayau ca sā /",
  "GP12lip_1_pu:13665": "dṛṣṭvā hṛṣṭastadā devīṃ menayā tuhinācalaḥ // LiP_1,102.15 //",
  "GP12lip_1_pu:13666": "āliṅgyāghrāya sampūjya putrīṃ sākṣāttapasvinīm /",
  "GP12lip_1_pu:13667": "duhiturdevadevena na jānannabhimantritam // LiP_1,102.16 //",
  "GP12lip_1_pu:13668": "svayaṃvaraṃ tadā devyāḥ sarvalokeṣvaghoṣayat /",
  "GP12lip_1_pu:13669": "atha brahmā ca bhagavān viṣṇuḥ sākṣājjanārdanaḥ // LiP_1,102.17 //",
  "GP12lip_1_pu:13670": "śakraś ca bhagavān vahnir bhāskaro bhaga eva ca /",
  "GP12lip_1_pu:13671": "tvaṣṭāryamā vivasvāṃś ca yamo varuṇa eva ca // LiP_1,102.18 //",
  "GP12lip_1_pu:13672": "vāyuḥ somastatheśāno rudrāś ca munayas tathā /",
  "GP12lip_1_pu:13673": "aśvinau dvādaśādityā gandharvā garuḍas tathā // LiP_1,102.19 //",
  "GP12lip_1_pu:13674": "yakṣāḥ siddhāstathā sādhyā daityāḥ kiṃpuruṣoragāḥ /",
  "GP12lip_1_pu:13675": "samudrāś ca nadā vedā mantrāḥ stotrādayaḥ kṣaṇāḥ // LiP_1,102.20 //",
  "GP12lip_1_pu:13676": "nāgāś ca parvatāḥ sarve yajñāḥ sūryādayo grahāḥ /",
  "GP12lip_1_pu:13677": "trayastriṃśacca devānāṃ trayaś ca triśataṃ tathā // LiP_1,102.21 //",
  "GP12lip_1_pu:13678": "trayaś ca trisahasraṃ ca tathānye bahavaḥ surā /",
  "GP12lip_1_pu:13679": "jagmur girīndraputryāstu svayaṃvaramanuttamam // LiP_1,102.22 //",
  "GP12lip_1_pu:13680": "atha śailasutā devī haimamāruhya śobhanam /",
  "GP12lip_1_pu:13681": "vimānaṃ sarvatobhadraṃ sarvaratnair alaṃkṛtam // LiP_1,102.23 //",
  "GP12lip_1_pu:13682": "apsarobhiḥ pranṛttābhiḥ sarvābharaṇabhūṣitaiḥ /",
  "GP12lip_1_pu:13683": "gandharvasiddhairvividhaiḥ kinnaraiś ca suśobhanaiḥ // LiP_1,102.24 //",
  "GP12lip_1_pu:13684": "bandibhiḥ stūyamānā ca sthitā śailasutā tadā /",
  "GP12lip_1_pu:13685": "sitātapatraṃ ratnāṃśu- miśritaṃ cāvahattathā // LiP_1,102.25 //",
  "GP12lip_1_pu:13686": "mālinī giriputryāstu saṃdhyā pūrṇendumaṇḍalam /",
  "GP12lip_1_pu:13687": "cāmarāsaktahastābhir divyastrībhiś ca saṃvṛtā // LiP_1,102.26 //",
  "GP12lip_1_pu:13688": "mālāṃ gṛhya jayā tasthau suradrumasamudbhavām /",
  "GP12lip_1_pu:13689": "vijayā vyajanaṃ gṛhya sthitā devyāḥ samīpagā // LiP_1,102.27 //",
  "GP12lip_1_pu:13690": "mālāṃ pragṛhya devyāṃ tu sthitāyāṃ devasaṃsadi /",
  "GP12lip_1_pu:13691": "śiśurbhūtvā mahādevaḥ krīḍārthaṃ vṛṣabhadhvajaḥ // LiP_1,102.28 //",
  "GP12lip_1_pu:13692": "utsaṅgatalasaṃsupto babhūva bhagavānbhavaḥ /",
  "GP12lip_1_pu:13693": "atha dṛṣṭvā śiśuṃ devās tasyā utsaṃgavarttinam // LiP_1,102.29 //",
  "GP12lip_1_pu:13694": "ko 'yam atreti saṃmantrya cukṣubhuś ca samāgatāḥ /",
  "GP12lip_1_pu:13695": "vajramāhārayattasya bāhum udyamya vṛtrahā // LiP_1,102.30 //",
  "GP12lip_1_pu:13696": "sa bāhurudyamastasya tathaiva samupasthitaḥ /",
  "GP12lip_1_pu:13697": "stambhitaḥ śiśurūpeṇa devadevena līlayā // LiP_1,102.31 //",
  "GP12lip_1_pu:13698": "vajraṃ kṣeptuṃ na śaśāka bāhuṃ cālayituṃ tathā /",
  "GP12lip_1_pu:13699": "vahniḥ śaktiṃ tathā kṣeptuṃ na śaśāka tathā sthitaḥ // LiP_1,102.32 //",
  "GP12lip_1_pu:13700": "yamo 'pi daṇḍaṃ khaḍgaṃ ca nirṛtirmunipuṅgavāḥ /",
  "GP12lip_1_pu:13701": "varuṇo nāgapāśaṃ ca dhvajayaṣṭiṃ samīraṇaḥ // LiP_1,102.33 //",
  "GP12lip_1_pu:13702": "somo gadāṃ dhaneśaś ca daṇḍaṃ daṇḍabhṛtāṃ varaḥ /",
  "GP12lip_1_pu:13703": "īśānaś ca tathā śūlaṃ tīvramudyamya saṃsthitaḥ // LiP_1,102.34 //",
  "GP12lip_1_pu:13704": "rudrāś ca śūlamādityā muśalaṃ vasavas tathā /",
  "GP12lip_1_pu:13705": "mudgaraṃ stambhitāḥ sarve devenāśu divaukasaḥ // LiP_1,102.35 //",
  "GP12lip_1_pu:13706": "stambhitā devadevena tathānye ca divaukasaḥ /",
  "GP12lip_1_pu:13707": "śiraḥ prakampayan viṣṇuś cakram udyamya saṃsthitaḥ // LiP_1,102.36 //",
  "GP12lip_1_pu:13708": "tasyāpi śiraso bālaḥ sthiratvaṃ pracakāra ha /",
  "GP12lip_1_pu:13709": "cakraṃ kṣeptuṃ na śaśāka bāhūṃścālayituṃ na ca // LiP_1,102.37 //",
  "GP12lip_1_pu:13710": "pūṣā dantān daśan dantair bālamaikṣata mohitaḥ /",
  "GP12lip_1_pu:13711": "tasyāpi daśanāḥ petur dṛṣṭamātrasya śaṃbhunā // LiP_1,102.38 //",
  "GP12lip_1_pu:13712": "balaṃ tejaś ca yogaṃ ca tathaivāstambhayad vibhuḥ /",
  "GP12lip_1_pu:13713": "atha teṣu sthiteṣveva manyumatsu sureṣvapi // LiP_1,102.39 //",
  "GP12lip_1_pu:13714": "brahmā paramasaṃvigno dhyānamāsthāya śaṅkaram /",
  "GP12lip_1_pu:13715": "bubudhe devamīśānam umotsaṃge tamāsthitam // LiP_1,102.40 //",
  "GP12lip_1_pu:13716": "sa buddhvā devamīśānaṃ śīghram utthāya vismitaḥ /",
  "GP12lip_1_pu:13717": "vavande caraṇau śaṃbhor astuvacca pitāmahaḥ // LiP_1,102.41 //",
  "GP12lip_1_pu:13718": "buddhistvaṃ sarvalokānām ahaṅkāras tvam īśvaraḥ /",
  "GP12lip_1_pu:13719": "bhūtānāmindriyāṇāṃ ca tvameveśa pravarttakaḥ // LiP_1,102.42 //",
  "GP12lip_1_pu:13720": "tavāhaṃ dakṣiṇāddhastāt sṛṣṭaḥ pūrvaṃ purātanaḥ /",
  "GP12lip_1_pu:13721": "vāmahastān mahābāho devo nārāyaṇaḥ prabhuḥ // LiP_1,102.43 //",
  "GP12lip_1_pu:13722": "iyaṃ ca prakṛtirdevī sadā te sṛṣṭikāraṇa /",
  "GP12lip_1_pu:13723": "patnīrūpaṃ samāsthāya jagatkāraṇamāgatā // LiP_1,102.44 //",
  "GP12lip_1_pu:13724": "namastubhyaṃ mahādeva mahādevyai namonamaḥ /",
  "GP12lip_1_pu:13725": "prasādāttava deveśa niyogācca mayā prajāḥ // LiP_1,102.45 //",
  "GP12lip_1_pu:13726": "devādyāstu imāḥ sṛṣṭā mūḍhāstvadyogamohitāḥ /",
  "GP12lip_1_pu:13727": "kuru prasādameteṣāṃ yathāpūrvaṃ bhavantvime // LiP_1,102.46 //",
  "GP12lip_1_pu:13728": "sūta uvāca",
  "GP12lip_1_pu:13729": "vijñāpyaivaṃ tadā brahmā devadevaṃ maheśvaram /",
  "GP12lip_1_pu:13730": "saṃstambhitāṃstadā tena bhagavān āha padmajaḥ // LiP_1,102.47 //",
  "GP12lip_1_pu:13731": "mūḍhāstha devatāḥ sarvā naiva budhyata śaṅkaram /",
  "GP12lip_1_pu:13732": "devadevam ihāyāntaṃ sarvadevanamaskṛtam // LiP_1,102.48 //",
  "GP12lip_1_pu:13733": "gacchadhvaṃ śaraṇaṃ śīghraṃ devāḥ śakrapurogamāḥ /",
  "GP12lip_1_pu:13734": "sanārāyaṇakāḥ sarve munibhiḥ śaṅkaraṃ prabhum // LiP_1,102.49 //",
  "GP12lip_1_pu:13735": "sārdhaṃ mayaiva deveśaṃ paramātmānamīśvaram /",
  "GP12lip_1_pu:13736": "anayā haimavatyā ca prakṛtyā saha sattamam // LiP_1,102.50 //",
  "GP12lip_1_pu:13737": "tatra te stambhitāstena tathaiva surasattamāḥ /",
  "GP12lip_1_pu:13738": "praṇemur manasā sarve sanārāyaṇakāḥ prabhum // LiP_1,102.51 //",
  "GP12lip_1_pu:13739": "atha teṣāṃ prasanno bhūd devadevastriyaṃbakaḥ /",
  "GP12lip_1_pu:13740": "yathāpūrvaṃ cakārāśu vacanādbrahmaṇaḥ prabhuḥ // LiP_1,102.52 //",
  "GP12lip_1_pu:13741": "tata evaṃ prasanne tu sarvadevanivāraṇam /",
  "GP12lip_1_pu:13742": "vapuścakāra deveśo divyaṃ paramamadbhutam // LiP_1,102.53 //",
  "GP12lip_1_pu:13743": "tejasā tasya devāste sendracandradivākarāḥ /",
  "GP12lip_1_pu:13744": "sabrahmakāḥ sasādhyāś ca sanārāyaṇakās tathā // LiP_1,102.54 //",
  "GP12lip_1_pu:13745": "sayamāś ca sarudrāś ca cakṣuraprārthayan vibhum /",
  "GP12lip_1_pu:13746": "tebhyaś ca paramaṃ cakṣuḥ sarvadṛṣṭau ca śaktimat // LiP_1,102.55 //",
  "GP12lip_1_pu:13747": "dadāvaṃbāpatiḥ śarvo bhavānyāś ca calasya ca /",
  "GP12lip_1_pu:13748": "labdhvā cakṣustadā devā indraviṣṇupurogamāḥ // LiP_1,102.56 //",
  "GP12lip_1_pu:13749": "sabrahmakaḥ saśakrāś ca tamapaśyanmaheśvaram /",
  "GP12lip_1_pu:13750": "brahmādyā nemire tūrṇaṃ bhavānī ca girīśvaraḥ // LiP_1,102.57 //",
  "GP12lip_1_pu:13751": "munayaś ca mahādevaṃ gaṇeśāḥ śivasaṃmatāḥ /",
  "GP12lip_1_pu:13752": "sasarjuḥ puṣpavṛṣṭiṃ ca khecarāḥ siddhacāraṇāḥ // LiP_1,102.58 //",
  "GP12lip_1_pu:13753": "devadundubhayo nedus tuṣṭuvurmunayaḥ prabhum /",
  "GP12lip_1_pu:13754": "jagurgandharvamukhyāś ca nanṛtuścāpsarogaṇāḥ // LiP_1,102.59 //",
  "GP12lip_1_pu:13755": "mumuhurgaṇapāḥ sarve mumodāṃbā ca pārvatī /",
  "GP12lip_1_pu:13756": "tasya devī tadā hṛṣṭā samakṣaṃ tridivaukasām // LiP_1,102.60 //",
  "GP12lip_1_pu:13757": "pādayoḥ sthāpayāmāsa mālāṃ divyāṃ sugandhinīm /",
  "GP12lip_1_pu:13758": "sādhu sādhviti samprocya tayā tatraiva cārcitam // LiP_1,102.61 //",
  "GP12lip_1_pu:13759": "saha devyā namaścakruḥ śirobhir bhūtalāśritaiḥ /",
  "GP12lip_1_pu:13760": "sarve sabrahmakā devāḥ sayakṣoragarākṣasāḥ // LiP_1,102.62 //",
  "GP12lip_1_pu:13761": "iti śrīliṅgamahāpurāṇe pūrvabhāge umāsvayaṃvaro nāma dvyadhikaśatatamo 'dhyāyaḥ",
  "GP12lip_1_pu:13763": "LiP, 1, 103",
  "GP12lip_1_pu:13764": "sūta uvāca",
  "GP12lip_1_pu:13765": "atha brahmā mahādevam abhivandya kṛtāñjaliḥ /",
  "GP12lip_1_pu:13766": "udvāhaḥ kriyatāṃ deva ityuvāca maheśvaram // LiP_1,103.1 //",
  "GP12lip_1_pu:13767": "tasya tadvacanaṃ śrutvā brahmaṇaḥ parameṣṭhinaḥ /",
  "GP12lip_1_pu:13768": "yatheṣṭamiti lokeśaṃ prāha bhūtapatiḥ prabhuḥ // LiP_1,103.2 //",
  "GP12lip_1_pu:13769": "udvāhārthaṃ maheśasya tatkṣaṇādeva suvratāḥ /",
  "GP12lip_1_pu:13770": "brahmaṇā kalpitaṃ divyaṃ puraṃ ratnamayaṃ śubham // LiP_1,103.3 //",
  "GP12lip_1_pu:13771": "athāditirditiḥ sākṣād danuḥ kadruḥ sukālikā /",
  "GP12lip_1_pu:13772": "pulomā surasā caiva siṃhikā vinatā tathā // LiP_1,103.4 //",
  "GP12lip_1_pu:13773": "siddhirmāyā kriyā durgā devī sākṣātsudhā svadhā /",
  "GP12lip_1_pu:13774": "sāvitrī vedamātā ca rajanī dakṣiṇā dyutiḥ // LiP_1,103.5 //",
  "GP12lip_1_pu:13775": "svāhā svāhāmatir buddhir ṛddhir vṛddhiḥ sarasvatī /",
  "GP12lip_1_pu:13776": "rākā kuhūḥ sinīvālī devī anumatī tathā // LiP_1,103.6 //",
  "GP12lip_1_pu:13777": "dharaṇī dhāraṇī celā śacī nārāyaṇī tathā /",
  "GP12lip_1_pu:13778": "etāścānyāś ca devānāṃ mātaraḥ patnayas tathā // LiP_1,103.7 //",
  "GP12lip_1_pu:13779": "udvāhaḥ śaṅkarasyeti jagmuḥ sarvā mudānvitāḥ /",
  "GP12lip_1_pu:13780": "uragā garuḍā yakṣā gandharvāḥ kinnarā gaṇāḥ // LiP_1,103.8 //",
  "GP12lip_1_pu:13781": "sāgarā girayo meghā māsāḥ saṃvatsarās tathā /",
  "GP12lip_1_pu:13782": "vedā mantrās tathā yajñāḥ stomā dharmāś ca sarvaśaḥ // LiP_1,103.9 //",
  "GP12lip_1_pu:13783": "huṅkāraḥ praṇavaścaiva pratihārāḥ sahasraśaḥ /",
  "GP12lip_1_pu:13784": "koṭirapsaraso divyās tāsāṃ ca paricārikāḥ // LiP_1,103.10 //",
  "GP12lip_1_pu:13785": "yāś ca sarveṣu dvīpeṣu devalokeṣu nimnagāḥ /",
  "GP12lip_1_pu:13786": "tāś ca strīvigrahāḥ sarvāḥ saṃjagmurhṛṣṭamānasāḥ // LiP_1,103.11 //",
  "GP12lip_1_pu:13787": "gaṇapāś ca mahābhāgāḥ sarvalokanamaskṛtāḥ /",
  "GP12lip_1_pu:13788": "udvāhaḥ śaṅkarasyeti tatrājagmurmudānvitāḥ // LiP_1,103.12 //",
  "GP12lip_1_pu:13789": "abhyayuḥ śaṅkhavarṇāś ca gaṇakoṭyo gaṇeśvarāḥ /",
  "GP12lip_1_pu:13790": "daśabhiḥ kekarākṣaś ca vidyuto 'ṣṭābhir eva ca // LiP_1,103.13 //",
  "GP12lip_1_pu:13791": "catuḥṣaṣṭyā viśākhāś ca navabhiḥ pārayātrikaḥ /",
  "GP12lip_1_pu:13792": "ṣaḍbhiḥ sarvāntakaḥ śrīmān tathaiva vikṛtānanaḥ // LiP_1,103.14 //",
  "GP12lip_1_pu:13793": "jvālākeśo dvādaśabhiḥ koṭibhir gaṇapuṅgavaḥ /",
  "GP12lip_1_pu:13794": "saptabhiḥ samadaḥ śrīmān dundubho 'ṣṭābhir eva ca // LiP_1,103.15 //",
  "GP12lip_1_pu:13795": "pañcabhiś ca kapālīśaḥ ṣaḍbhiḥ saṃdārakaḥ śubhaḥ /",
  "GP12lip_1_pu:13796": "koṭikoṭibhir eveha gaṇḍakaḥ kuṃbhakas tathā // LiP_1,103.16 //",
  "GP12lip_1_pu:13797": "viṣṭambho 'ṣṭābhir eveha gaṇapaḥ sarvasattamaḥ /",
  "GP12lip_1_pu:13798": "pippalaś ca sahasreṇa saṃnādaś ca tathā dvijāḥ // LiP_1,103.17 //",
  "GP12lip_1_pu:13799": "āveṣṭanas tathāṣṭābhiḥ saptabhiścandratāpanaḥ /",
  "GP12lip_1_pu:13800": "mahākeśaḥ sahasreṇa koṭīnāṃ gaṇapo vṛtaḥ // LiP_1,103.18 //",
  "GP12lip_1_pu:13801": "kuṇḍī dvādaśabhir vīras tathā parvatakaḥ śubhaḥ /",
  "GP12lip_1_pu:13802": "kālaś ca kālakaścaiva mahākālaḥ śatena vai // LiP_1,103.19 //",
  "GP12lip_1_pu:13803": "āgnikaḥ śatakoṭyā vai koṭyāgnimukha eva ca /",
  "GP12lip_1_pu:13804": "ādityamūrdhā koṭyā ca tathā caiva dhanāvahaḥ // LiP_1,103.20 //",
  "GP12lip_1_pu:13805": "saṃnāmaś ca śatenaiva kumudaḥ koṭibhis tathā /",
  "GP12lip_1_pu:13806": "amoghaḥ kokilaścaiva koṭikoṭyā sumantrakaḥ // LiP_1,103.21 //",
  "GP12lip_1_pu:13807": "kākapāṭo 'paraḥ ṣaṣṭyā ṣaṣṭyā saṃtānakaḥ prabhuḥ /",
  "GP12lip_1_pu:13808": "mahābalaś ca navabhir madhupiṅgaś ca piṅgalaḥ // LiP_1,103.22 //",
  "GP12lip_1_pu:13809": "nīlo navatyā deveśaḥ pūrṇabhadrastathaiva ca /",
  "GP12lip_1_pu:13810": "koṭīnāṃ caiva saptatyā caturvaktro mahābalaḥ // LiP_1,103.23 //",
  "GP12lip_1_pu:13811": "koṭikoṭisahasrāṇāṃ śatair viṃśatibhir vṛtāḥ /",
  "GP12lip_1_pu:13812": "tatrājagmus tathā devās te sarve śaṅkaraṃ bhavam // LiP_1,103.24 //",
  "GP12lip_1_pu:13813": "bhūtakoṭisahasreṇa pramathaḥ koṭibhistribhiḥ /",
  "GP12lip_1_pu:13814": "vīrabhadraścatuḥṣaṣṭyā romajāścaiva koṭibhiḥ // LiP_1,103.25 //",
  "GP12lip_1_pu:13815": "karaṇaścaiva viṃśatyā navatyā kevalaḥ śubhaḥ /",
  "GP12lip_1_pu:13816": "pañcākṣaḥ śatamanyuś ca meghamanyus tathaiva ca // LiP_1,103.26 //",
  "GP12lip_1_pu:13817": "kāṣṭhakūṭaś catuḥṣaṣṭyā sukeśo vṛṣabhas tathā /",
  "GP12lip_1_pu:13818": "virūpākṣaś ca bhagavān catuḥṣaṣṭyā sanātanaḥ // LiP_1,103.27 //",
  "GP12lip_1_pu:13819": "tāluketuḥ ṣaḍāsyaś ca pañcāsyaś ca sanātanaḥ /",
  "GP12lip_1_pu:13820": "saṃvartakas tathā caitro lakulīśaḥ svayaṃ prabhuḥ // LiP_1,103.28 //",
  "GP12lip_1_pu:13821": "lokāntakaś ca dīptāsyas tathā daityāntakaḥ prabhuḥ /",
  "GP12lip_1_pu:13822": "mṛtyuhṛt kālahā kālo mṛtyuñjayakaras tathā // LiP_1,103.29 //",
  "GP12lip_1_pu:13823": "viṣādo viṣadaścaiva vidyutaḥ kāntakaḥ prabhuḥ /",
  "GP12lip_1_pu:13824": "devo bhṛṅgī riṭiḥ śrīmān devadevapriyas tathā // LiP_1,103.30 //",
  "GP12lip_1_pu:13825": "aśanir bhāsakaś caiva catuḥṣaṣṭyā sahasrapāt /",
  "GP12lip_1_pu:13826": "ete cānye ca gaṇapā asaṃkhyātā mahābalāḥ // LiP_1,103.31 //",
  "GP12lip_1_pu:13827": "sarve sahasrahastāś ca jaṭāmukuṭadhāriṇaḥ /",
  "GP12lip_1_pu:13828": "candrarekhāvataṃsāś ca nīlakaṇṭhās trilocanāḥ // LiP_1,103.32 //",
  "GP12lip_1_pu:13829": "hārakuṇḍalakeyūra- mukuṭādyair alaṃkṛtāḥ /",
  "GP12lip_1_pu:13830": "brahmendraviṣṇusaṃkāśā aṇimādiguṇairvṛtāḥ // LiP_1,103.33 //",
  "GP12lip_1_pu:13831": "sūryakoṭipratīkāśās tatrājagmurgaṇeśvarāḥ /",
  "GP12lip_1_pu:13832": "pātālacāriṇaścaiva sarvalokanivāsinaḥ // LiP_1,103.34 //",
  "GP12lip_1_pu:13833": "tuṃbarurnārado hāhā hūhūścaiva tu sāmagāḥ /",
  "GP12lip_1_pu:13834": "ratnānyādāya vādyāṃś ca tatrājagmustadā puram // LiP_1,103.35 //",
  "GP12lip_1_pu:13835": "ṛṣayaḥ kṛtsnaśastatra devagītāstapodhanāḥ /",
  "GP12lip_1_pu:13836": "puṇyān vaivāhikān mantrān ajapur hṛṣṭamānasāḥ // LiP_1,103.36 //",
  "GP12lip_1_pu:13837": "tata evaṃ pravṛtte tu sarvataś ca samāgame /",
  "GP12lip_1_pu:13838": "girijāṃ tām alaṃkṛtya svayameva śucismitām // LiP_1,103.37 //",
  "GP12lip_1_pu:13839": "puraṃ praveśayāmāsa svayam ādāya keśavaḥ /",
  "GP12lip_1_pu:13840": "sadasyāha ca deveśaṃ nārāyaṇamajo harim // LiP_1,103.38 //",
  "GP12lip_1_pu:13841": "bhavānagre samutpanno bhavānyā saha daivataiḥ /",
  "GP12lip_1_pu:13842": "vāmāṅgādasya rudrasya dakṣiṇāṅgādahaṃ prabho // LiP_1,103.39 //",
  "GP12lip_1_pu:13843": "manmūrtistuhinādrīśo yajñārthaṃ sṛṣṭa eva hi /",
  "GP12lip_1_pu:13844": "eṣā haimavatī jajñe māyayā parameṣṭhinaḥ // LiP_1,103.40 //",
  "GP12lip_1_pu:13845": "śrautasmārtapravṛttyartham udvāhārtham ihāgataḥ /",
  "GP12lip_1_pu:13846": "ato 'sau jagatāṃ dhātrī dhātā tava mamāpi ca // LiP_1,103.41 //",
  "GP12lip_1_pu:13847": "asya devasya rudrasya mūrtibhir vihitaṃ jagat /",
  "GP12lip_1_pu:13848": "kṣmābagnikhendusūryātma- pavanātmā yato bhavaḥ // LiP_1,103.42 //",
  "GP12lip_1_pu:13849": "tathāpi tasmai dātavyā vacanācca girermama /",
  "GP12lip_1_pu:13850": "eṣā hy ajā śuklakṛṣṇā lohitā prakṛtirbhavān // LiP_1,103.43 //",
  "GP12lip_1_pu:13851": "śreyo 'pi śailarājena saṃbandho 'yaṃ tavāpi ca /",
  "GP12lip_1_pu:13852": "tava pādme samudbhūtaḥ kalpe nābhyaṃbujādaham // LiP_1,103.44 //",
  "GP12lip_1_pu:13853": "madaṃśasyāsya śailasya mamāpi ca gururbhavān /",
  "GP12lip_1_pu:13854": "sūta uvāca",
  "GP12lip_1_pu:13855": "bāḍham ityajam āhāsau devadevo janārdanaḥ // LiP_1,103.45 //",
  "GP12lip_1_pu:13856": "devāś ca munayaḥ sarve devadevaś ca śaṅkaraḥ /",
  "GP12lip_1_pu:13857": "tataścotthāya vidvānsaḥ padmanābhaḥ praṇamya tām // LiP_1,103.46 //",
  "GP12lip_1_pu:13858": "pādau prakṣālya devasya karābhyāṃ kamalekṣaṇaḥ /",
  "GP12lip_1_pu:13859": "abhyukṣad ātmano mūrdhni brahmaṇaś ca gires tathā // LiP_1,103.47 //",
  "GP12lip_1_pu:13860": "tvadīyaiṣā vivāhārthaṃ menajā hyanujā mama /",
  "GP12lip_1_pu:13861": "ityuktvā sodakaṃ dattvā devīṃ deveśvarāya tām // LiP_1,103.48 //",
  "GP12lip_1_pu:13862": "svātmānamapi devāya sodakaṃ pradadau hariḥ /",
  "GP12lip_1_pu:13863": "atha sarve muniśreṣṭhāḥ sarvavedārthapāragāḥ // LiP_1,103.49 //",
  "GP12lip_1_pu:13864": "ūcurdātā gṛhītā ca phalaṃ dravyaṃ vicārataḥ /",
  "GP12lip_1_pu:13865": "eṣa devo haro nūnaṃ māyayā hi tato jagat // LiP_1,103.50 //",
  "GP12lip_1_pu:13866": "ityuktvā taṃ praṇemuś ca prītikaṇṭakitatvacaḥ /",
  "GP12lip_1_pu:13867": "sasṛjuḥ puṣpavarṣāṇi khecarāḥ siddhacāraṇāḥ // LiP_1,103.51 //",
  "GP12lip_1_pu:13868": "devadundubhayo nedur nanṛtuścāpsarogaṇāḥ /",
  "GP12lip_1_pu:13869": "vedāś ca mūrtimantaste praṇemustaṃ maheśvaram // LiP_1,103.52 //",
  "GP12lip_1_pu:13870": "brahmaṇā munibhiḥ sārdhaṃ devadevamumāpatim /",
  "GP12lip_1_pu:13871": "devo 'pi devīmālokya salajjāṃ himaśailajām // LiP_1,103.53 //",
  "GP12lip_1_pu:13872": "na tṛpyatyanavadyāṅgī sā ca devaṃ vṛṣadhvajam /",
  "GP12lip_1_pu:13873": "varado 'smīti taṃ prāha hariṃ so 'pyāha śaṅkaram // LiP_1,103.54 //",
  "GP12lip_1_pu:13874": "tvayi bhaktiḥ prasīdeti brahmākhyāṃ ca dadau tu saḥ /",
  "GP12lip_1_pu:13875": "tatastu punarevāha brahmā vijñāpayanprabhum // LiP_1,103.55 //",
  "GP12lip_1_pu:13876": "havirjuhomi vahnau tu upādhyāyapade sthitaḥ /",
  "GP12lip_1_pu:13877": "dadāsi mama yadyājñāṃ kartavyo hyakṛto vidhiḥ // LiP_1,103.56 //",
  "GP12lip_1_pu:13878": "tamāha śaṅkaro devaṃ devadevo jagatpatiḥ /",
  "GP12lip_1_pu:13879": "yadyadiṣṭaṃ suraśreṣṭha tatkuruṣva yathepsitam // LiP_1,103.57 //",
  "GP12lip_1_pu:13880": "kartāsmi vacanaṃ sarvaṃ devadeva pitāmaha /",
  "GP12lip_1_pu:13881": "tataḥ praṇamya hṛṣṭātmā brahmā lokapitāmahaḥ // LiP_1,103.58 //",
  "GP12lip_1_pu:13882": "hastaṃ devasya devyāś ca yuyoja paramaṃ prabhuḥ /",
  "GP12lip_1_pu:13883": "jvalanaś ca svayaṃ tatra kṛtāñjalirupasthitaḥ // LiP_1,103.59 //",
  "GP12lip_1_pu:13884": "śrautairetairmahāmantrair mūrtimadbhir upasthitaiḥ /",
  "GP12lip_1_pu:13885": "yathoktavidhinā hutvā lājānapi yathākramam // LiP_1,103.60 //",
  "GP12lip_1_pu:13886": "ānītānviṣṇunā viprān sampūjya vividhairvaraiḥ /",
  "GP12lip_1_pu:13887": "triś ca taṃ jvalanaṃ devaṃ kārayitvā pradakṣiṇam // LiP_1,103.61 //",
  "GP12lip_1_pu:13888": "muktvā hastasamāyogaṃ sahitaiḥ sarvadaivataiḥ /",
  "GP12lip_1_pu:13889": "suraiś ca mānavaiḥ sarvaiḥ prahṛṣṭenāntarātmanā // LiP_1,103.62 //",
  "GP12lip_1_pu:13890": "nanāma bhagavānbrahmā devadevamumāpatim /",
  "GP12lip_1_pu:13891": "tataḥ pādyaṃ tayor dattvā śaṃbhorācamanaṃ tathā // LiP_1,103.63 //",
  "GP12lip_1_pu:13892": "madhuparkaṃ tathā gāṃ ca praṇamya ca punaḥ śivam /",
  "GP12lip_1_pu:13893": "atiṣṭhadbhagavānbrahmā devairindrapurogamaiḥ // LiP_1,103.64 //",
  "GP12lip_1_pu:13894": "bhṛgvādyamunayaḥ sarve cākṣataistilataṇḍulaiḥ /",
  "GP12lip_1_pu:13895": "sūryādayaḥ samabhyarcya tuṣṭuvurvṛṣabhadhvajam // LiP_1,103.65 //",
  "GP12lip_1_pu:13896": "śivaḥ samāpya devoktaṃ vahnimāropya cātmani /",
  "GP12lip_1_pu:13897": "tayā samāgato rudraḥ sarvalokahitāya vai // LiP_1,103.66 //",
  "GP12lip_1_pu:13898": "yaḥ paṭhecchṛṇuyādvāpi bhavodvāhaṃ śucismitaḥ /",
  "GP12lip_1_pu:13899": "śrāvayedvā dvijāñchuddhān vedavedāṅgapāragān // LiP_1,103.67 //",
  "GP12lip_1_pu:13900": "sa labdhvā gāṇapatyaṃ ca bhavena saha modate /",
  "GP12lip_1_pu:13901": "yatrāyaṃ kīrtyate viprais tāvadāste tadā bhavaḥ // LiP_1,103.68 //",
  "GP12lip_1_pu:13902": "tasmāt sampūjya vidhivat kīrtayennānyathā dvijāḥ /",
  "GP12lip_1_pu:13903": "udvāhe ca dvijendrāṇāṃ kṣatriyāṇāṃ dvijottamāḥ // LiP_1,103.69 //",
  "GP12lip_1_pu:13904": "kīrtanīyamidaṃ sarvaṃ bhavodvāhamanuttamam /",
  "GP12lip_1_pu:13905": "kṛtodvāhastadā devyā haimavatyā vṛṣadhvajaḥ // LiP_1,103.70 //",
  "GP12lip_1_pu:13906": "sagaṇo nandinā sārdhaṃ sarvadevagaṇairvṛtaḥ /",
  "GP12lip_1_pu:13907": "purīṃ vārāṇasīṃ divyām ājagāma mahādyutiḥ // LiP_1,103.71 //",
  "GP12lip_1_pu:13908": "avimukte sukhāsīnaṃ praṇamya vṛṣabhadhvajam /",
  "GP12lip_1_pu:13909": "apṛcchatkṣetramāhātmyaṃ bhavānī harṣitānanā // LiP_1,103.72 //",
  "GP12lip_1_pu:13910": "athāhārdhendutilakaḥ kṣetramāhātmyamuttamam /",
  "GP12lip_1_pu:13911": "avimuktasya māhātmyaṃ vistarācchakyate nahi // LiP_1,103.73 //",
  "GP12lip_1_pu:13912": "vaktuṃ mayā sureśāni ṛṣisaṃghābhipūjitam /",
  "GP12lip_1_pu:13913": "kiṃ mayā varṇyate devī hy avimuktaphalodayaḥ // LiP_1,103.74 //",
  "GP12lip_1_pu:13914": "pāpināṃ yatra muktiḥ syān mṛtānām ekajanmanā /",
  "GP12lip_1_pu:13915": "anyatra tu kṛtaṃ pāpaṃ vārāṇasyāṃ vyapohati // LiP_1,103.75 //",
  "GP12lip_1_pu:13916": "vārāṇasyāṃ kṛtaṃ pāpaṃ paiśācyanarakāvaham /",
  "GP12lip_1_pu:13917": "kṛtvā pāpasahasrāṇi piśācatvaṃ varaṃ nṛṇām // LiP_1,103.76 //",
  "GP12lip_1_pu:13918": "na tu śakrasahasratvaṃ svarge kāśīpurīṃ vinā /",
  "GP12lip_1_pu:13919": "yatra triviṣṭapo devo yatra viśveśvaro vibhuḥ // LiP_1,103.77 //",
  "GP12lip_1_pu:13920": "oṃkāreśaḥ kṛttivāsā mṛtānāṃ na punarbhavaḥ /",
  "GP12lip_1_pu:13921": "uktvā kṣetrasya māhātmyaṃ saṃkṣepācchaśiśekharaḥ // LiP_1,103.78 //",
  "GP12lip_1_pu:13922": "darśayāmāsa codyānaṃ parityajya gaṇeśvarān /",
  "GP12lip_1_pu:13923": "tatraiva bhagavān jāto gajavaktro vināyakaḥ // LiP_1,103.79 //",
  "GP12lip_1_pu:13924": "daityānāṃ vighnarūpārtham avighnāya divaukasām /",
  "GP12lip_1_pu:13925": "etadvaḥ kathitaṃ sarvaṃ kathāsarvasvamuttamam // LiP_1,103.80 //",
  "GP12lip_1_pu:13926": "yathāśrutaṃ mayā sarvaṃ prasādādvaḥ suśobhanam // LiP_1,103.81 //",
  "GP12lip_1_pu:13927": "iti śrīliṅgamahāpurāṇe pūrvabhāge pārvatīvivāhavarṇanaṃ nāma tryadhikaśatatamo 'dhyāyaḥ",
  "GP12lip_1_pu:13929": "LiP, 1, 104",
  "GP12lip_1_pu:13930": "ṛṣaya ūcuḥ",
  "GP12lip_1_pu:13931": "kathaṃ vināyako jāto gajavaktro gaṇeśvaraḥ /",
  "GP12lip_1_pu:13932": "kathaṃ prabhāvastasyaivaṃ sūta vaktumihārhasi // LiP_1,104.1 //",
  "GP12lip_1_pu:13933": "sūta uvāca",
  "GP12lip_1_pu:13934": "etasminnantare devāḥ sendropendrāḥ sametya te /",
  "GP12lip_1_pu:13935": "dharmavighnaṃ tadā kartuṃ daityānāmabhavandvijāḥ // LiP_1,104.2 //",
  "GP12lip_1_pu:13936": "asurā yātudhānāś ca rākṣasāḥ krūrakarmiṇaḥ /",
  "GP12lip_1_pu:13937": "tāmasāś ca tathā cānye rājasāś ca tathā bhuvi // LiP_1,104.3 //",
  "GP12lip_1_pu:13938": "avighnaṃ yajñadānādyaiḥ samabhyarcya maheśvaram /",
  "GP12lip_1_pu:13939": "brahmāṇaṃ ca hariṃ viprā labdhepsitavarā yataḥ // LiP_1,104.4 //",
  "GP12lip_1_pu:13940": "tato 'smākaṃ suraśreṣṭhāḥ sadā vijayasaṃbhavaḥ /",
  "GP12lip_1_pu:13941": "teṣāṃ tatastu vighnārtham avighnāya divaukasām // LiP_1,104.5 //",
  "GP12lip_1_pu:13942": "putrārthaṃ caiva nārīṇāṃ narāṇāṃ karmasiddhaye /",
  "GP12lip_1_pu:13943": "vighneśaṃ śaṅkaraṃ sraṣṭuṃ gaṇapaṃ stotumarhatha // LiP_1,104.6 //",
  "GP12lip_1_pu:13944": "ityuktvānyonyamanaghaṃ tuṣṭuvuḥ śivamīśvaram /",
  "GP12lip_1_pu:13945": "namaḥ sarvātmane tubhyaṃ sarvajñāya pinākine // LiP_1,104.7 //",
  "GP12lip_1_pu:13946": "anaghāya viriñcāya devyāḥ kāryārthadāyine /",
  "GP12lip_1_pu:13947": "akāyāyārthakāyāya hareḥ kāyāpahāriṇe // LiP_1,104.8 //",
  "GP12lip_1_pu:13948": "kāyāntasthāmṛtādhāra- maṇḍalāvasthitāya te /",
  "GP12lip_1_pu:13949": "kṛtādibhedakālāya kālavegāya te namaḥ // LiP_1,104.9 //",
  "GP12lip_1_pu:13950": "kālāgnirudrarūpāya dharmādyaṣṭapadāya ca /",
  "GP12lip_1_pu:13951": "kālīviśuddhadehāya kālikākāraṇāya te // LiP_1,104.10 //",
  "GP12lip_1_pu:13952": "kālakaṇṭhāya mukhyāya vāhanāya varāya te /",
  "GP12lip_1_pu:13953": "aṃbikāpataye tubhyaṃ hiraṇyapataye namaḥ // LiP_1,104.11 //",
  "GP12lip_1_pu:13954": "hiraṇyaretase caiva namaḥ śarvāya śūline /",
  "GP12lip_1_pu:13955": "kapāladaṇḍapāśāsi- carmāṅkuśadharāya ca // LiP_1,104.12 //",
  "GP12lip_1_pu:13956": "pataye haimavatyāś ca hemaśuklāya te namaḥ /",
  "GP12lip_1_pu:13957": "pītaśuklāya rakṣārthaṃ surāṇāṃ kṛṣṇavartmane // LiP_1,104.13 //",
  "GP12lip_1_pu:13958": "pañcamāya mahāpañca- yajñināṃ phaladāya ca /",
  "GP12lip_1_pu:13959": "pañcāsyaphaṇihārāya pañcākṣaramayāya te // LiP_1,104.14 //",
  "GP12lip_1_pu:13960": "pañcadhā pañcakaivalya- devairarcitamūrtaye /",
  "GP12lip_1_pu:13961": "pañcākṣaradṛśe tubhyaṃ parātparatarāya te // LiP_1,104.15 //",
  "GP12lip_1_pu:13962": "ṣoḍaśasvaravajrāṅga- vaktrāyākṣayarūpiṇe /",
  "GP12lip_1_pu:13963": "kādipañcakahastāya cādihastāya te namaḥ // LiP_1,104.16 //",
  "GP12lip_1_pu:13964": "ṭādipādāya rudrāya tādipādāya te namaḥ /",
  "GP12lip_1_pu:13965": "pādimeṇḍhrāya yadyaṅga- dhātusaptakadhāriṇe // LiP_1,104.17 //",
  "GP12lip_1_pu:13966": "śāntātmarūpiṇe sākṣāt kṣadantakrodhine namaḥ /",
  "GP12lip_1_pu:13967": "lavarephahalāṅgāya niraṅgāya ca te namaḥ // LiP_1,104.18 //",
  "GP12lip_1_pu:13968": "sarveṣām eva bhūtānāṃ hṛdi niḥsvanakāriṇe /",
  "GP12lip_1_pu:13969": "bhruvor ante sadā sadbhir dṛṣṭāyātyantabhānave // LiP_1,104.19 //",
  "GP12lip_1_pu:13970": "bhānusomāgninetrāya paramātmasvarūpiṇe /",
  "GP12lip_1_pu:13971": "guṇatrayoparisthāya tīrthapādāya te namaḥ // LiP_1,104.20 //",
  "GP12lip_1_pu:13972": "tīrthatattvāya sārāya tasmādapi parāya te /",
  "GP12lip_1_pu:13973": "ṛgyajuḥsāmavedāya oṃkārāya namo namaḥ // LiP_1,104.21 //",
  "GP12lip_1_pu:13974": "oṅkāre trividhaṃ rūpam āsthāyoparivāsine /",
  "GP12lip_1_pu:13975": "pītāya kṛṣṇavarṇāya raktāyātyantatejase // LiP_1,104.22 //",
  "GP12lip_1_pu:13976": "sthānapañcakasaṃsthāya pañcadhāṇḍabahiḥ kramāt /",
  "GP12lip_1_pu:13977": "brahmaṇe viṣṇave tubhyaṃ kumārāya namonamaḥ // LiP_1,104.23 //",
  "GP12lip_1_pu:13978": "aṃbāyāḥ parameśāya sarvoparicarāya te /",
  "GP12lip_1_pu:13979": "mūlasūkṣmasvarūpāya sthūlasūkṣmāya te namaḥ // LiP_1,104.24 //",
  "GP12lip_1_pu:13980": "sarvasaṃkalpaśūnyāya sarvasmādrakṣitāya te /",
  "GP12lip_1_pu:13981": "ādimadhyāntaśūnyāya citsaṃsthāya namonamaḥ // LiP_1,104.25 //",
  "GP12lip_1_pu:13982": "yamāgnivāyurudrāṃbu- somaśakraniśācaraiḥ /",
  "GP12lip_1_pu:13983": "diṅmukhe diṅmukhe nityaṃ sagaṇaiḥ pūjitāya te // LiP_1,104.26 //",
  "GP12lip_1_pu:13984": "sarveṣu sarvadā sarva- mārge sampūjitāya te /",
  "GP12lip_1_pu:13985": "rudrāya rudranīlāya kadrudrāya pracetase /",
  "GP12lip_1_pu:13986": "maheśvarāya dhīrāya namaḥ sākṣācchivāya te // LiP_1,104.27 //",
  "GP12lip_1_pu:13987": "atha śṛṇu bhagavan stavacchalena kathitamajendramukhaiḥ surāsureśaiḥ /*",
  "GP12lip_1_pu:13988": "makhamadanayamāgnidakṣayajñakṣapaṇavicitraviceṣṭitaṃ kṣamasva // LiP_1,104.28 //*",
  "GP12lip_1_pu:13989": "sūta uvāca",
  "GP12lip_1_pu:13990": "yaḥ paṭhettu stavaṃ bhaktyā śakrāgnipramukhaiḥ suraiḥ /",
  "GP12lip_1_pu:13991": "kīrtitaṃ śrāvayedvidvān sa yāti paramāṃ gatim // LiP_1,104.29 //",
  "GP12lip_1_pu:13992": "iti śrīliṅgamahāpurāṇe pūrvabhāge devastutirnāma caturadhikaśatatamo 'dhyāyaḥ",
  "GP12lip_1_pu:13994": "LiP, 1, 105",
  "GP12lip_1_pu:13995": "sūta uvāca",
  "GP12lip_1_pu:13996": "yadā sthitāḥ sureśvarāḥ praṇamya caivamīśvaram /",
  "GP12lip_1_pu:13997": "tadāṃbikāpatir bhavaḥ pinākadhṛṅ maheśvaraḥ // LiP_1,105.1 //",
  "GP12lip_1_pu:13998": "dadau nirīkṣaṇaṃ kṣaṇād bhavaḥ sa tānsurottamān /",
  "GP12lip_1_pu:13999": "praṇemurādarāddharaṃ surā mudārdralocanāḥ // LiP_1,105.2 //",
  "GP12lip_1_pu:14000": "bhavaḥ sudhāmṛtopamair nirīkṣaṇairnirīkṣaṇāt /",
  "GP12lip_1_pu:14001": "tadāha bhadramastu vaḥ sureśvarān maheśvaraḥ // LiP_1,105.3 //",
  "GP12lip_1_pu:14002": "varārthamīśa vīkṣyate surā gṛhaṃ gatāstvime /",
  "GP12lip_1_pu:14003": "praṇamya cāha vākpatiḥ patiṃ nirīkṣya nirbhayaḥ // LiP_1,105.4 //",
  "GP12lip_1_pu:14004": "suretarādibhiḥ sadā hy avighnamarthito bhavān /",
  "GP12lip_1_pu:14005": "samastakarmasiddhaye surāpakārakāribhiḥ // LiP_1,105.5 //",
  "GP12lip_1_pu:14006": "tataḥ prasīdatād bhavān suvighnakarmakāraṇam /",
  "GP12lip_1_pu:14007": "surāpakārakāriṇām ihaiṣa eva no varaḥ // LiP_1,105.6 //",
  "GP12lip_1_pu:14008": "tatastadā niśamya vai pinākadhṛk sureśvaraḥ /",
  "GP12lip_1_pu:14009": "gaṇeśvaraṃ sureśvaraṃ vapurdadhāra saḥ śivaḥ // LiP_1,105.7 //",
  "GP12lip_1_pu:14010": "gaṇeśvarāś ca tuṣṭuvuḥ sureśvarā maheśvaram /",
  "GP12lip_1_pu:14011": "samastalokasaṃbhavaṃ bhavārttihāriṇaṃ śubham // LiP_1,105.8 //",
  "GP12lip_1_pu:14012": "ibhānanāśritaṃ varaṃ triśūlapāśadhāriṇam /",
  "GP12lip_1_pu:14013": "samastalokasaṃbhavaṃ gajānanaṃ tadāṃbikā // LiP_1,105.9 //",
  "GP12lip_1_pu:14014": "daduḥ puṣpavarṣaṃ hi siddhā munīndrās tathā khecarā devasaṃghāstadānīm /",
  "GP12lip_1_pu:14015": "tadā tuṣṭuvuścaikadantaṃ sureśāḥ praṇemurgaṇeśaṃ maheśaṃ vitandrāḥ // LiP_1,105.10 //",
  "GP12lip_1_pu:14016": "tadā tayorvinirgataḥ subhairavaḥ sa mūrtimān /",
  "GP12lip_1_pu:14017": "sthito nanarta bālakaḥ samastamaṅgalālayaḥ // LiP_1,105.11 //",
  "GP12lip_1_pu:14018": "vicitravastrabhūṣaṇair alaṃkṛto gajānanaḥ /",
  "GP12lip_1_pu:14019": "maheśvarasya putrako 'bhivandya tātam ambikām // LiP_1,105.12 //",
  "GP12lip_1_pu:14020": "jātamātraṃ sutaṃ dṛṣṭvā cakāra bhagavānbhavaḥ /",
  "GP12lip_1_pu:14021": "gajānanāya kṛtyāṃstu sarvānsarveśvaraḥ svayam // LiP_1,105.13 //",
  "GP12lip_1_pu:14022": "ādāya ca karābhyāṃ ca susukhābhyāṃ bhavaḥ svayam /",
  "GP12lip_1_pu:14023": "āliṅgyāghrāya mūrdhānaṃ mahādevo jagadguruḥ // LiP_1,105.14 //",
  "GP12lip_1_pu:14024": "tavāvatāro daityānāṃ vināśāya mamātmaja /",
  "GP12lip_1_pu:14025": "devānāmupakārārthaṃ dvijānāṃ brahmavādinām // LiP_1,105.15 //",
  "GP12lip_1_pu:14026": "yajñaś ca dakṣiṇāhīnaḥ kṛto yena mahītale /",
  "GP12lip_1_pu:14027": "tasya dharmasya vighnaṃ ca kuru svargapathe sthitaḥ // LiP_1,105.16 //",
  "GP12lip_1_pu:14028": "adhyāpanaṃ cādhyayanaṃ vyākhyānaṃ karma eva ca /",
  "GP12lip_1_pu:14029": "yo 'nyāyataḥ karotyasmin tasya prāṇānsadā hara // LiP_1,105.17 //",
  "GP12lip_1_pu:14030": "varṇāccyutānāṃ nārīṇāṃ narāṇāṃ narapuṅgava /",
  "GP12lip_1_pu:14031": "svadharmarahitānāṃ ca prāṇānapahara prabho // LiP_1,105.18 //",
  "GP12lip_1_pu:14032": "yāḥ striyastvāṃ sadā kālaṃ puruṣāś ca vināyaka /",
  "GP12lip_1_pu:14033": "yajanti tāsāṃ teṣāṃ ca tvatsāmyaṃ dātumarhasi // LiP_1,105.19 //",
  "GP12lip_1_pu:14034": "tvaṃ bhaktān sarvayatnena rakṣa bālagaṇeśvara /",
  "GP12lip_1_pu:14035": "yauvanasthāṃś ca vṛddhāṃś ca ihāmutra ca pūjitaḥ // LiP_1,105.20 //",
  "GP12lip_1_pu:14036": "jagattraye 'tra sarvatra tvaṃ hi vighnagaṇeśvaraḥ /",
  "GP12lip_1_pu:14037": "saṃpūjyo vandanīyaś ca bhaviṣyasi na saṃśayaḥ // LiP_1,105.21 //",
  "GP12lip_1_pu:14038": "māṃ ca nārāyaṇaṃ vāpi brahmāṇam api putraka /",
  "GP12lip_1_pu:14039": "yajanti yajñairvā viprair agre pūjyo bhaviṣyasi // LiP_1,105.22 //",
  "GP12lip_1_pu:14040": "tvām anabhyarcya kalyāṇaṃ śrautaṃ smārtaṃ ca laukikam /",
  "GP12lip_1_pu:14041": "kurute tasya kalyāṇam akalyāṇaṃ bhaviṣyati // LiP_1,105.23 //",
  "GP12lip_1_pu:14042": "brāhmaṇaiḥ kṣatriyairvaiśyaiḥ śūdraiścaiva gajānana /",
  "GP12lip_1_pu:14043": "sampūjya sarvasiddhyarthaṃ bhakṣyabhojyādibhiḥ śubhaiḥ // LiP_1,105.24 //",
  "GP12lip_1_pu:14044": "tvāṃ gandhapuṣpadhūpādyair anabhyarcya jagattraye /",
  "GP12lip_1_pu:14045": "devairapi tathānyaiś ca labdhavyaṃ nāsti kutracit // LiP_1,105.25 //",
  "GP12lip_1_pu:14046": "abhyarcayanti ye lokā mānavāstu vināyakam /",
  "GP12lip_1_pu:14047": "te cārcanīyāḥ śakrādyair bhaviṣyanti na saṃśayaḥ // LiP_1,105.26 //",
  "GP12lip_1_pu:14048": "ajaṃ hariṃ ca māṃ vāpi śakramanyānsurānapi /",
  "GP12lip_1_pu:14049": "vighnair bādhayasi tvāṃ cen nārcayanti phalārthinaḥ // LiP_1,105.27 //",
  "GP12lip_1_pu:14050": "sasarja ca tadā vighna- gaṇaṃ gaṇapatiḥ prabhuḥ /",
  "GP12lip_1_pu:14051": "gaṇaiḥ sārdhaṃ namaskṛtvāpy atiṣṭhattasya cāgrataḥ // LiP_1,105.28 //",
  "GP12lip_1_pu:14052": "tadā prabhṛti loke 'smin pūjayanti gaṇeśvaram /",
  "GP12lip_1_pu:14053": "daityānāṃ dharmavighnaṃ ca cakārāsau gaṇeśvaraḥ // LiP_1,105.29 //",
  "GP12lip_1_pu:14054": "etadvaḥ kathitaṃ sarvaṃ skandāgrajasamudbhavam /",
  "GP12lip_1_pu:14055": "yaḥ paṭhecchṛṇuyādvāpi śrāvayedvā sukhībhavet // LiP_1,105.30 //",
  "GP12lip_1_pu:14056": "iti śrīliṅgamahāpurāṇe pūrvabhāge vināyakotpattirnāma pañcādhikaśatatamo 'dhyāyaḥ",
  "GP12lip_1_pu:14058": "LiP, 1, 106",
  "GP12lip_1_pu:14059": "ṛṣaya ūcuḥ",
  "GP12lip_1_pu:14060": "nṛtyārambhaḥ kathaṃ śaṃbhoḥ kimarthaṃ vā yathātatham /",
  "GP12lip_1_pu:14061": "vaktumarhasi cāsmākaṃ śrutaḥ skandāgrajodbhavaḥ // LiP_1,106.1 //",
  "GP12lip_1_pu:14062": "sūta uvāca",
  "GP12lip_1_pu:14063": "dāruko 'surasambhūtas tapasā labdhavikramaḥ /",
  "GP12lip_1_pu:14064": "sūdayāmāsa kālāgnir iva devāndvijottamān // LiP_1,106.2 //",
  "GP12lip_1_pu:14065": "dārukeṇa tadā devās tāḍitāḥ pīḍitā bhṛśam /",
  "GP12lip_1_pu:14066": "brahmāṇaṃ ca tatheśānaṃ kumāraṃ viṣṇumeva ca // LiP_1,106.3 //",
  "GP12lip_1_pu:14067": "yamamindramanuprāpya strīvadhya iti cāsuraḥ /",
  "GP12lip_1_pu:14068": "strīrūpadhāribhiḥ stutyair brahmādyairyudhi saṃsthitaiḥ // LiP_1,106.4 //",
  "GP12lip_1_pu:14069": "bādhitāstena te sarve brahmāṇaṃ prāpya vai dvijāḥ /",
  "GP12lip_1_pu:14070": "vijñāpya tasmai tatsarvaṃ tena sārdhamumāpatim // LiP_1,106.5 //",
  "GP12lip_1_pu:14071": "samprāpya tuṣṭuvuḥ sarve pitāmahapurogamāḥ /",
  "GP12lip_1_pu:14072": "brahmā prāpya ca deveśaṃ praṇamya bahudhā nataḥ // LiP_1,106.6 //",
  "GP12lip_1_pu:14073": "dāruṇo bhagavāndāruḥ pūrvaṃ tena vinirjitāḥ /",
  "GP12lip_1_pu:14074": "nihatya dārukaṃ daityaṃ strīvadhyaṃ trātumarhasi // LiP_1,106.7 //",
  "GP12lip_1_pu:14075": "vijñaptiṃ brahmaṇaḥ śrutvā bhagavān bhaganetrahā /",
  "GP12lip_1_pu:14076": "devīmuvāca deveśo girijāṃ prahasanniva // LiP_1,106.8 //",
  "GP12lip_1_pu:14077": "bhavatīṃ prārthayāmyadya hitāya jagatāṃ śubhe /",
  "GP12lip_1_pu:14078": "vadhārthaṃ dārukasyāsya strīvadhyasya varānane // LiP_1,106.9 //",
  "GP12lip_1_pu:14079": "atha sā tasya vacanaṃ niśamya jagato 'raṇiḥ /",
  "GP12lip_1_pu:14080": "viveśa dehe devasya deveśī janmatatparā // LiP_1,106.10 //",
  "GP12lip_1_pu:14081": "ekenāṃśena deveśaṃ praviṣṭā devasattamam /",
  "GP12lip_1_pu:14082": "na viveda tadā brahmā devāścendrapurogamāḥ // LiP_1,106.11 //",
  "GP12lip_1_pu:14083": "girijāṃ pūrvavacchaṃbhor dṛṣṭvā pārśvasthitāṃ śubhām /",
  "GP12lip_1_pu:14084": "māyayā mohitastasyāḥ sarvajño 'pi caturmukhaḥ // LiP_1,106.12 //",
  "GP12lip_1_pu:14085": "sā praviṣṭā tanuṃ tasya devadevasya pārvatī /",
  "GP12lip_1_pu:14086": "kaṇṭhasthena viṣeṇāsya tanuṃ cakre tadātmanaḥ // LiP_1,106.13 //",
  "GP12lip_1_pu:14087": "tāṃ ca jñātvā tathābhūtāṃ tṛtīyenekṣaṇena vai /",
  "GP12lip_1_pu:14088": "sasarja kālīṃ kāmāriḥ kālakaṇṭhīṃ kapardinīm // LiP_1,106.14 //",
  "GP12lip_1_pu:14089": "jātā yadā kālimakālakaṇṭhī jātā tadānīṃ vipulā jayaśrīḥ /",
  "GP12lip_1_pu:14090": "devetarāṇāmajayastvasiddhyā tuṣṭirbhavānyāḥ parameśvarasya // LiP_1,106.15 //",
  "GP12lip_1_pu:14091": "jātāṃ tadānīṃ surasiddhasaṃghā dṛṣṭvā bhayād dudruvur agnikalpām /",
  "GP12lip_1_pu:14092": "kālīṃ garālaṃkṛtakālakaṇṭhīm upendrapadmodbhavaśakramukhyāḥ // LiP_1,106.16 //",
  "GP12lip_1_pu:14093": "tathaiva jātaṃ nayanaṃ lalāṭe sitāṃśulekhā ca śirasyudagrā /",
  "GP12lip_1_pu:14094": "kaṇṭhe karālaṃ niśitaṃ triśūlaṃ kare karālaṃ ca vibhūṣaṇāni // LiP_1,106.17 //",
  "GP12lip_1_pu:14095": "sārdhaṃ divyāṃbarā devyāḥ sarvābharaṇabhūṣitāḥ /",
  "GP12lip_1_pu:14096": "siddhendrasiddhāś ca tathā piśācā jajñire punaḥ // LiP_1,106.18 //",
  "GP12lip_1_pu:14097": "ājñayā dārukaṃ tasyāḥ pārvatyāḥ parameśvarī /",
  "GP12lip_1_pu:14098": "dānavaṃ sūdayāmāsa sūdayantaṃ surādhipān // LiP_1,106.19 //",
  "GP12lip_1_pu:14099": "saṃraṃbhātiprasaṃgād vai tasyāḥ sarvamidaṃ jagat /",
  "GP12lip_1_pu:14100": "krodhāgninā ca viprendrāḥ saṃbabhūva tadāturam // LiP_1,106.20 //",
  "GP12lip_1_pu:14101": "bhavo 'pi bālarūpeṇa śmaśāne pretasaṃkule /",
  "GP12lip_1_pu:14102": "ruroda māyayā tasyāḥ krodhāgniṃ pātum īśvaraḥ // LiP_1,106.21 //",
  "GP12lip_1_pu:14103": "taṃ dṛṣṭvā bālamīśānaṃ māyayā tasya mohitā /",
  "GP12lip_1_pu:14104": "utthāpyāghrāya vakṣojaṃ stanaṃ sā pradadau dvijāḥ // LiP_1,106.22 //",
  "GP12lip_1_pu:14105": "stanajena tadā sārdhaṃ kopamasyāḥ papau punaḥ /",
  "GP12lip_1_pu:14106": "krodhenānena vai bālaḥ kṣetrāṇāṃ rakṣako 'bhavat // LiP_1,106.23 //",
  "GP12lip_1_pu:14107": "mūrtayo 'ṣṭau ca tasyāpi kṣetrapālasya dhīmataḥ /",
  "GP12lip_1_pu:14108": "evaṃ vai tena bālena kṛtā sā krodhamūrchitā // LiP_1,106.24 //",
  "GP12lip_1_pu:14109": "kṛtamasyāḥ prasādārthaṃ devadevena tāṇḍavam /",
  "GP12lip_1_pu:14110": "saṃdhyāyāṃ sarvabhūtendraiḥ pretaiḥ prītena śūlinā // LiP_1,106.25 //",
  "GP12lip_1_pu:14111": "pītvā nṛtyāmṛtaṃ śaṃbhor ākaṇṭhaṃ parameśvarī /",
  "GP12lip_1_pu:14112": "nanarta sā ca yoginyaḥ pretasthāne yathāsukham // LiP_1,106.26 //",
  "GP12lip_1_pu:14113": "tatra sabrahmakā devāḥ sendropendrāḥ samantataḥ /",
  "GP12lip_1_pu:14114": "praṇemustuṣṭuvuḥ kālīṃ punardevīṃ ca pārvatīm // LiP_1,106.27 //",
  "GP12lip_1_pu:14115": "evaṃ saṃkṣepataḥ proktaṃ tāṇḍavaṃ śūlinaḥ prabhoḥ /",
  "GP12lip_1_pu:14116": "yogānandena ca vibhos tāṇḍavaṃ ceti cāpare // LiP_1,106.28 //",
  "GP12lip_1_pu:14117": "iti śrīliṅgamahāpurāṇe pūrvabhāge śivatāṇḍavakathanaṃ nāma ṣaḍadhikaśatatamo 'dhyāyaḥ",
  "GP12lip_1_pu:14119": "LiP, 1, 107",
  "GP12lip_1_pu:14120": "ṛṣaya ūcuḥ",
  "GP12lip_1_pu:14121": "puropamanyunā sūta gāṇapatyaṃ maheśvarāt /",
  "GP12lip_1_pu:14122": "kṣīrārṇavaḥ kathaṃ labdho vaktumarhasi sāṃpratam // LiP_1,107.1 //",
  "GP12lip_1_pu:14123": "sūta uvāca",
  "GP12lip_1_pu:14124": "evaṃ kālīm upālabhya gate deve triyaṃbake /",
  "GP12lip_1_pu:14125": "upamanyuḥ samabhyarcya tapasā labdhavānphalam // LiP_1,107.2 //",
  "GP12lip_1_pu:14126": "upamanyuriti khyāto muniś ca dvijasattamāḥ /",
  "GP12lip_1_pu:14127": "kumāra iva tejasvī krīḍamāno yadṛcchayā // LiP_1,107.3 //",
  "GP12lip_1_pu:14128": "kadācit kṣīram alpaṃ ca pītavān mātulāśrame /",
  "GP12lip_1_pu:14129": "īrṣyayā mātulasuto hy apibat kṣīram uttamam // LiP_1,107.4 //",
  "GP12lip_1_pu:14130": "pītvā sthitaṃ yathākāmaṃ dṛṣṭvā provāca mātaram /",
  "GP12lip_1_pu:14131": "mātarmātarmahābhāge mama dehi tapasvini // LiP_1,107.5 //",
  "GP12lip_1_pu:14132": "gavyaṃ kṣīram atisvādu nālpamuṣṇaṃ namāmyaham /",
  "GP12lip_1_pu:14133": "sūta uvāca",
  "GP12lip_1_pu:14134": "upalālitaivaṃ putreṇa putram āliṅgya sādaram // LiP_1,107.6 //",
  "GP12lip_1_pu:14135": "duḥkhitā vilalāpārtā smṛtvā nairdhanyamātmanaḥ /",
  "GP12lip_1_pu:14136": "smṛtvā smṛtvā punaḥ kṣīram upamanyurapi dvijāḥ /",
  "GP12lip_1_pu:14137": "dehi dehīti tāmāha rodamāno mahādyutiḥ // LiP_1,107.7 //",
  "GP12lip_1_pu:14138": "uñchavṛttyārjitān bījān svayaṃ piṣṭvā ca sā tadā /",
  "GP12lip_1_pu:14139": "bījapiṣṭaṃ tadāloḍya toyena kalabhāṣiṇī // LiP_1,107.8 //",
  "GP12lip_1_pu:14140": "aihyehi mama putreti sāmapūrvaṃ tataḥ sutam /",
  "GP12lip_1_pu:14141": "āliṅgyādāya duḥkhārtā pradadau kṛtrimaṃ payaḥ // LiP_1,107.9 //",
  "GP12lip_1_pu:14142": "pītvā ca kṛtrimaṃ kṣīraṃ mātrā dattaṃ dvijottamāḥ /",
  "GP12lip_1_pu:14143": "naitatkṣīramiti prāha mātaraṃ cātivihvalaḥ // LiP_1,107.10 //",
  "GP12lip_1_pu:14144": "duḥkhitā sā tadā prāha samprekṣyāghrāya mūrdhani /",
  "GP12lip_1_pu:14145": "saṃmārjya netre putrasya karābhyāṃ kamalāyate // LiP_1,107.11 //",
  "GP12lip_1_pu:14146": "taṭinī ratnapūrṇāste svargapātālagocarāḥ /",
  "GP12lip_1_pu:14147": "bhāgyahīnā na paśyanti bhaktihīnāś ca ye śive // LiP_1,107.12 //",
  "GP12lip_1_pu:14148": "rājyaṃ svargaṃ ca mokṣaṃ ca bhojanaṃ kṣīrasaṃbhavam /",
  "GP12lip_1_pu:14149": "na labhante priyāṇyeṣāṃ no tuṣyati sadā bhavaḥ // LiP_1,107.13 //",
  "GP12lip_1_pu:14150": "bhavaprasādajaṃ sarvaṃ nānyadevaprasādajam /",
  "GP12lip_1_pu:14151": "anyadeveṣu niratā duḥkhārtā vibhramanti ca // LiP_1,107.14 //",
  "GP12lip_1_pu:14152": "kṣīraṃ tatra kuto 'smākaṃ mahādevo na pūjitaḥ /",
  "GP12lip_1_pu:14153": "pūrvajanmani yaddattaṃ śivamudyamya vai suta // LiP_1,107.15 //",
  "GP12lip_1_pu:14154": "tadeva labhyaṃ nānyattu viṣṇumudyamya vā prabhum /",
  "GP12lip_1_pu:14155": "niśamya vacanaṃ mātur upamanyurmahādyutiḥ // LiP_1,107.16 //",
  "GP12lip_1_pu:14156": "bālo 'pi mātaraṃ prāha praṇipatya tapasvinīm /",
  "GP12lip_1_pu:14157": "tyaja śokaṃ mahābhāge mahādevo 'sti cetkvacit // LiP_1,107.17 //",
  "GP12lip_1_pu:14158": "cirādvā hyacirādvāpi kṣīrodaṃ sādhayāmyaham /",
  "GP12lip_1_pu:14159": "sūta uvāca",
  "GP12lip_1_pu:14160": "tāṃ praṇamyaivamuktvā sa tapaḥ kartuṃ pracakrame // LiP_1,107.18 //",
  "GP12lip_1_pu:14161": "tamāha mātā suśubhaṃ kurviti sutarāṃ sutam /",
  "GP12lip_1_pu:14162": "anujñātastayā tatra tapastepe sudustaram // LiP_1,107.19 //",
  "GP12lip_1_pu:14163": "himavatparvataṃ prāpya vāyubhakṣaḥ samāhitaḥ /",
  "GP12lip_1_pu:14164": "tapasā tasya viprasya vidhūpitamabhūjjagat // LiP_1,107.20 //",
  "GP12lip_1_pu:14165": "praṇamyāhustu tatsarve haraye devasattamāḥ /",
  "GP12lip_1_pu:14166": "śrutvā teṣāṃ tadā vākyaṃ bhagavānpuruṣottamaḥ // LiP_1,107.21 //",
  "GP12lip_1_pu:14167": "kimidaṃ tviti saṃcintya jñātvā tatkāraṇaṃ ca saḥ /",
  "GP12lip_1_pu:14168": "jagāma mandaraṃ tūrṇaṃ maheśvaradidṛkṣayā // LiP_1,107.22 //",
  "GP12lip_1_pu:14169": "dṛṣṭvā devaṃ praṇamyaivaṃ provācedaṃ kṛtāñjaliḥ /",
  "GP12lip_1_pu:14170": "bhagavan brāhmaṇaḥ kaścid upamanyuritiśrutaḥ // LiP_1,107.23 //",
  "GP12lip_1_pu:14171": "kṣīrārthamadahatsarvaṃ tapasā taṃ nivāraya /",
  "GP12lip_1_pu:14172": "etasminnantare devaḥ pinākī parameśvaraḥ /",
  "GP12lip_1_pu:14173": "śakrarūpaṃ samāsthāya gantuṃ cakre matiṃ tadā // LiP_1,107.24 //",
  "GP12lip_1_pu:14174": "atha jagāma munestu tapovanaṃ gajavareṇa sitena sadāśivaḥ /",
  "GP12lip_1_pu:14175": "saha surāsurasiddhamahoragair amararājatanuṃ svayamāsthitaḥ // LiP_1,107.25 //",
  "GP12lip_1_pu:14176": "sahaiva cāruhya tadā dvipaṃ taṃ pragṛhya vālavyajanaṃ vivasvān /*",
  "GP12lip_1_pu:14177": "vāmena śacyā sahitaṃ surendraṃ kareṇa cānyena sitātapatram // LiP_1,107.26 //*",
  "GP12lip_1_pu:14178": "rarāja bhagavān somaḥ śakrarūpī sadāśivaḥ /",
  "GP12lip_1_pu:14179": "sitātapatreṇa yathā candrabiṃbena mandaraḥ // LiP_1,107.27 //",
  "GP12lip_1_pu:14180": "āsthāyaivaṃ hi śakrasya svarūpaṃ parameśvaraḥ /",
  "GP12lip_1_pu:14181": "jagāmānugrahaṃ kartum upamanyos tadāśramam // LiP_1,107.28 //",
  "GP12lip_1_pu:14182": "taṃ dṛṣṭvā parameśānaṃ śakrarūpadharaṃ śivam /",
  "GP12lip_1_pu:14183": "praṇamya śirasā prāha munirmunivarāḥ svayam // LiP_1,107.29 //",
  "GP12lip_1_pu:14184": "pāvitaścāśramaścāyaṃ mama deveśvaraḥ svayam /",
  "GP12lip_1_pu:14185": "prāptaḥ śakro jagannātho bhagavānbhānunā prabhuḥ // LiP_1,107.30 //",
  "GP12lip_1_pu:14186": "evamuktvā sthitaṃ vīkṣya kṛtāñjalipuṭaṃ dvijam /",
  "GP12lip_1_pu:14187": "prāha gaṃbhīrayā vācā śakrarūpadharo haraḥ // LiP_1,107.31 //",
  "GP12lip_1_pu:14188": "tuṣṭo 'smi te varaṃ brūhi tapasānena suvrata /",
  "GP12lip_1_pu:14189": "dadāmi cepsitān sarvān dhaumyāgraja mahāmate // LiP_1,107.32 //",
  "GP12lip_1_pu:14190": "evamuktastadā tena śakreṇa munisattamaḥ /",
  "GP12lip_1_pu:14191": "varayāmi śive bhaktim ityuvāca kṛtāñjaliḥ // LiP_1,107.33 //",
  "GP12lip_1_pu:14192": "tato niśamya vacanaṃ muneḥ kupitavatprabhuḥ /",
  "GP12lip_1_pu:14193": "prāha savyagramīśānaḥ śakrarūpadharaḥ svayam // LiP_1,107.34 //",
  "GP12lip_1_pu:14194": "māṃ na jānāsi devarṣe devarājānamīśvaram /",
  "GP12lip_1_pu:14195": "trailokyādhipatiṃ śakraṃ sarvadevanamaskṛtam // LiP_1,107.35 //",
  "GP12lip_1_pu:14196": "madbhakto bhava viprarṣe māmevārcaya sarvadā /",
  "GP12lip_1_pu:14197": "dadāmi sarvaṃ bhadraṃ te tyaja rudraṃ ca nirguṇam // LiP_1,107.36 //",
  "GP12lip_1_pu:14198": "tataḥ śakrasya vacanaṃ śrutvā śrotravidāraṇam /",
  "GP12lip_1_pu:14199": "upamanyuridaṃ prāha japan pañcākṣaraṃ śubham // LiP_1,107.37 //",
  "GP12lip_1_pu:14200": "manye śakrasya rūpeṇa nūnam atrāgataḥ svayam /",
  "GP12lip_1_pu:14201": "kartuṃ daityādhamaḥ kaścid dharmavighnaṃ ca nānyathā // LiP_1,107.38 //",
  "GP12lip_1_pu:14202": "tvayaiva kathitaṃ sarvaṃ bhavanindāratena vai /",
  "GP12lip_1_pu:14203": "prasaṃgāddevadevasya nirguṇatvaṃ mahātmanaḥ // LiP_1,107.39 //",
  "GP12lip_1_pu:14204": "bahunātra kimuktena mayādyānumitaṃ mahat /",
  "GP12lip_1_pu:14205": "bhavāntarakṛtaṃ pāpaṃ śrutā nindā bhavasya tu // LiP_1,107.40 //",
  "GP12lip_1_pu:14206": "śrutvā nindāṃ bhavasyātha tatkṣaṇādeva saṃtyajet /",
  "GP12lip_1_pu:14207": "svadehaṃ taṃ nihatyāśu śivalokaṃ sa gacchati // LiP_1,107.41 //",
  "GP12lip_1_pu:14208": "yo vācotpāṭayejjihvāṃ śivanindāratasya tu /",
  "GP12lip_1_pu:14209": "triḥ saptakulamuddhṛtya śivalokaṃ sa gacchati // LiP_1,107.42 //",
  "GP12lip_1_pu:14210": "āstāṃ tāvanmamecchāyāḥ kṣīraṃ prati surādhamam /",
  "GP12lip_1_pu:14211": "nihatya tvāṃ śivāstreṇa tyajāmyetatkalevaram // LiP_1,107.43 //",
  "GP12lip_1_pu:14212": "purā mātrā tu kathitaṃ tathyameva na saṃśayaḥ /",
  "GP12lip_1_pu:14213": "pūrvajanmani cāsmābhir apūjita iti prabhuḥ // LiP_1,107.44 //",
  "GP12lip_1_pu:14214": "evamuktvā tu taṃ devam upamanyurabhītavat /",
  "GP12lip_1_pu:14215": "śakraṃ cakre matiṃ hantum atharvāstreṇa mantravit // LiP_1,107.45 //",
  "GP12lip_1_pu:14216": "bhasmādhārānmahātejā bhasmamuṣṭiṃ pragṛhya ca /",
  "GP12lip_1_pu:14217": "atharvāstraṃ tatastasmai sasarja ca nanāda ca // LiP_1,107.46 //",
  "GP12lip_1_pu:14218": "dagdhuṃ svadeham āgneyīṃ dhyātvā vai dhāraṇāṃ tadā /",
  "GP12lip_1_pu:14219": "atiṣṭhacca mahātejāḥ śuṣkendhanamivāvyayaḥ // LiP_1,107.47 //",
  "GP12lip_1_pu:14220": "evaṃ vyavasite vipre bhagavānbhaganetrahā /",
  "GP12lip_1_pu:14221": "vārayāmāsa saumyena dhāraṇāṃ tasya yoginaḥ // LiP_1,107.48 //",
  "GP12lip_1_pu:14222": "atharvāstraṃ tadā tasya saṃhṛtaṃ candrakeṇa tu /",
  "GP12lip_1_pu:14223": "kālāgnisadṛśaṃ cedaṃ niyogānnandinas tathā // LiP_1,107.49 //",
  "GP12lip_1_pu:14224": "svarūpameva bhagavān āsthāya parameśvaraḥ /",
  "GP12lip_1_pu:14225": "darśayāmāsa viprāya bālendukṛtaśekharam // LiP_1,107.50 //",
  "GP12lip_1_pu:14226": "(Schlaraffenland)",
  "GP12lip_1_pu:14227": "kṣīradhārāsahasraṃ ca kṣīrodārṇavameva ca /",
  "GP12lip_1_pu:14228": "dadhyāderarṇavaṃ caiva ghṛtodārṇavameva ca // LiP_1,107.51 //",
  "GP12lip_1_pu:14229": "phalārṇavaṃ ca bālasya bhakṣyabhojyārṇavaṃ tathā /",
  "GP12lip_1_pu:14230": "apūpagirayaścaiva tathātiṣṭhan samantataḥ // LiP_1,107.52 //",
  "GP12lip_1_pu:14231": "upamanyumuvāca sasmito bhagavānbandhujanaiḥ samāvṛtam /",
  "GP12lip_1_pu:14232": "girijām avalokya sasmitāṃ saghṛṇaṃ prekṣyatu taṃ tadā ghṛṇī // LiP_1,107.53 //",
  "GP12lip_1_pu:14233": "bhuṅkṣva bhogānyathākāmaṃ bāndhavaiḥ paśya vatsa me /*",
  "GP12lip_1_pu:14234": "upamanyo mahābhāga tavāṃbaiṣā hi pārvatī // LiP_1,107.54 //*",
  "GP12lip_1_pu:14235": "mayā putrīkṛto 'syadya dattaḥ kṣīrodadhis tathā /",
  "GP12lip_1_pu:14236": "madhunaścārṇavaścaiva dadhnaścārṇava eva ca // LiP_1,107.55 //",
  "GP12lip_1_pu:14237": "ājyodanārṇavaścaiva phalalehyārṇavas tathā /",
  "GP12lip_1_pu:14238": "apūpagirayaścaiva bhakṣyabhojyārṇavaḥ punaḥ // LiP_1,107.56 //",
  "GP12lip_1_pu:14239": "pitā tava mahādevaḥ pitā vai jagatāṃ mune /",
  "GP12lip_1_pu:14240": "mātā tava mahābhāgā jaganmātā na saṃśayaḥ // LiP_1,107.57 //",
  "GP12lip_1_pu:14241": "amaratvaṃ mayā dattaṃ gāṇapatyaṃ ca śāśvatam /",
  "GP12lip_1_pu:14242": "varānvaraya dāsyāmi nātra kāryā vicāraṇā // LiP_1,107.58 //",
  "GP12lip_1_pu:14243": "evamuktvā mahādevaḥ karābhyāmupagṛhya tam /",
  "GP12lip_1_pu:14244": "āghrāya mūrdhani vibhur dadau devyāstadā bhavaḥ // LiP_1,107.59 //",
  "GP12lip_1_pu:14245": "devī tanayamālokya dadau tasmai girīndrajā /",
  "GP12lip_1_pu:14246": "yogaiśvaryaṃ tadā tuṣṭā brahmavidyāṃ dvijottamāḥ // LiP_1,107.60 //",
  "GP12lip_1_pu:14247": "so 'pi labdhvā varaṃ tasyāḥ kumāratvaṃ ca sarvadā /",
  "GP12lip_1_pu:14248": "tuṣṭāva ca mahādevaṃ harṣagadgadayā girā // LiP_1,107.61 //",
  "GP12lip_1_pu:14249": "varayāmāsa ca tadā vareṇyaṃ virajekṣaṇam /",
  "GP12lip_1_pu:14250": "kṛtāñjalipuṭo bhūtvā praṇipatya punaḥ punaḥ // LiP_1,107.62 //",
  "GP12lip_1_pu:14251": "prasīda devadeveśa tvayi cāvyabhicāriṇī /",
  "GP12lip_1_pu:14252": "śraddhā caiva mahādeva sānnidhyaṃ caiva sarvadā // LiP_1,107.63 //",
  "GP12lip_1_pu:14253": "evamuktastadā tena prahasanniva śaṅkaraḥ /",
  "GP12lip_1_pu:14254": "dattvepsitaṃ hi viprāya tatraivāntaradhīyata // LiP_1,107.64 //",
  "GP12lip_1_pu:14255": "iti śrīliṅgamahāpurāṇe pūrvabhāge upamanyucaritaṃ nāma saptādhikaśatatamo 'dhyāyaḥ",
  "GP12lip_1_pu:14257": "LiP, 1, 108",
  "GP12lip_1_pu:14258": "ṛṣaya ūcuḥ",
  "GP12lip_1_pu:14259": "dṛṣṭo 'sau vāsudevena kṛṣṇenākliṣṭakarmaṇā /",
  "GP12lip_1_pu:14260": "dhaumyāgrajastato labdhaṃ divyaṃ pāśupataṃ vratam // LiP_1,108.1 //",
  "GP12lip_1_pu:14261": "kathaṃ labdhaṃ tadā jñānaṃ tasmātkṛṣṇena dhīmatā /",
  "GP12lip_1_pu:14262": "vaktumarhasi tāṃ sūta kathāṃ pātakanāśinīm // LiP_1,108.2 //",
  "GP12lip_1_pu:14263": "sūta uvāca",
  "GP12lip_1_pu:14264": "svecchayā hyavatīrṇo 'pi vāsudevaḥ sanātanaḥ /",
  "GP12lip_1_pu:14265": "nindayanneva mānuṣyaṃ dehaśuddhiṃ cakāra saḥ // LiP_1,108.3 //",
  "GP12lip_1_pu:14266": "putrārthaṃ bhagavāṃstatra tapastaptuṃ jagāma ca /",
  "GP12lip_1_pu:14267": "āśramaṃ copamanyorvai dṛṣṭavāṃstatra taṃ munim // LiP_1,108.4 //",
  "GP12lip_1_pu:14268": "namaścakāra taṃ dṛṣṭvā dhaumyāgrajamaho dvijāḥ /",
  "GP12lip_1_pu:14269": "bahumānena vai kṛṣṇas triḥ kṛtvā vai pradakṣiṇam // LiP_1,108.5 //",
  "GP12lip_1_pu:14270": "tasyāvalokanādeva muneḥ kṛṣṇasya dhīmataḥ /",
  "GP12lip_1_pu:14271": "naṣṭameva malaṃ sarvaṃ kāyajaṃ karmmajaṃ tathā // LiP_1,108.6 //",
  "GP12lip_1_pu:14272": "bhasmanoddhūlanaṃ kṛtvā upamanyurmahādyutiḥ /",
  "GP12lip_1_pu:14273": "tamagniriti viprendrā vāyurityādibhiḥ kramāt // LiP_1,108.7 //",
  "GP12lip_1_pu:14274": "divyaṃ pāśupataṃ jñānaṃ pradadau prītamānasaḥ /",
  "GP12lip_1_pu:14275": "muneḥ prasādānmānyo 'sau kṛṣṇaḥ pāśupate dvijāḥ // LiP_1,108.8 //",
  "GP12lip_1_pu:14276": "tapasā tvekavarṣānte dṛṣṭvā devaṃ maheśvaram /",
  "GP12lip_1_pu:14277": "sāṃbaṃ sagaṇamavyagraṃ labdhavānputramātmanaḥ // LiP_1,108.9 //",
  "GP12lip_1_pu:14278": "tadāprabhṛti taṃ kṛṣṇaṃ munayaḥ saṃśitavratāḥ /",
  "GP12lip_1_pu:14279": "divyāḥ pāśupatāḥ sarve tasthuḥ saṃvṛtya sarvadā // LiP_1,108.10 //",
  "GP12lip_1_pu:14280": "anyaṃ ca kathayiṣyāmi muktyarthaṃ prāṇināṃ sadā /",
  "GP12lip_1_pu:14281": "sauvarṇīṃ mekhalāṃ kṛtvā ādhāraṃ daṇḍadhāraṇam // LiP_1,108.11 //",
  "GP12lip_1_pu:14282": "sauvarṇaṃ piṇḍikaṃ cāpi vyajanaṃ daṇḍameva ca /",
  "GP12lip_1_pu:14283": "naraiḥ striyātha vā kāryaṃ maṣībhājanalekhanīm // LiP_1,108.12 //",
  "GP12lip_1_pu:14284": "kṣurāḥ kartarikā cāpi atha pātramathāpi vā /",
  "GP12lip_1_pu:14285": "pāśupatāya dātavyaṃ bhasmoddhūlitavigrahaiḥ // LiP_1,108.13 //",
  "GP12lip_1_pu:14286": "sauvarṇaṃ rājataṃ vāpi tāmraṃ vātha nivedayet /",
  "GP12lip_1_pu:14287": "ātmavittānusāreṇa yoginaṃ pūjayedbudhaḥ // LiP_1,108.14 //",
  "GP12lip_1_pu:14288": "te sarve pāpanirmuktāḥ samastakulasaṃyutāḥ /",
  "GP12lip_1_pu:14289": "yānti rudrapadaṃ divyaṃ nātra kāryā vicāraṇā // LiP_1,108.15 //",
  "GP12lip_1_pu:14290": "tasmādanena dānena gṛhastho mucyate bhavāt /",
  "GP12lip_1_pu:14291": "yogināṃ saṃpradānena śivaḥ kṣipraṃ prasīdati // LiP_1,108.16 //",
  "GP12lip_1_pu:14292": "rājyaṃ putraṃ dhanaṃ bhavyam aśvaṃ yānamathāpi vā /",
  "GP12lip_1_pu:14293": "sarvasvaṃ vāpi dātavyaṃ yadīcchenmokṣamuttamam // LiP_1,108.17 //",
  "GP12lip_1_pu:14294": "adhruveṇa śarīreṇa dhruvaṃ sādhyaṃ prayatnataḥ /",
  "GP12lip_1_pu:14295": "bhavyaṃ pāśupataṃ nityaṃ saṃsārārṇavatārakam // LiP_1,108.18 //",
  "GP12lip_1_pu:14296": "etadvaḥ kathitaṃ sarvaṃ saṃkṣepānna ca saṃśayaḥ /",
  "GP12lip_1_pu:14297": "yaḥ paṭhecchṛṇuyādvāpi viṣṇulokaṃ sa gacchati // LiP_1,108.19 //",
  "GP12lip_1_pu:14298": "iti śrīliṅgamahāpurāṇe pūrvabhāge 'ṣṭottaraśatatamo 'dhyāyaḥ"
}