{
  "SA01vakobhku:0": "Abhidharmakośabhāṣyam",
  "SA01vakobhku:1": "prathamaṃ kośasthānam",
  "SA01vakobhku:2": "om namo buddhāya",
  "SA01vakobhku:3": "yaḥ sarvathāsarvahatāndhakāraḥ saṃsārapaṅkājjagadujjahāra /",
  "SA01vakobhku:4": "tasmai namaskṛtya yathārthaśāstre śāstraṃ pravakṣyāmyabhidharmakośam // VAkK_1.1 //",
  "SA01vakobhku:5": "prajñāmalā sānucarābhidharmaḥ tatprāptaye yāpi ca yacca śāstram /",
  "SA01vakobhku:6": "tasyārthato 'smin samanupraveśāt sa cā śrayo 'syetyabhidharmakośam // VAkK_1.2 //",
  "SA01vakobhku:7": "dharmāṇāṃ pravicayamantareṇa nāsti kleśānāṃ yata upaśāntaye 'bhyupāyaḥ /",
  "SA01vakobhku:8": "kleśaiśca bhramati bhavārṇave 'tra lokastaddhetorata uditaḥ kilaiṣa śāstrā // VAkK_1.3 //",
  "SA01vakobhku:9": "sāsravānāsravā dharmāḥ saṃskṛtā mārgavarjitāḥ /",
  "SA01vakobhku:10": "sāsravāḥ āsravāsteṣu yasmātsamanuśerate // VAkK_1.4 //",
  "SA01vakobhku:11": "anāsravā mārgasatyaṃ trividhaṃ cāpyasaṃskṛtam /",
  "SA01vakobhku:12": "ākāśaṃ dvau nirodhau ca tatrākāśamanāvṛtiḥ // VAkK_1.5 //",
  "SA01vakobhku:13": "pratisaṃkhyānirodho yo visaṃyogaḥ pṛthak pṛthak /",
  "SA01vakobhku:14": "utpādātyantavighno 'nyo nirodho 'pratisaṃkhyayā // VAkK_1.6 //",
  "SA01vakobhku:15": "te punaḥ saṃskṛtā dharmā rūpādiskandhapañcakam /",
  "SA01vakobhku:16": "sa evādhvā kathāvastu saniḥsārāḥ savastukāḥ // VAkK_1.7 //",
  "SA01vakobhku:17": "ye sāsravā upādānaskandhāste saraṇā api /",
  "SA01vakobhku:18": "duḥkhaṃ samudayo loko dṛṣṭisthānaṃ bhavaśca te // VAkK_1.8 //",
  "SA01vakobhku:19": "rūpaṃ pañcendriyāṇyarthāḥ pañcāvijñaptireva ca /",
  "SA01vakobhku:20": "tadvijñānāśrayā rūpaprasādāścakṣurādayaḥ // VAkK_1.9 //",
  "SA01vakobhku:21": "rūpaṃ dvidhā viṃśatidhā śabdastvaṣṭavidhaḥ rasaḥ /",
  "SA01vakobhku:22": "ṣoḍhā caturvidho gandhaḥ spṛśyamekādaśātmakam // VAkK_1.10 //",
  "SA01vakobhku:23": "vikṣiptācittakasyāpi yo 'nubandhaḥ śubhāśubhaḥ /",
  "SA01vakobhku:24": "mahābhūtānyupādāya sa hyavijñaptirucyate // VAkK_1.11 //",
  "SA01vakobhku:25": "bhūtāni pṛthividhāturaptejovāyudhātavaḥ /",
  "SA01vakobhku:26": "dhṛtyādikarmasaṃsiddhā kharasnehoṣṇateraṇāḥ // VAkK_1.12 //",
  "SA01vakobhku:27": "pṛthivī varṇasaṃsthānamucyate lokasaṃjñayā /",
  "SA01vakobhku:28": "āpastejaśca vāyustu dhātureva tathāpi ca // VAkK_1.13 //",
  "SA01vakobhku:29": "indriyārthāsta eveṣṭā daśāyatanadhātavaḥ /",
  "SA01vakobhku:30": "vedanānubhavaḥ saṃjñā nimittodgrahaṇātmikā // VAkK_1.14 //",
  "SA01vakobhku:31": "caturbhyo 'nye tu saṃskāraskandhaḥ ete punastrayaḥ /",
  "SA01vakobhku:32": "dharmāyatanadhātvākhyāḥ sahāvijñaptyasaṃskṛtai // VAkK_1.15 //",
  "SA01vakobhku:33": "vijñānaṃ prativijñaptiḥ mana āyatanaṃ ca tat /",
  "SA01vakobhku:34": "dhātavaḥ sapta ca matāḥ ṣaḍ vijñānānyatho mahaḥ // VAkK_1.16 //",
  "SA01vakobhku:35": "ṣaṇṇāmanantarātītaṃ vijñānaṃ yaddhi tanmanaḥ /",
  "SA01vakobhku:36": "ṣaṣṭhāśrayaprasiddhayarthaṃ dhatavo 'ṣṭādaśa smṛtāḥ // VAkK_1.17 //",
  "SA01vakobhku:37": "sarvasaṃgraha ekena skandhenāyatanena ca /",
  "SA01vakobhku:38": "dhātunā ca svabhāvena parabhāvaviyogataḥ // VAkK_1.18 //",
  "SA01vakobhku:39": "jātigocaravijñānasāmānyādekadhātutā /",
  "SA01vakobhku:40": "dvitve 'pi cakṣurādīnāṃ śobhārtha tu dvayodbhavaḥ // VAkK_1.19 //",
  "SA01vakobhku:41": "rāśyāyadvāragotrārthāḥ skandhāyatanadhātavaḥ /",
  "SA01vakobhku:42": "mohendriyarūcitraidhāttistraḥ skandhādideśanāḥ // VAkK_1.20 //",
  "SA01vakobhku:43": "vivādamūlasaṃsārahetutvāt kramakāraṇāt /",
  "SA01vakobhku:44": "caittebhyo vedanāsaṃjñe pṛthakskandhau niveśitau // VAkK_1.21 //",
  "SA01vakobhku:45": "skandheṣva saṃskṛtaṃ noktamarthāyogāt kramaḥ punaḥ /",
  "SA01vakobhku:46": "yathaudārikasaṃklesabhājanādyarthadhātutaḥ // VAkK_1.22 //",
  "SA01vakobhku:47": "prāk pañca vārttamānārthyāt bhautikārthyāccatuṣṭayam /",
  "SA01vakobhku:48": "dūrāśutaravṛttyānyat yathāsthānaṃ kramo 'thavā // VAkK_1.23 //",
  "SA01vakobhku:49": "viśeṣaṇārthaṃ prādhānyabdahudharmāgrasaṃgrahāt /",
  "SA01vakobhku:50": "ekamāyatanaṃ rūpamekaṃ dharmākhyamucyate // VAkK_1.24 //",
  "SA01vakobhku:51": "dharmaskandhasahasrāṇi yānyaśītiṃ jagau muniḥ /",
  "SA01vakobhku:52": "tāni vāṅnāma vetyeṣāṃ rūpasaṃskārasaṃgrahaḥ // VAkK_1.25 //",
  "SA01vakobhku:53": "śāstrapramāṇā ityeke skandhādīnāṃ kathaikaśaḥ /",
  "SA01vakobhku:54": "caritapratipakṣastu dharmaskandho 'nuvarṇitaḥ // VAkK_1.26 //",
  "SA01vakobhku:55": "tathānye 'pi yathāyogaṃ skandhāyatanadhātavaḥ /",
  "SA01vakobhku:56": "pratipādyā yathokteṣu saṃpradhārya svalakṣaṇam // VAkK_1.27 //",
  "SA01vakobhku:57": "chidramākāśadhātvākhyam ālokatamasī kila /",
  "SA01vakobhku:58": "vijñānadhāturvijñānaṃ sāsravaṃ janmaniśrayāḥ // VAkK_1.28 //",
  "SA01vakobhku:59": "sanidarśana eko 'tra rūpaṃ sapratighā daśa /",
  "SA01vakobhku:60": "rūpiṇaḥ avyākṛtā aṣṭau ta evārūpaśabdakāḥ // VAkK_1.29 //",
  "SA01vakobhku:61": "tridhānye kāmadhātvāptāḥ sarve rūpe caturdaśa /",
  "SA01vakobhku:62": "vinā gandharasaghrāṇajivhāvijñānadhātubhiḥ // VAkK_1.30 //",
  "SA01vakobhku:63": "ārūpyāptā manodharmamanovijñānadhātavaḥ /",
  "SA01vakobhku:64": "sāsravānāsravā ete trayaḥ śeṣāstu sāsravāḥ // VAkK_1.31 //",
  "SA01vakobhku:65": "savitarkavicārā hi pañca vijñānadhātavaḥ /",
  "SA01vakobhku:66": "antyāstrayastriprakārāḥ śeṣā ubhayavarjitāḥ // VAkK_1.32 //",
  "SA01vakobhku:67": "nirūpaṇānusmaraṇavikalpenāvikalpakāḥ /",
  "SA01vakobhku:68": "tau prajñāmānasī vyagrā smṛtiḥ sarvaiva mānasī // VAkK_1.33 //",
  "SA01vakobhku:69": "sapta sālambanāścittadhātavaḥ ardhaṃ ca dharmataḥ /",
  "SA01vakobhku:70": "navānupāttā te cāṣṭau śabdaśca anye nava dvidhā // VAkK_1.34 //",
  "SA01vakobhku:71": "spraṣṭavyaṃ dvividhaṃ śeṣā rūpiṇo nava bhautikāḥ /",
  "SA01vakobhku:72": "dharmadhātvekadeśaśca saṃcitā daśa rūpiṇaḥ // VAkK_1.35 //",
  "SA01vakobhku:73": "chinatti chidyate caiva bāhyaṃ dhātu catuṣṭayam /",
  "SA01vakobhku:74": "dahyate tulayatyevaṃ vivādo dagdhṛtulyayoḥ // VAkK_1.36 //",
  "SA01vakobhku:75": "vipākajaupacayikāḥ pañcādhyātmaṃ vipākajaḥ /",
  "SA01vakobhku:76": "na śabdaḥ apratighā aṣṭau naiḥṣyandika vipākajāḥ // VAkK_1.37 //",
  "SA01vakobhku:77": "tridhānye dravyavānekaḥ kṣaṇikāḥ paścimāstrayaḥ /",
  "SA01vakobhku:78": "cakṣurvijñānadhātvoḥ syāt pṛthak lābhaḥ sahāpi ca // VAkK_1.38 //",
  "SA01vakobhku:79": "dvādaśādhyātmikāḥ hitvā rūpādīn dharmasaṃjñakaḥ /",
  "SA01vakobhku:80": "sabhāgaḥ tatsabhāgāśca śeṣāḥ yo na svakarmakṛt // VAkK_1.39 //",
  "SA01vakobhku:81": "daśa bhāvanayā heyāḥ pañca ca antyāstrayastridhā /",
  "SA01vakobhku:82": "na dṛṣṭiheyamakliṣṭaṃ na rūpaṃ nāpyaṣaṣṭhajam // VAkK_1.40 //",
  "SA01vakobhku:83": "cakṣuśca dharmadhātośca pradeśau dṛṣṭiḥ aṣṭadhā /",
  "SA01vakobhku:84": "pañcavijñānasahajā dhīrna dṛṣṭiratīraṇāt // VAkK_1.41 //",
  "SA01vakobhku:85": "cakṣuḥ paśyati rūpāṇi sabhāgaṃ na tadāśritam /",
  "SA01vakobhku:86": "vijñānaṃ dṛśyate rūpaṃ na kilāntaritaṃ yataḥ // VAkK_1.42 //",
  "SA01vakobhku:87": "ubhābhyāmapi cakṣurbhyāṃ paśyati vyaktadarśanāt /",
  "SA01vakobhku:88": "cakṣuḥśrotramano 'prāptaviṣayaṃ trayamanyathā // VAkK_1.43 //",
  "SA01vakobhku:89": "tribhirghrāṇādibhistulyaviṣayagrahaṇaṃ matam /",
  "SA01vakobhku:90": "caramasyāśrayo 'tītaḥ pañcānāṃ sahajaśca taiḥ // VAkK_1.44 //",
  "SA01vakobhku:91": "tadvikāravikāritvādāśrayāścakṣurādayaḥ /",
  "SA01vakobhku:92": "ato 'sādhāraṇatvāddhi vijñānaṃ tairnirucyate // VAkK_1.45 //",
  "SA01vakobhku:93": "na kāyasyādharaṃ cakṣuḥ ūrdhvaṃ rūpaṃ na cakṣuṣaḥ /",
  "SA01vakobhku:94": "vijñānaṃ ca asya rūpaṃ tu kāyasyobhe ca sarvataḥ // VAkK_1.46 //",
  "SA01vakobhku:95": "tathā śrotraṃ trayāṇāṃ tu sarvameva svabhūmikam /",
  "SA01vakobhku:96": "kāyavijñānamadharasvabhūmi aniyataṃ manaḥ // VAkK_1.47 //",
  "SA01vakobhku:97": "pañca bāhyā divijñeyāḥ nityā dharmā asaṃskṛtāḥ /",
  "SA01vakobhku:98": "dharmārdhamindriyaṃ ye ca dvādaśādhyātmikāḥ smṛtāḥ // VAkK_1.48 //",
  "SA01vakobhku:99": "abhidharmakośabhāṣye dhātunirdeśo nāma prathamaṃ kośasthānaṃ samāptamiti /",
  "SA01vakobhku:100": "ye dharmā hetuprabhavā hetusteṣāṃ tathāgato hyavadat /",
  "SA01vakobhku:101": "teṣāṃ ca yo nirodha evaṃvādī mahāśramaṇaḥ //",
  "SA01vakobhku:102": "likhāpitamidaṃ śrīlāmāvākeneti /",
  "SA01vakobhku:103": "dvitīyaṃ kośasthānam",
  "SA01vakobhku:104": "caturṣvartheṣu pañcānāmādhipatyaṃ dvayoḥ kila /",
  "SA01vakobhku:105": "caturṇṇāṃ pañcakāṣṭānāṃ saṃkleśavyavadānayoḥ // VAkK_2.1 //",
  "SA01vakobhku:106": "svārthopalabdhyādhipatyāt sarvasya ca ṣaḍindriyam /",
  "SA01vakobhku:107": "strītvapuṃstvādhipatyāttu kāyāt strīpuruṣendriye // VAkK_2.2 //",
  "SA01vakobhku:108": "nikāyasthitisaṃkleśavyavadānādhipatyataḥ /",
  "SA01vakobhku:109": "jīvitaṃ vedanāḥ pañca śraddhādyāścendriyaṃ matāḥ // VAkK_2.3 //",
  "SA01vakobhku:110": "ājñāsyāmyākhyamājñākhyamājñātāvīndriyaṃ tathā /",
  "SA01vakobhku:111": "uttarottarasaṃprāptinirvāṇādyādhipatyataḥ // VAkK_2.4 //",
  "SA01vakobhku:112": "cittāśrayastadvikalpaḥ sthitiḥ saṃkleśa eva ca /",
  "SA01vakobhku:113": "saṃbhāro vyavadānaṃ ca yāvatā tāvadindriyam // VAkK_2.5 //",
  "SA01vakobhku:114": "pravṛtterāśrayotpattisthitipratyupabhogataḥ /",
  "SA01vakobhku:115": "caturdaśa tathānyāni nivṛtterindriyāṇi vā // VAkK_2.6 //",
  "SA01vakobhku:116": "duḥkhendriyamaśātā yā kāyikī vedanā sukham /",
  "SA01vakobhku:117": "śātā dhyāne tṛtīye tu caitasī sā sukhendriyam // VAkK_2.7 //",
  "SA01vakobhku:118": "anyatra sā saumanasyaṃ aśātā caitasī punaḥ /",
  "SA01vakobhku:119": "daurmanasyamupekṣā tu madhyā ubhayī avikalpanāt // VAkK_2.8 //",
  "SA01vakobhku:120": "dṛgbhāvanāśaikṣapathe nava trīṇi amalaṃ trayam /",
  "SA01vakobhku:121": "rūpīṇi jīvitaṃ duḥkhe sāsravāṇi dvidhā nava // VAkK_2.9 //",
  "SA01vakobhku:122": "vipāko jīvitaṃ dvedhā dvādaśa antyāṣṭakādṛte /",
  "SA01vakobhku:123": "daurmanasyācca tattvekaṃ savipākaṃ daśa dvidhā // VAkK_2.10 //",
  "SA01vakobhku:124": "mano 'nyavittiśraddhādīni aṣṭakaṃ kuśalaṃ dvidhā /",
  "SA01vakobhku:125": "daurmanasyaṃ mano 'nyā ca vittistredhā anyadekadhā // VAkK_2.11 //",
  "SA01vakobhku:126": "kāmāptamamalaṃ hitvā rūpāptaṃ strīpumindriye /",
  "SA01vakobhku:127": "duḥkhe ca hitvā ārūpyāptaṃ sukhe cāpohya rūpi ca // VAkK_2.12 //",
  "SA01vakobhku:128": "manovittitrayaṃ tredhā dviheyā durmanaskatā /",
  "SA01vakobhku:129": "nava bhavanayā pañca tvaheyānyapi na trayam // VAkK_2.13 //",
  "SA01vakobhku:130": "kāmeṣvādau vipāko dve labhyate nopapādukaiḥ /",
  "SA01vakobhku:131": "teḥ ṣaḍ vā sapta vā aṣṭau vā ṣaḍ rūpeṣu ekamuttare // VAkK_2.14 //",
  "SA01vakobhku:132": "nirodhayatyuparamānnārūpye jīvitaṃ manaḥ /",
  "SA01vakobhku:133": "upekṣāṃ caiva rūpe 'ṣṭau kāme daśa navāṣṭau vā // VAkK_2.15 //",
  "SA01vakobhku:134": "kramamṛtyau tu catvāri śubhe sarvatra pañca ca /",
  "SA01vakobhku:135": "navāptirantyaphalayoḥ saptāṣṭanavabhirdvayoḥ // VAkK_2.16 //",
  "SA01vakobhku:136": "ekādaśabhirarhattvamuktaṃ tvekasya saṃbhavāt /",
  "SA01vakobhku:137": "upekṣajīvitamanoyukto 'vaśyaṃ trayānvitaḥ // VAkK_2.17 //",
  "SA01vakobhku:138": "caturbhiḥ sukhakāyābhyāṃ pañcabhiścakṣurādimān /",
  "SA01vakobhku:139": "saumanasyī ca duḥkhī tu saptabhiḥ strīndriyādimān // VAkK_2.18 //",
  "SA01vakobhku:140": "aṣṭābhiḥ ekādaśabhistvājñājñāte ndriyānvitaḥ /",
  "SA01vakobhku:141": "ājñāsyāmīndriyopetastrayodaśabhiranvitaḥ // VAkK_2.19 //",
  "SA01vakobhku:142": "sarvālpairniḥśubho 'ṣṭābhirvinmanaḥkāyajīvitaiḥ /",
  "SA01vakobhku:143": "yuktaḥ bālastathārūpye upekṣāyurmanaḥśubhaiḥ // VAkK_2.20 //",
  "SA01vakobhku:144": "bahubhiryukta ekānnaviṃśatyāmalavarjitaiḥ /",
  "SA01vakobhku:145": "dviliṅgaḥ āryo rāgī ekaliṅgadvayamalavarjitaiḥ // VAkK_2.21 //",
  "SA01vakobhku:146": "kāme 'ṣṭadravyako 'śabdaḥ paramāṇuranindriyaḥ /",
  "SA01vakobhku:147": "kāyendriyī navadravyaḥ daśadravyo 'parendriyaḥ // VAkK_2.22 //",
  "SA01vakobhku:148": "cittaṃ caittāḥ sahāvaśyaṃ sarva saṃskṛtalakṣaṇaiḥ /",
  "SA01vakobhku:149": "prāptyā vā pañcadhā caittā mahābhūmyādibhedataḥ // VAkK_2.23 //",
  "SA01vakobhku:150": "vedanā cetanā saṃjñā cchandaḥ sparśo matiḥ smṛtiḥ /",
  "SA01vakobhku:151": "manaskāro 'dhimokṣaśca samādhiḥ sarvacetasi // VAkK_2.24 //",
  "SA01vakobhku:152": "śraddhāpramādaḥ praśrabdhirupekṣā hrīrapatrapā /",
  "SA01vakobhku:153": "mūladvayamahiṃsā ca vīryaṃ ca kuśale sadā // VAkK_2.25 //",
  "SA01vakobhku:154": "mohaḥ pramādaḥ kauśīdyamāśraddhayaṃ styānamuddhavaḥ /",
  "SA01vakobhku:155": "kliṣṭe sadaiva akuśale tvāhrīkyamanapatrapā // VAkK_2.26 //",
  "SA01vakobhku:156": "krodhopanāhaśāṭhyerṣyāpradāsamrakṣamatsarāḥ /",
  "SA01vakobhku:157": "māyāmadavihiṃsāśca parīttakleśabhūmikāḥ // VAkK_2.27 //",
  "SA01vakobhku:158": "savitarkavicāratvāt kuśale kāmacetasi /",
  "SA01vakobhku:159": "dvāṃviṃśatiścaitasikāḥ kaukṛtyamadhikaṃ kvacit // VAkK_2.28 //",
  "SA01vakobhku:160": "āveṇike tvakuśale dṛṣṭiyukte ca viṃśatiḥ /",
  "SA01vakobhku:161": "kleśaiścaturbhiḥ krodhādyaiḥ kaukṛtyenaikaviṃśatiḥ // VAkK_2.29 //",
  "SA01vakobhku:162": "nivṛte 'ṣṭādaśa anyatra dvādaśāvyākṛte matāḥ /",
  "SA01vakobhku:163": "middhaṃ sarvāvirodhitvādyatra syādadhikaṃ hi tat // VAkK_2.30 //",
  "SA01vakobhku:164": "kaukṛtyamiddhākuśalānyādye dhyāne na santyataḥ /",
  "SA01vakobhku:165": "dhyānāntare vitarkaśca vicāraścāpyataḥ param // VAkK_2.31 //",
  "SA01vakobhku:166": "ahrīragurutā avadye bhayādarśitva matrapā /",
  "SA01vakobhku:167": "prema śraddhā gurutvaṃ hrīḥ te punaḥ kāmarūpayoḥ // VAkK_2.33 //",
  "SA01vakobhku:168": "vitarkacārā vaudāryasūkṣmate māna unnatiḥ /",
  "SA01vakobhku:169": "madaḥ svadharme raktasya paryādānaṃ tu cetasaḥ // VAkK_2.33 //",
  "SA01vakobhku:170": "cittaṃ mano 'tha vijñānamekārthaṃ cittacaitasāḥ /",
  "SA01vakobhku:171": "sāśrayā lambanākārāḥ saṃprayuktāśca pañcadhā // VAkK_2.34 //",
  "SA01vakobhku:172": "viprayuktāstu saṃskārāḥ prāptyaprāptī sabhāgatā /",
  "SA01vakobhku:173": "āsaṃjñikaṃ samāpattī jīvitaṃ lakṣaṇāni ca // VAkK_2.35 //",
  "SA01vakobhku:174": "nāmakāyādayaśceti prāptirlābhaḥ samanvayaḥ /",
  "SA01vakobhku:175": "prāptyaprāptī svasaṃtāna patitānāṃ nirodhayoḥ // VAkK_2.36 //",
  "SA01vakobhku:176": "traiyadhvikānāṃ trividhā śubhādīnāṃ śubhādikā /",
  "SA01vakobhku:177": "svadhātukā tadāptānāṃ anāptānāṃ caturvidhā // VAkK_2.37 //",
  "SA01vakobhku:178": "tridhā naśaikṣāśaikṣāṇāṃ aheyānāṃ dvidhā matā /",
  "SA01vakobhku:179": "avyākṛtāptiḥ sahajā abhijñānairmāṇikādṛte // VAkK_2.38 //",
  "SA01vakobhku:180": "nivṛtasya ca rūpasya kāme rūpasya nāgrajā /",
  "SA01vakobhku:181": "akliṣṭāvyākṛtāprāptiḥ sātītājātayostridhā // VAkK_2.39 //",
  "SA01vakobhku:182": "kāmādyāptāmalānāṃ ca mārgasyāprāptiriṣyate /",
  "SA01vakobhku:183": "pṛthagjanatvam tatprāptibhūsaṃcārād vihīyate // VAkK_2.40 //",
  "SA01vakobhku:184": "sabhāgatā sattvasāmyaṃ āsaṃjñikamasaṃjñiṣu /",
  "SA01vakobhku:185": "nirodhaścittacaittānāṃ vipākaḥ te bṛhatphalāḥ // VAkK_2.41 //",
  "SA01vakobhku:186": "tathāsaṃjñisamāpattiḥ dhyāne 'ntye niḥsṛtīcchayā /",
  "SA01vakobhku:187": "śubhā upapadyavedyaiva nāryasya ekādhvikāpyate // VAkK_2.42 //",
  "SA01vakobhku:188": "nirodhākhyā tathaiveyaṃ vihārārthaṃ bhavāgrajā /",
  "SA01vakobhku:189": "śubhā dvivedyāniyatā ca āryasya āpyā prayogataḥ // VAkK_2.43 //",
  "SA01vakobhku:190": "bodhilabhyā muneḥ na prāk catustriṃśatkṣaṇāptitaḥ /",
  "SA01vakobhku:191": "kāmarūpāśraye bhūte nirodhākhyādito nṛṣu // VAkK_2.44 //",
  "SA01vakobhku:192": "āyurjīvitam ādhāra ūṣmavijñāyorhi yaḥ /",
  "SA01vakobhku:193": "lakṣaṇāni punarjātirjarā sthitiranityatā // VAkK_2.45 //",
  "SA01vakobhku:194": "jātijātyādayasteṣāṃ te 'ṣṭadharmaikavṛttayaḥ /",
  "SA01vakobhku:195": "janyasya janikā jātirna hetupratyayairvinā // VAkK_2.46 //",
  "SA01vakobhku:196": "nāmakāyādayaḥ saṃjñāvākyākṣarasamuktayaḥ /",
  "SA01vakobhku:197": "kāmarūpāptasattvākhyā niḥṣyandāvyākṛtāḥ tathā // VAkK_2.47 //",
  "SA01vakobhku:198": "sabhāgatā sā tu punarvipāko 'pi āptayo dvidhā /",
  "SA01vakobhku:199": "lakṣaṇāni ca niḥṣyandāḥ samāpattya samanvayāḥ // VAkK_2.48 //",
  "SA01vakobhku:200": "kāraṇaṃ sahabhūścaiva sabhāgaḥ saṃprayuktakaḥ /",
  "SA01vakobhku:201": "sarvatrago vipākākhyaḥ ṣaḍvidho heturiṣyate // VAkK_2.49 //",
  "SA01vakobhku:202": "svato 'nye kāraṇaṃ hetuḥ sahabhūrye mithaḥphalāḥ /",
  "SA01vakobhku:203": "bhūtavaccittacittānuvartilakṣaṇalakṣyavat // VAkK_2.50 //",
  "SA01vakobhku:204": "caittā dvau saṃvarau teṣāṃ cetaso lakṣaṇāni ca /",
  "SA01vakobhku:205": "cittānuvarttinaḥ kālaphalādiśubhatādibhiḥ // VAkK_2.51 //",
  "SA01vakobhku:206": "sabhāgahetuḥ sadṛśāḥ svanikāyabhuvaḥ agrajāḥ /",
  "SA01vakobhku:207": "anyo 'nyaṃ navabhūmistu mārgaḥ samaviśiṣṭayoḥ // VAkK_2.52 //",
  "SA01vakobhku:208": "prayogajāstayoreva śrutacintāmayādikāḥ /",
  "SA01vakobhku:209": "saṃprayuktakahetustu cittacaittāḥ samāśrayāḥ // VAkK_2.53 //",
  "SA01vakobhku:210": "sarvatragākhyaḥ kliṣṭānāṃ svabhūmau pūrvasarvagāḥ /",
  "SA01vakobhku:211": "vipākaheturaśubhāḥ kuśalāścaiva sāsravāḥ // VAkK_2.54 //",
  "SA01vakobhku:212": "sarvatragaḥ sabhāgaśca dvayadhvagau tryadhvagāstrayaḥ /",
  "SA01vakobhku:213": "saṃskṛtaṃ savisaṃyoga phalaṃ nāsaṃskṛtasya te // VAkK_2.55 //",
  "SA01vakobhku:214": "vipākaphalamantyasya pūrvasyādhipataṃ phalam /",
  "SA01vakobhku:215": "sabhāga sarvatragayorniṣyandaḥ pauruṣaṃ dvayoḥ // VAkK_2.56 //",
  "SA01vakobhku:216": "vipāko 'vyākṛto dharmaḥ sattvākhyaḥ vyākṛtodbhavaḥ /",
  "SA01vakobhku:217": "niḥṣyando hetusadṛśaḥ visaṃyogaḥ kṣayo dhiyā // VAkK_2.57 //",
  "SA01vakobhku:218": "yadvalājjāyate yattatphalaṃ puruṣakārajam /",
  "SA01vakobhku:219": "apūrvaḥ saṃskṛtasyaiva saṃskṛto 'dhipateḥ phalam // VAkK_2.58 //",
  "SA01vakobhku:220": "varttamānāḥ phalaṃ pañca gṛṇhanti dvau prayacchataḥ /",
  "SA01vakobhku:221": "varttamānābhyatītau dvau eko 'tītaḥ prayacchati // VAkK_2.59 //",
  "SA01vakobhku:222": "kliṣṭā vipākajāḥ śeṣāḥ prathamāryā yathākramam /",
  "SA01vakobhku:223": "vipākaṃ sarvagaṃ hitvā tau sabhāgaṃ ca śeṣajāḥ // VAkK_2.60 //",
  "SA01vakobhku:224": "cittacaitāḥ tathānye 'pi saṃprayuktakavarjitāḥ /",
  "SA01vakobhku:225": "catvāraḥ pratyayā uktāḥ hetvākhyaḥ pañca hetavaḥ // VAkK_2.61 //",
  "SA01vakobhku:226": "cittacaittā acaramā utpannāḥ samanantaraḥ /",
  "SA01vakobhku:227": "ālambanaṃ sarvadharmāḥ kāraṇākhyo 'dhipaḥ smṛtaḥ // VAkK_2.62 //",
  "SA01vakobhku:228": "nirudhyamāne kāritraṃ dvau hetū kurutaḥ trayaḥ /",
  "SA01vakobhku:229": "jāyamāne tato 'nyau tu pratyayau tadviparyayāt // VAkK_2.63 //",
  "SA01vakobhku:230": "caturbhiścattacaittā hi samāpattidvayaṃ tribhiḥ /",
  "SA01vakobhku:231": "dvābhyāmanye tu jāyante neśvarādeḥ kramādibhiḥ // VAkK_2.64 //",
  "SA01vakobhku:232": "dvidhā bhūtāni taddhetuḥ bhautikasya tu pañcadhā /",
  "SA01vakobhku:233": "tridhā bhautikamanyonyaṃ bhūtānāmekadhaiva tat // VAkK_2.65 //",
  "SA01vakobhku:234": "kuśalākuśalaṃ kāme nivṛtānivṛtaṃ manaḥ /",
  "SA01vakobhku:235": "rūpārūpyeṣvakuśalādanyatra anāsravaṃ dvidhā // VAkK_2.66 //",
  "SA01vakobhku:236": "kāme nava śubhāccittāccittāni aṣṭābhya eva tat /",
  "SA01vakobhku:237": "daśabhyo 'kuśalaṃ tasmāccatvāri nivṛtaṃ tathā // VAkK_2.67 //",
  "SA01vakobhku:238": "pañcabhyo 'nivṛtaṃ tasmātsapta cittānyanantaram /",
  "SA01vakobhku:239": "rūpe daśaikaṃ ca śubhāt navabhyastadanantaram // VAkK_2.68 //",
  "SA01vakobhku:240": "aṣṭābhyo nivṛtaṃ tasmāt ṣaṭ tribhyo 'nivṛtaṃ punaḥ /",
  "SA01vakobhku:241": "tasmāt ṣaṭ evāmārūpye tasya nītiḥ śubhātpunaḥ // VAkK_2.69 //",
  "SA01vakobhku:242": "nava cittāni tat ṣaṇṇāṃ nivṛtātsapta tattathā /",
  "SA01vakobhku:243": "caturbhyaḥ śaikṣam asmāttu pañca aśaikṣaṃ tu pañcakāt // VAkK_2.70 //",
  "SA01vakobhku:244": "tasmāccatvāri cittāni dvādaśaitāni viṃśatiḥ /",
  "SA01vakobhku:245": "prāyogikopapattyāptaṃ śubhaṃ bhittvā triṣu dvidhā // VAkK_2.71 //",
  "SA01vakobhku:246": "vipākajairyāpathikaśailpasthānikanairmitam /",
  "SA01vakobhku:247": "caturdhāvyākṛtaṃ kāme rūpe śilpavivarjitam // VAkK_2.72 //",
  "SA01vakobhku:248": "kliṣṭe traidhātuke lābhaḥ ṣaṇṇāṃ ṣaṇṇāṃ dvayoḥ śubhe /",
  "SA01vakobhku:249": "trayāṇāṃ rūpaje śaikṣe caturṇāṃ tasya śeṣite // VAkK_2.73 //",
  "SA01vakobhku:250": "abhidharmakośe indriyanirddeśo nāma dvitīyaṃ kośasthānaṃ samāptamiti /",
  "SA01vakobhku:251": "śrīlāmāvākasya",
  "SA01vakobhku:252": "tṛtīyaṃ kośasthānam",
  "SA01vakobhku:253": "oṃ namo buddhāya /",
  "SA01vakobhku:254": "narakapretatiryañco manuṣyāḥ ṣaḍ divaukasaḥ /",
  "SA01vakobhku:255": "kāmadhātuḥ sa narakadvīpabhedena viṃśatiḥ // VAkK_3.1 //",
  "SA01vakobhku:256": "ūrdhvaṃ saptadaśasthāno rūpadhātuḥ pṛthak pṛthak /",
  "SA01vakobhku:257": "dhyānaṃ tribhūmikaṃ tatra caturthaṃ tvaṣṭabhūmikam // VAkK_3.2 //",
  "SA01vakobhku:258": "ārūpyadhāturasthānaḥ upapattyā caturvidhaḥ /",
  "SA01vakobhku:259": "nikāyaṃ jīvitaṃ cātra niśritā cittasantatiḥ // VAkK_3.3 //",
  "SA01vakobhku:260": "narakādisvanāmoktā gatayaḥ pañca teṣu tāḥ /",
  "SA01vakobhku:261": "akliṣṭāvyākṛtā eva sattvākhyā nāntarābhavaḥ // VAkK_3.4 //",
  "SA01vakobhku:262": "nānātvakāyasaṃjñāśca nānākāyaikasaṃjñinaḥ /",
  "SA01vakobhku:263": "viparyayāccaikakāyasaṃjñāścārūpiṇasrayaḥ // VAkK_3.5 //",
  "SA01vakobhku:264": "vijñānasthitayaḥ sapta śeṣaṃ tatparibhedavat /",
  "SA01vakobhku:265": "bhavāgrāsaṃjñisattvāśca sattvāvāsā nava smṛtāḥ // VAkK_3.6 //",
  "SA01vakobhku:266": "anicchāvasanānnānye catasraḥ sthitayaḥ punaḥ /",
  "SA01vakobhku:267": "catvāraḥ sāsravāḥ skandhāḥ svabhūmāveva kevalam // VAkK_3.7 //",
  "SA01vakobhku:268": "vijñānaṃ na sthitiḥ proktaṃ catuṣkoṭi tu saṃgrahe /",
  "SA01vakobhku:269": "catasro yonayastatra sattvānāmaṇḍajādayaḥ // VAkK_3.8 //",
  "SA01vakobhku:270": "caturdhā nara tiryañcaḥ nārakā upapādukāḥ /",
  "SA01vakobhku:271": "antarābhavadevāśca pretā api jarāyujāḥ // VAkK_3.9 //",
  "SA01vakobhku:272": "mṛtyupapattibhavayorantarā bhavatīha yaḥ /",
  "SA01vakobhku:273": "gamyadeśānupetatvānnopapanno 'ntarābhavaḥ // VAkK_3.10 //",
  "SA01vakobhku:274": "vrīhisantānasādharmyādavicchinnabhavodbhavaḥ /",
  "SA01vakobhku:275": "pratibimbamasiddhatvādasāmyāccānidarśanam // VAkK_3.11 //",
  "SA01vakobhku:276": "sahaikatra dvayābhāvāt asantānād dvayodayāt /",
  "SA01vakobhku:277": "kaṇṭhokteścāsti gandharvāt pañcokteḥ gatisūtrataḥ // VAkK_3.12 //",
  "SA01vakobhku:278": "ekākṣepādasāvaiṣyatpūrvakālabhavākṛtiḥ /",
  "SA01vakobhku:279": "sa punarmaraṇātpūrva upapattikṣaṇātparaḥ // VAkK_3.13 //",
  "SA01vakobhku:280": "sajātiśuddhadivyākṣidṛśyaḥ karmarddhivegavān /",
  "SA01vakobhku:281": "sakalākṣaḥ apratighavān anivartyaḥ sa gandhabhuk // VAkK_3.14 //",
  "SA01vakobhku:282": "viparyastamatiryāti gatideśaṃ riraṃsayā /",
  "SA01vakobhku:283": "gandhasthānābhikāmo 'nyaḥ ūrdhvapādastu nārakaḥ // VAkK_3.15 //",
  "SA01vakobhku:284": "saṃprajānan viśatyekaḥ tiṣṭhatyapyaparaḥ aparaḥ /",
  "SA01vakobhku:285": "niṣkrāmatyapi sarvāṇi mūḍho 'nyaḥ nityamaṇḍajaḥ // VAkK_3.16 //",
  "SA01vakobhku:286": "garbhāvakrāntayastisraścakravarttisvayaṃbhuvām /",
  "SA01vakobhku:287": "karmajñānobhayeṣāṃ vā viśadatvād yathākramam // VAkK_3.17 //",
  "SA01vakobhku:288": "nātmāsti skandhamātraṃ tu kleśakarmābhisaṃskṛtam /",
  "SA01vakobhku:289": "antarābhavasaṃtatyā kukṣimeti pradīpavat // VAkK_3.18 //",
  "SA01vakobhku:290": "yathākṣepaṃ kramādvṛddhaḥ santānaḥ kleśakarmabhiḥ /",
  "SA01vakobhku:291": "paralokaṃ punaryāti ityanādibhavacakrakam // VAkK_3.19 //",
  "SA01vakobhku:292": "sa pratītyasamutpādo dvādaśāṅgastrikāṇḍakaḥ /",
  "SA01vakobhku:293": "pūrvāparāntayordve dve madhye 'ṣṭau paripūriṇaḥ // VAkK_3.20 //",
  "SA01vakobhku:294": "pūrvakleśā daśāvidyā saṃskārāḥ pūrvakarmaṇaḥ /",
  "SA01vakobhku:295": "saṃdhiskandhāstu vijñānaṃ nāmarūpamataḥ param // VAkK_3.21 //",
  "SA01vakobhku:296": "prāk ṣaḍāyatanotpādāt tatpūrvaṃ trikasaṃgamāt /",
  "SA01vakobhku:297": "sparśaḥ prāksukhaduḥkhādikāraṇajñānaśaktitaḥ // VAkK_3.22 //",
  "SA01vakobhku:298": "vittiḥ prāk maithunāt tṛṣṇā bhogamaithunarāgiṇaḥ /",
  "SA01vakobhku:299": "upādānaṃ tu bhogānāṃ prāptaye paridhāvataḥ // VAkK_3.23 //",
  "SA01vakobhku:300": "sa bhaviṣyat bhavaphalaṃ kurute karma tat bhavaḥ /",
  "SA01vakobhku:301": "pratisaṃdhiḥ punarjātiḥ jarāmaraṇamā vidaḥ // VAkK_3.24 //",
  "SA01vakobhku:302": "āvasthikaḥ kileṣṭo 'yaṃ prādhānyā ttvaṅgakīrtanam /",
  "SA01vakobhku:303": "pūrvāparāntamadhyeṣu saṃmohavinivṛttaye // VAkK_3.25 //",
  "SA01vakobhku:304": "kleśāstrīṇi dvayaṃ karma sapta vastu phalaṃ tathā /",
  "SA01vakobhku:305": "phalahetvabhisaṃkṣepo dvayormadhyānumānataḥ // VAkK_3.26 //",
  "SA01vakobhku:306": "kleśāt kleśaḥ kriyā caiva tato vastu tataḥ punaḥ /",
  "SA01vakobhku:307": "vastu kleśāśca jāyante bhavāṅgānāmayaṃ nayaḥ // VAkK_3.27 //",
  "SA01vakobhku:308": "heturatra samutpādaḥ samutpannaḥ phalaṃ matam /",
  "SA01vakobhku:309": "vidyāvipakṣo dharmo 'nyo 'vidyāmitrānṛtādivat // VAkK_3.28 //",
  "SA01vakobhku:310": "saṃyojanādivacanāt kuprajñā cenna darśanāt /",
  "SA01vakobhku:311": "dṛṣṭestatsaṃprayuktatvāt prajñopakleśadeśanāt // VAkK_3.29 //",
  "SA01vakobhku:312": "nāma tvarūpiṇaḥ skandhāḥ sparśāḥ ṣaṭ saṃnipātajāḥ /",
  "SA01vakobhku:313": "pañcapratighasaṃsparśaḥ ṣaṣṭho 'dhivacanāvhaya // VAkK_3.30 //",
  "SA01vakobhku:314": "vidyāvidyetarasparśāḥ amalakliṣṭaśeṣitāḥ /",
  "SA01vakobhku:315": "vyāpādānunayasparśau sukhavedyādayastrayaḥ // VAkK_3.31 //",
  "SA01vakobhku:316": "tajjāḥ ṣaḍvedanāḥ pañca kāyikī caitasī parā /",
  "SA01vakobhku:317": "punaścāṣṭādaśavidhā sā manopavicārataḥ // VAkK_3.32 //",
  "SA01vakobhku:318": "kāme svālambanāḥ sarve rūpī dvādaśagocaraḥ /",
  "SA01vakobhku:319": "trayāṇāmuttaraḥ dhyānadvaye dvādaśa kāmagāḥ // VAkK_3.33 //",
  "SA01vakobhku:320": "svo 'ṣṭālambanam ārūpyo dvayoḥ dhyānadvaye tu ṣaṭ /",
  "SA01vakobhku:321": "kāmāḥ ṣaṇṇāṃ caturṇā svaḥ ekasyālambanaṃ paraḥ // VAkK_3.34 //",
  "SA01vakobhku:322": "catvāro 'rūpisāmante rūpagāḥ eka ūrdhvagaḥ /",
  "SA01vakobhku:323": "eko maule svaviṣayaḥ sarve 'ṣṭādaśa sāsravāḥ // VAkK_3.35 //",
  "SA01vakobhku:324": "uktaṃ ca vakṣyate cānyat atra tu kleśā iṣyate /",
  "SA01vakobhku:325": "bījavannāgavanmūlavṛkṣavattuṣavattathā // VAkK_3.36 //",
  "SA01vakobhku:326": "tuṣitaṇḍulavat karma tathaivauṣadhi puṣpavat /",
  "SA01vakobhku:327": "siddhānnapānavadvastu tasmin bhavacatuṣṭaye // VAkK_3.37 //",
  "SA01vakobhku:328": "upapattibhavaḥ kliṣṭaḥ sarvakleśaiḥ svabhūmikaiḥ /",
  "SA01vakobhku:329": "tridhānye traya ārūpye āhārasthitikaṃ jagat // VAkK_3.38 //",
  "SA01vakobhku:330": "kavaḍīkāra āhāraḥ kāme tryāyatanātmakaḥ /",
  "SA01vakobhku:331": "na rūpāyatanaṃ tena svākṣamuktānanugrahāt // VAkK_3.39 //",
  "SA01vakobhku:332": "sparśaṃcetanāvijñā āhārāḥ sāsravāstriṣu /",
  "SA01vakobhku:333": "manomayaḥ saṃbhavaiṣī gandharvaścāntarābhavaḥ // VAkK_3.40 //",
  "SA01vakobhku:334": "nirvṛttiśca iha puṣṭyarthamāśrayāśritayordvayam /",
  "SA01vakobhku:335": "dvayamanyabhavākṣepanivṛttyartha yathākramam // VAkK_3.41 //",
  "SA01vakobhku:336": "chedasaṃdhāna vairāgyahānicyutyupapattayaḥ /",
  "SA01vakobhku:337": "manovijñāna eveṣṭāḥ upekṣāyāṃ cyutodbhavau // VAkK_3.42 //",
  "SA01vakobhku:338": "naikāgrācittayoretau nirvātyavyākṛtadvaye /",
  "SA01vakobhku:339": "kramacyutau pādanābhihṛdayeṣu manaścyutiḥ // VAkK_3.43 //",
  "SA01vakobhku:340": "adhonṛsuragājānāṃ marmacchedastvabādibhiḥ /",
  "SA01vakobhku:341": "samyaṅ mithyātvaniyatā āryānantaryakāriṇaḥ // VAkK_3.44 //",
  "SA01vakobhku:342": "tatra bhājanalokasya saṃniveśamuśantyadhaḥ /",
  "SA01vakobhku:343": "lakṣaṣoḍaśakodvedhamasaṃkhyaṃ vāyumaṇḍalam // VAkK_3.45 //",
  "SA01vakobhku:344": "apāmekādaśodvedhaṃ sahasrāṇi ca viṃśatiḥ /",
  "SA01vakobhku:345": "aṣṭalakṣaucchrayaṃ paścāccheṣaṃ bhavati kāñcanam // VAkK_3.46 //",
  "SA01vakobhku:346": "tiryak trīṇi sahasrāṇi sārdhaṃ śatacatuṣṭayam /",
  "SA01vakobhku:347": "lakṣadvādaśakaṃ caiva jalakāñcanamaṇḍalam // VAkK_3.47 //",
  "SA01vakobhku:348": "samantatastu triguṇaṃ tatra merūryugandharaḥ /",
  "SA01vakobhku:349": "īśādhāraḥ khadirakaḥ sudarśanagiristathā // VAkK_3.48 //",
  "SA01vakobhku:350": "aśvakarṇo vinitako nimindharagiriḥ tataḥ /",
  "SA01vakobhku:351": "dvīpāḥ bahiścakravāḍaḥ sapta haimāḥ sa āyasaḥ // VAkK_3.49 //",
  "SA01vakobhku:352": "catūratnamayo meruḥ jale 'śītisahasrake /",
  "SA01vakobhku:353": "magnāḥ ūrdhva jalāt merurbhūyo 'śītisahasrakaḥ // VAkK_3.50 //",
  "SA01vakobhku:354": "ardhārdhahāniraṣṭāsu samocchrāyaghanāśca te /",
  "SA01vakobhku:355": "śītāḥ saptāntarāṇyeṣāṃ ādyāśītisahasrikā // VAkK_3.51 //",
  "SA01vakobhku:356": "ābhyantaraḥ samudro 'sau triguṇaḥ sa tu pārśvataḥ /",
  "SA01vakobhku:357": "ardhārdhenāparāḥ śītāḥ śeṣaṃ bāhyo mahodadheḥ // VAkK_3.52 //",
  "SA01vakobhku:358": "lakṣatrayaṃ sahasrāṇi viṃśatirdve ca tatra tu /",
  "SA01vakobhku:359": "jambūdvīpo dvisāhasrastripārśvaḥ śakaṭākṛtiḥ // VAkK_3.53 //",
  "SA01vakobhku:360": "sārdhatriyojanaṃ tvekaṃ prāgvideho 'rdhacandravat /",
  "SA01vakobhku:361": "pārśvatrayaṃ tathāsya ekaṃ sārdhaṃ triśatayojanam // VAkK_3.54 //",
  "SA01vakobhku:362": "godānīyaḥ sahasrāṇi sapta sārdhāni maṇḍalaḥ /",
  "SA01vakobhku:363": "sārdhe dve madhyamasya aṣṭau caturasraḥ kuruḥ samaḥ // VAkK_3.55 //",
  "SA01vakobhku:364": "dehā videhāḥ kuravaḥ kauravāścāmarāvarāḥ /",
  "SA01vakobhku:365": "aṣṭau tadantaradvīpā gāṭhā uttaramantriṇaḥ // VAkK_3.56 //",
  "SA01vakobhku:366": "ihottareṇa kīṭādri navakāddhimavān tataḥ /",
  "SA01vakobhku:367": "pañcāśadvistṛtāyāmaṃ saro 'rvāggandhamādanāt // VAkK_3.57 //",
  "SA01vakobhku:368": "adhaḥ sahasrairviśatyā tanmātro 'vīcirasya hi /",
  "SA01vakobhku:369": "tadūrdhvaṃ sapta narakāḥ sarve 'ṣṭau ṣoḍaśotsadāḥ // VAkK_3.58 //",
  "SA01vakobhku:370": "kukūlaṃ kuṇapaṃ cātha kṣuramārgādikaṃ nadī /",
  "SA01vakobhku:371": "teṣāṃ caturdiśaṃ śītā anye 'ṣṭāvarvudādayaḥ // VAkK_3.59 //",
  "SA01vakobhku:372": "ardhena meroścandrārkau pañcāśatsaikayojanau /",
  "SA01vakobhku:373": "ardharātro 'staṃgamanaṃ madhyānha udayaḥ sakṛta // VAkK_3.60 //",
  "SA01vakobhku:374": "prāvṛṇmāse dvitīye 'ntyanavamyāṃ vardhate niśā /",
  "SA01vakobhku:375": "hemantānāṃ caturthe tu hīyate aharviparyayāt // VAkK_3.61 //",
  "SA01vakobhku:376": "lavaśo rātryaharvṛddhī dakṣiṇottarage ravau /",
  "SA01vakobhku:377": "svacchāyayārkasāmīpyādvikalendusamīkṣaṇam // VAkK_3.62 //",
  "SA01vakobhku:378": "pariṣaṇḍāścatasro 'sya daśasāhasrikāntarāḥ /",
  "SA01vakobhku:379": "ṣoḍaśāṣṭau sahasrāṇi catvāri dve ca nirgatāḥ // VAkK_3.63 //",
  "SA01vakobhku:380": "karoṭapāṇayastāsu mālādhārāssadāmadāḥ /",
  "SA01vakobhku:381": "mahārājikadevāśca parvateṣvapi saptasu // VAkK_3.64 //",
  "SA01vakobhku:382": "merumūrdhni trayastriṃśāḥ sa cāśītisahasradik /",
  "SA01vakobhku:383": "vidikṣu kūṭāścatvāra uṣitā vajrapāṇibhiḥ // VAkK_3.65 //",
  "SA01vakobhku:384": "madhye sārdhadvisāhasrapārśvamadhyardhayojanam /",
  "SA01vakobhku:385": "puraṃ sudarśanaṃ nāma haimaṃ citratalaṃ mṛdu // VAkK_3.66 //",
  "SA01vakobhku:386": "sārdhadviśatapārśvo 'tra vaijayantaḥ bahiḥ punaḥ /",
  "SA01vakobhku:387": "taccaitrarathapāruṣyamiśranandanabhūṣitam // VAkK_3.67 //",
  "SA01vakobhku:388": "viṃśatyantaritānyeṣāṃ subhūmīni caturdiśam /",
  "SA01vakobhku:389": "pūrvottare pārijātaḥ sudharmā dakṣiṇāvare // VAkK_3.68 //",
  "SA01vakobhku:390": "tata ūrdhva vimāneṣu devāḥ kāmabhujastu ṣaṭ /",
  "SA01vakobhku:391": "dvaṃdvāliṃṅganapāṇyāptivasitekṣitamaithunāḥ // VAkK_3.69 //",
  "SA01vakobhku:392": "pañcavarṣopamo yāvat daśavarṣopamaḥ śiśuḥ /",
  "SA01vakobhku:393": "saṃbhavatyeṣu saṃpūrṇāḥ savastrāścaiva rūpiṇaḥ // VAkK_3.70 //",
  "SA01vakobhku:394": "kāmopapattayastistraḥ kāmadevāḥ samānuṣāḥ /",
  "SA01vakobhku:395": "sukhopapattayastistro navatridhyānabhūmayaḥ // VAkK_3.71 //",
  "SA01vakobhku:396": "sthānāt sthānadadho yāvattāvadūrdhvaṃ tatastataḥ /",
  "SA01vakobhku:397": "nordhva darśanamastyeṣāmanyatrarddhiparāśrayāt // VAkK_3.72 //",
  "SA01vakobhku:398": "caturdvīpakacandrārkamerukāmadivaukasām /",
  "SA01vakobhku:399": "brahmalokasahasraṃ ca sāhasraścūḍiko mataḥ // VAkK_3.73 //",
  "SA01vakobhku:400": "tatsahasraṃ dvisāhasro lokadhātustu madhyamaḥ /",
  "SA01vakobhku:401": "tatsahasraṃ trisāhasraḥ samasaṃvartasaṃbhavaḥ // VAkK_3.74 //",
  "SA01vakobhku:402": "jāmbūdvīpāḥ pramāṇena catuḥsārdhatrihastakāḥ /",
  "SA01vakobhku:403": "dviguṇottaravṛddhayā tu purvagodottarāvhayāḥ // VAkK_3.75 //",
  "SA01vakobhku:404": "pādabṛddhayā tanuryāva tsārdhakrośo divaukasām /",
  "SA01vakobhku:405": "kāmināṃ rūpiṇāṃ tvādau yojanārdhaṃ tataḥ param // VAkK_3.76 //",
  "SA01vakobhku:406": "ardhārdhavṛddhi ūrdhva tu parīttābhebhya āśrayaḥ /",
  "SA01vakobhku:407": "dviguṇadviguṇā hitvānabhrakebhya striyojanam // VAkK_3.77 //",
  "SA01vakobhku:408": "sahasrāmāyuḥ kuruṣu dvayorardhārdhavarjitam /",
  "SA01vakobhku:409": "ihāniyatam ante tu daśābdāḥ ādito 'mitam // VAkK_3.78 //",
  "SA01vakobhku:410": "nṛṇāṃ varṣāṇi pañcāśadahorātro divaukasām /",
  "SA01vakobhku:411": "kāme 'dharāṇāṃ tenāyuḥ pañcavarṣaśatāni tu // VAkK_3.79 //",
  "SA01vakobhku:412": "dviguṇottaramurdhvānāmubhayaṃ rūpiṇāṃ punaḥ /",
  "SA01vakobhku:413": "nāstyahorātramāyustu kalpaiḥ svāśrayasaṃmitaiḥ // VAkK_3.80 //",
  "SA01vakobhku:414": "ārūpye viṃśatiḥ kalpasahasrāṇya dhikādhikam /",
  "SA01vakobhku:415": "mahākalpaḥ parīttābhāt prabhṛtyadharmadhastataḥ // VAkK_3.81 //",
  "SA01vakobhku:416": "kāmedevāyuṣā tulyā ahorātrā yathākramam /",
  "SA01vakobhku:417": "saṃjīvādiṣu ṣaṭsu āyustaisteṣāṃ kāmadevavat // VAkK_3.82 //",
  "SA01vakobhku:418": "ardhaṃ pratāpane avīcāvantaḥkalpaṃ paraṃ punaḥ /",
  "SA01vakobhku:419": "kalpaṃ tiraścāṃ pretānāṃ māsānhā śatapañcakam // VAkK_3.83 //",
  "SA01vakobhku:420": "vāhādvarṣaśatenaikatiloddhārakṣayāyuṣaḥ /",
  "SA01vakobhku:421": "arvudā dviṃśatiguṇaprativṛddhayāyuṣaḥ pare // VAkK_3.84 //",
  "SA01vakobhku:422": "kurubāhyo 'ntarāmṛtyuḥ paramāṇvakṣarakṣaṇāḥ /",
  "SA01vakobhku:423": "rūpanāmādhvaparyantāḥ paramāṇuraṇustathā // VAkK_3.85 //",
  "SA01vakobhku:424": "lohāpśaśā vigocchidrarajolikṣāstadudbhavāḥ /",
  "SA01vakobhku:425": "yavastathāṅgulīparva jñeyaṃ saptaguṇottaram // VAkK_3.86 //",
  "SA01vakobhku:426": "caturviśatiraṅgulyo hasto hastacatuṣṭayam /",
  "SA01vakobhku:427": "dhanuḥ pañcaśatānyeṣāṃ krośo raṇyaṃ ca tanmatam // VAkK_3.87 //",
  "SA01vakobhku:428": "te 'ṣṭau yojanamityāhuḥ viṃśaṃ kṣaṇaśataṃ punaḥ /",
  "SA01vakobhku:429": "tatkṣaṇaḥ te punaḥ ṣaṣṭirlavaḥ triṃśad guṇottarāḥ // VAkK_3.88 //",
  "SA01vakobhku:430": "trayo muhūrttāhorātramāsāḥ dvādaśamāsakaḥ /",
  "SA01vakobhku:431": "saṃvatsaraḥ sonarātraḥ kalpo bahuvidhaḥ smṛtaḥ // VAkK_3.89 //",
  "SA01vakobhku:432": "saṃvarttakalpo narakasaṃbhavāt bhājanakṣayaḥ /",
  "SA01vakobhku:433": "vivartakalpaḥ prāgvāyoryāvannaraka saṃbhavaḥ // VAkK_3.90 //",
  "SA01vakobhku:434": "antaḥ kalpo 'mitāt yavaddaśavarṣāyuṣaḥ tataḥ /",
  "SA01vakobhku:435": "utkarṣā apakarṣāśca kalpā aṣṭā daśāpare // VAkK_3.91 //",
  "SA01vakobhku:436": "utkarṣa ekaḥ te 'śītisahasrādyāvadāyuṣaḥ /",
  "SA01vakobhku:437": "iti loko vivṛtto 'yaṃ kalpāṃstiṣṭhati viṃśatim // VAkK_3.92 //",
  "SA01vakobhku:438": "vivartate 'tha saṃvṛtta āste saṃvartate samam /",
  "SA01vakobhku:439": "te hyaśītirmahākalpaḥ tadasaṃkhyatrayodbhavam // VAkK_3.93 //",
  "SA01vakobhku:440": "buddhatvam apakarṣe hi śatādyāvattadudbhavaḥ /",
  "SA01vakobhku:441": "dvayoḥ pratyekabuddhānāṃ khaḍgaḥ kalpaśatānvayaḥ // VAkK_3.94 //",
  "SA01vakobhku:442": "cakravartisamutpattirnādho 'śītisahasrakāt /",
  "SA01vakobhku:443": "suvarṇarūpyatāmrāyaścakriṇaḥ te 'dharakramāt // VAkK_3.95 //",
  "SA01vakobhku:444": "ekadvitricaturdvīpāḥ na ca dvau saha buddhavat /",
  "SA01vakobhku:445": "pratyudyānasvayaṃyāna kalahāstrajitaḥ avadhāḥ // VAkK_3.96 //",
  "SA01vakobhku:446": "deśasthottaptapūrṇatvairlakṣaṇātiśayo muneḥ /",
  "SA01vakobhku:447": "prāgāsan rūpivat sattvāḥ rasarāgāttataḥ śanaiḥ // VAkK_3.97 //",
  "SA01vakobhku:448": "ālasyātsaṃnidhiṃ kṛtvā sāgrahaiḥ kṣetrapo bhṛtaḥ /",
  "SA01vakobhku:449": "tataḥ karmapathādhikyādapahrāse daśāyuṣaḥ // VAkK_3.98 //",
  "SA01vakobhku:450": "kalpasya śastrarogābhyāṃ durbhikṣeṇa ca nirgamaḥ /",
  "SA01vakobhku:451": "divasān sapta māsāṃśca varṣāṇi ca yathākramam // VAkK_3.99 //",
  "SA01vakobhku:452": "saṃvartanyaḥ punastistro bhavantyagnyambuvāyubhiḥ /",
  "SA01vakobhku:453": "dhyānatrayaṃ dvitīyādi śīrṣa tāsāṃ yathākramam // VAkK_3.100 //",
  "SA01vakobhku:454": "tadapakṣālasādharmyāt na caturthe 'styaniñjanāt /",
  "SA01vakobhku:455": "na nityaṃ saha sattvena tadvimānodayavyayāt // VAkK_3.101 //",
  "SA01vakobhku:456": "saptāgninā adbhirekā evaṃ gate 'dbhiḥ saptake punaḥ /",
  "SA01vakobhku:457": "tejasā saptakaḥ paścādvāyusaṃvartanī tataḥ // VAkK_3.102 //",
  "SA01vakobhku:458": "abhidharmakośabhāṣye lokanirdeśo nāma tṛtīyaṃ kośasthānam samāptamiti /",
  "SA01vakobhku:459": "śrīlāmāvākasya yadatra puṇyam /",
  "SA01vakobhku:460": "caturthaṃ kośasthānam",
  "SA01vakobhku:461": "oṃ namo buddhāya /",
  "SA01vakobhku:462": "karmajaṃ lokavaicitryaṃ cetanā tatkṛtaṃ ca tat /",
  "SA01vakobhku:463": "cetanā mānasaṃ karma tajjaṃ vākkāyakarmaṇī // VAkK_4.1 //",
  "SA01vakobhku:464": "te tu vijñaptyavijñaptī kāyavijñaptiriṣyate /",
  "SA01vakobhku:465": "saṃsthānaṃ na gatiryasmātsaṃskṛtaṃ kṣaṇikaṃ vyayāt // VAkK_4.2 //",
  "SA01vakobhku:466": "na kasyacidahetoḥ syāt hetuḥ syācca vināśakaḥ /",
  "SA01vakobhku:467": "dvigrāhyaṃ syāt na cāṇau tat vāgvijñaptistu vāgdhvaniḥ // VAkK_4.3 //",
  "SA01vakobhku:468": "trividhāmalarūpoktivṛddhayakurvatpathādibhiḥ /",
  "SA01vakobhku:469": "kṣaṇādūrdhvamavijñaptiḥ kāmāptātītabhūtajā // VAkK_4.4 //",
  "SA01vakobhku:470": "svāni bhūtānyupādāya kāyavākkarma sāsravam /",
  "SA01vakobhku:471": "anāsravaṃ yatra jātaḥ avijñaptiranupāttikā // VAkK_4.5 //",
  "SA01vakobhku:472": "naiḥṣyandikī ca sattvākhyā niṣyandopāttabhūtajā /",
  "SA01vakobhku:473": "samādhijau pacayikānupāttābhinnabhūtajā // VAkK_4.6 //",
  "SA01vakobhku:474": "nāvyākṛtāstyavijñaptiḥ tridhānvyat aśubhaṃ punaḥ /",
  "SA01vakobhku:475": "kāme rūpe 'pyavijñaptiḥ vijñaptiḥ savicārayoḥ // VAkK_4.7 //",
  "SA01vakobhku:476": "kāme 'pi nivṛtā nāsti samutthānamasadyataḥ /",
  "SA01vakobhku:477": "paramārthaśubho mokṣaḥ svato mūlahyrapatrapāḥ // VAkK_4.8 //",
  "SA01vakobhku:478": "saṃprayogeṇa tadyuktāḥ samutthā nāt kriyādayaḥ /",
  "SA01vakobhku:479": "viparyayeṇākuśalaṃ paramāvyākṛte dhruve // VAkK_4.9 //",
  "SA01vakobhku:480": "samutthānaṃ dvidhā hetutatkṣaṇotthānasaṃjñitam /",
  "SA01vakobhku:481": "pravartakaṃ tayorādyaṃ dvitīyamanuvartakam // VAkK_4.10 //",
  "SA01vakobhku:482": "pravartakaṃ dṛṣṭiheyaṃ vijñānam ubhayaṃ punaḥ /",
  "SA01vakobhku:483": "mānasaṃ bhāvanāheyaṃ pañcakaṃ tvanuvartakam // VAkK_4.11 //",
  "SA01vakobhku:484": "pravartake śubhādau hi syāttridhāpyanuvartakam /",
  "SA01vakobhku:485": "tulyaṃ muneḥ śubhaṃ yāvat nobhayaṃ tu vipākajam // VAkK_4.12 //",
  "SA01vakobhku:486": "avijñaptistridhā jñeyā saṃvarāsaṃvaretarā /",
  "SA01vakobhku:487": "saṃvaraḥ prātimokṣākhyo dhyānajo 'nāsravastathā // VAkK_4.13 //",
  "SA01vakobhku:488": "aṣṭadhā prātimokṣākhyaḥ dravyatastu caturvidhaḥ /",
  "SA01vakobhku:489": "liṅgato nāmasaṃcārāt pṛthak te cāvirodhinaḥ // VAkK_4.14 //",
  "SA01vakobhku:490": "pañcāṣṭadaśasarvebhyo varjyebhyo viratigrahāt /",
  "SA01vakobhku:491": "upāsakopavāsasthaśramaṇoddeśabhikṣutā // VAkK_4.15 //",
  "SA01vakobhku:492": "śīlaṃ sucaritaṃ karma saṃvaraścocyate punaḥ /",
  "SA01vakobhku:493": "ādye vijñaptyavijñapto prātimokṣakriyāpathaḥ // VAkK_4.16 //",
  "SA01vakobhku:494": "prātimokṣānvitā aṣṭau dhyānajena tadanvitaḥ /",
  "SA01vakobhku:495": "anāsraveṇāryasattvāḥ antyau cittānuvartinau // VAkK_4.17 //",
  "SA01vakobhku:496": "anāgamye prahāṇākhyau tāvānantaryamārgajau /",
  "SA01vakobhku:497": "saṃprajñānasmṛtī dve tu manaindriyasaṃvarau // VAkK_4.18 //",
  "SA01vakobhku:498": "prātimokṣasthito nityamatyāgā dvartamānayā /",
  "SA01vakobhku:499": "avijñaptyānvitaḥ pūrvāt kṣaṇādūrdhvamatītayā // VAkK_4.19 //",
  "SA01vakobhku:500": "tathaivāsaṃvarastho 'pi dhyānasaṃvaravān sadā /",
  "SA01vakobhku:501": "atītājātayā āryastu prathame nābhyatītayā // VAkK_4.20 //",
  "SA01vakobhku:502": "samāhītāryamārgasthau tau yuktau vartamānayā /",
  "SA01vakobhku:503": "madhyasthasyāsti cedādau madhyayā ūrdhvaṃ dvikālayā // VAkK_4.21 //",
  "SA01vakobhku:504": "asaṃvarasthaḥ śubhayāśubhayā saṃvare sthitaḥ /",
  "SA01vakobhku:505": "avijñaptyānvito yāvat prasādakleśavegavān // VAkK_4.22 //",
  "SA01vakobhku:506": "vijñaptyā tu punaḥ sarve kurvanto madhyayānvitāḥ /",
  "SA01vakobhku:507": "atītayā kṣaṇādūrdhvamātyāgāt nāstyajātayā // VAkK_4.23 //",
  "SA01vakobhku:508": "nivṛtānivṛtābhyāṃ ca nātītābhyāṃ samanvitaḥ /",
  "SA01vakobhku:509": "asaṃvaro duścaritaṃ dauḥśīlyaṃ karma tatpathaḥ // VAkK_4.24 //",
  "SA01vakobhku:510": "vijñaptyaivānvitaḥ kurvanmadhyastho mṛducetanaḥ /",
  "SA01vakobhku:511": "tyaktānutpannavijñaptiravijñaptyāryapudgalaḥ // VAkK_4.25 //",
  "SA01vakobhku:512": "dhyānajo dhyānabhūmyaiva labhyate anāsravastayā /",
  "SA01vakobhku:513": "āryayā prātimokṣākhyaḥ paravijñapanādibhiḥ // VAkK_4.26 //",
  "SA01vakobhku:514": "yāvajjīvaṃ samādānamahorātraṃ ca saṃvṛteḥ /",
  "SA01vakobhku:515": "nāsaṃvaro 'styahorātraṃ na kilaivaṃ pragṛhyate // VAkK_4.27 //",
  "SA01vakobhku:516": "kālyaṃ grāhyo 'nyato nīcaiḥ sthitenoktānuvāditā /",
  "SA01vakobhku:517": "upavāsaḥ samagrāṅgo nirbhūṣeṇāniśākṣayāt // VAkK_4.28 //",
  "SA01vakobhku:518": "śīlāṅgānyapramādāṅgaṃ vratāṅgāni yathākramam /",
  "SA01vakobhku:519": "catvāryekaṃ tathā trīṇi smṛtināśo madaśca taiḥ // VAkK_4.29 //",
  "SA01vakobhku:520": "anyasyāpyupavāso 'sti śaraṇaṃ tvagatasya na /",
  "SA01vakobhku:521": "upāsakatvopagamātsaṃvṛt uktistu bhikṣuvat // VAkK_4.30 //",
  "SA01vakobhku:522": "sarve cet saṃvṛtā ekadeśakāryādayaḥ katham /",
  "SA01vakobhku:523": "tatpalanāt kila proktāḥ mṛdvāditvaṃ yathā manaḥ // VAkK_4.31 //",
  "SA01vakobhku:524": "buddhasaṃghakarāndharmānaśaikṣānubhayāṃśca saḥ /",
  "SA01vakobhku:525": "nirvāṇaṃ ceti śaraṇaṃ yo yāti śaraṇatrayam // VAkK_4.32 //",
  "SA01vakobhku:526": "mithyācārātigarhyatvātsaukaryādākriyāptitaḥ /",
  "SA01vakobhku:527": "yathābhyupagamaṃ lābhaḥ saṃvarasya na saṃtate // VAkK_4.33 //",
  "SA01vakobhku:528": "mṛṣāvādaprasaṅgācca sarvaśikṣāvyatikrame /",
  "SA01vakobhku:529": "pratikṣepaṇasāvadyānmadyādeva anyuguptaye // VAkK_4.34 //",
  "SA01vakobhku:530": "sarvobhayebhyaḥ kāmāpto vartamānebhya āpyate /",
  "SA01vakobhku:531": "maulebhyaḥ sarvakālebhyo dhyānānāsrava saṃvarau // VAkK_4.35 //",
  "SA01vakobhku:532": "saṃvaraḥ sarvasattvebhyo vibhāṣā tvaṅgakāraṇaiḥ /",
  "SA01vakobhku:533": "asaṃvarastu sarvebhyaḥ sarvāṅgebhyo na kāraṇaiḥ // VAkK_4.36 //",
  "SA01vakobhku:534": "asaṃvarasya kriyayā lābho 'bhyupagamena vā /",
  "SA01vakobhku:535": "śeṣāvijñaptilābhastu kṣetrādānādarehanāt // VAkK_4.37 //",
  "SA01vakobhku:536": "prātimokṣadamatyāgaḥ śikṣānikṣepaṇāccyuteḥ /",
  "SA01vakobhku:537": "ubhayavyañjanotpattermūlacchedānniśātyayāt // VAkK_4.38 //",
  "SA01vakobhku:538": "patanīyena cetyeke saddharmāntadhito 'pare /",
  "SA01vakobhku:539": "dhanarṇavattu kāśmīrairāpannasyeṣyate dvayam // VAkK_4.39 //",
  "SA01vakobhku:540": "bhūmisaṃcārahānibhyāṃ dhyānāptaṃ tyajyate śubham /",
  "SA01vakobhku:541": "tathārūpyāptamāryaṃ tu phalāptyuttaptihānibhiḥ // VAkK_4.40 //",
  "SA01vakobhku:542": "asaṃvaraḥ saṃvarāptimṛtyudvivyañjanodayaiḥ /",
  "SA01vakobhku:543": "vegādānakriyārthāyurmūlacchedaistu madhyamā // VAkK_4.41 //",
  "SA01vakobhku:544": "kāmāptaṃ kuśalārūpaṃ mūlacchedordhvajanmataḥ /",
  "SA01vakobhku:545": "pratipakṣodayāt kliṣṭamarūpaṃ tu vihīyate // VAkK_4.42 //",
  "SA01vakobhku:546": "nṛṇāmasaṃvaro hitvā śaṇḍha paṇḍadvidhākṛtīn /",
  "SA01vakobhku:547": "kurūṃśca saṃvaro 'pyevaṃ devānāṃ ca nṛṇāṃ trayaḥ // VAkK_4.43 //",
  "SA01vakobhku:548": "kāmarūpajadevānāṃ dhyānajaḥ anāsravaḥ punaḥ /",
  "SA01vakobhku:549": "dhyānāntarāsaṃjñisattvavarjyānāmapyarūpiṇām // VAkK_4.44 //",
  "SA01vakobhku:550": "kṣemākṣemetaratkarma kuśalākuśaletarat /",
  "SA01vakobhku:551": "puṇyāpuṇyamaniñjaṃ ca sukhevedyādi ca trayam // VAkK_4.45 //",
  "SA01vakobhku:552": "kāmadhātau śubhaṃ karma puṇyamāneñjamūrdhvajam /",
  "SA01vakobhku:553": "tadbhūmiṣu yataḥ karmavipākaṃ prati neñjati // VAkK_4.46 //",
  "SA01vakobhku:554": "sukhavedyaṃ śubhaṃ dhyānādātṛtīyāt ataḥ param /",
  "SA01vakobhku:555": "aduḥkhāsukhavedyaṃ tu duḥkhavedyamihāśubham // VAkK_4.47 //",
  "SA01vakobhku:556": "adho 'pi madhyamastyeke dhyānāntaravipākataḥ /",
  "SA01vakobhku:557": "apūrvācaramaḥ pākastrayāṇāṃ ceṣyate yataḥ // VAkK_4.48 //",
  "SA01vakobhku:558": "svabhāvasaṃprayogābhyāmālambanavipākataḥ /",
  "SA01vakobhku:559": "saṃmukhībhāvataśceti pañcadhā vedanīyatā // VAkK_4.49 //",
  "SA01vakobhku:560": "niyatāniyataṃ tacca niyataṃ trividhaṃ punaḥ /",
  "SA01vakobhku:561": "dṛṣṭadharmādivedyatvāt pañcadhā karma kecana // VAkK_4.50 //",
  "SA01vakobhku:562": "catuṣkoṭikamityanye nikāyākṣepaṇaṃ tribhiḥ /",
  "SA01vakobhku:563": "sarvatra caturākṣepaḥ śubhasya narake tridhā // VAkK_4.51 //",
  "SA01vakobhku:564": "yadviraktaḥ sthiro bālastatra notpadyavedyakṛt /",
  "SA01vakobhku:565": "nānyavedyakṛdapyāryaḥ kāme 'gre vāsthiro 'pi na // VAkK_4.52 //",
  "SA01vakobhku:566": "dvāviṃśatividhaṃ kāmeṣvākṣipatyantarābhavaḥ /",
  "SA01vakobhku:567": "dṛṣṭadharmaphalaṃ tacca nikāyo hyeka eva saḥ // VAkK_4.53 //",
  "SA01vakobhku:568": "tīvrakleśaprasādena sātatyena ca yatkṛtam /",
  "SA01vakobhku:569": "guṇakṣetre ca niyataṃ tatpitrorghātakaṃ ca yat // VAkK_4.54 //",
  "SA01vakobhku:570": "dṛṣṭadharmaphalaṃ karma kṣetrāśayaviśeṣataḥ /",
  "SA01vakobhku:571": "tadbhūmyatyantavairāgyāt vipāke niyataṃ hi yat // VAkK_4.55 //",
  "SA01vakobhku:572": "ye nirodhāraṇāmaitrīdarśanārhatphalotthitāḥ /",
  "SA01vakobhku:573": "teṣu kārāpakārāsya phalaṃ sadyo 'nubhūyate // VAkK_4.56 //",
  "SA01vakobhku:574": "kuśalasyāvitarkasya karmaṇo vedanā matā /",
  "SA01vakobhku:575": "vipākaścaitasikyeva kāyikyevāśubhasya tu // VAkK_4.57 //",
  "SA01vakobhku:576": "cittakṣepo manaścitte sa ca karmavipākajaḥ /",
  "SA01vakobhku:577": "bhayopaghātavaiṣamyaśokaiśca akurukāminām // VAkK_4.58 //",
  "SA01vakobhku:578": "vaṅkadoṣakaṣāyoktiḥ śāṭhyadveṣajarāgaje /",
  "SA01vakobhku:579": "kṛṣṇaśuklādibhedena punaḥ karma caturvidham // VAkK_4.59 //",
  "SA01vakobhku:580": "aśubhaṃ rūpakāmāptaṃ śubhaṃ caiva yathākramam /",
  "SA01vakobhku:581": "kṛṣṇaśuklobhayaṃ karma tatkṣayāya nirāsravam // VAkK_4.60 //",
  "SA01vakobhku:582": "dharmakṣāntiṣu vairāgye cānantaryapathāṣṭake /",
  "SA01vakobhku:583": "yā cetanā dvādaśadhā karma kṛṣṇakṣayāya tat // VAkK_4.61 //",
  "SA01vakobhku:584": "navame cetanā yā sā kṛṣṇaśuklakṣayāya ca /",
  "SA01vakobhku:585": "śuklasya dhyānavairāgyeṣvantyānantaryamārgajā // VAkK_4.62 //",
  "SA01vakobhku:586": "anye narakavedyānyakāmavedyaṃ dvayaṃ viduḥ /",
  "SA01vakobhku:587": "dṛgdheyaṃ kṛṣṇamanye anyatkṛṣṇaśuklaṃ tu kāmajam // VAkK_4.63 //",
  "SA01vakobhku:588": "aśaikṣaṃ kāyavākkarma manaścaiva yathākramam /",
  "SA01vakobhku:589": "maunatrayam tridhā śaucaṃ sarva sucaritatrayam // VAkK_4.64 //",
  "SA01vakobhku:590": "aśubhaṃ kāyakarmādi mataṃ duścarita trayam /",
  "SA01vakobhku:591": "akarmāpi tvabhidhyādimanoduścaritaṃ tridhā // VAkK_4.65 //",
  "SA01vakobhku:592": "viparyayātsucaritam tadaudārikasaṃgrahāt /",
  "SA01vakobhku:593": "daśa karmapathā uktā yathāyogaṃ śubhāśubhāḥ // VAkK_4.66 //",
  "SA01vakobhku:594": "aśubhāḥ ṣaḍavijñaptiḥ dvidhaikaḥ te 'pi kurvataḥ /",
  "SA01vakobhku:595": "dvividhāḥ sapta kuśalāḥ avijñaptiḥ samādhijāḥ // VAkK_4.67 //",
  "SA01vakobhku:596": "sāmantakāstu vijñaptiḥ avijñaptirbhavenna vā /",
  "SA01vakobhku:597": "viparyayeṇa pṛṣṭhāni prayogastu trimūlajaḥ // VAkK_4.68 //",
  "SA01vakobhku:598": "tadanantarasaṃbhūterabhidhyādyāstrimūlajāḥ /",
  "SA01vakobhku:599": "kuśalāḥ saprayogāntā alobhadveṣamohajāḥ // VAkK_4.69 //",
  "SA01vakobhku:600": "vadhavyāpādapāruṣyaniṣṭhā dveṣeṇa lobhataḥ /",
  "SA01vakobhku:601": "parastrīgamanābhidhyādattādānasamāpanam // VAkK_4.70 //",
  "SA01vakobhku:602": "mithyādṛṣṭestu mohena śeṣāṇāṃ tribhiriṣyate /",
  "SA01vakobhku:603": "sattvabhogāvadhiṣṭhānaṃ nāmarūpaṃ ca nāma ca // VAkK_4.71 //",
  "SA01vakobhku:604": "samaṃ prāk ca mṛtasyāsti na maulaḥ anyāśrayodayāt /",
  "SA01vakobhku:605": "senādiṣvekakāryatvāt sarve karttṛvadanvitāḥ // VAkK_4.72 //",
  "SA01vakobhku:606": "prāṇātipātaḥ saṃcintya parasyābhrāntimāraṇam /",
  "SA01vakobhku:607": "adattādānamanyasvasvīkriyā balacauryataḥ // VAkK_4.73 //",
  "SA01vakobhku:608": "agamyagamanaṃ kāmamithyācāraścaturvidhaḥ /",
  "SA01vakobhku:609": "anyathāsaṃjñino vākyamarthābhijñe mṛṣāvacaḥ // VAkK_4.74 //",
  "SA01vakobhku:610": "cakṣuḥ śrotamanaścittairanubhūtaṃ tribhiśca yat /",
  "SA01vakobhku:611": "taddaṣṭaśrutavijñātaṃ mataṃ coktaṃ yathākramam // VAkK_4.75 //",
  "SA01vakobhku:612": "paiśunyaṃ kliṣṭacittasya vacanaṃ parabhedane /",
  "SA01vakobhku:613": "pārūṣyamapriyaṃ sarva kliṣṭaṃ bhinna pralāpitā // VAkK_4.76 //",
  "SA01vakobhku:614": "ato 'nyat kliṣṭamityanye lapanāgītanāṭyavat /",
  "SA01vakobhku:615": "kuśāstavacca abhidhyā tu parasvaviṣamaspṛhā // VAkK_4.77 //",
  "SA01vakobhku:616": "vyāpādaḥ sattvavidveṣaḥ nāstidṛṣṭiḥ śubhāśubhe /",
  "SA01vakobhku:617": "mithyādṛṣṭiḥ trayo hyatra panthānaḥ sapta karma ca // VAkK_4.78 //",
  "SA01vakobhku:618": "mūlacchedastvasaddṛṣṭayā kāmāptotpattilābhinām /",
  "SA01vakobhku:619": "phalahetvapavādinyā sarvathā kramaśaḥ nṛṣu // VAkK_4.79 //",
  "SA01vakobhku:620": "chinatti strī pumān dṛṣṭicaritaḥ so 'samanvayaḥ /",
  "SA01vakobhku:621": "saṃdhiḥ kāṅkṣāstidṛṣṭibhyāṃ nehānantaryakāriṇaḥ // VAkK_4.80 //",
  "SA01vakobhku:622": "yugapadyāvadaṣṭābhiraśubhaiḥ saha vartate /",
  "SA01vakobhku:623": "cetanā daśabhiryāvacchubhaiḥ naikāṣṭapañcabhiḥ // VAkK_4.81 //",
  "SA01vakobhku:624": "bhinnapralāpapārūṣyavyāpādā narake dvidhā /",
  "SA01vakobhku:625": "samanvāgamato 'bhidhyāmithyādṛṣṭī kurau trayaḥ // VAkK_4.82 //",
  "SA01vakobhku:626": "saptamaḥ svayamapyatra kāme 'nyatra daśāśubhāḥ /",
  "SA01vakobhku:627": "śubhāstrayastu sarvatra saṃmukhībhāvalābhataḥ // VAkK_4.83 //",
  "SA01vakobhku:628": "ārūpyāsaṃjñisattveṣu lābhataḥ sapta śeṣite /",
  "SA01vakobhku:629": "saṃmukhībhāvataścāpi hitvā sanarakān kurūn // VAkK_4.84 //",
  "SA01vakobhku:630": "sarve 'dhipatiniṣyandavipākaphaladā matāḥ /",
  "SA01vakobhku:631": "duḥkhanānmāraṇādojonāśanāttrividhaṃ phalam // VAkK_4.85 //",
  "SA01vakobhku:632": "lobhajaṃ kāyavākkarma mithyājīvaḥ pṛthak kṛtaḥ /",
  "SA01vakobhku:633": "duḥśodhatvāt pariṣkāralobhotthaṃ cet na sūtrataḥ // VAkK_4.86 //",
  "SA01vakobhku:634": "prahāṇamārge samale saphalaṃ karma pañcabhiḥ /",
  "SA01vakobhku:635": "caturbhiramale anyacca sāsravaṃ yacchubhāśubham // VAkK_4.87 //",
  "SA01vakobhku:636": "anāsravaṃ punaḥ śeṣaṃ tribhiravyākṛtaṃ ca yat /",
  "SA01vakobhku:637": "catvāri dve tathā trīṇi kuśalasya śubhādayaḥ // VAkK_4.88 //",
  "SA01vakobhku:638": "aśubhasya śubhādyā dve trīṇi catvāryanukramam /",
  "SA01vakobhku:639": "avyākṛtasya dve trīṇi trīṇī caite śubhādayaḥ // VAkK_4.89 //",
  "SA01vakobhku:640": "sarve 'tītasya catvāri madhyamasyāpyanāgatāḥ /",
  "SA01vakobhku:641": "madhyamā dve ajātasya phalāni trīṇyanāgatāḥ // VAkK_4.90 //",
  "SA01vakobhku:642": "svabhūmidharmāścatvāri trīṇi dve vānyabhūmikāḥ /",
  "SA01vakobhku:643": "śaikṣasya trīṇi śaikṣādyāḥ aśaikṣasya tu karmaṇaḥ // VAkK_4.91 //",
  "SA01vakobhku:644": "dharmāḥ śaikṣādikā ekaṃ phalaṃ trīṇyapi ca dvayam /",
  "SA01vakobhku:645": "tābhyāmanyasya śaikṣādyā dve dve pañca phalāni ca // VAkK_4.92 //",
  "SA01vakobhku:646": "trīṇi catvāri caikaṃ ca dṛggheyasya tadādayaḥ /",
  "SA01vakobhku:647": "te dve catvāryatha trīṇi bhāvanāheyakarmaṇaḥ // VAkK_4.93 //",
  "SA01vakobhku:648": "apraheyasya te tvekaṃ dve catvāri yathākramam /",
  "SA01vakobhku:649": "ayogavihitaṃ kliṣṭaṃ vidhibhraṣṭaṃ ca kecana // VAkK_4.94 //",
  "SA01vakobhku:650": "ekaṃ janmākṣipatyekam anekaṃ paripūrakam /",
  "SA01vakobhku:651": "nākṣepike samāpattī acitte prāptayo na ca // VAkK_4.95 //",
  "SA01vakobhku:652": "ānantaryāṇi karmāṇi tīvrakleśo 'tha durgatiḥ /",
  "SA01vakobhku:653": "kauravāsaṃjñittvāśca matamāvaraṇatrayam // VAkK_4.96 //",
  "SA01vakobhku:654": "triṣu dvipeṣvānantarya śaṇḍhā dīnāṃ tu neṣyate /",
  "SA01vakobhku:655": "alpopakārālajjitvāt śeṣe gatiṣu pañcasu // VAkK_4.97 //",
  "SA01vakobhku:656": "saṃghabhedastvasāmagrīsvabhāvo viprayuktakaḥ /",
  "SA01vakobhku:657": "akliṣṭāvyākṛto dharmaḥ saṃghastena samanvitaḥ // VAkK_4.98 //",
  "SA01vakobhku:658": "tadavadya mṛṣāvādastena bhettā samanvitaḥ /",
  "SA01vakobhku:659": "avīcau pacyate kalpam adhikairadhikā rujaḥ // VAkK_4.99 //",
  "SA01vakobhku:660": "bhikṣurdṛk carito vṛttī bhinatti anyatra bāliśān /",
  "SA01vakobhku:661": "śāstṛmārgāntarakṣāntau bhinnaḥ na vivasatyasau // VAkK_4.100 //",
  "SA01vakobhku:662": "cakrabhedaḥ sa ca mataḥ jambūdvīpe navādibhiḥ /",
  "SA01vakobhku:663": "karmabhedastriṣu dvipeṣu aṣṭabhiradhikaiśca saḥ // VAkK_4.101 //",
  "SA01vakobhku:664": "ādāvante 'rbudāt pūrvaṃ yugāccoparate munau /",
  "SA01vakobhku:665": "sīmāyāṃ cāpyabaddhāyāṃ cakrabhedo na jāyate // VAkK_4.102 //",
  "SA01vakobhku:666": "upakāriguṇakṣetranirākṛtivipādanāt /",
  "SA01vakobhku:667": "vyañjanāntarito 'pi syāt mātā yacchoṇitodbhavaḥ // VAkK_4.103 //",
  "SA01vakobhku:668": "buddhe na tāḍanecchasya prahārānnordhvamarhati /",
  "SA01vakobhku:669": "nānantaryaprayuktasya vairāgyaphalasaṃbhavaḥ // VAkK_4.104 //",
  "SA01vakobhku:670": "saṃghabhede mṛṣāvādo mahāvadyatamo mataḥ /",
  "SA01vakobhku:671": "bhavāgracetanā loke mahāphalatamā śubhe // VAkK_4.105 //",
  "SA01vakobhku:672": "dūṣaṇaṃ māturarhantyā niyatisthasya māraṇam /",
  "SA01vakobhku:673": "bodhisattvasya śaikṣasya saṃghāyadvārahārikā // VAkK_4.106 //",
  "SA01vakobhku:674": "ānantaryasabhāgāni pañcamaṃ stūpabhedanam /",
  "SA01vakobhku:675": "kṣāntyanāgāmitārhattvaprāptau karmātivighnakṛt // VAkK_4.107 //",
  "SA01vakobhku:676": "bodhisattvaḥ kuto yāvat yato lakṣaṇa karmakṛt /",
  "SA01vakobhku:677": "sugatiḥ kulajo 'vyakṣaḥ pumān jātismaro 'nivṛt // VAkK_4.108 //",
  "SA01vakobhku:678": "jambūdvīpe pumāneva saṃmukhaṃ buddhacetanaḥ /",
  "SA01vakobhku:679": "cintāmayaṃ kalpaśate śeṣa ākṣipate hi tat // VAkK_4.109 //",
  "SA01vakobhku:680": "ekaikaṃ puṇyaśatajam asaṃkhyeyatrayāntyajāḥ /",
  "SA01vakobhku:681": "vipaśyī dīpakṛdatnaśikhī śākyamuniḥ purā // VAkK_4.110 //",
  "SA01vakobhku:682": "sarvatra sarva dadataḥ kārūṇyāddānapūraṇam /",
  "SA01vakobhku:683": "aṅgacchede 'pyakopāttu rāgiṇaḥ kṣāntiśīlayoḥ // VAkK_4.111 //",
  "SA01vakobhku:684": "tiṣyastotreṇa vīryasya dhīsamādhyoranantaram /",
  "SA01vakobhku:685": "puṇyaṃ kriyātha tadvastu trayaṃ karmapathā yathā // VAkK_4.112 //",
  "SA01vakobhku:686": "dīyate yena taddānaṃ pūjānugrahakāmyayā /",
  "SA01vakobhku:687": "kāyavākkarma sotthānaṃ mahābhogyaphalaṃ ca tat // VAkK_4.113 //",
  "SA01vakobhku:688": "svaparārthobhayārthāya nobhayārthāya dīyate /",
  "SA01vakobhku:689": "tadviśeṣaḥ punardātṛvastukṣetraviśeṣataḥ // VAkK_4.114 //",
  "SA01vakobhku:690": "dātā viśiṣṭaḥ śraddhādyaiḥ satkṛtyādi dadāti ataḥ /",
  "SA01vakobhku:691": "satkārodārarucitā kālānācchedyalābhitā // VAkK_4.115 //",
  "SA01vakobhku:692": "varṇādisampadā vastu surūpatvaṃ yaśasvi vā /",
  "SA01vakobhku:693": "priyatā sukumārartusukhasparśāṅgatā tataḥ // VAkK_4.116 //",
  "SA01vakobhku:694": "gatiduḥkhopakāritvaguṇaiḥ kṣetraṃ viśiṣyate /",
  "SA01vakobhku:695": "agraṃ muktasya muktāya bodhisattvasya ca aṣṭamam // VAkK_4.117 //",
  "SA01vakobhku:696": "mātṛpitṛglānadhārmakathikebhyo 'ntyajanmane /",
  "SA01vakobhku:697": "bodhisattvāya cāmeyā anāryebhyo 'pi dakṣiṇā // VAkK_4.118 //",
  "SA01vakobhku:698": "pṛṣṭhaṃ kṣetramadhiṣṭhānaṃ prayogaścetanāśayaḥ /",
  "SA01vakobhku:699": "eṣāṃ mṛdvadhimātratvāt karmamṛdvadhimātratā // VAkK_4.119 //",
  "SA01vakobhku:700": "saṃcetanasamāptibhyāṃ niṣkraukṛtya vipakṣataḥ /",
  "SA01vakobhku:701": "parivārādvipākācca karmopacittamucyate // VAkK_4.120 //",
  "SA01vakobhku:702": "caitye tyāgānvayaṃ puṇyaṃ maitryādivadagṛṇhati /",
  "SA01vakobhku:703": "kukṣetre 'pīṣṭaphalatā phalabījāviparyayāt // VAkK_4.121 //",
  "SA01vakobhku:704": "dauḥśīlyamaśubhaṃ rūpaṃ śīlaṃ tadviratiḥ dvidhā /",
  "SA01vakobhku:705": "pratikṣiptācca buddhena viśuddhaṃ tu caturguṇam // VAkK_4.122 //",
  "SA01vakobhku:706": "dauḥśīlyataddhetvahataṃ tadvipakṣaśamāśritam /",
  "SA01vakobhku:707": "samāhitaṃ tu kuśalaṃ bhāvanā cittavāsanāt // VAkK_4.123 //",
  "SA01vakobhku:708": "svargāya śīlaṃ prādhānyāt visaṃyogāya bhāvanā /",
  "SA01vakobhku:709": "caturṇāṃ brāhmapuṇyatvaṃ kalpaṃ svargeṣu modanāt // VAkK_4.124 //",
  "SA01vakobhku:710": "dharmadānaṃ yathābhūta sūtrādyakliṣṭadeśanā /",
  "SA01vakobhku:711": "puṇyanirvāṇanirvedhabhāgīyaṃ kuśalaṃ tridhā // VAkK_4.125 //",
  "SA01vakobhku:712": "yogapravartitaṃ karma sasamutthāpakaṃ tridhā /",
  "SA01vakobhku:713": "lipimudre sagaṇanaṃ kāvyaṃ saṃkhyā yathākramam // VAkK_4.126 //",
  "SA01vakobhku:714": "sāvadyā nivṛtā hīnāḥ kliṣṭāḥ dharmāḥ śubhāmalāḥ /",
  "SA01vakobhku:715": "praṇītāḥ saṃskṛtaśubhā sevyāḥ mokṣastvanuttaraḥ // VAkK_4.127 //",
  "SA01vakobhku:716": "abhidharmakośe karmanirddeśo nāma caturtha kośasthānamiti //",
  "SA01vakobhku:717": "pañcamaṃ kośasthānam",
  "SA01vakobhku:718": "om namo buddhāya",
  "SA01vakobhku:719": "mūlaṃ bhavasyānuśayāḥ ṣaḍrāgaḥ pratighastathā /",
  "SA01vakobhku:720": "māno 'vidyā ca dṛṣṭiśca vicikitsā ca te punaḥ // VAkK_5.1 //",
  "SA01vakobhku:721": "ṣaḍrāgabhedātsaptoktāḥ bhavarāgo dvidhātujaḥ /",
  "SA01vakobhku:722": "antarmukhatvāttanmokṣasaṃjñāvyāvṛttaye kṛtaḥ // VAkK_5.2 //",
  "SA01vakobhku:723": "dṛṣṭayaḥ pañca satkāyamithyāntagrahadṛṣṭayaḥ /",
  "SA01vakobhku:724": "dṛṣṭiśīlavrataparāmarśāviti punardaśaḥ // VAkK_5.3 //",
  "SA01vakobhku:725": "daśaite saptāsaptāṣṭau tridvidṛṣṭivivarjitāḥ /",
  "SA01vakobhku:726": "yathākramaṃ prahīyante kāme duḥkhādidarśanaiḥ // VAkK_5.4 //",
  "SA01vakobhku:727": "catvāro bhāvanāheyāḥ ta evāpratighāḥ punaḥ /",
  "SA01vakobhku:728": "rūpadhātau tathārūpye ityaṣṭānavatirmatāḥ // VAkK_5.5 //",
  "SA01vakobhku:729": "bhavāgrajāḥ kṣāntivadhya dṛggheyā eva śeṣajāḥ /",
  "SA01vakobhku:730": "dṛgbhāvanābhyām akṣāntivadhyā bhāvanayaiva tu // VAkK_5.6 //",
  "SA01vakobhku:731": "ātmātmīyadhruvocchedanāstihīnā gradṝṣṭayaḥ /",
  "SA01vakobhku:732": "ahetvamārge taddṛṣṭiretāstāḥ pañca dṛṣṭayaḥ // VAkK_5.7 //",
  "SA01vakobhku:733": "īśvarādiṣu nityātmaviparyāsāt pravartate /",
  "SA01vakobhku:734": "kāraṇābhiniveśo 'to dūḥkhadṛggheya eva saḥ // VAkK_5.8 //",
  "SA01vakobhku:735": "dṛṣṭitrayādviparyāsacatuṣkaṃ viparītataḥ /",
  "SA01vakobhku:736": "nitīraṇāt samāropāt saṃjñācitte tu tadvaśāt // VAkK_5.9 //",
  "SA01vakobhku:737": "sapta mānāḥ navavidhāstribhyaḥ dṛgbhāvanākṣayāḥ /",
  "SA01vakobhku:738": "vadhādiparyavasthānaṃ heyaṃ bhāvanayā tathā // VAkK_5.10 //",
  "SA01vakobhku:739": "vibhavecchā na cāryasya saṃbhavanti vidhādayaḥ /",
  "SA01vakobhku:740": "nāsmitā dṛṣṭipuṣṭatvāt kaukṛtyaṃ nāpi cāśubham // VAkK_5.11 //",
  "SA01vakobhku:741": "sarvatragā duḥkhahetudṛggheyā dṛṣṭayastathā /",
  "SA01vakobhku:742": "vimatiḥ saha tābhiśca yāvidyāveṇikī ca yā // VAkK_5.12 //",
  "SA01vakobhku:743": "navordhvālambanā eṣāṃ dṛṣṭidvayavivarjitāḥ /",
  "SA01vakobhku:744": "prāptivarjyāḥ sahabhuvo ye 'pyebhiste 'pi sarvagāḥ // VAkK_5.13 //",
  "SA01vakobhku:745": "mithyādṛgvimatī tābhyāṃ yuktāvidyātha kevalā /",
  "SA01vakobhku:746": "nirodhamārgadṛggheyāḥ ṣaḍanāsravagocarāḥ // VAkK_5.14 //",
  "SA01vakobhku:747": "svabhūmyuparamo mārgaḥ ṣaḍbhūminavabhūmikaḥ /",
  "SA01vakobhku:748": "tadgocarāṇāṃ viṣayo mārgo hyanyo 'nyahetukaḥ // VAkK_5.15 //",
  "SA01vakobhku:749": "na rāgastasya varjyatvāt na dveṣo 'napakārataḥ /",
  "SA01vakobhku:750": "na māno na parāmarśau śāntaśuddhyagrabhāvataḥ // VAkK_5.16 //",
  "SA01vakobhku:751": "sarvatragā anuśayāḥ sakalāmanuśerate /",
  "SA01vakobhku:752": "svabhūmimālambanataḥ svanikāyamasarvagāḥ // VAkK_5.17 //",
  "SA01vakobhku:753": "nānāsravordhvaviṣayāḥ asvīkārādvipakṣataḥ /",
  "SA01vakobhku:754": "yena yaḥ saṃprayuktastu sa tasmin saṃprayogataḥ // VAkK_5.18 //",
  "SA01vakobhku:755": "ūrdhvamavyākṛtāḥ sarve kāme satkāyadarśanam /",
  "SA01vakobhku:756": "antagrāhaḥ sahābhyāṃ ca mohaḥ śeṣāstvihāśubhāḥ // VAkK_5.19 //",
  "SA01vakobhku:757": "kāme 'kuśalamūlāni rāgapratighamūḍhayaḥ /",
  "SA01vakobhku:758": "trīṇyakuśalamūlāni tṛṣṇāvidyā matiśca sā // VAkK_5.20 //",
  "SA01vakobhku:759": "dvidhordhvavṛtternāto 'nyau catvāryeveti bāhyakāḥ /",
  "SA01vakobhku:760": "tṛṣṇādṛṅmānamohāste dhyāyitritvādavidyayā // VAkK_5.21 //",
  "SA01vakobhku:761": "ekāṃśato vyākaraṇaṃ vibhajya paripṛcchya ca /",
  "SA01vakobhku:762": "sthāpyaṃ ca maraṇotpatti viśiṣṭātmānyatādivat // VAkK_5.22 //",
  "SA01vakobhku:763": "rāgapratighamānaiḥ syadatītapratyupasthitaiḥ /",
  "SA01vakobhku:764": "yatrotpannāprahīṇāste tasmin vastuni saṃyutaḥ // VAkK_5.23 //",
  "SA01vakobhku:765": "sarvatrānāgatairebhirmānasaiḥ svādhvike paraiḥ /",
  "SA01vakobhku:766": "ajaiḥ sarvatra śeṣaistu sarvaiḥ sarvatra saṃyutaḥ // VAkK_5.24 //",
  "SA01vakobhku:767": "sarvakālāstitā uktatvāt dvayāt sadviṣayāt phalāt /",
  "SA01vakobhku:768": "tadastivādāt sarvāstivādā iṣṭāḥ caturvidhāḥ // VAkK_5.25 //",
  "SA01vakobhku:769": "te bhāvalakṣaṇāvasthānyathānyathikasaṃjñitāḥ /",
  "SA01vakobhku:770": "tṛtīyaḥ śobhanaḥ adhvānaḥ kāritreṇa vyavasthitāḥ // VAkK_5.26 //",
  "SA01vakobhku:771": "kiṃ vighnaṃ tatkathaṃ nānyat adhvāyogaḥ tathā sataḥ /",
  "SA01vakobhku:772": "ajātanaṣṭatā kena gambhīrā khalu dharmatā // VAkK_5.27 //",
  "SA01vakobhku:773": "prahīṇe duḥkhadṛggheye saṃyuktaḥ śeṣasarvagaiḥ /",
  "SA01vakobhku:774": "prāk prahīṇe prakare ca śeṣaistadviṣayairmalaiḥ // VAkK_5.28 //",
  "SA01vakobhku:775": "duḥkhahetudṛgabhyāsapraheyāḥ kāmadhātujāḥ /",
  "SA01vakobhku:776": "svakatrayaikarūpāptāmalavijñānagocarāḥ // VAkK_5.29 //",
  "SA01vakobhku:777": "svakādharatrayordhvaikāmalānāṃ rūpadhātujāḥ /",
  "SA01vakobhku:778": "ārūpyajāstridhātvātpatrayānāsravagocarāḥ // VAkK_5.30 //",
  "SA01vakobhku:779": "nirodhamārgadṛggheyāḥ sarve svādhikagocarāḥ /",
  "SA01vakobhku:780": "anāsravāstridhātvantyatrayānāsravagocarāḥ // VAkK_5.31 //",
  "SA01vakobhku:781": "dvidhā sānuśayaṃ kliṣṭamakliṣṭamanuśāyakaiḥ /",
  "SA01vakobhku:782": "mohākāṅkṣā tato mithyādṛṣṭiḥ satkāyadṛktataḥ // VAkK_5.32 //",
  "SA01vakobhku:783": "tato 'ntagrahaṇaṃ tasmācchīlāmarśaḥ tato dṛśaḥ /",
  "SA01vakobhku:784": "rāgaḥ svadṛṣṭau mānaśca dveṣo 'nyatra ityanukramaḥ // VAkK_5.33 //",
  "SA01vakobhku:785": "aprahīṇādanuśayādviṣayāt pratyupasthitāt /",
  "SA01vakobhku:786": "ayoniśo manaskārāt kleśaḥ saṃpūrṇakāraṇaḥ // VAkK_5.34 //",
  "SA01vakobhku:787": "kāme saparyavasthānāḥ kleśāḥ kāmasravo vinā /",
  "SA01vakobhku:788": "mohena anuśayā eva rūpārūpye bhavāsravaḥ // VAkK_5.35 //",
  "SA01vakobhku:789": "avyākṛtāntarmukhā hi te samāhitabhūmikāḥ /",
  "SA01vakobhku:790": "ata ekīkṛtāḥ mūlamavidyetyāsravaḥ pṛthak // VAkK_5.36 //",
  "SA01vakobhku:791": "tathaughayogā dṛṣṭīnāṃ pṛthagbhāvastu pāṭavāt /",
  "SA01vakobhku:792": "nāsraveṣvasahāyānāṃ na kilāsyānukūlatā // VAkK_5.37 //",
  "SA01vakobhku:793": "yathoktā eva sāvidyā dvidhā dṛṣṭivivecanāt /",
  "SA01vakobhku:794": "upādānāni avidyā tu grāhikā ne ti miśritā // VAkK_5.38 //",
  "SA01vakobhku:795": "aṇavo 'nugatāścaite dvidhā cāpyanuśerate /",
  "SA01vakobhku:796": "anubadhnanti yasmācca tasmādanuśayāḥ smṛtāḥ // VAkK_5.39 //",
  "SA01vakobhku:797": "āsayantyāsravantyete haranti śleṣayantyatha /",
  "SA01vakobhku:798": "upagṛhṇanti cetyeṣāmāsravādiniruktayaḥ // VAkK_5.40 //",
  "SA01vakobhku:799": "saṃyojanādibhedena punaste pañcadhoditāḥ /",
  "SA01vakobhku:800": "dravyāmarśana sāmānyaddṛṣṭī saṃyojanāntaram // VAkK_5.41 //",
  "SA01vakobhku:801": "ekāntākuśalaṃ yasmāt svatantraṃ cobhayaṃ yataḥ /",
  "SA01vakobhku:802": "īrṣyāmātsaryameṣūktaṃ pṛthak saṃyojanadvayam // VAkK_5.42 //",
  "SA01vakobhku:803": "pañcadhāvarabhāgīyaṃ dvābhyāṃ kāmānatikramaḥ /",
  "SA01vakobhku:804": "tribhistu punarāvṛttiḥ mukhamūlagrahāttrayam // VAkK_5.43 //",
  "SA01vakobhku:805": "agantukāmatāmārgavibhramo mārgasaṃśayaḥ /",
  "SA01vakobhku:806": "ityantarāyā mokṣasya gamane 'tastrideśanā // VAkK_5.44 //",
  "SA01vakobhku:807": "pañcadhaivordhvabhāgīyaṃ dvau rāgau rūpyarūpijau /",
  "SA01vakobhku:808": "auddhatyamānamohāśca vidvaśād bandhanatrayam // VAkK_5.45 //",
  "SA01vakobhku:809": "ye 'pyanye caitasāḥ kliṣṭāḥ saṃskāraskandhasaṃjñitāḥ /",
  "SA01vakobhku:810": "kleśebhyaste 'pyupakleśāste tu na kleśasaṃjñitāḥ // VAkK_5.46 //",
  "SA01vakobhku:811": "āhrīkyamanapatrapyamīrṣyāmātsaryamuddhavaḥ /",
  "SA01vakobhku:812": "kaukṛtyaṃ styānamiddhaṃ ca paryavasthānamaṣṭadhā // VAkK_5.47 //",
  "SA01vakobhku:813": "krodhamrakṣau ca rāgotthā āhrīkyauddhatyamatsarāḥ /",
  "SA01vakobhku:814": "mrakṣe vivādaḥ avidyātaḥ styānamiddhānapatrapāḥ // VAkK_5.48 //",
  "SA01vakobhku:815": "kaukṛtyaṃ vicikitsātaḥ kodherṣye pratighānvaye /",
  "SA01vakobhku:816": "anye ca ṣaṭkleśamalāḥ māyā śāṭhyaṃ madastathā // VAkK_5.49 //",
  "SA01vakobhku:817": "pradāśa upanāhaśca vihiṃsā ceti rāgajau /",
  "SA01vakobhku:818": "māyāmadau pratighaje upanāhavihiṃsane // VAkK_5.50 //",
  "SA01vakobhku:819": "dṛṣṭyāmarśāt pradāśastu śāṭhyaṃ dṛṣṭisamutthitam /",
  "SA01vakobhku:820": "tatrāhrīkyānapatrāpyastyānāmiddhoddhavā dvidhā // VAkK_5.51 //",
  "SA01vakobhku:821": "tadanye bhāvanāheyāḥ svatantrāśca tathā malāḥ /",
  "SA01vakobhku:822": "kāme 'śubhāḥ trayo dvidhā pareṇāvyākṛtāstataḥ // VAkK_5.52 //",
  "SA01vakobhku:823": "māyā śāṭhyaṃ ca kāmādyadhyānayoḥ brahmavañcanāt /",
  "SA01vakobhku:824": "styānauddhatyamadā dhātutraye anye kāmadhātujāḥ // VAkK_5.53 //",
  "SA01vakobhku:825": "samānasiddhā dṛggheyā manovijñānabhūmikāḥ /",
  "SA01vakobhku:826": "upakleśāḥ svatantrāśca ṣaḍ vijñānāśrayāḥ pare // VAkK_5.54 //",
  "SA01vakobhku:827": "sukhābhyāṃ saṃprayukto hi rāgaḥ dveṣo viparyayāt /",
  "SA01vakobhku:828": "mohaḥ sarvaiḥ asaddṛṣṭirmanoduḥkhasukhena tu // VAkK_5.55 //",
  "SA01vakobhku:829": "daurmanasyena kāṅkṣā anye saumanasyena kāmajāḥ /",
  "SA01vakobhku:830": "sarve 'pyupekṣayā svaiḥ svairyathābhūmyūrdhvabhūmikāḥ // VAkK_5.56 //",
  "SA01vakobhku:831": "daurmanasyena kaukṛtyamīrṣyā krodho vihiṃsanam /",
  "SA01vakobhku:832": "upanāhaḥ pradāśaśca mātsaryaṃ tu viparyayāt // VAkK_5.57 //",
  "SA01vakobhku:833": "māyā śāṭhyamatho mrakṣo middhaṃ cobhayathā madaḥ /",
  "SA01vakobhku:834": "sukhābhyām sarvagopekṣā catvāryanyāni pañcabhiḥ // VAkK_5.58 //",
  "SA01vakobhku:835": "kāme nivaraṇāni ekavipakṣāhārakṛtyataḥ /",
  "SA01vakobhku:836": "dvayaketā pañcatā skandhavighātavicikitsanāt // VAkK_5.59 //",
  "SA01vakobhku:837": "ālambanaparijñānāttadālambanasaṃkṣayāt /",
  "SA01vakobhku:838": "ālambanaprahāṇācca pratipakṣodayāt kṣayaḥ // VAkK_5.60 //",
  "SA01vakobhku:839": "prahāṇādhārabhūtattva dūṣaṇākhyaścaturvidhaḥ /",
  "SA01vakobhku:840": "pratipakṣaḥ prahātavyaḥ kleśa ālambanāt mataḥ // VAkK_5.61 //",
  "SA01vakobhku:841": "vailakṣaṇyādvipakṣatvāddeśavicchedakālataḥ /",
  "SA01vakobhku:842": "bhūtaśīlapradeśādhvadvayānāmiva dūratā // VAkK_5.62 //",
  "SA01vakobhku:843": "sakṛt kṣayaḥ visaṃyogalābhasteṣāṃ punaḥ pūnaḥ /",
  "SA01vakobhku:844": "pratipakṣodayaphalaprāptīndriyavivṛddhiṣu // VAkK_5.63 //",
  "SA01vakobhku:845": "parijñā nava kāmādyaprakāradvayasaṃkṣayaḥ /",
  "SA01vakobhku:846": "ekā dvayoḥ kṣaye dve te tathordhvaṃ tisra eva tāḥ // VAkK_5.64 //",
  "SA01vakobhku:847": "anyā avarabhāgīyarūpasarvāsravakṣayāḥ /",
  "SA01vakobhku:848": "tisraḥ parijñāḥ ṣaṭ kṣāntiphalaṃ jñānasya śeṣitāḥ // VAkK_5.65 //",
  "SA01vakobhku:849": "anāgamyaphalaṃ sarvā dhyānānāṃ pañca vāthavā /",
  "SA01vakobhku:850": "aṣṭau sāmantakasyaikā maulārūpyatrayasya ca // VAkK_5.66 //",
  "SA01vakobhku:851": "āryamārgasya sarvāḥ dve laukikasya anvayasya ca /",
  "SA01vakobhku:852": "dharmajñānasya tisrastu ṣaṭ tatpakṣasya pañca ca // VAkK_5.67 //",
  "SA01vakobhku:853": "anāsravaviyogāpterbhavāgravikalīkṛteḥ /",
  "SA01vakobhku:854": "hetudvayasamudghātāt parijñā dhātvatikramāt // VAkK_5.68 //",
  "SA01vakobhku:855": "naikayā pañcabhiryāvaddarśanasthaḥ samanvitaḥ /",
  "SA01vakobhku:856": "bhāvanāsthaḥ punaḥ ṣaḍibharekayā vā dvayena vā // VAkK_5.69 //",
  "SA01vakobhku:857": "tāsāṃ saṃkalanaṃ dhātuvairāgyaphalalābhataḥ /",
  "SA01vakobhku:858": "ekāṃ dve pañca ṣaṭ kaścijjahātyāpnoti pañca na // VAkK_5.70 //",
  "SA01vakobhku:859": "samāptaḥ parijñāprasaṅgaḥ //",
  "SA01vakobhku:860": "abhidharmakośe 'nuśayanirddeśo nāma pañcamaṃ kośasthānaṃ samāptamiti //",
  "SA01vakobhku:861": "śrīlāmāvākasya yadatra puṇyam /",
  "SA01vakobhku:862": "ṣaṣṭhaṃ kośasthānam",
  "SA01vakobhku:863": "om namo buddhāya //",
  "SA01vakobhku:864": "kleśaprahāṇāmākhyātaṃ satyadarśanabhāvanāt /",
  "SA01vakobhku:865": "dvividho bhāvanāmārgo darśanākhyastvanāsravaḥ // VAkK_6.1 //",
  "SA01vakobhku:866": "satyānyuktāni catvāri duḥkhaṃ samudayastathā /",
  "SA01vakobhku:867": "nirodhamārga iti eṣāṃ yathābhisamayaṃ kramaḥ // VAkK_6.2 //",
  "SA01vakobhku:868": "duḥkhā stridūḥkhatāyogādyathāyogamaśeṣataḥ /",
  "SA01vakobhku:869": "manāpā amanāpāśca tadanye caiva sāsravāḥ // VAkK_6.3 //",
  "SA01vakobhku:870": "yatra bhinnena tadbuddhiranyāpohe dhiyā ca tat /",
  "SA01vakobhku:871": "ghaṭārthavatsaṃvṛtisat paramārthasadanyathā // VAkK_6.4 //",
  "SA01vakobhku:872": "vṛttasthaḥ śrutacintāvānbhāvanāyāṃ prayujyate /",
  "SA01vakobhku:873": "nāmobhayārthaviṣayā śrutamayyādikā dhiyaḥ // VAkK_6.5 //",
  "SA01vakobhku:874": "vyapakarṣadvayavataḥ nāsaṃtuṣṭamahecchayoḥ /",
  "SA01vakobhku:875": "labdhe bhūyaḥspṛhātuṣṭiralabdhecchā mahecchatā // VAkK_6.6 //",
  "SA01vakobhku:876": "viparyāsāttadvipakṣau tridhātvāptāmalau ca tau /",
  "SA01vakobhku:877": "alobhaḥ āryavaṃśāśca teṣāṃ tuṣṭayātmakāstrayaḥ // VAkK_6.7 //",
  "SA01vakobhku:878": "karmāntena tribhirvṛttiḥ tṛṣṇotpādavipakṣataḥ /",
  "SA01vakobhku:879": "mamāha kāravastvicchātatkālātyantaśāntaye // VAkK_6.8 //",
  "SA01vakobhku:880": "tatrāvatāro 'śubhayā cānāpānasmṛtena ca /",
  "SA01vakobhku:881": "adhirāgavitarkāṇām śaṃkalā sarvārāgiṇām // VAkK_6.9 //",
  "SA01vakobhku:882": "āsamudrāsthivistārasaṃkṣepādādikarmikaḥ /",
  "SA01vakobhku:883": "pādāsthna ākapālārdhatyāgāt kṛtajayaḥ smṛtaḥ // VAkK_6.10 //",
  "SA01vakobhku:884": "atikrāntamanaskāro bhrūmadhye cittadhāraṇāt /",
  "SA01vakobhku:885": "alobho daśabhūḥ kāmadṛśyālambā nṛjāśubhā // VAkK_6.11 //",
  "SA01vakobhku:886": "ānāpānasmṛtiḥ prajñā pañcabhūrvāyurgīcarā /",
  "SA01vakobhku:887": "kāmāśrayā na bāhyānām ṣaḍ vidhā gaṇanādibhiḥ // VAkK_6.12 //",
  "SA01vakobhku:888": "ānāpānau yataḥ kāyaḥ sattvākhyau anupāttakau /",
  "SA01vakobhku:889": "naiḥṣyandikau nādhareṇa lakṣyete manasā ca tau // VAkK_6.13 //",
  "SA01vakobhku:890": "niṣprannaśamathaḥ kuryāt smṛtyupasthānabhāvanām /",
  "SA01vakobhku:891": "kāyaviccittadharmāṇāṃ dvilakṣaṇaparīkṣaṇāt // VAkK_6.14 //",
  "SA01vakobhku:892": "prajñā śrutādimayī anye saṃsargālambanāḥ kramaḥ /",
  "SA01vakobhku:893": "yathotpatti catuṣkaṃ tu viparyāsavipakṣataḥ // VAkK_6.15 //",
  "SA01vakobhku:894": "sa dharmasmṛtyupasthāne samastālambane sthitaḥ /",
  "SA01vakobhku:895": "ānityaduḥkhataḥ śūnyānātmatastānvipaśyati // VAkK_6.16 //",
  "SA01vakobhku:896": "tata ūṣmagatotpattiḥ taccatuḥsatyagocaram /",
  "SA01vakobhku:897": "ṣoḍaśākāram ūṣmabhyo mūrdhānaḥ te 'pi tādṛśāḥ // VAkK_6.17 //",
  "SA01vakobhku:898": "ubhayākaraṇaṃ dharmeṇa anyairapi tu vardhanam /",
  "SA01vakobhku:899": "tebhyaḥ kṣāntiḥ dvidhā tadvat kṣāntyā dharmeṇa vardhanam // VAkK_6.18 //",
  "SA01vakobhku:900": "kāmāptaduḥkhaviṣayā tvadhimātrā kṣaṇaṃ ca sā /",
  "SA01vakobhku:901": "tathāgradharmāḥ sarve tu pañcaskandhāḥ vināptibhiḥ // VAkK_6.19 //",
  "SA01vakobhku:902": "iti nirvedhabhāgīyaṃ caturdhā bhāvanāmayam /",
  "SA01vakobhku:903": "anāgamyā ntaradhyānabhūmikam dve tvadho 'pi vā // VAkK_6.20 //",
  "SA01vakobhku:904": "kāmāśrayāṇi agradharmān dvayāśrayān labhate 'ṅganā /",
  "SA01vakobhku:905": "bhūmityāgāttyajatyāryastāni anāryastu mṛtyunā // VAkK_6.21 //",
  "SA01vakobhku:906": "ādye dve parihāṇyā ca maulestatraiva satyadṛk /",
  "SA01vakobhku:907": "apūrvāptirvihīneṣu hānī dve asamanvitiḥ // VAkK_6.22 //",
  "SA01vakobhku:908": "mūrdhalābhī na mūlacchit kṣāntilābhyanapāyagaḥ /",
  "SA01vakobhku:909": "śiṣyagotrā nnivartya dve buddhaḥ syāt trīṇyapītaraḥ // VAkK_6.23 //",
  "SA01vakobhku:910": "ābodheḥ sarvamekatra dhyānāntye śāstṛkhaḍgayoḥ /",
  "SA01vakobhku:911": "prāktebhyo mokṣabhāgīyaṃ kṣipraṃ mokṣastribhirbhavaiḥ // VAkK_6.24 //",
  "SA01vakobhku:912": "śrutacintāmayaṃ trīṇi karmāṇi ākṣipyate nṛṣu /",
  "SA01vakobhku:913": "laukikebhyo 'gradharmebhyo dharmakṣāntiranāsravā // VAkK_6.25 //",
  "SA01vakobhku:914": "kāmaduḥkhe tato 'traiva dharmajñānaṃ tathā punaḥ /",
  "SA01vakobhku:915": "śeṣe duḥkhe 'nvayakṣāntijñāne satyatraye tathā // VAkK_6.26 //",
  "SA01vakobhku:916": "iti ṣoḍaśacitto 'yaṃ satyābhisamayaḥ tridhā /",
  "SA01vakobhku:917": "darśanālambakāryākhyaḥ so 'gradharmaikabhūmikaḥ // VAkK_6.27 //",
  "SA01vakobhku:918": "kṣāntijñānānyanantarya muktimārgā yathākramam /",
  "SA01vakobhku:919": "adṛṣṭadṛṣṭerdṛṅgmārgastatra pañcadaśa kṣaṇāḥ // VAkK_6.28 //",
  "SA01vakobhku:920": "mṛdutīkṣṇendriyau teṣu śraddhādharmānusāriṇau /",
  "SA01vakobhku:921": "ahīnabhāvanāheyau phalādyuapratipannakau // VAkK_6.29 //",
  "SA01vakobhku:922": "yāvat pañcaprakāraghnau dvītīye 'rvāṅnavakṣayāt /",
  "SA01vakobhku:923": "kāmādviraktāvūrdhvaṃ vā tṛtīyapratipannakau // VAkK_6.30 //",
  "SA01vakobhku:924": "ṣoḍaśe tu phalasthau tau yatra yaḥ pratipannakaḥ /",
  "SA01vakobhku:925": "śraddhādhimuktadṛṣṭyāptau mṛdutīkṣṇendriyau tadā // VAkK_6.31 //",
  "SA01vakobhku:926": "phale phalaviśiṣṭasya lābho mārgasya nāstyataḥ /",
  "SA01vakobhku:927": "nāprayukto viśeṣāya phalasthaḥ pratipannakaḥ // VAkK_6.32 //",
  "SA01vakobhku:928": "navaprakārā doṣā hi bhūmau bhūmau tathā guṇāḥ /",
  "SA01vakobhku:929": "mṛdumadhyādhimātrāṇāṃ punarmṛdvādibhedataḥ // VAkK_6.33 //",
  "SA01vakobhku:930": "akṣīṇabhāvanāheyaḥ phalasthaḥ saptakṛtparaḥ /",
  "SA01vakobhku:931": "tricaturvidhamuktastu dvitrijanmā kulaṃkulaḥ // VAkK_6.34 //",
  "SA01vakobhku:932": "āpañcamaprakāraghno dvitīyapratipannakaḥ /",
  "SA01vakobhku:933": "kṣīṇaṣaṣṭhaprakārastu sakṛdāgāmyasau punaḥ // VAkK_6.35 //",
  "SA01vakobhku:934": "kṣīṇasaptāṣṭadoṣāṃśa ekajanmaikavīcikaḥ /",
  "SA01vakobhku:935": "tṛtīyapratipannaśca so 'nāgāmi navakṣayāt // VAkK_6.36 //",
  "SA01vakobhku:936": "so 'ntarotpannasaṃskārāsaṃskāraparinirvṛtiḥ /",
  "SA01vakobhku:937": "ūrdhvastrotāśca sa dhyāne vyavakīrṇo 'kaniṣṭhagaḥ // VAkK_6.37 //",
  "SA01vakobhku:938": "sa pluto 'rdhaplutaḥ sarvacyutaśca anyo bhavāgragaḥ /",
  "SA01vakobhku:939": "ārūpyagaścaturdhānyaḥ iha nirvāpako 'paraḥ // VAkK_6.38 //",
  "SA01vakobhku:940": "punastrīṃstrividhān kṛtvā nava rūpopagāḥ smṛtāḥ /",
  "SA01vakobhku:941": "tadviśeṣaḥ punaḥ karmakleśendriyaviśeṣataḥ // VAkK_6.39 //",
  "SA01vakobhku:942": "ūrdhvastroturabhedena sapta sadgatayo matāḥ /",
  "SA01vakobhku:943": "sadasadvṛttyavṛttibhyāṃ gatāpratyāgateśca tāḥ // VAkK_6.40 //",
  "SA01vakobhku:944": "na parāvṛttajanmāryaḥ kāme dhātvantaropagaḥ /",
  "SA01vakobhku:945": "sa cordhvajaśca naivākṣasaṃcāraparihāṇibhāk // VAkK_6.41 //",
  "SA01vakobhku:946": "ākīryate caturtha prāk niṣpatti kṣaṇamiśraṇāt /",
  "SA01vakobhku:947": "upapattivihārārtha kleśabhīrutayāpi ca // VAkK_6.42 //",
  "SA01vakobhku:948": "tatpāñcavidhyātpañcaiva śuddhāvāsopapattayaḥ /",
  "SA01vakobhku:949": "nirodhalābhyanāgāmī kāyasākṣī punarmataḥ // VAkK_6.43 //",
  "SA01vakobhku:950": "ābhavāgrāṣṭabhāgakṣidarhattve pratipannakaḥ /",
  "SA01vakobhku:951": "navamasyāpyānantaryapathe vajropamaśca saḥ // VAkK_6.44 //",
  "SA01vakobhku:952": "tatkṣayāptyā kṣayajñānaṃ āśaikṣo 'rhannasau tadā /",
  "SA01vakobhku:953": "lokottareṇa vairāgyaṃ bhavāgrāt anyato dvidhā // VAkK_6.45 //",
  "SA01vakobhku:954": "laukikenāryavairāgye visaṃyogāptayo dvidhā /",
  "SA01vakobhku:955": "lokottareṇa cetyeke tyakte kleśāsamanvayāt // VAkK_6.46 //",
  "SA01vakobhku:956": "bhavāgrādhavimuktordhvajātavattvasamanvayaḥ /",
  "SA01vakobhku:957": "anāsraveṇa vairāgyamanāgāmyena sarvataḥ // VAkK_6.47 //",
  "SA01vakobhku:958": "dhyānātsāmantakādvāntyo mukti mārgastribhūjaye /",
  "SA01vakobhku:959": "nordhvaṃ sāmantakāt āryairaṣṭābhiḥ svordhvabhūjayaḥ // VAkK_6.48 //",
  "SA01vakobhku:960": "vimuktyānantaryapathā laukikāstu yathākramam /",
  "SA01vakobhku:961": "śāntādyudārādyākārāḥ uttarādharagocarāḥ // VAkK_6.49 //",
  "SA01vakobhku:962": "yadyakopyaḥ kṣayajñānādanutpādamatiḥ na cet /",
  "SA01vakobhku:963": "kṣayajñānamaśaikṣo vā dṛṣṭiḥ sarvasya sārhataḥ // VAkK_6.50 //",
  "SA01vakobhku:964": "śrāmaṇyamamalo mārgaḥ saṃskṛtāsaṃskṛtaṃ phalam /",
  "SA01vakobhku:965": "ekānnavatistāni muktimārgāḥ saha kṣayaiḥ // VAkK_6.51 //",
  "SA01vakobhku:966": "catuṣphalavyavasthā tu pañcakāraṇasaṃbhavāt /",
  "SA01vakobhku:967": "pūrvatyāgo 'nyamārgāptiḥ kṣayasaṃkalanaṃ phale // VAkK_6.52 //",
  "SA01vakobhku:968": "jñānāṣṭakasya lābho 'tha ṣoḍaśākārabhāvanā /",
  "SA01vakobhku:969": "laukikāptaṃ tu miśratvānāsravāptiḥ dhṛteḥ phalam // VAkK_6.53 //",
  "SA01vakobhku:970": "brāhmaṇyaṃ brahmacakraṃ ca tadeva brahmavartanāt /",
  "SA01vakobhku:971": "dharmacakraṃ tu dṛṅmārgaḥ āśugatvādyarādibhiḥ // VAkK_6.54 //",
  "SA01vakobhku:972": "kāme trayāptiḥ antyasya triṣu nordhva hi dṛkpathaḥ /",
  "SA01vakobhku:973": "asaṃvegādiha vidhā tatra niṣṭheti cāgamāt // VAkK_6.55 //",
  "SA01vakobhku:974": "ṣaḍarhanto matāḥ teṣāṃ pañca śraddhādhimuktijāḥ /",
  "SA01vakobhku:975": "vimuktiḥ sāmayikyeṣām akopyākopyadharmaṇaḥ // VAkK_6.56 //",
  "SA01vakobhku:976": "ato 'samayamukto 'sau dṛṣṭiprāptānvayaśca saḥ /",
  "SA01vakobhku:977": "tadgotrā āditaḥ kecitkeciduttāpanāgatāḥ // VAkK_6.57 //",
  "SA01vakobhku:978": "gotrāccaturṇāṃ pañcānāṃ phalāddhāniḥ na pūrvakāt /",
  "SA01vakobhku:979": "śaikṣānāryāśca ṣaḍgotrāḥ saṃcāro nāsti darśane // VAkK_6.58 //",
  "SA01vakobhku:980": "parihāṇistridhā jñeyā prāptāprāptopabhogataḥ /",
  "SA01vakobhku:981": "antyā śāsturakopyasya madhyā cānyasya tu tridhā // VAkK_6.59 //",
  "SA01vakobhku:982": "mriyate na phalabhraṣṭaḥ tadakārya karoti na /",
  "SA01vakobhku:983": "vimuktyānantaryapathā navākopye atisevanāt // VAkK_6.60 //",
  "SA01vakobhku:984": "dṛṣṭayāptatāyāmekaikaḥ anāsravāḥ nṛṣu vardhanam /",
  "SA01vakobhku:985": "aśaikṣo nava niśritya bhūmīḥ śaikṣastu ṣaṭ yataḥ // VAkK_6.61 //",
  "SA01vakobhku:986": "saviśeṣaṃ phalaṃ tyaktvā phalamāpnoti vardhayan /",
  "SA01vakobhku:987": "dvau buddhau śrāvakāḥ sapta navaite navadhendriyāḥ // VAkK_6.62 //",
  "SA01vakobhku:988": "prayogākṣasamāpattivimuktyubhayataḥ kṛtāḥ /",
  "SA01vakobhku:989": "pudgalāḥ sapta ṣaṭ tvete dvau dvau mārgatraye yataḥ // VAkK_6.63 //",
  "SA01vakobhku:990": "nirodhalābhyubhayatovimuktaḥ prajñayetaraḥ /",
  "SA01vakobhku:991": "samāpattīndriyaphalaiḥ pūrṇaḥ śaikṣo 'bhidhīyate // VAkK_6.64 //",
  "SA01vakobhku:992": "aśaikṣaparipūrṇatvaṃ dvābhyām mārgaḥ samāsataḥ /",
  "SA01vakobhku:993": "viśeṣamuktyānantaryaprayogākhya ścaturvidhaḥ // VAkK_6.65 //",
  "SA01vakobhku:994": "dhyāneṣu mārgaḥ pratipatsukhā duḥkhānyabhūmiṣu /",
  "SA01vakobhku:995": "dhanyābhijñā mṛdumateḥ kṣiprābhijñetarasya tu // VAkK_6.66 //",
  "SA01vakobhku:996": "anutpādakṣayajñāne bodhiḥ tādanulomyataḥ /",
  "SA01vakobhku:997": "saptatriṃśattu tatpakṣyāḥ nāmato dravyato daśa // VAkK_6.67 //",
  "SA01vakobhku:998": "śraddhā vīryaṃ smṛtiḥ prajñā samādhiḥ prītyupekṣaṇe /",
  "SA01vakobhku:999": "praśrabdhiśīlasaṃkalpāḥ prajñā hi smṛtyupasthitiḥ // VAkK_6.68 //",
  "SA01vakobhku:1000": "vīryaṃ samyakprahāṇākhyamṛddhipādāḥ samādhayaḥ /",
  "SA01vakobhku:1001": "pradhānagrahaṇaṃ sarve guṇāḥ prāyogikāstu te // VAkK_6.69 //",
  "SA01vakobhku:1002": "ādikarmikanirvedhabhāgīyeṣu prabhāvitāḥ /",
  "SA01vakobhku:1003": "bhāvane darśane caiva sapta vargā yathākramam // VAkK_6.70 //",
  "SA01vakobhku:1004": "anāsravāṇi bodhyaṅgamārgāṅgāni dvidhetare /",
  "SA01vakobhku:1005": "sakalāḥ prathame dhyāne anāgamye prītivarjitāḥ // VAkK_6.71 //",
  "SA01vakobhku:1006": "dvitīye 'nyatra saṃkalpāt dvayostaddvayavarjitāḥ /",
  "SA01vakobhku:1007": "dhyānāntare ca śīlāṅgaistābhyāṃ ca triṣvarūpiṣu // VAkK_6.72 //",
  "SA01vakobhku:1008": "kāmadhātau bhavāgre ca bodhimārgāṅgavarjitāḥ /",
  "SA01vakobhku:1009": "trisatyadarśane śīladharmāvetyaprasādayoḥ // VAkK_6.73 //",
  "SA01vakobhku:1010": "lābho mārgābhisamaye buddhatatsaṃghayorapi /",
  "SA01vakobhku:1011": "dharmaḥ satyatrayaṃ bodhisattvapratyekabuddhayoḥ // VAkK_6.74 //",
  "SA01vakobhku:1012": "mārgaśca dravyatastu dve śraddhā śīlaṃ ca nirmalāḥ /",
  "SA01vakobhku:1013": "noktā vimuktiḥ śaikṣāṅgaṃ baddhatvāt sā punardvidhā // VAkK_6.75 //",
  "SA01vakobhku:1014": "asaṃskṛtā kleśahānamadhimuktastu saṃskṛtā /",
  "SA01vakobhku:1015": "sāṅgaḥ saiva vimuktī dve jñānaṃ bodhiryathoditā // VAkK_6.76 //",
  "SA01vakobhku:1016": "vimucyate jāyamānasaśaikṣaṃ cittamāvṛteḥ /",
  "SA01vakobhku:1017": "nirudhyamāno mārgastu prajahāti tadāvṛtim // VAkK_6.77 //",
  "SA01vakobhku:1018": "asaṃskṛtaiva dhātvākhyā virāgo rāgasaṃkṣayaḥ /",
  "SA01vakobhku:1019": "prahāṇadhāturanyeṣāṃ nirodhākhyastu vastunaḥ // VAkK_6.78 //",
  "SA01vakobhku:1020": "nirvidyate duḥkhahetukṣāntijñānaiḥ virajyate /",
  "SA01vakobhku:1021": "sarvairjahāti yaiḥ evaṃ catuṣkoṭikasaṃbhavaḥ // VAkK_6.79 //",
  "SA01vakobhku:1022": "abhidharmakośe mārgapudgalanirdeśo nāma ṣaṣṭhaṃ kośasthānaṃ samāptamiti //",
  "SA01vakobhku:1023": "saptamaṃ kośasthānam",
  "SA01vakobhku:1024": "namo buddhāya //",
  "SA01vakobhku:1025": "nāmalā kṣāntayo jñānaṃ kṣayānutpādadhīrna dak /",
  "SA01vakobhku:1026": "tadanyobhayathāryā dhīḥ anyā jñānaṃ dṛśaśca ṣaṭ // VAkK_7.1 //",
  "SA01vakobhku:1027": "sāsravānāsravaṃ jñānaṃ ādyaṃ saṃvṛtijñāpakam /",
  "SA01vakobhku:1028": "anāsravaṃ dvidhā dharmajñānamanvayameva ca // VAkK_7.2 //",
  "SA01vakobhku:1029": "sāṃvṛtaṃ sarvaviṣayaṃ kāmaduḥkhādigocaram /",
  "SA01vakobhku:1030": "dharmākhyam anvayajñānaṃ tūrdhvaduḥkhādigocaram // VAkK_7.3 //",
  "SA01vakobhku:1031": "te eva satyabhedena catvāri ete caturvidhe /",
  "SA01vakobhku:1032": "anutpādakṣayajñāne te punaḥ prathamodite // VAkK_7.4 //",
  "SA01vakobhku:1033": "duḥkhahetvanvayajñāne caturbhyaḥ paracittavit /",
  "SA01vakobhku:1034": "bhūmyakṣapudgalotkrāntaṃ naṣṭājātaṃ na vetti tat // VAkK_7.5 //",
  "SA01vakobhku:1035": "ta dharmānvayadhīpakṣyamanyo 'nyaṃ darśanakṣaṇau /",
  "SA01vakobhku:1036": "śrāvako vetti khaṅgastrīn sarvānbuddho 'prayogataḥ // VAkK_7.6 //",
  "SA01vakobhku:1037": "kṣayajñānaṃ hi satyeṣu parijñātādiniścayaḥ /",
  "SA01vakobhku:1038": "na parijñeyamityādiranutpādamatirmatā // VAkK_7.7 //",
  "SA01vakobhku:1039": "svabhāvapratipakṣābhyāmākārākāragocarāt /",
  "SA01vakobhku:1040": "prayogakṛtakṛtyatvahetūpacayato daśa // VAkK_7.8 //",
  "SA01vakobhku:1041": "dharmajñānanirodhe yanmārge vā bhāvanāpathe /",
  "SA01vakobhku:1042": "tridhātupratipakṣastat kāmadhāto 'stu nānvayam // VAkK_7.9 //",
  "SA01vakobhku:1043": "dharmajñānānvayajñānaṃ ṣoḍaśākāram anyathā /",
  "SA01vakobhku:1044": "tathā ca sāṃvṛtaṃ svaiḥ svaiḥ satyākāraiścatuṣṭayam // VAkK_7.10 //",
  "SA01vakobhku:1045": "tathā paramanojñānaṃ nirmalaṃ samalaṃ punaḥ /",
  "SA01vakobhku:1046": "jñeyasvalakṣaṇākāraṃ ekaikadravyagocaram // VAkK_7.11 //",
  "SA01vakobhku:1047": "śeṣe caturdaśākāre śūnyānātmavivarjite /",
  "SA01vakobhku:1048": "nāmalaḥ ṣoḍaśabhyo 'nya ākāraḥ anye 'sti śāstrataḥ // VAkK_7.12 //",
  "SA01vakobhku:1049": "dravyataḥ ṣoḍaśākārāḥ prajñākāraḥ tayā saha /",
  "SA01vakobhku:1050": "ākārayanti sālambāḥ sarvamākāryate tu sat // VAkK_7.13 //",
  "SA01vakobhku:1051": "tridhādyaṃ kuśalānyanyāni ādyaṃ sarvāsu bhūmiṣu /",
  "SA01vakobhku:1052": "dharmākhyaṃ ṣaṭsu navasu tvanvayākhyaṃ tathaiva ṣaṭ // VAkK_7.14 //",
  "SA01vakobhku:1053": "dhyāneṣvanyamanojñānaṃ kāmarūpāśrayaṃ ca tat /",
  "SA01vakobhku:1054": "kāmāśrayaṃ tu dharmākhyam anyattraidhātukāśrayam // VAkK_7.15 //",
  "SA01vakobhku:1055": "smṛtyupasthānamekaṃ dhīrnirodhe paracittadhīḥ /",
  "SA01vakobhku:1056": "trīṇi catvāri śeṣāṇi dharmadhīgocaro nava // VAkK_7.16 //",
  "SA01vakobhku:1057": "nava mārgānvayadhiyoḥ duḥkhahetudhiyordvayam /",
  "SA01vakobhku:1058": "caturṇāṃ daśa naikasya yojyā dharmāḥ punardaśa // VAkK_7.17 //",
  "SA01vakobhku:1059": "traidhātukāmalā dharmā akṛtāśca dvidhā dvidhā /",
  "SA01vakobhku:1060": "sāṃvṛtaṃ svakalāpānyadekaṃ vidyādanātmataḥ // VAkK_7.18 //",
  "SA01vakobhku:1061": "ekajñānānvito rāgī prathame 'nāsravakṣaṇe /",
  "SA01vakobhku:1062": "dvitīye tribhiḥ ūrdhvastu caturṣvekaikavṛddhimān // VAkK_7.19 //",
  "SA01vakobhku:1063": "yathotpannāni bhāvyante kṣāntijñānāni darśane /",
  "SA01vakobhku:1064": "anāgatāni tatraiva sāṃvṛtaṃ cānvayatraye // VAkK_7.20 //",
  "SA01vakobhku:1065": "ato 'bhisamayāntyākhyaṃ tadānutpattidharmakam /",
  "SA01vakobhku:1066": "svādhobhūmi nirodhe 'ntyaṃ svasatyākāraṃ yātnikam // VAkK_7.21 //",
  "SA01vakobhku:1067": "ṣoḍaśe ṣaṭ sarāgasya vītarāgasya sapta tu /",
  "SA01vakobhku:1068": "sarāgabhāvanā mārge tadūrdhvaṃ saptabhāvanā // VAkK_7.22 //",
  "SA01vakobhku:1069": "saptabhūmijayābhijñākopyāptyākīrṇabhāvite",
  "SA01vakobhku:1070": "ānantaryapatheṣūrdhvaṃ muktimārgāṣṭake 'pi ca // VAkK_7.23 //",
  "SA01vakobhku:1071": "śaikṣottāpanamuktau vā ṣaṭ saptajñānabhāvanā /",
  "SA01vakobhku:1072": "ānantaryapathe ṣaṇṇāṃ bhavāgravijaye tathā // VAkK_7.24 //",
  "SA01vakobhku:1073": "navānāṃ tu kṣayajñāne akopyasya daśa bhāvanā /",
  "SA01vakobhku:1074": "tatsaṃcare 'ntyamuktau ca proktaśeṣe 'ṣṭabhāvanā // VAkK_7.25 //",
  "SA01vakobhku:1075": "yadvairāgyāya yallābhastatra cādhaśca bhāvyate /",
  "SA01vakobhku:1076": "sāsravāśca kṣayajñāne labdhapūrvaṃ na bhāvyate // VAkK_7.26 //",
  "SA01vakobhku:1077": "pratilambhaniṣevākhye śubhasaṃskṛtabhāvane /",
  "SA01vakobhku:1078": "pratipakṣavinirdhāvabhāvane sāsravasya tu // VAkK_7.27 //",
  "SA01vakobhku:1079": "aṣṭādaśāveṇikāstu buddhadharmā balādayaḥ /",
  "SA01vakobhku:1080": "sthānāsthāne daśa jñānāni aṣṭau karmaphale nava // VAkK_7.28 //",
  "SA01vakobhku:1081": "dhyānādyakṣādhimokṣeṣu dhātau ca pratipatsu tu /",
  "SA01vakobhku:1082": "daśa vā saṃvṛtijñānaṃ dvayoḥ ṣaṭ daśa vā kṣaye // VAkK_7.29 //",
  "SA01vakobhku:1083": "prāṅinavisacyutotpādabaladhyāneṣu śeṣitam /",
  "SA01vakobhku:1084": "sarvabhūmiṣu kenāsya balamavyāhataṃ yataḥ // VAkK_7.30 //",
  "SA01vakobhku:1085": "nārāyaṇabalaṃ kāye saṃdhiṣvanye daśādhikam /",
  "SA01vakobhku:1086": "hastyādisaptakabalam spraṣṭavyāyatanaṃ ca tat // VAkK_7.31 //",
  "SA01vakobhku:1087": "vaiśāradyaṃ caturdhā tu yathādyadaśame bale /",
  "SA01vakobhku:1088": "dvitīyasaptame caiva smṛtiprajñātmakaṃ trayam // VAkK_7.32 //",
  "SA01vakobhku:1089": "mahākṛpā saṃvṛtidhīḥ saṃbhārākāragocaraiḥ /",
  "SA01vakobhku:1090": "samatvādādhimātryācca nānākaraṇamaṣṭadhā // VAkK_7.33 //",
  "SA01vakobhku:1091": "saṃbhāradharmakāyābhyāṃ jagataścārthacaryayā /",
  "SA01vakobhku:1092": "samatā sarvabuddhānāṃ nāyurjātipramāṇataḥ // VAkK_7.34 //",
  "SA01vakobhku:1093": "śiṣyasādhāraṇā anye dharmāḥ kecit pṛthagjanaiḥ /",
  "SA01vakobhku:1094": "araṇāpraṇidhijñānapratisaṃvidguṇādayaḥ // VAkK_7.35 //",
  "SA01vakobhku:1095": "saṃvṛtijñānamaraṇā dhyāne 'ntye akopyadharmaṇaḥ /",
  "SA01vakobhku:1096": "nṛjā anutpannakāmāptasavastukleśagocarāḥ // VAkK_7.36 //",
  "SA01vakobhku:1097": "tathaiva praṇidhijñānaṃ sarvālambaṃ tu tat tathā /",
  "SA01vakobhku:1098": "dharmārthayorniruktau ca pratibhāne ca saṃvidaḥ // VAkK_7.37 //",
  "SA01vakobhku:1099": "tisro nāmāthavāgjñānamavivartyaṃ yathākramam /",
  "SA01vakobhku:1100": "caturthīyuktamuktābhilāpamārgavaśitvayoḥ // VAkK_7.38 //",
  "SA01vakobhku:1101": "vāṅmārgālambanā cāsau nava jñānāni sarvabhūḥ /",
  "SA01vakobhku:1102": "daśa ṣaḍvārthasaṃvit sā sarvatra anye tu sāṃvṛtam // VAkK_7.39 //",
  "SA01vakobhku:1103": "kāmadhyāneṣu dharme vit vāci prathamakāmayoḥ /",
  "SA01vakobhku:1104": "vikalābhirna tallābhī ṣaḍete prāntakoṭikāḥ // VAkK_7.40 //",
  "SA01vakobhku:1105": "tatṣaḍ vidhaṃ sarvabhūmyanulomitam /",
  "SA01vakobhku:1106": "vṛddhikāṣṭhāgataṃ tacca buddhānyasya prayogajāḥ // VAkK_7.41 //",
  "SA01vakobhku:1107": "ṛddhiśrotramanaḥpūrvajanmacyutyudayakṣaye /",
  "SA01vakobhku:1108": "jñāta sākṣīkriyābhijñā ṣaḍ vidhā muktimārgadhīḥ // VAkK_7.42 //",
  "SA01vakobhku:1109": "catasraḥ saṃvṛtijñānaṃ cetasi jñānapañcakam /",
  "SA01vakobhku:1110": "kṣayābhijñā balaṃ yadvat pañca dhyānacatuṣṭaye // VAkK_7.43 //",
  "SA01vakobhku:1111": "svādhobhūviṣayāḥ labhyā ucitāstu virāgataḥ /",
  "SA01vakobhku:1112": "tṛtīyā trīpyupasthānāni ādyaṃ śrotraddhircakṣuṣi // VAkK_7.44 //",
  "SA01vakobhku:1113": "avyākṛte śrotracakṣurabhijñe itarāḥ śubhāḥ /",
  "SA01vakobhku:1114": "tisro vidyāḥ avidyāyāḥ pūrvāntādau nivarttanāt // VAkK_7.45 //",
  "SA01vakobhku:1115": "aśaikṣyantyā tadākhye dve tatsaṃtānamudbhavāt /",
  "SA01vakobhku:1116": "iṣṭe śaikṣasya nokte tu vidye sāvidyasaṃtateḥ // VAkK_7.46 //",
  "SA01vakobhku:1117": "ādyā tṛtīyā ṣaṣṭhī ca prātihāryāṇi śāsanam /",
  "SA01vakobhku:1118": "agyram avyabhicāritvāddhiteṣṭaphalayojanāt // VAkK_7.47 //",
  "SA01vakobhku:1119": "ṛddhiḥ samādhiḥ gamanaṃ nirmāṇaṃ ca gatistridhā /",
  "SA01vakobhku:1120": "śāsturmanojavā anyeṣāṃ vāhinyapyādhimokṣikī // VAkK_7.48 //",
  "SA01vakobhku:1121": "kāmāptaṃ nirmitaṃ bāhyaṃ caturāyatanaṃ dvidhā /",
  "SA01vakobhku:1122": "rūpāptaṃ dve tu nirmāṇacittaistāni caturdaśa // VAkK_7.49 //",
  "SA01vakobhku:1123": "yathākramaṃ dhyānaphalaṃ dve yāvat pañca nordhvajam /",
  "SA01vakobhku:1124": "tallābho dhyānavat śuddhāttatsvataśca tato 'pi te // VAkK_7.50 //",
  "SA01vakobhku:1125": "svabhūmikena nirmāṇaṃ bhāṣaṇaṃ tvadhareṇa ca /",
  "SA01vakobhku:1126": "nirmātraiva sahāśāstuḥ adhiṣṭhāyānyavarttanāt // VAkK_7.51 //",
  "SA01vakobhku:1127": "mṛtasyāpyastyadhiṣṭhānaṃ nāsthirasya apare tu na /",
  "SA01vakobhku:1128": "ādāvekamanekena jitāyāṃ tu viparyayāt // VAkK_7.52 //",
  "SA01vakobhku:1129": "avyākṛtaṃ bhāvanājaṃ trividhaṃ tūpapattijam /",
  "SA01vakobhku:1130": "ṛddhirmantrauṣadhābhyāṃ ca karmajā ceti pañcadhā // VAkK_7.53 //",
  "SA01vakobhku:1131": "divyaśrotrākṣiṇī rūpaprasādau dhyānabhūmikau /",
  "SA01vakobhku:1132": "sabhāgāvikale nityaṃ dūrasūkṣmādigocare // VAkK_7.54 //",
  "SA01vakobhku:1133": "durasthamāvṛtaṃ sūkṣmaṃ sarvataśca na paśyati /",
  "SA01vakobhku:1134": "māṃsacakṣuryato rūpamato divyaṃ dṛgiṣyate //",
  "SA01vakobhku:1135": "dvitrisāhasrakāsaṃkhyadṛśo 'rhatkhaḍgadaiśikāḥ /",
  "SA01vakobhku:1136": "anyadapyupapattyāptaṃ taddṛśyo nāntarībhavaḥ // VAkK_7.55 //",
  "SA01vakobhku:1137": "cetojñānaṃ tu tattredhā tarkavidyākṛtaṃ ca yat /",
  "SA01vakobhku:1138": "jānate nārakā ādau nṛṇāṃ notpattilabhikam // VAkK_7.56 //",
  "SA01vakobhku:1139": "abhidharmakośe jñānanirdeśo nāma saptamaṃ kośasthānam //",
  "SA01vakobhku:1140": "aṣṭamaṃ kośasthānam",
  "SA01vakobhku:1141": "oṃ namo buddhāya //",
  "SA01vakobhku:1142": "dvidhā dhyānāni catvāri proktāstadupapattayaḥ /",
  "SA01vakobhku:1143": "samāpattiḥ śubhaikāgyraṃ pañcaskandhāstu sānugam // VAkK_8.1 //",
  "SA01vakobhku:1144": "vicāraprītisukhavat pūrvapūrvāṅgavarjitam /",
  "SA01vakobhku:1145": "tathārūpyāḥ catuskandhāḥ adhobhūmivivekajāḥ // VAkK_8.2 //",
  "SA01vakobhku:1146": "vibhūtarūpasaṃjñākhyāḥ saha sāmantakaistribhiḥ /",
  "SA01vakobhku:1147": "nārūpye rūpasadbhāvaḥ rūpotpattistu cittataḥ // VAkK_8.3 //",
  "SA01vakobhku:1148": "ākāśānantyavijñānanatyākiṃcanyasaṃjñakāḥ /",
  "SA01vakobhku:1149": "tathāprayogāt māndyāttu nasaṃjñānāpyasaṃjñakaḥ // VAkK_8.4 //",
  "SA01vakobhku:1150": "iti maulaṃ samāpattidravyamaṣṭavidhaṃ tridhā /",
  "SA01vakobhku:1151": "sapta āsvādanavacchuddhānāsravāṇi aṣṭamaṃ dvidhā // VAkK_8.5 //",
  "SA01vakobhku:1152": "āsvādanāsaṃprayuktaṃ satṛṣṇaṃ laukikaṃ śubham /",
  "SA01vakobhku:1153": "śuddhakaṃ tattadāsvādyaṃ lokattaramanāsravam // VAkK_8.6 //",
  "SA01vakobhku:1154": "pañcādye tarkacārau ca prītisaukhyasamādhayaḥ /",
  "SA01vakobhku:1155": "prītyādayaḥ prasādaśca dvitīye 'ṅgacatuṣṭayam // VAkK_8.7 //",
  "SA01vakobhku:1156": "tṛtīye pañca tūpekṣā smṛtiḥ prajñā sukhaṃ sthitiḥ /",
  "SA01vakobhku:1157": "catvāryante 'sukhāduḥkhopekṣāsmṛtisamādhayaḥ // VAkK_8.8 //",
  "SA01vakobhku:1158": "dravyato daśa caikaṃ ca prasrabdhi sukhamādyayoḥ /",
  "SA01vakobhku:1159": "śraddhā prasādaḥ prītistu saumanasyaṃ dvidhāgamāt // VAkK_8.9 //",
  "SA01vakobhku:1160": "kliṣṭeṣva satprītisukhaṃ prasādaḥ saṃpradhīḥ smṛtiḥ /",
  "SA01vakobhku:1161": "upekṣāsmṛtiśuddhiśca kecit prasrabdhyupekṣaṇe // VAkK_8.10 //",
  "SA01vakobhku:1162": "aṣṭāpakṣālamuktatvādāniñjaṃ tu caturthakam /",
  "SA01vakobhku:1163": "vitarkacārau śvāsau ca sukhādi ca catuṣṭayam // VAkK_8.11 //",
  "SA01vakobhku:1164": "saumanasyasukhopekṣā upekṣāsumanaskate /",
  "SA01vakobhku:1165": "sukhopekṣe upekṣā pravido dhyānopapattiṣu // VAkK_8.12 //",
  "SA01vakobhku:1166": "kāyākṣiśrotravijñānaṃ vijñaptyutthāpakaṃ ca yat /",
  "SA01vakobhku:1167": "dvitīyādau tadādyāptaṃ akliṣṭāvyākṛtaṃ ca tat // VAkK_8.13 //",
  "SA01vakobhku:1168": "atadvān labhate śuddhaṃ vairāgyeṇopapattitaḥ /",
  "SA01vakobhku:1169": "anāsravaṃ tu vairāgyāt kliṣṭaṃ hānyupapattitaḥ // VAkK_8.14 //",
  "SA01vakobhku:1170": "tṛtīyādyāvadūrdhvādho 'nāsravānantaraṃ śubham /",
  "SA01vakobhku:1171": "utpadyate tathā śuddhāt kliṭaṃ cāpi svabhūmikam // VAkK_8.15 //",
  "SA01vakobhku:1172": "kliṣṭāt svaṃ śuddakaṃ kliṣṭaṃ evaṃ cādharaśuddhakam /",
  "SA01vakobhku:1173": "cyutau tu śuddhakāt kliṣṭaṃ sarvaṃ kliṣṭāttu nottaram // VAkK_8.16 //",
  "SA01vakobhku:1174": "caturdhā śuddhakaṃ hānabhāgīyādi yathākramam /",
  "SA01vakobhku:1175": "kleśotpattisvabhūmyūrdhvānāsravānuguṇaṃ hi tat // VAkK_8.17 //",
  "SA01vakobhku:1176": "dve trīṇi trīṇi caikaṃ ca hāna bhāgādyanantaram /",
  "SA01vakobhku:1177": "gatvāgamya dvidhā bhūmīraṣṭau śliṣṭai kalaṅghitāḥ // VAkK_8.18 //",
  "SA01vakobhku:1178": "vyutkrāntakasamāpattirvisabhāgatṛtīyagā /",
  "SA01vakobhku:1179": "svādhobhūmyāśrayā eva dhyānārūpyāḥ vṛthādharam // VAkK_8.19 //",
  "SA01vakobhku:1180": "āryākiṃcanyasāṃmukhyāt bhavāgre tvāsravakṣayaḥ /",
  "SA01vakobhku:1181": "satṛṣṇāḥ svabhavālambāḥ dhyānaṃ sadviṣayaṃ śubham // VAkK_8.20 //",
  "SA01vakobhku:1182": "na maulāḥ kuśalārūpyāḥ sāsravādharagocarāḥ /",
  "SA01vakobhku:1183": "anāsraveṇa hīyante kleśāḥ sāmantakena ca // VAkK_8.21 //",
  "SA01vakobhku:1184": "aṣṭau sāmantakānyeṣāṃ śuddhāduḥkhāsukhāni hi /",
  "SA01vakobhku:1185": "ārya cādyaṃ tridhā kecit atarka dhyānamantaram // VAkK_8.22 //",
  "SA01vakobhku:1186": "tridhā aduḥkhāsukhaṃtacca mahābrahmaphalaṃ ca tat /",
  "SA01vakobhku:1187": "savitarkavicāro 'dhaḥsamādhiḥ parato 'dvayaḥ // VAkK_8.23 //",
  "SA01vakobhku:1188": "ānimittaḥ samākāraiḥ śūnyatānātmaśūnyataḥ /",
  "SA01vakobhku:1189": "pravartate apraṇihitaḥ satyākārairataḥ paraiḥ // VAkK_8.24 //",
  "SA01vakobhku:1190": "śuddhāmalāḥ nirmalāstu te vimokṣamukhatrayam /",
  "SA01vakobhku:1191": "śūnyatāśunyatādyākhyāstrayo 'parasamādhayaḥ // VAkK_8.25 //",
  "SA01vakobhku:1192": "ālambete aśaikṣaṃ dvau śūnyataścāpyanityataḥ /",
  "SA01vakobhku:1193": "ānimittānimittastu śāntato 'saṃkhyayā kṣayam // VAkK_8.26 //",
  "SA01vakobhku:1194": "sāsravāḥ nṛṣu akopyasya saptasāmantavarjitāḥ /",
  "SA01vakobhku:1195": "samādhibhāvanā dhyānaṃ subhamādyaṃ sukhāya hi // VAkK_8.27 //",
  "SA01vakobhku:1196": "darśanāyākṣyabhijñeṣṭā dhībhedāya prayogajāḥ /",
  "SA01vakobhku:1197": "vajropamo 'ntye yo dhyāne sāsravakṣayabhāvanā // VAkK_8.28 //",
  "SA01vakobhku:1198": "apramāṇāni catvāri vyāpādādivipakṣataḥ /",
  "SA01vakobhku:1199": "maitryadveṣaḥ api karuṇā muditā sumanaskatā // VAkK_8.29 //",
  "SA01vakobhku:1200": "upekṣālobhaḥ ākāraḥ sukhitā duḥkhitā vata /",
  "SA01vakobhku:1201": "modantāmiti sattvācca kāmasattvāstu gocaraḥ // VAkK_8.30 //",
  "SA01vakobhku:1202": "dhyānayormuditā anyāni ṣaṭ su kecittu pañcasu /",
  "SA01vakobhku:1203": "na taiḥ prahāṇaṃ nṛṣveva janyante tryanvito dhruvam // VAkK_8.31 //",
  "SA01vakobhku:1204": "aṣṭau vimokṣāḥ prathamāvaśubhā dhyānayordvayoḥ /",
  "SA01vakobhku:1205": "tṛtīyo 'ntye sa cālobhaḥ śubhārūpyāḥ samāhitāḥ // VAkK_8.32 //",
  "SA01vakobhku:1206": "nirodhastu samāpattiḥ sūkṣmasūkṣmādanantaram /",
  "SA01vakobhku:1207": "svaśuddhakādharāryeṇa vyutthānaṃ cetasā tataḥ // VAkK_8.33 //",
  "SA01vakobhku:1208": "kāmāptadṛśyaviṣayāḥ prathamāḥ ye tvarūpiṇaḥ /",
  "SA01vakobhku:1209": "te 'nvayajñānapakṣordhvasvabhūduḥkhādigocarāḥ // VAkK_8.34 //",
  "SA01vakobhku:1210": "abhibhvāyatanānyaṣṭau dvayamādyavimokṣavat /",
  "SA01vakobhku:1211": "dve dvitīyavat anyāni punaḥ śubhavimokṣavat // VAkK_8.35 //",
  "SA01vakobhku:1212": "daśa kṛtsnāni alobhāṣṭau dhyāne 'ntye gocaraḥ punaḥ /",
  "SA01vakobhku:1213": "kāmāḥ dve śuddhākārūpye svacatuḥskandhagocare // VAkK_8.36 //",
  "SA01vakobhku:1214": "nirodha uktaḥ vairāgyaprayogāptaṃ tu śeṣitam /",
  "SA01vakobhku:1215": "tridhātvāśrayamārūpyasaṃjñaṃ śeṣaṃ manuṣyajam // VAkK_8.37 //",
  "SA01vakobhku:1216": "hetukarmabālāddhātvorārupyotpādanaṃ dvayoḥ /",
  "SA01vakobhku:1217": "dhyānānāṃ rūpadhātau tu tābhyāṃ dharmatayāpi ca // VAkK_8.38 //",
  "SA01vakobhku:1218": "saddharmo dvividhaḥ śāsturāgamādhigamātmakaḥ /",
  "SA01vakobhku:1219": "dhātārastasya vaktāraḥ pratipattāra eva ca // VAkK_8.39 //",
  "SA01vakobhku:1220": "kāśmīravaibhāṣikanītisiddhaḥ prāyo mayāyaṃ kathito 'bhidharmaḥ /",
  "SA01vakobhku:1221": "yaddurguhītaṃ tadihāsmadāgaḥ saddharmanītau munayaḥ pramāṇam // VAkK_8.40 //",
  "SA01vakobhku:1222": "nimīlite śāstari lokacakṣuṣi kṣayaṃ gate sākṣijane ca bhūyasā /",
  "SA01vakobhku:1223": "adṛṣṭatattvairniravagrahaiḥ kṛtaṃ kutārkikaiḥ śāsanametadākulam // VAkK_8.41 //",
  "SA01vakobhku:1224": "gate 'tha śāntiṃ paramāṃ svayaṃbhuvi svayaṃbhuvaḥ śāsanadhūrdhareṣu ca /",
  "SA01vakobhku:1225": "jagatyanāthe gaṇaghātibhirmataiḥ niraṅkuśaiḥ svairamihādya caryate // VAkK_8.42 //",
  "SA01vakobhku:1226": "iti kaṇṭhagataprāṇaṃ viditvā śāsanaṃ muneḥ /",
  "SA01vakobhku:1227": "balakālaṃ malānāṃ ca na pramādyaṃ mumukṣubhiḥ // VAkK_8.43 //",
  "SA01vakobhku:1228": "abhidharmakośe samāpattinirdeśo nāmāṣṭamakośasthānamiti //"
}