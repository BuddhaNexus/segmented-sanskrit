{
  "GSP30abhmal2u:0": "Abhinavagupta:",
  "GSP30abhmal2u:1": "Mālinīślokavārttika",
  "GSP30abhmal2u:2": "dvitīyaḥ kāṇḍaḥ",
  "GSP30abhmal2u:3": "evaṃ maheśvaro devo viśvātmatvena saṃsthitaḥ",
  "GSP30abhmal2u:4": "kramikajñānayogābhyāṃ dhāraṇābhir upāsyate // 2.1 //",
  "GSP30abhmal2u:5": "tattvakramaṃ gatadvaitamalamāyādijālakam",
  "GSP30abhmal2u:6": "aṣṭādaśe tat paṭale tattvaṃ samyag vibhāvyate // 2.2 //",
  "GSP30abhmal2u:7": "prāṇāyāmādikaṃ yatra heyam ity eva varṇyate",
  "GSP30abhmal2u:8": "na hi tasya parāṃ vittiṃ prati kācid upāyatā // 2.3 //",
  "GSP30abhmal2u:9": "antaḥ saṃvidi yan nirūḍham abhitas tat prāṇadhīvigrahe",
  "GSP30abhmal2u:10": "saṃcāryeta kathaṃ tatheti ghaṭatām abhyāsayogakramaḥ",
  "GSP30abhmal2u:11": "ye tv abhyāsapathena saṃvidam imāṃ saṃskartum abhyudyatās",
  "GSP30abhmal2u:12": "te kiṃ kutra kutaḥ kathaṃ vidadhatām ity atra saṃdihmahe // 2.4 //",
  "GSP30abhmal2u:13": "abhyāso hi punaḥ punar arthaḥ so 'pi ca dikkālapratibhedāt",
  "GSP30abhmal2u:14": "ābhāsetarayogasamuttho dehamanaḥprāṇākṣapathe syāt // 2.5 //",
  "GSP30abhmal2u:15": "prakāśaikaghane rūpe bhairavīye vivikṣavaḥ",
  "GSP30abhmal2u:16": "sakṛdvibhātavijñānaviśrāntyaiva susaṃsthitāḥ // 2.6 //",
  "GSP30abhmal2u:17": "atraivātaḥ paraṃ proktam aṅgaṃ sarvopakāri yat",
  "GSP30abhmal2u:18": "dhāraṇā api taddvāraniścitāḥ syus tathātmikāḥ // 2.7 //",
  "GSP30abhmal2u:19": "nanv apratiṣṭhe kas tarke samāśvāsaḥ prakalpyatām",
  "GSP30abhmal2u:20": "kiṃ vā na bhavatāṃ tādṛg apratiṣṭhāhataṃ vacaḥ // 2.8 //",
  "GSP30abhmal2u:21": "tathā hy āgama evaikaṃ pramāṇam iti niścitaiḥ",
  "GSP30abhmal2u:22": "tadviruddhāgamavrāte sati niścīyatāṃ katham // 2.9 //",
  "GSP30abhmal2u:23": "mahājanaprasiddhis tu tatra prāmāṇyakāraṇam",
  "GSP30abhmal2u:24": "apratiṣṭhā tadviruddhamahājanasusaṃbhavāt // 2.10 //",
  "GSP30abhmal2u:25": "pratyakṣam api rucyādau dṛṣṭabādhakasaṃvidam",
  "GSP30abhmal2u:26": "uttarottaravijñānānavasthābhājanaṃ nanu // 2.11 //",
  "GSP30abhmal2u:27": "svasaṃvid api tatraiva bādhiteti kathaṃ kila",
  "GSP30abhmal2u:28": "vyavahāram ayaṃ kuryād bhedasaṃdhānapaṇḍitaḥ // 2.12 //",
  "GSP30abhmal2u:29": "asmākaṃ tv apratiṣṭhānaṃ na kadācit kvacid bhavet",
  "GSP30abhmal2u:30": "yeṣāṃ sarvatra saṃpūrṇaḥ paro bhairavasāgaraḥ // 2.13 //",
  "GSP30abhmal2u:31": "viśeṣatas tu tarkasya tān praty evāpratiṣṭhatā",
  "GSP30abhmal2u:32": "ye tarkārṇavatārāttaparamāmṛtasaṃvidaḥ // 2.14 //",
  "GSP30abhmal2u:33": "tathā hi sarve tarkāṃśā anāmṛṣṭasvasaṃvidaḥ",
  "GSP30abhmal2u:34": "sarvatra paryantaphalaṃ na śivaṃ pratipedire // 2.15 //",
  "GSP30abhmal2u:35": "abhedasāraḥ sarvo hi śāstrārthas tatprapattaye",
  "GSP30abhmal2u:36": "yas tatrodbhāvito bhedas tatra mūḍhadhiyo ratāḥ // 2.16 //",
  "GSP30abhmal2u:37": "tarkaś ca bhedavādāṃśayukticchedaikapaṇḍitaḥ",
  "GSP30abhmal2u:38": "nanv abhede 'pi tarkasya kā cid asty upayogitā // 2.17 //",
  "GSP30abhmal2u:39": "paramādvayadṛṣṭau ca so 'pi naiva na saṃgataḥ",
  "GSP30abhmal2u:40": "ata eva parādvaitaṃ yad viśvānugrahātmakam",
  "GSP30abhmal2u:41": "tasyopāyaṃ paraṃ brūte hṛdayaṃ spandanātmakam // 2.18 //",
  "GSP30abhmal2u:42": "hṛdaye bodhamaye yaḥ svavimarśaḥ pūrṇaciccamatkāraḥ",
  "GSP30abhmal2u:43": "yugapad drāgiti haṭhato līnīkṛtaviśvataḥsphuraṇaḥ // 2.19 //",
  "GSP30abhmal2u:44": "bhāvagrahādyacaramadaśāyor ullāsinirvṛtisupūrṇaḥ",
  "GSP30abhmal2u:45": "jagadānandamayo 'sau sāmānyaspanda ity uktaḥ // 2.20 //",
  "GSP30abhmal2u:46": "sphuraṇaṃ hṛdayasya yat kila prakaṭam idaṃ visargadhāmnaḥ",
  "GSP30abhmal2u:47": "sad iti pratibhāti yāvatā trikaśaktau viśatīha tāvatā // 2.21 //",
  "GSP30abhmal2u:48": "tad idaṃ hṛdayaṃ nirucyate paramaṃ bhairavasaṃvidāmṛtam",
  "GSP30abhmal2u:49": "iṣidṛkkṛtiśaktiśūlagaṃ parame dhāmni visṛjyate tataḥ // 2.22 //",
  "GSP30abhmal2u:50": "parame bhagavatparātmani sphuritaṃ viśvam idaṃ cidātmakam",
  "GSP30abhmal2u:51": "śaktitrayaśūlagaṃ tataḥ śāmbhavabhūmivisargavartmanā // 2.23 //",
  "GSP30abhmal2u:52": "tad atho sad iti pragīyate tad idaṃ pūrṇam ihāhamātmakaṃ",
  "GSP30abhmal2u:53": "hṛdayaṃ śivaśaktisaṃgamasphuraṇātmaiva sadāvabhāsate // 2.24 //",
  "GSP30abhmal2u:54": "iha sṛṣṭilayasthitikramāḥ śataśo vāpi sahasrakoṭiśaḥ",
  "GSP30abhmal2u:55": "pravibhānti sadātanātmanā haraviṣṇvambujahetusaṃcitāḥ // 2.25 //",
  "GSP30abhmal2u:56": "iha tu puroktād yuktikalāpād yaḥ praviśet sadyo nāśaktaḥ",
  "GSP30abhmal2u:57": "taṃ prati śāktopāyapathena prakaṭīkriyate hṛdayaspandaḥ // 2.26 //",
  "GSP30abhmal2u:58": "triśūlaprāntagaprāṇapreraṇāvāptahṛtpathaḥ",
  "GSP30abhmal2u:59": "tadantarvarticiccandrakalāviśrāntitatparaḥ // 2.27 //",
  "GSP30abhmal2u:60": "jhaṭity evātha tadbhūmityāgena projjhya tā daśāḥ",
  "GSP30abhmal2u:61": "nirānandādikāḥ pañcabhūtamadhyavyavasthitāḥ // 2.28 //",
  "GSP30abhmal2u:62": "tyajet pūrvāṃ parāṃ krāmet samyagviśrāntitatparaḥ",
  "GSP30abhmal2u:63": "yato nijānandamayī bhūmiḥ śāntapadānugā // 2.29 //",
  "GSP30abhmal2u:64": "nirānandaparānandau puruṣājātasaṃgatau",
  "GSP30abhmal2u:65": "abhedabhinnabhogyaughajanitānandajṛmbhaṇāt // 2.30 //",
  "GSP30abhmal2u:66": "mahānandasthitiḥ kāpi vāmācārā samullaset",
  "GSP30abhmal2u:67": "bhairavīyamahādhāmni svīkṛtāśeṣasaṃvidi // 2.31 //",
  "GSP30abhmal2u:68": "mahānandaś cidānandībhūya bhūyaḥ pravartate",
  "GSP30abhmal2u:69": "asmiṃs tu svīkṛtāśeṣadakṣavāmordhvagatrike // 2.32 //",
  "GSP30abhmal2u:70": "trike sarvātmanā dvaitādvaitasaṃgrahaṇātmani",
  "GSP30abhmal2u:71": "abhinnā vātha bhinnā vā bhinnābhinnā athāpi vā // 2.33 //",
  "GSP30abhmal2u:72": "bhāvā nijādikānandadaśāpañcakayojitāḥ",
  "GSP30abhmal2u:73": "jāyante jagadānandasamuddāmadaśājuṣaḥ // 2.34 //",
  "GSP30abhmal2u:74": "nijānandaḥ pramātraṃśamātraniṣṭhanibandhanaḥ",
  "GSP30abhmal2u:75": "śūnyatāmātraviśrānter nirānandātmikā sthitiḥ // 2.35 //",
  "GSP30abhmal2u:76": "prameyapadaviśrānteḥ parānando 'py udety alam",
  "GSP30abhmal2u:77": "anantameyasaṃghaṭṭapūrṇe meye tu sarvataḥ // 2.36 //",
  "GSP30abhmal2u:78": "pramāṇāc carvaṇāyogān mahānanda iti sthitiḥ",
  "GSP30abhmal2u:79": "samastamānameyaughakalanāgrāsakovidaḥ // 2.37 //",
  "GSP30abhmal2u:80": "yadā viśrāntim abhyeti nirupādhisunirbharām",
  "GSP30abhmal2u:81": "tadā khalu cidānando yo jaḍānupabṛṃhitaḥ // 2.38 //",
  "GSP30abhmal2u:82": "na ca yatra sthitiḥ kāpi vibhaktā jaḍarūpiṇī",
  "GSP30abhmal2u:83": "yatra ko 'pi vyavacchedo nāsti yad viśvataḥ sphurat // 2.39 //",
  "GSP30abhmal2u:84": "yad anāhṛtasaṃvitti paramāmṛtabṛṃhitam",
  "GSP30abhmal2u:85": "tad eva jagadānandadhāmāsmākaṃ gurur jagau // 2.40 //",
  "GSP30abhmal2u:86": "yatrāsti bhāvanādīnāṃ na mukhyā kāpi saṃgatiḥ",
  "GSP30abhmal2u:87": "tatra viśrāntir ādheyā hṛdayoccārayogataḥ // 2.41 //",
  "GSP30abhmal2u:88": "yā tatra samyag viśrāntis tat parādvaitam ucyate",
  "GSP30abhmal2u:89": "prāṇadaṇḍaprayogena pūrvāparasamīkṛteḥ // 2.42 //",
  "GSP30abhmal2u:90": "catuṣkikāmbujālambilambikāsaudhasiktabhūḥ",
  "GSP30abhmal2u:91": "bandhamokṣavibhāgena narād anyatra yoginā 43",
  "GSP30abhmal2u:92": "anuttarasvabhāvena vāgvyāpārābhivartinā",
  "GSP30abhmal2u:93": "cidvimarśaparāhaṃkṛtpralayollāsayoginā // 2.44 //",
  "GSP30abhmal2u:94": "udyogavaśariktena saddvādaśakalātmanā",
  "GSP30abhmal2u:95": "sūryeṇābhāsite bhāve pūrite paricarcite // 2.45 //",
  "GSP30abhmal2u:96": "tadgrāsamantharavaśāḥ ṣoḍaśākhyakalājuṣā",
  "GSP30abhmal2u:97": "praviṣṭeṇa vibodhāgnau samyag visṛjatā kalāḥ // 2.46 //",
  "GSP30abhmal2u:98": "catasro jīvanīḥ prāptavisargāvikṛtasthiteḥ",
  "GSP30abhmal2u:99": "antaḥkṛtānantatattvakādikṣāntena sarvataḥ 47",
  "GSP30abhmal2u:100": "bhāvānāṃ bhāvatāsāravimarśābhāvahṛdyujā",
  "GSP30abhmal2u:101": "bahiḥprasavasadyogikulanetryadhiśāyinā // 2.48 //",
  "GSP30abhmal2u:102": "rudrayāmalabhāvena nityaṃ yā niṣṭhitaiva tām",
  "GSP30abhmal2u:103": "citprāṇaguṇadehāntaśaktisopānamālikām // 2.49 //",
  "GSP30abhmal2u:104": "visargena visṛjyātha spandanodaravartinā",
  "GSP30abhmal2u:105": "visargabhūmim āśliṣya matsyodaradaśājuṣam // 2.50 //",
  "GSP30abhmal2u:106": "sarvasarvagatāṃ sarvajīvanīṃ paramāṃ kalām",
  "GSP30abhmal2u:107": "triśūlabhuvam ākramya nāḍītritayasaṃgatām // 2.51 //",
  "GSP30abhmal2u:108": "vikasvarāṃ saṃkucitāṃ krameṇaikātmyam āśritām",
  "GSP30abhmal2u:109": "bhrūkuṭībindunādāntaśaktisopānamālikām // 2.52 //",
  "GSP30abhmal2u:110": "rāsabhīvaḍavāsrāvasasaṃkocavikāsikām",
  "GSP30abhmal2u:111": "muhur muhur līyamānasṛṣṭabhāvaughanirbharām // 2.53 //",
  "GSP30abhmal2u:112": "ekīkṛtamahāmūlaśūlavaisargikāspadām",
  "GSP30abhmal2u:113": "samagrabhāvabharaṇabhairavīyahṛdāśritām // 2.54 //",
  "GSP30abhmal2u:114": "sarvāpūraṇahevākasamarjitaparābhidhām",
  "GSP30abhmal2u:115": "ādyantarahitām enāṃ viśvapravaṇaśālinīm // 2.55 //",
  "GSP30abhmal2u:116": "hṛdbodhākāśaciccandracandrikāṃ tritayeśikām",
  "GSP30abhmal2u:117": "devīṃ prāpya na kiṃ nāma labhate lambhyaty api // 2.56 //",
  "GSP30abhmal2u:118": "tad atra bhāvanādehagatopāyaiḥ pare sati",
  "GSP30abhmal2u:119": "yadaiṣa pravivikṣuḥ syād yogī tāvad prakampate // 2.57 //",
  "GSP30abhmal2u:120": "pūrvajanmaśatābhyastadehatādātmyaniścayaḥ",
  "GSP30abhmal2u:121": "jalapāṃsuvad ekatvaṃ manvānaś ciccharīrayoḥ // 2.58 //",
  "GSP30abhmal2u:122": "bhedākhyamāyārahite paripūrṇacidātmani",
  "GSP30abhmal2u:123": "praviśet prathamaṃ yāvat svabalākramaṇakramāt // 2.59 //",
  "GSP30abhmal2u:124": "bhaven nidrāsya sā dehāveśaśaithilyadāyinī",
  "GSP30abhmal2u:125": "kamprarūpaiva yāvan no rūḍhir jātā parātmani // 2.60 //",
  "GSP30abhmal2u:126": "etad avyaktaliṅgaṃ tannaraśaktiśivātmakam",
  "GSP30abhmal2u:127": "yatra viśvam idaṃ līnaṃ yad antaḥsthaṃ ca gamyate // 2.61 //",
  "GSP30abhmal2u:128": "kiṃ cādhvajātam etad dehasthatayaiva pūrvanirṇītam",
  "GSP30abhmal2u:129": "tasyonmeṣavaśena sphuṭatāṃ yāyāt samāveśaḥ // 2.62 //",
  "GSP30abhmal2u:130": "cittattvasya viśeṣaspandadaśāśālinaś cidānandaḥ",
  "GSP30abhmal2u:131": "śāktasamullāsabharād antaḥkṛtamantravīryaparasāraḥ // 2.63 //",
  "GSP30abhmal2u:132": "naraśaktimayam idaṃ tadvyaktāvyaktaṃ bhavel liṅgaṃ",
  "GSP30abhmal2u:133": "siddhiphalaprasavarasaprasūnam iti kathyate śāstre // 2.64 //",
  "GSP30abhmal2u:134": "vyaktaliṅgaṃ tad uktaṃ tu yat kevalanarātmakam",
  "GSP30abhmal2u:135": "ekasya spandanasyeyaṃ tridhā bhedavyavasthitiḥ // 2.65 //",
  "GSP30abhmal2u:136": "etalliṅgajñānapraviyuktahṛdā vṛthaiva hi bhajante",
  "GSP30abhmal2u:137": "bāhyasthaliṅgapūjāṃ prayāsamātraṃ phalāya na hi tat syāt // 2.66 //",
  "GSP30abhmal2u:138": "yad vyaktam ātmaliṅgākhyaṃ nararūpasamāśrayi",
  "GSP30abhmal2u:139": "dehābhedamaye bāhye viśvasmin bharite sati // 2.67 //",
  "GSP30abhmal2u:140": "samudeti mahānandabhūmau līnasya yoginaḥ",
  "GSP30abhmal2u:141": "tenādyaṃ liṅgam abhyeti saṃmukhīnatvam añjasā // 2.68 //",
  "GSP30abhmal2u:142": "atra liṅge sadā tiṣṭhet pūjāviśrāntitatparaḥ",
  "GSP30abhmal2u:143": "yadyoginīnāṃ hṛdayaṃ paramānandamandiram // 2.69 //",
  "GSP30abhmal2u:144": "pūrvoktabījayonyaṃśavisargānandamandirāḥ",
  "GSP30abhmal2u:145": "yatra kāmapi tādātmyasampattiṃ cinvate budhāḥ // 2.70 //",
  "GSP30abhmal2u:146": "yatra prayāsavirahāt sarvo 'sau devatāgaṇaḥ",
  "GSP30abhmal2u:147": "ānandapūrṇe dhāmny āste nityoditacidātmakaḥ // 2.71 //",
  "GSP30abhmal2u:148": "yattadbhairavanāthasya saṃkocetarabhāsanam",
  "GSP30abhmal2u:149": "avidyamānasaṃkocavikāsasyāpi bhāsate // 2.71 //",
  "GSP30abhmal2u:150": "yattatsamāptisaṃghaṭṭasamutthānandadhārayā",
  "GSP30abhmal2u:151": "avasiktam idaṃ viśvam apojjhati purāṇatām // 2.72 //",
  "GSP30abhmal2u:152": "tatra praveśane yatnaḥ kāryatvena prayāsakṛt",
  "GSP30abhmal2u:153": "yataḥ sadodito bhānuḥ kiṃ dīpena vicāryate // 2.73 //",
  "GSP30abhmal2u:154": "yadi svātmasthito yogī śivacitspandabhūmigaḥ",
  "GSP30abhmal2u:155": "yadi vā bāhyabhāvaughaviśeṣayoginīkulanandanaḥ // 2.74 //",
  "GSP30abhmal2u:156": "ghaṭābhāve 'pi sāmānyaspandābhāsamayīṃ sthitim",
  "GSP30abhmal2u:157": "parabhairavamudrāṃ tām antarlakṣabahirdṛśam // 2.77 //",
  "GSP30abhmal2u:158": "yad āśrayati śaivī sā parā devī tataḥ punaḥ",
  "GSP30abhmal2u:159": "svātantryahelānirmeye tattadarthakriyāmaye // 2.78 //",
  "GSP30abhmal2u:160": "bhāvaughe sotsukaunmukhyavimarśarasayogataḥ",
  "GSP30abhmal2u:161": "viśeṣaspandasadbhūmiṃ śaktiṃ saṃspṛśya vartate // 2.79 //",
  "GSP30abhmal2u:162": "etenādhiṣṭhitā dhāmnā svamantrāstatprakāśane",
  "GSP30abhmal2u:163": "yānti svātantrayogitvaṃ vicitrāsvapi siddhiṣu // 2.80 //",
  "GSP30abhmal2u:164": "hānādānatiraskāravṛttau rūḍhim upāgataḥ",
  "GSP30abhmal2u:165": "sarvabhāsanayogena bhāsamānaṃ cidātmanā // 2.81 //",
  "GSP30abhmal2u:166": "abhedavṛttitaḥ paśyan dṛśyaṃ citicamatkṛteḥ",
  "GSP30abhmal2u:167": "arthakriyārthitādainyakāritāṃ kātarāṃ sthitm // 2.82 //",
  "GSP30abhmal2u:168": "vihāya yāvad āsīta tāvac chāṃbhavabhūmikām",
  "GSP30abhmal2u:169": "bhairavīm āviśaty eva parāṃ bhūmim ayatnataḥ // 2.83 //",
  "GSP30abhmal2u:170": "etadāviṣṭasaṃvitti sarvam eva nirīkṣyate",
  "GSP30abhmal2u:171": "prakāśarūpatākrāntaṃ caitanyaṃ hi prakāśate // 2.84 //",
  "GSP30abhmal2u:172": "na cāprakāśaṃ prākāśyayogād eti prakāśatām",
  "GSP30abhmal2u:173": "iti vistarataḥ pūrvaṃ prakāśitam idaṃ yataḥ // 2.85 //",
  "GSP30abhmal2u:174": "mahāsāhasasaṃyogavilīnākhilavṛttikaḥ",
  "GSP30abhmal2u:175": "puñjībhūtasvaraśmyoghanirbharībhūtamānasaḥ // 2.86 //",
  "GSP30abhmal2u:176": "akiṃciccintakaḥ spaṣṭadṛṣṭabhedojjhitasthitiḥ",
  "GSP30abhmal2u:177": "yāvad āsīta tāvat tu pūrvoktā eva bhūmayaḥ // 2.87 //",
  "GSP30abhmal2u:178": "sāṃmukhyaṃ yānti saṃsārasadmadāhaikahetavaḥ",
  "GSP30abhmal2u:179": "yaś ca divyo 'kṣasaṃghāto bhedarūḍhitirohitaḥ // 2.88 //",
  "GSP30abhmal2u:180": "svātantryapoṣakakrīḍāmātropakaraṇātmakaḥ",
  "GSP30abhmal2u:181": "yadā nimīlanāvandhyas tiṣṭhaty ekaṃ kṣaṇaṃ tadā // 2.89 //",
  "GSP30abhmal2u:182": "taddvāroditasaṃbodhamahājvālāvilāpitam",
  "GSP30abhmal2u:183": "viśvam abhyeti paramānandasāgaraśāyitām // 2.90 //",
  "GSP30abhmal2u:184": "tadrasāpānaviśrāntaḥ saṃviddevīḥ pratarpayan",
  "GSP30abhmal2u:185": "acirād eti maraṇajanmatrāsavihīnatām // 2.91 //",
  "GSP30abhmal2u:186": "āśyānabhāvaṃ hi gatā svasaṃviddehendriyajñeyamayatvam āptā",
  "GSP30abhmal2u:187": "yuktyā tu sā prāptavilīnabhāvāt saṃvidghanaṃ svaṃ vapur eva yāti // 2.92 //",
  "GSP30abhmal2u:188": "yuktyā yayaiva bāhyārthavivaśīkṛtacetasām",
  "GSP30abhmal2u:189": "vyutthitir jāyate saiva bhairavānandasaṃvidaḥ // 2.93 //",
  "GSP30abhmal2u:190": "tayaiva yoginīvaktrasaṃpradāyakramāptayā",
  "GSP30abhmal2u:191": "vidhūtakalmaṣāveśā tiṣṭhate cinmayī sthitiḥ // 2.94 //",
  "GSP30abhmal2u:192": "vaktram īṣad yadā yogī vikāsayati saṃvidaḥ",
  "GSP30abhmal2u:193": "sarvā indriyanāḍyantaścakrākramaṇasaṃśrayāḥ // 2.95 //",
  "GSP30abhmal2u:194": "tadā vikāsaṃ grāhyārthabhedābhāvamayaṃ haṭhāt",
  "GSP30abhmal2u:195": "prayānti cidunmukhatvāt nīlapītādibhedavān // 2.96 //",
  "GSP30abhmal2u:196": "grāhyagrāhakasaṃbandhabhedaḥ sapadi bhidyate",
  "GSP30abhmal2u:197": "yoginīvaktrasaṃrūḍhasaṃpradāyakramāptayā // 2.97 //",
  "GSP30abhmal2u:198": "sadyo 'nubhavadāyinyā mudrayā mudritākhilaḥ",
  "GSP30abhmal2u:199": "sarvādhiṣṭhātṛcidrūpasākṣādbhairavatandritaḥ // 2.98 //",
  "GSP30abhmal2u:200": "sa yogī vismayāviṣṭo labhate svātmasaṃvidam",
  "GSP30abhmal2u:201": "tattaddṛśyodayāpāyayoge 'py anapayatsthiti // 2.99 //",
  "GSP30abhmal2u:202": "taḍāgavartinimnāmbu tannānyatra pravartate",
  "GSP30abhmal2u:203": "prayatnenāpi tanmātrapūraṇāya yad akṣamam // 2.100 //",
  "GSP30abhmal2u:204": "yadā tvantaḥdvāravāridhārasaṃpūritaṃ rasāt",
  "GSP30abhmal2u:205": "bhaved bhaveyustatpūrṇāḥ pravāhāḥ sarvatomukhāḥ // 2.101 //",
  "GSP30abhmal2u:206": "evaṃ svollāsarabhasāc caitanyaṃ pronmiṣatsvayaṃ",
  "GSP30abhmal2u:207": "avibhāgena bhāvāṃśān svātmābhedena bhāsayan // 2.102 //",
  "GSP30abhmal2u:208": "mīlanāviṣayībhāvaṃ śrayed yadi muhūrtakaṃ",
  "GSP30abhmal2u:209": "māyāvigalanād bhūmir bhairavīyā virājate // 2.103 //",
  "GSP30abhmal2u:210": "vaikalpiko 'hyavacchedaḥ paścād yāṃ darśayed bhidām",
  "GSP30abhmal2u:211": "saiva māyā svatantrasya bhedadṛṣṭiprakāśinī // 2.104 //",
  "GSP30abhmal2u:212": "unmeṣamātrarūḍhasya sā nirmūlā na saṃbhavet",
  "GSP30abhmal2u:213": "itthaṃ kiṃ bahunoktena naye 'nuttarātmani // 2.105 //",
  "GSP30abhmal2u:214": "vastuto 'sti na kasyāpi yogāṅgasyābhyupāyatā",
  "GSP30abhmal2u:215": "svarūpaṃ hyasya nīrūpam avacchedavivarjanāt // 2.106 //",
  "GSP30abhmal2u:216": "upāya 'pyanupāyo 'syāyāgavṛttinirodhataḥ",
  "GSP30abhmal2u:217": "recanapūraṇair eṣā rahitā tanuvātanauḥ // 2.107 //",
  "GSP30abhmal2u:218": "tārayaty evam ātmānaṃ bhedasāgaragocarāt",
  "GSP30abhmal2u:219": "nimajjamānam apy etan mano vaiṣayike rase // 2.108 //",
  "GSP30abhmal2u:220": "nāntarārdratvam abhyeti niśchidraṃ tumbakaṃ yathā",
  "GSP30abhmal2u:221": "svaṃ panthānaṃ hayasyeva manaso ye nirundhate // 2.109 //",
  "GSP30abhmal2u:222": "teṣāṃ tatkhaṇḍanayogād dhavaty unmārgakoṭibhiḥ",
  "GSP30abhmal2u:223": "kiṃsvid etad iti prāyo duḥkhe 'py utkaṇṭhate manaḥ // 2.110 //",
  "GSP30abhmal2u:224": "sukhād api virajyeta jñānād etad idaṃ [tv iti]",
  "GSP30abhmal2u:225": "tathāhi gurur ādikṣad bahudhā svakaśāsane // 2.111 //",
  "GSP30abhmal2u:226": "anādaraviraktyaiva galantīndriyavṛttayaḥ",
  "GSP30abhmal2u:227": "yāvat tu viniyamyante tāvat tāvad vikurvate // 2.112 //",
  "GSP30abhmal2u:228": "pratyāhāro 'pi nāmāyaṃ yo 'kṣajāle pravartyate",
  "GSP30abhmal2u:229": "bandhasyārūḍhavṛttes tad vajralepena bandhanam // 2.113 //",
  "GSP30abhmal2u:230": "artheṣu tadbhogavidhau tadutthe",
  "GSP30abhmal2u:231": "\\ \\ duḥkhe sukhe vā galitābhiśaṅkam",
  "GSP30abhmal2u:232": "anāviśanto 'pi nimagnacittā",
  "GSP30abhmal2u:233": "\\ \\ jānanti vṛttikṣayasaukhyam antaḥ // 2.114 //",
  "GSP30abhmal2u:234": "saty evātmani citsvabhāvamahasi svānte tathopakriyāṃ",
  "GSP30abhmal2u:235": "tasmai kurvati tatpracāracature saty akṣavarge 'pi ca",
  "GSP30abhmal2u:236": "satsv artheṣu rasādiṣu sphuṭataraṃ yad bhedavandhyodayaṃ",
  "GSP30abhmal2u:237": "yogī tiṣṭhati pūrṇaraśmikhacitas tat tattvam ādīyatām // 2.115 //",
  "GSP30abhmal2u:238": "aviveka eva param iha saṃsāra iti pravādamātram",
  "GSP30abhmal2u:239": "aviveka eva hi paraṃ niḥśreyasalābhasopānam // 2.116 //",
  "GSP30abhmal2u:240": "tyajāvadhānāni nanu kva nāma",
  "GSP30abhmal2u:241": "dhatse 'vadhānaṃ vicinu svayaṃ tat",
  "GSP30abhmal2u:242": "pūrṇe 'vadhānaṃ nahi nāma yuktaṃ",
  "GSP30abhmal2u:243": "nāpūrṇam abhyeti ca satyabhāvam // 2.117 //",
  "GSP30abhmal2u:244": "yatraivānandayogaḥ kvacana nanu bhavet tatra pūrṇaḥ svabhāvaḥ",
  "GSP30abhmal2u:245": "--- --- te veti tatra praśamapadam iyād yady ayaṃ bhedamohaḥ",
  "GSP30abhmal2u:246": "tajjñāne jāgradādāv api nikhilapade cinmahācakranātho",
  "GSP30abhmal2u:247": "yogī jāyeta nānāvyavahṛtapathago 'pyullasan mantravīryaḥ // 2.118 //",
  "GSP30abhmal2u:248": "yathā hi kūpaṃ pracikīrṣur eva",
  "GSP30abhmal2u:249": "prāpte jale yāti kṛtitvam ekaḥ",
  "GSP30abhmal2u:250": "kaścit punar hastagatādi[vāri]mātrād",
  "GSP30abhmal2u:251": "itthaṃ paraprāptividhir vicitraḥ // 2.119 //",
  "GSP30abhmal2u:252": "anupāyam idaṃ tasmād upāyopeyayogataḥ",
  "GSP30abhmal2u:253": "bhedabandhād vimucyeta kathaṃ vetarathā janaḥ // 2.120 //",
  "GSP30abhmal2u:254": "anupāye 'pi caitasmin kiṃcit sāṃbandhyavṛttitaḥ",
  "GSP30abhmal2u:255": "upāyasyopadeśo 'yaṃ śāstre 'tra bahudhā kṛtaḥ // 2.121 //",
  "GSP30abhmal2u:256": "yathā lipyakṣarair bālāḥ satye varṇātmani sphuṭam",
  "GSP30abhmal2u:257": "praveśyante tathā mūḍhais tair aupāyikaiḥ kramāt // 2.122 //",
  "GSP30abhmal2u:258": "tadartham eva cādvaite paratattve 'pi sādaram",
  "GSP30abhmal2u:259": "pūjādhyānādi śāstre 'sminn ucitaṃ kiṃcid ucyate // 2.123 //",
  "GSP30abhmal2u:260": "yat kiṃcin manasāhlādi yatra kvāpīndriyasthitau",
  "GSP30abhmal2u:261": "yojyate bodhasadbrahmadhāmni brahmabilātmani // 2.124 //",
  "GSP30abhmal2u:262": "ātmānusārisadbhāvasamāveśadaśāśrayāt",
  "GSP30abhmal2u:263": "tattatparakuleśānaśakticakrārcanākrame",
  "GSP30abhmal2u:264": "prayāty evāprayatnena karaṇatvaṃ svabhāvataḥ // 2.125 //",
  "GSP30abhmal2u:265": "kṛtvādhāradharāṃ camatkṛtirasaprokṣākṣaṇakṣālitām",
  "GSP30abhmal2u:266": "āttair mānasataḥ svabhāvakusumaiḥ svāmodasaṃdohibhiḥ",
  "GSP30abhmal2u:267": "ānandāmṛtanirbharasvahṛdayānarghārghapātrakramāt",
  "GSP30abhmal2u:268": "tvāṃ devyā saha dehadevasadane devārcaye 'harniśam // 2.126 //",
  "GSP30abhmal2u:269": "evaṃ yatra kvacit tiṣṭhet svavimarśasvabhāvataḥ",
  "GSP30abhmal2u:270": "tatra śaktitrayāveśas tridhā tāvat prakāśate // 2.127 //",
  "GSP30abhmal2u:271": "navadhā bhāsamānasya proktadvādaśacakrataḥ",
  "GSP30abhmal2u:272": "viśrāntir ekakṣaṇagā sāṣṭottaraśatasthitiḥ // 2.128 //",
  "GSP30abhmal2u:273": "ekaiva śatasaṃkhyā ca sā sthitiḥ pravibhāvyate",
  "GSP30abhmal2u:274": "itthaṃ yat kiṃcanaitasya vacanaṃ yogino bhavet // 2.129 //",
  "GSP30abhmal2u:275": "tad eva japayogāya jāyate 'nuttare pathi",
  "GSP30abhmal2u:276": "antarindhanasadbhāvam anapekṣyaiva nityaśaḥ // 2.130 //",
  "GSP30abhmal2u:277": "yo jvalaty akhilākṣaughaprasṛtāgraśikhāśataḥ",
  "GSP30abhmal2u:278": "tatraiva sarvabhāvānāṃ praveśaś ced vimṛśyate // 2.131 //",
  "GSP30abhmal2u:279": "nūnaṃ jhaṭiti saṃpluṣṭasthūlarūpatayā haṭhāt",
  "GSP30abhmal2u:280": "yānti bodhamahājvālāprakāśaikyaṃ svarūpataḥ",
  "GSP30abhmal2u:281": "sa eṣa paramo homo bhairavīyakrame mataḥ // 2.132 //",
  "GSP30abhmal2u:282": "nijabodhajaṭharahutabhuji bhāvāḥ samyagsamarpitā yuktyā",
  "GSP30abhmal2u:283": "jahati bhedavibhāgaṃ nijaśaktyā taṃ samindhate yasmāt // 2.133 //",
  "GSP30abhmal2u:284": "yad eva svecchayā sṛṣṭisvābhāvyavaśataḥ puraḥ",
  "GSP30abhmal2u:285": "nirmimīte 'kṣaviṣayaṃ taddhyānāyāvakalpate // 2.134 //",
  "GSP30abhmal2u:286": "nirākāre hi ciddhāmni viśvākṛtimaye sati",
  "GSP30abhmal2u:287": "phalārthināṃ kācid eva dhyeyatvenākṛtiḥ sthitā // 2.135 //",
  "GSP30abhmal2u:288": "yathā hy abhedasaṃpūrṇe bhāve 'py udakam āharan",
  "GSP30abhmal2u:289": "anyākṛtyapahānena ghaṭam arthayate rasāt // 2.136 //",
  "GSP30abhmal2u:290": "tathaiva parameśānaniyatipravijṛmbhaṇāt",
  "GSP30abhmal2u:291": "kācid evākṛtiḥ kāṃcit sūte phalavikalpanam // 2.137 //",
  "GSP30abhmal2u:292": "yas tu saṃpūrṇacidvṛttir na phalaṃ nāma vāñchati",
  "GSP30abhmal2u:293": "tasya viśvākṛti dhyānaṃ sarvadaiva vijṛmbhate // 2.138 //",
  "GSP30abhmal2u:294": "kulayogina udriktabhairavīyarasāsavāt",
  "GSP30abhmal2u:295": "ghūrṇamānasya yaḥ kaścit ko 'py udeti yathā tathā // 2.139 //",
  "GSP30abhmal2u:296": "śarīragaḥ samāveśo modanadrāvaṇātmakaḥ",
  "GSP30abhmal2u:297": "sā svīkṛtajaganmudrā mudrā nairuttare mate // 2.140 //",
  "GSP30abhmal2u:298": "eṣa yogavidhiḥ ko 'pi kasyāpi hṛdi vartate",
  "GSP30abhmal2u:299": "yasya prasīdec ciccakraṃ drāg apaścimajanmanaḥ // 2.141 //",
  "GSP30abhmal2u:300": "lokenālokyamāno 'pi dehabandhavidhau sthitaḥ",
  "GSP30abhmal2u:301": "abhyeti yoge rūḍhe na kṣaṇāt kām api saṃvidam // 2.142 //",
  "GSP30abhmal2u:302": "atraiva tv asmatpūrvācāryāṇāṃ dhiṣaṇā bhṛśam",
  "GSP30abhmal2u:303": "abhyamaṃsta bhavābhogavibhramāṇām asaṃnidhim // 2.143 //",
  "GSP30abhmal2u:304": "vedasāṃkhyabhavedvādanyāyasaugatalaukikaiḥ",
  "GSP30abhmal2u:305": "pañcarātrakriyāśāstrasiddhāntādibhir alam // 2.144 //",
  "GSP30abhmal2u:306": "ucitocitavijñānakriyāṃśaparibhāvakaiḥ",
  "GSP30abhmal2u:307": "sarvaiḥ svaprakriyārūḍhais tais tair aucityayogataḥ // 2.145 //",
  "GSP30abhmal2u:308": "yatra bījasamāvāpakhananādikriyākramaḥ",
  "GSP30abhmal2u:309": "akāri śāmbhavānekaśākhābhir yo 'tivistṛtaḥ // 2.146 //",
  "GSP30abhmal2u:310": "tasya cidbhairavataroḥ phalam etad anuttaram",
  "GSP30abhmal2u:311": "āśramasthitacaryādyair jaṭājālāñjanāntakaiḥ // 2.147 //",
  "GSP30abhmal2u:312": "kṛtair apy akṛtair vāpi yatra no labhyate bhidā",
  "GSP30abhmal2u:313": "tatraiva yoge viśrāntiṃ kurvatāṃ bhavaḍambaraḥ // 2.148 //",
  "GSP30abhmal2u:314": "himānīva mahāgrīṣme svayam eva pralīyate",
  "GSP30abhmal2u:315": "alaṃ hi carvyamāṇe 'smin sarase saṃvidāsave // 2.149 //",
  "GSP30abhmal2u:316": "nissaranti mahollāsāḥ saṃkhyā yeṣu na vidyate",
  "GSP30abhmal2u:317": "teṣāṃ ca prakaṭīkārāḥ kṛtāḥ prāg eva vistarāt",
  "GSP30abhmal2u:318": "atrābhinavagupte tu tattve ke 'py eva niścitāḥ // 2.150 //",
  "GSP30abhmal2u:319": "ketakīkusumasaurabhe bhṛśaṃ",
  "GSP30abhmal2u:320": "\\ \\ bhṛṅga eva rasiko na makṣikā",
  "GSP30abhmal2u:321": "bhairavīyaparamādvayārcane",
  "GSP30abhmal2u:322": "\\ \\ ko 'pi rajyati na bhedamohitaḥ // 2.151 //",
  "GSP30abhmal2u:323": "nātra rūḍhasya kāryā syāc chuddhiḥ kācana kutracit",
  "GSP30abhmal2u:324": "aśuddhaṃ hi jagaty eva bhairavātmani kiṃ bhavet // 2.152 //",
  "GSP30abhmal2u:325": "aśuddhe 'pi ca bhūtaughe kena śuddhiḥ pratāyatām",
  "GSP30abhmal2u:326": "anavasthā bhaved itthaṃ vyarthānyonyāśritis tathā // 2.153 //",
  "GSP30abhmal2u:327": "aśuddhasya tirodhāne śuddhaṃ nāma pralīyate",
  "GSP30abhmal2u:328": "pratiyogikṛtaṃ tad dhi na svabhāvena nīlavat // 2.154 //",
  "GSP30abhmal2u:329": "ata eva na kaścid āgraho",
  "GSP30abhmal2u:330": "\\ \\ viṣayāṇāṃ grahaṇe 'py apohane",
  "GSP30abhmal2u:331": "parabhairavasaṃvidātmanaḥ",
  "GSP30abhmal2u:332": "\\ \\ svayam evocchalitā hi bhoktṛtā // 2.155 //",
  "GSP30abhmal2u:333": "sarvam atra vihitaṃ yato 'munā",
  "GSP30abhmal2u:334": "\\ \\ vartmanā sakalam eva yujyate",
  "GSP30abhmal2u:335": "mārgam evam apahastya kiṃcana",
  "GSP30abhmal2u:336": "\\ \\ kāpi naiva nanu yāti yuktatām // 2.156 //",
  "GSP30abhmal2u:337": "tathāhi dīkṣā nāmeyaṃ yā malānāṃ nikartanī",
  "GSP30abhmal2u:338": "sa bhedavādināṃ pakṣe kathaṃ nāmopapadyate // 2.157 //",
  "GSP30abhmal2u:339": "tathāhi yo malo nāma sa kathaṃ citsvabhāvakam",
  "GSP30abhmal2u:340": "ātmānam āvṛṇīte kva vibhor āvaraṇakriyā // 2.158 //",
  "GSP30abhmal2u:341": "na ca prakāśas tamasā jātu saṃvriyate yataḥ",
  "GSP30abhmal2u:342": "prakāśodaya evāyaṃ dhvāntadhvaṃsakriyātmakaḥ // 2.159 //",
  "GSP30abhmal2u:343": "kiṃ cāvaraṇam uktaṃ hi raśmyāder gatidharmiṇaḥ",
  "GSP30abhmal2u:344": "pratīghātātmakaṃ tat kiṃ vibhor agatidharmiṇaḥ // 2.160 //",
  "GSP30abhmal2u:345": "api vā jñeyatāmātratirodhānaṃ hi saṃvṛteḥ",
  "GSP30abhmal2u:346": "paṭādinā ghaṭādeḥ syān na svarūpānyathāsthitiḥ // 2.161 //",
  "GSP30abhmal2u:347": "na cātmānaś cidātmatvāj jñeyatvam adhiśerate",
  "GSP30abhmal2u:348": "tadāvaraṇam eṣāṃ tu śabdeṣv api na śobhate // 2.162 //",
  "GSP30abhmal2u:349": "nanv īśvarasya te jñeyā aṇavaḥ katham īdṛśam",
  "GSP30abhmal2u:350": "cidātmakaṃ hi na jñeyaṃ cidātmatvatirohiteḥ // 2.163 //",
  "GSP30abhmal2u:351": "saṃvij jñeyeti śabdo 'yaṃ vandhyā me jananītyadaḥ",
  "GSP30abhmal2u:352": "vākyaṃ smarayatīva svaṃ svātmasabrahmacāri yat // 2.164 //",
  "GSP30abhmal2u:353": "kiṃceśvarasya sārvajñyaṃ tāvatā pratihanyate",
  "GSP30abhmal2u:354": "āvṛtān vetti nāṇūn yan na tv eṣāṃ kācana kṣatiḥ // 2.165 //",
  "GSP30abhmal2u:355": "nanv anāvaraṇe nīle jñātur āvaraṇe sati",
  "GSP30abhmal2u:356": "na darśanaṃ tathā bādhā na sarvajño malāvṛtaḥ // 2.166 //",
  "GSP30abhmal2u:357": "maivaṃ tatra hi dṛgraśmīn gacchataḥ pratihanti tat",
  "GSP30abhmal2u:358": "paṭādi na tu vijñātur asty āvaraṇasaṃbhavaḥ // 2.167 //",
  "GSP30abhmal2u:359": "malaś cāvyāpako vyāptur āvāraka iti sphuṭam",
  "GSP30abhmal2u:360": "ghaṭe 'pi vyomni saṃdadhyād aśūnyatvaṃ svarūpataḥ // 2.168 //",
  "GSP30abhmal2u:361": "ātmanaś cādhikāryatvān malaḥ kiṃcitkaro na cet",
  "GSP30abhmal2u:362": "katham āvaraṇāyaiṣa śakto nanu ca bhoḥ kimu // 2.169 //",
  "GSP30abhmal2u:363": "malasadbhāvamātraṃ hi tasyāvaraṇam ucyate",
  "GSP30abhmal2u:364": "malena sadvitīyo 'ṇur āvṛtaḥ paribhāṣyate // 2.170 //",
  "GSP30abhmal2u:365": "hantānena nayenaiṣa śivam uktātmanām api",
  "GSP30abhmal2u:366": "sthitam āvaraṇaṃ satyaṃ malasadbhāvamātrataḥ // 2.171 //",
  "GSP30abhmal2u:367": "kiṃcāvṛto malenātmā malam eva na vetti kim",
  "GSP30abhmal2u:368": "tadasaṃvedane tasya kiṃ malāntaram ucyate // 2.172 //",
  "GSP30abhmal2u:369": "nanv ataḥ kiṃ malaṃ vettu tarhi vidyākale vinā",
  "GSP30abhmal2u:370": "sarvajñatvaṃ bhavet tac ca malaṃ viditam eva sat // 2.173 //",
  "GSP30abhmal2u:371": "jahātv ātmābhyupāyais tais tair vicitraiḥ prakalpitaiḥ",
  "GSP30abhmal2u:372": "kiṃcāvaraṇam etena yasyātmani bhavet tataḥ // 2.174 //",
  "GSP30abhmal2u:373": "ghaṭādau jñātṛkartṛtve katham asya bhaviṣyataḥ",
  "GSP30abhmal2u:374": "nanu vidyākale kiṃcijjñatvakartṛtvapade smṛte // 2.175 //",
  "GSP30abhmal2u:375": "itthaṃ vimūḍhamatayo vañcyante na tu paṇḍitāḥ",
  "GSP30abhmal2u:376": "jaḍasvabhāvā māyaiṣā tatsūtiś ca kalādikaḥ // 2.176 //",
  "GSP30abhmal2u:377": "acidātmā kathaṃkāraṃ cidabhivyañjanakṣamaḥ",
  "GSP30abhmal2u:378": "abhivyaktā ca cidvibhvī kiṃcittvādiviśeṣaṇaiḥ // 2.177 //",
  "GSP30abhmal2u:379": "viśeṣyatāṃ kathaṃ nāma sāṃśavastūcitaṃ hi tat",
  "GSP30abhmal2u:380": "nanu devaḥ kalāvidyākaraṇo vyañjayec citam // 2.178 //",
  "GSP30abhmal2u:381": "vyanaktu sarvato hanta nāsyāśaktir athāgrahaḥ",
  "GSP30abhmal2u:382": "male sadātane cāsya kathaṃ muktir bhaviṣyati // 2.179 //",
  "GSP30abhmal2u:383": "roddhrī śaktir malasyāsti sā ca kvāpi nivartate",
  "GSP30abhmal2u:384": "kvāpi pravartate ceti dhig idaṃ mūḍhabhāṣitam // 2.180 //",
  "GSP30abhmal2u:385": "jaḍānāṃ ko 'nusandhiḥ syāt taṃ vinaitat kathaṃ bhavet",
  "GSP30abhmal2u:386": "atha tatrāpi devasya hetutābhyupagamyate // 2.181 //",
  "GSP30abhmal2u:387": "kiṃ nimittam asau devas tāṃ śaktiṃ saṃpravartayet",
  "GSP30abhmal2u:388": "pravartitāṃ vā kiṃ nāma tāṃ nivartayate punaḥ // 2.182 //",
  "GSP30abhmal2u:389": "svātantryād iti cet pūrṇaṃ tad evāśrīyate na kim",
  "GSP30abhmal2u:390": "malasya dhvāntarūpasya na ca pāko 'pi kaścana // 2.183 //",
  "GSP30abhmal2u:391": "sa hy anyatādānayogād dhanty amuṣya dhruvātmatām",
  "GSP30abhmal2u:392": "etena malasaṃbandhād īśvarecchāpracoditaḥ // 2.184 //",
  "GSP30abhmal2u:393": "bhogalobhakathāviṣṭaḥ paśuḥ sṛṣṭyānugṛhyate",
  "GSP30abhmal2u:394": "iti yad bhaṇyate mūlahataṃ taj,",
  "GSP30abhmal2u:395": "janitaṃ tataḥ // 2.185 //",
  "GSP30abhmal2u:396": "svātmapracchādanakrīḍāmātram eva malaṃ viduḥ",
  "GSP30abhmal2u:397": "svatantro hi vibhuḥ kiṃcit kiṃ na svātmani bhāsayet // 2.186 //",
  "GSP30abhmal2u:398": "yac ca karmāpi nāmeṣṭaṃ tattāvat pravicāryatām",
  "GSP30abhmal2u:399": "tathāhi karmasaṃbandhe sthite 'pi katham īdṛśaḥ // 2.187 //",
  "GSP30abhmal2u:400": "mahāpralaya ucyate mahāsṛṣṭiś ca vā katham",
  "GSP30abhmal2u:401": "nanv īśvarecchayā tatra karmāyāti niruddhatām // 2.188 //",
  "GSP30abhmal2u:402": "karmaudāsīnyayogena karmāntaram apekṣatām",
  "GSP30abhmal2u:403": "īśvaro 'tha navā pūrvapakṣe saṃbhava eva ca // 2.189 //",
  "GSP30abhmal2u:404": "nasaṃbhave sa kutrāṃśe caiśvaryam adhigacchatu",
  "GSP30abhmal2u:405": "karmataḥ sarvam evedaṃ syāt sṛṣṭipralayādikam // 2.190 //",
  "GSP30abhmal2u:406": "atha karmānapekṣo vā karmaṇāṃ rodhanaṃ tataḥ",
  "GSP30abhmal2u:407": "sadā niruddhāny eveśaḥ karmāṇi kurutāṃ vibhuḥ // 2.191 //",
  "GSP30abhmal2u:408": "nanu teṣāṃ svabhāvo 'yaṃ yadbhogaprasavātmatā",
  "GSP30abhmal2u:409": "kathaṃ svabhāva eṣa syād yaḥ paropādhitāṃ gataḥ // 2.192 //",
  "GSP30abhmal2u:410": "anapekṣo hi bhāvānāṃ svabhāvaḥ karmaṇāṃ tataḥ",
  "GSP30abhmal2u:411": "īśaiṣaṇānapekṣāṇāṃ yadrūpaṃ tatsvakaṃ vapuḥ // 2.193 //",
  "GSP30abhmal2u:412": "kiṃ ca pralayalīnāni karmāṇi sthitibhāñjy api",
  "GSP30abhmal2u:413": "kiṃ prabodhayate devaḥ kiṃ nu dṛ[sṛ]ṣṭair hi taiḥ kṛtam // 2.194 //",
  "GSP30abhmal2u:414": "malapākāya cet so 'pi sudūram apasāritaḥ",
  "GSP30abhmal2u:415": "kiṃ cātmā vibhur evaiṣa sa kiṃ nāma karoti hi // 2.195 //",
  "GSP30abhmal2u:416": "iti pūrvaṃ vicāraś ca vistareṇa prapañcitaḥ",
  "GSP30abhmal2u:417": "mṛddaṇḍacakrasūtreṣu dhīmān karteśvaraḥ sthitaḥ // 2.196 //",
  "GSP30abhmal2u:418": "kumbhakārasya kartṛtvaṃ kutrāṃśe nv avatiṣṭhatām",
  "GSP30abhmal2u:419": "akṛṣṭapacyabījeṣu prarohaprasavādike // 2.197 //",
  "GSP30abhmal2u:420": "pūrvaṃ karotu hetutvaṃ na sasyeṣv iti ko nayaḥ",
  "GSP30abhmal2u:421": "idaṃ duṣkṛtam etac ca sukṛtaṃ phalabhedataḥ // 2.198 //",
  "GSP30abhmal2u:422": "iti yat pravibhaktaṃ kiṃ tatrāsyecchaiva jṛmbhate",
  "GSP30abhmal2u:423": "svatantro yady asau kasmāt parapīḍākārīṃ nijām // 2.199 //",
  "GSP30abhmal2u:424": "icchāṃ gṛhṇāti yo nityaṃ karuṇārasanirbharaḥ",
  "GSP30abhmal2u:425": "nanu svabhāvāttattādṛk karmātaḥ phaladāyakam // 2.200 //",
  "GSP30abhmal2u:426": "prāyaścittādikaraṇāc chāmyec ceti vicārayan",
  "GSP30abhmal2u:427": "devas tathaiva tanute śāstraṃ citropadeśakam // 2.201 //",
  "GSP30abhmal2u:428": "śaivaṃ, svabhāva edādṛk karmaṇām iti ko nayaḥ",
  "GSP30abhmal2u:429": "bījam aṅkurasaṃsūtisvabhāvam iti mādṛśaḥ // 2.202 //",
  "GSP30abhmal2u:430": "pūrvavṛddhavyavahṛter vijñātuṃ prabhaviṣṇavaḥ",
  "GSP30abhmal2u:431": "īśvaras tu nijecchayā vinā na hi kadācana // 2.203 //",
  "GSP30abhmal2u:432": "avalokitavān karmaphalavaicitryacāturīm",
  "GSP30abhmal2u:433": "tasmād devaḥ sarvakartā yadi syāt",
  "GSP30abhmal2u:434": "kartāraḥ syur nātmavargāḥ kathaṃcid",
  "GSP30abhmal2u:435": "no kartāras te 'pi cet karmavandhyān",
  "GSP30abhmal2u:436": "uddiśyainān sarvakartā na devaḥ // 2.204 //",
  "GSP30abhmal2u:437": "itthaṃ ca bhedadṛṣṭyedaṃ karma nāma na mu[yu]ktimat",
  "GSP30abhmal2u:438": "etāvān atra saṃkṣopo vyāso 'nyatra tu darśitaḥ // 2.205 //",
  "GSP30abhmal2u:439": "saṃvedanātmako deva ekas tasmāt svataḥ khalu",
  "GSP30abhmal2u:440": "sarvakartā sa vaicitryāt karmayogīti bhaṇyate // 2.206 //",
  "GSP30abhmal2u:441": "māyā ca nāma viśvasya yā kāraṇam iti sthitā",
  "GSP30abhmal2u:442": "sā dharaṇyantatattvāṃśagarbhā nityā yadi sphuṭam // 2.207 //",
  "GSP30abhmal2u:443": "pralayo na kadācit syān nanu sa vyaktibhāvataḥ",
  "GSP30abhmal2u:444": "vyaktiṃ nāma na jānīmo vijñānaṃ grāhyatā yataḥ // 2.208 //",
  "GSP30abhmal2u:445": "tadīśvaraparajñānagrāhyatāsti sadātanī",
  "GSP30abhmal2u:446": "tasyām avidyamānāyām īśvaraḥ kāraṇaṃ kutaḥ // 2.209 //",
  "GSP30abhmal2u:447": "sphuṭaṃ prakurute kumbhaṃ tadvad īśe bhaviṣyati",
  "GSP30abhmal2u:448": "maivam antarbahīrūpakaraṇapravibhedataḥ // 2.210 //",
  "GSP30abhmal2u:449": "sphuṭāsphuṭādivijñānaṃ yuktaṃ kumbhakṛti sphuṭam",
  "GSP30abhmal2u:450": "īśvarasya sphuṭodārapūrvavijñānaśālinaḥ // 2.211 //",
  "GSP30abhmal2u:451": "ko na jñāto bhaved bhāgo yatrāpi vyaktyapekṣitā",
  "GSP30abhmal2u:452": "satkāryavādināṃ deśe kāraṇe 'pi sphuṭaṃ sthitam // 2.212 //",
  "GSP30abhmal2u:453": "viśvam ityapi māyāyāṃ sphuṭaṃ syād asamañjasam",
  "GSP30abhmal2u:454": "vyāpakāś ca śivātmānas tattvaiḥ sākaṃ parasparam // 2.213 //",
  "GSP30abhmal2u:455": "kathaṃ ca nāma vidyantāṃ vyāpakatvatirohiteḥ",
  "GSP30abhmal2u:456": "vikāsaḥ paramo vyāptiḥ saṃvido bheda ucyate // 2.214 //",
  "GSP30abhmal2u:457": "māyīyaṃ kañcukavrātaṃ yathā karaṇasaṃcayaḥ",
  "GSP30abhmal2u:458": "vicāritaḥ pūrvam eva kāryavargaś ca carcitaḥ // 2.215 //",
  "GSP30abhmal2u:459": "yāvac chivapadādhyāsavandhyaṃ viśvaṃ na visphuret",
  "GSP30abhmal2u:460": "tatsvātantryakathāmātram etad ity avadhāryatām // 2.216 //",
  "GSP30abhmal2u:461": "evaṃ malādyabhāve hi kā dīkṣā ko hi dīkṣakaḥ",
  "GSP30abhmal2u:462": "dīkṣāpātraṃ ca ko vā syād iti kiṃcin na yujyate // 2.217 //",
  "GSP30abhmal2u:463": "śiṣye 'dhvany anale kumbhe maṇḍale srukkarādike",
  "GSP30abhmal2u:464": "samastādhvakṛto nyāsaḥ kathaṃ vāpy upapadyatām // 2.218 //",
  "GSP30abhmal2u:465": "nahi tāvanta eva syur nanu saṃkalpanāvaśāt",
  "GSP30abhmal2u:466": "śodhyaśodhakabhāvo 'yaṃ sarva evodito nanu // 2.219 //",
  "GSP30abhmal2u:467": "kalpitaṃ cet phalet satyaṃ manorājyārjitaśriyaḥ",
  "GSP30abhmal2u:468": "jayanti nākasāmrājyalābhaviśrāntiyogataḥ // 2.220 //",
  "GSP30abhmal2u:469": "kiṃ nāma balavadrūpasaṃkalpapathavartinaḥ",
  "GSP30abhmal2u:470": "phalanti na tathā bhāvā dhyānādiviṣanāśavat // 2.221 //",
  "GSP30abhmal2u:471": "saṃkalpadārḍhyam ity eva dhyānaṃ saṃśayarūṣitam",
  "GSP30abhmal2u:472": "dhyānaṃ ca na phaled eva svayaṃ pakṣadvayāgrahāt // 2.222 //",
  "GSP30abhmal2u:473": "hanta saṃkalpanāyogād yadi jāyeta tatphalam",
  "GSP30abhmal2u:474": "kim asaṃvinmayān bhāvān bāhyān kāṃścit abhīpsasi // 2.223 //",
  "GSP30abhmal2u:475": "saṃkalpenaiva saṃskāraḥ kuṇḍāgniguruśiṣyagaḥ",
  "GSP30abhmal2u:476": "sa eva ca phalābhāsī tatsaṃvid avaśiṣyate // 2.224 //",
  "GSP30abhmal2u:477": "saṃvidaś ca svatantrāyās tathārūpāvabhāsanam",
  "GSP30abhmal2u:478": "dīkṣeti kila mantavyaṃ muñcyante jantavo yayā // 2.225 //",
  "GSP30abhmal2u:479": "ata eva tilājyādeḥ svarūpe grahaṇe mitau",
  "GSP30abhmal2u:480": "kramo vā niyamo neha kaścic chāstre nirūpitaḥ // 2.226 //",
  "GSP30abhmal2u:481": "nanu mantreṣu kiṃ nāma niyamaḥ sarvavarṇabhāk",
  "GSP30abhmal2u:482": "rūpaṃ paraṃ hi kathitaṃ dīkṣāpi na tathā katham // 2.227 //",
  "GSP30abhmal2u:483": "evam evārṇadāhasya yadbhavatsaṃmataṃ hitam",
  "GSP30abhmal2u:484": "kiṃ tu tāvati ye rūḍhiṃ na prāptās tān prati dhruvam // 2.228 //",
  "GSP30abhmal2u:485": "māntro 'yaṃ niyamaḥ prokta upayogaṃ ca gacchati",
  "GSP30abhmal2u:486": "pratibuddhā hi te mantrā vimarśapathavartinaḥ // 2.229 //",
  "GSP30abhmal2u:487": "svatantrasyaiva ciddhāmna svātantryāt kartṛtāmayāḥ",
  "GSP30abhmal2u:488": "mantrā viśanty evācāryaṃ taṃ tādātmyaniyogataḥ // 2.230 //",
  "GSP30abhmal2u:489": "svatantrīkurvate yānti karaṇāny api kartṛtām",
  "GSP30abhmal2u:490": "itthaṃ dīkṣādividhaye ye 'py anye vidhayo matāḥ // 2.231 //",
  "GSP30abhmal2u:491": "kiṃ nāma kurvatāṃ kṛtyaṃ niṣedhaṃ tv api vā katham",
  "GSP30abhmal2u:492": "te 'py atraivopapadyante tat sarvaṃ vihitaṃ tv iha // 2.232 //",
  "GSP30abhmal2u:493": "sarvaṃ caitad amutraiva pratiṣiddhaṃ yataḥ sphuṭam",
  "GSP30abhmal2u:494": "pratiṣedhe darśite 'sya kiṃ cādvaitapathāśritaḥ // 2.233 //",
  "GSP30abhmal2u:495": "pratiṣedho 'pi vihitaḥ so 'pi ca pratiṣidhyate",
  "GSP30abhmal2u:496": "itthaṃ svasaṃvidambhodhiḥ svātmani procchalaty alam // 2.234 //",
  "GSP30abhmal2u:497": "itthaṃ ca viśvam evedaṃ jagadānandasundaram",
  "GSP30abhmal2u:498": "tadvipakṣaṃ ca bhedāṃśam itthaṃ kṣapayatetarām // 2.235 //",
  "GSP30abhmal2u:499": "parameśamukhodbhūtajñānacandrasya sarvataḥ",
  "GSP30abhmal2u:500": "tāvatā svaprabhābhārabhāsvarāḥ sumarīcayaḥ // 2.236 //",
  "GSP30abhmal2u:501": "śivacandrāṃśusaṃghātapātamātravilāpitaḥ",
  "GSP30abhmal2u:502": "samastabhāvaśītāṃśukālakūṭo rasāyate // 2.237 //",
  "GSP30abhmal2u:503": "tatrāniśaṃ nimajjantas tadrasāpānaghūrṇitāḥ",
  "GSP30abhmal2u:504": "tadrasībhūya tiṣṭhāmaḥ śuddhās tāpatrayojjhitāḥ // 2.238 //",
  "GSP30abhmal2u:505": "parameśamukhaṃ tu śaktir uktā bhavatīcchā nanu sodbhavaṃ gatā",
  "GSP30abhmal2u:506": "pratipadyata īśvarādibhinnasthitivijñānaśaśāṅkaśaktivṛttam // 2.239 //",
  "GSP30abhmal2u:507": "śaśinaḥ kila tasya sarvato yaḥ paripūrṇaḥ prasṛto marīcipuñjaḥ",
  "GSP30abhmal2u:508": "iyam eva hi sā kriyātmikoktā parameśasya jaganmayī svaśaktiḥ // 2.240 //",
  "GSP30abhmal2u:509": "tad idaṃ trikaśaktinirbharaṃ paramaṃ bhairavam eva jṛmbhate",
  "GSP30abhmal2u:510": "na tu tadvyatireki saṃbhavet svavijṛmbhā vijayo 'sya kīrtitaḥ // 2.241 //",
  "GSP30abhmal2u:511": "tata eva jagaj jayanty amī sphuṭam arthaḥ prakaṭo 'pi yujyate naḥ",
  "GSP30abhmal2u:512": "bahuvācakayoga īdṛśaṃ tat paripūrṇatvam amuṣya vākyabhedam // 2.242 //",
  "GSP30abhmal2u:513": "ity eka eva śloko 'yaṃ cidātmā bhairavaḥ svayam",
  "GSP30abhmal2u:514": "samastabhāvasaṃdarbhanirbharo vyākṛtaḥ sphuṭam // 2.243 //",
  "GSP30abhmal2u:515": "saṃsāragaranāśāya tārkṣyādhiṣṭhitadṛṣṭayaḥ",
  "GSP30abhmal2u:516": "viṣam evopayuñjānāḥ prāpnuvanty amṛtīṃ sthitim // 2.244 //",
  "GSP30abhmal2u:517": "iti darśitam etāvat svaprakāśasvasaṃvidā",
  "GSP30abhmal2u:518": "siddhaṃ tadvyatirekeṇa na kiṃcid eva kalpate // 2.245 //",
  "GSP30abhmal2u:519": "yāvatsvasaṃvidviśrāntaṃ yat tāvat tat sad eva hi",
  "GSP30abhmal2u:520": "kālāntaravyapekṣe hi satyatvaṃ syān na kutracit // 2.246 //",
  "GSP30abhmal2u:521": "saṃvidaḥ kālayogaś ca vistareṇa nivāritaḥ",
  "GSP30abhmal2u:522": "tat svasaṃvid yathā deśaṃ vitared vartate tathā // 2.247 //",
  "GSP30abhmal2u:523": "tathā saṃvidy akṣamayyāṃ nikaṣāśmani ropitam",
  "GSP30abhmal2u:524": "na yat tat saṃśayāyaiva śāstre 'py uktam avastu tat // 2.248 //",
  "GSP30abhmal2u:525": "svasaṃvid anupārohi pralāpān na viśiṣyate",
  "GSP30abhmal2u:526": "tac cchāstraṃ prakriyā sā ca yat saṃvidi vivartate // 2.249 //",
  "GSP30abhmal2u:527": "hṛdayāj jagato jātāḥ sarvasyaite kṣayodayāḥ",
  "GSP30abhmal2u:528": "svapnasyeva suṣuptākhyāt svasaṃvicchāstracarcitāḥ // 2.250 //",
  "GSP30abhmal2u:529": "rūpālokamanaskārasāmagrī saṃhṛtiḥ sthitiḥ",
  "GSP30abhmal2u:530": "sṛṣṭir nimeṣonmeṣau ca satāṃ saṃkocakalpanam // 2.251 //",
  "GSP30abhmal2u:531": "ityādikā mātṛmeyamānarūpā sthitiḥ sadā",
  "GSP30abhmal2u:532": "svasaṃvidaḥ supūrṇāyāḥ prapañcaracanā svayam // 2.252 //",
  "GSP30abhmal2u:533": "sarvasarvātmadigdeśakālākārā svayaṃ hi sā",
  "GSP30abhmal2u:534": "satyamithyātvanirṇītis tata eva hi jāyate // 2.253 //",
  "GSP30abhmal2u:535": "ācāryotpaladevo 'pi tadetadupadiṣṭavān",
  "GSP30abhmal2u:536": "bahiḥ sadasadātmāpi svasaṃvidi madīyadṛk // 2.254 //",
  "GSP30abhmal2u:537": "paśyatv iti svatantrasya niyatiḥ sendriyābhidhā",
  "GSP30abhmal2u:538": "saiva rūdhā śivād ā ca krimeḥ svāṃ saṃvidaṃ śritā // 2.255 //",
  "GSP30abhmal2u:539": "tad eva deve saṃsāraḥ sa śivaḥ parameīŭvaraḥ",
  "GSP30abhmal2u:540": "tatra viśrāntim āpanno mukta ity abhidhīyate // 2.256 //",
  "GSP30abhmal2u:541": "etatprasādāj jīvanti brahmādyāḥ sthāvarāntakāḥ",
  "GSP30abhmal2u:542": "aviluptā sadā seyaṃ saṃvittir iti gṛhyatām // 2.257 //",
  "GSP30abhmal2u:543": "vibhānty api hi sā devī na tayā rahitaṃ kvacit",
  "GSP30abhmal2u:544": "ātmānaṃ sādhayet kvāpi kvāpi dūṣayate kvacit // 2.258 //",
  "GSP30abhmal2u:545": "anyathaiva sthāpayate na ca yāti vikāritām",
  "GSP30abhmal2u:546": "sādhandūṣaṇānyatvavandhyāpi parameśvarī // 2.259 //",
  "GSP30abhmal2u:547": "bhāsate ca tathātvena tat svatantrā sphuṭā hi sā",
  "GSP30abhmal2u:548": "śrīmān maheśvaro devaḥ pūrveṣām api yo guruḥ // 2.260 //",
  "GSP30abhmal2u:549": "sa etad eva provāca lokānugrahahetutaḥ",
  "GSP30abhmal2u:550": "mūḍhāḥ kiṃ niḥsāre vāyasaviraṭitakalpe",
  "GSP30abhmal2u:551": "tiṣṭatha vacasi vṛthaivaṃ svāṃ saṃvidam āvarjya",
  "GSP30abhmal2u:552": "saṃviddevatayaiva yad ādiṣṭaṃ nikaṭe 'py atha",
  "GSP30abhmal2u:553": "sarva ādriyamāṇās tattaddeśe jīvanmuktā bhavanti // 2.261 //",
  "GSP30abhmal2u:554": "tad atra nītau saṃvittir evāsau gurur ucyate",
  "GSP30abhmal2u:555": "giraty eva yato viśvaṃ sṛṣṭisaṃhṛtiyogataḥ // 2.262 //",
  "GSP30abhmal2u:556": "tad atra mukhyā yā rūḍhiḥ saṃbandhaḥ para ucyate",
  "GSP30abhmal2u:557": "enayā yad yad ādiṣṭaṃ jñānaṃ sāṃsiddhikaṃ tu tat // 2.263 //",
  "GSP30abhmal2u:558": "yatrāsmadguruvargasya sthitā nityāvasthitiḥ",
  "GSP30abhmal2u:559": "traiyambakādisaṃtānabhedo yasmāt pravartate // 2.264 //",
  "GSP30abhmal2u:560": "yatroktaṃ pūrvam ajñānatādātmyaṃ naśyatītyapi",
  "GSP30abhmal2u:561": "svasaṃvidas tu vaicitryaṃ gṛhṇatyā bhāty ayaṃ tataḥ // 2.265 //",
  "GSP30abhmal2u:562": "antarālamahaddivyādivyādi śāstrasaṃgamaḥ",
  "GSP30abhmal2u:563": "tattvavannijavāgaṃśūn guror ātmavinirmitān // 2.266 //",
  "GSP30abhmal2u:564": "prādhānyaṃ prakaṭaṃ svasaṃvidaḥ",
  "GSP30abhmal2u:565": "gurutaḥ kila śāstrataḥ svataḥ",
  "GSP30abhmal2u:566": "tad ayaṃ mukhyatayā kṛtaḥ śramaḥ // 2.267 //",
  "GSP30abhmal2u:567": "śāstravṛttiparatantrito guruḥ",
  "GSP30abhmal2u:568": "svātmasaṃvidi ca tatpratiṣṭhitam",
  "GSP30abhmal2u:569": "tena sarvam idam ātmasaṃvidā",
  "GSP30abhmal2u:570": "siddhim eti nahi jātv asahyatām // 2.268 //",
  "GSP30abhmal2u:571": "etac chāstraṃ prayatnena carcyatāṃ he mumukṣavaḥ",
  "GSP30abhmal2u:572": "mā vṛthaivāyur āyastam anyaśāstreṣu nīyatām // 2.269 //",
  "GSP30abhmal2u:573": "abhedadṛṣṭir yā kācid bhedadṛṣṭir athāpi vā",
  "GSP30abhmal2u:574": "sātraivāyāti nirvāhaṃ tenaitat pravicāryatām // 2.270 //",
  "GSP30abhmal2u:575": "svapnakālaparijñānavī[tanidro] yathā tathā",
  "GSP30abhmal2u:576": "etacchāstrasamabhyāsaprabuddhahṛdayaḥ sadā // 2.271 //",
  "GSP30abhmal2u:577": "svasaṃvid eva tac chāstraṃ sā cāpekṣāvivarjitā",
  "GSP30abhmal2u:578": "tathā yady abhidhīyeta svataḥ prāmāṇyam ucyatām // 2.272 //",
  "GSP30abhmal2u:579": "śāsanaṃ śāsitavyaṃ ca śāsakaṃ ceti yat kila",
  "GSP30abhmal2u:580": "tattatrākālakalitaṃ svātantryādvaitasundaram // 2.273 //",
  "GSP30abhmal2u:581": "tām avasthitim ātmīyāṃ garbhīkṛtyānapāyinīm",
  "GSP30abhmal2u:582": "śrīkaṇṭhanāthaḥ provāca śrīmatkiraṇaśāsane // 2.274 //",
  "GSP30abhmal2u:583": "sarvam etat pravṛttyarthaṃ śrot\\rr ṇāṃ tu vibhedataḥ",
  "GSP30abhmal2u:584": "arthabhedāt tu bhedo 'yam upacārāt prakalpate // 2.275 //",
  "GSP30abhmal2u:585": "phalabhedo na kalpyo 'tra kalpyaś ced ayathātatham",
  "GSP30abhmal2u:586": "daśakāṣṭādaśāṣṭāṣṭabhedabhinnam idaṃ vibhoḥ // 2.276 //",
  "GSP30abhmal2u:587": "śivasadbhāvalābhaikaphalaṃ tallābhaprotsuke",
  "GSP30abhmal2u:588": "adhikāriṇy aṇau jātikulavarṇādyanādarāt // 2.277 //",
  "GSP30abhmal2u:589": "pravṛttam ekavākyatvaṃ yāvad āsādya vartate",
  "GSP30abhmal2u:590": "aṅgāṅgivṛttavaicitryāt tāvad ekam idaṃ viduḥ // 2.278 //",
  "GSP30abhmal2u:591": "trikaśāstraṃ tathābhūto gurur atrādvayātmakaḥ",
  "GSP30abhmal2u:592": "tadanantaravākyāṃśapuñjaḥ prakaraṇāni ca // 2.279 //",
  "GSP30abhmal2u:593": "māyīyabhedavṛttāntasphuṭabhāve bhavanti ca",
  "GSP30abhmal2u:594": "tathāpi śivasaṃprāptir mukhyam ante phalaṃ sthitam // 2.280 //",
  "GSP30abhmal2u:595": "adhikārī caika eva śivatāvāptibhājanam",
  "GSP30abhmal2u:596": "tathāpi tāvanmātre ca jāte prakaraṇātmani // 2.281 //",
  "GSP30abhmal2u:597": "yādṛk phalaṃ sphutaṃ mukhyaṃ paryantaphalam aṅgi vā",
  "GSP30abhmal2u:598": "tadaṅgaṃ vā tadvipakṣe parapakṣe paraṃ ca vā // 2.282 //",
  "GSP30abhmal2u:599": "api tattadvipakṣāṃśasamudbhāvanabhājanam",
  "GSP30abhmal2u:600": "tathocitaśarīrādes tathā saṃskārabhāginaḥ // 2.283 //",
  "GSP30abhmal2u:601": "guroḥ śiṣyasya cāpy uktas tādṛśo 'dhikriyākramaḥ",
  "GSP30abhmal2u:602": "tathā ca mṛtyuvidhvaṃsirasāyanavidhiṃ śritaḥ // 2.284 //",
  "GSP30abhmal2u:603": "pūrvaṃ saṃskāralābhāya kvāthavāntivirecanaiḥ",
  "GSP30abhmal2u:604": "dīkṣayā yā ca vikṛtiḥ nottaratra kriyāvidhau // 2.285 //",
  "GSP30abhmal2u:605": "tenādhikāriniyamas taddehavidaśādijaḥ",
  "GSP30abhmal2u:606": "tenocyate vaiṣṇavādyāḥ paśuśāsanasaṃśritāḥ // 2.286 //",
  "GSP30abhmal2u:607": "na śaive 'dhikṛtās tantre na śaivā vāmagocare",
  "GSP30abhmal2u:608": "te 'pi no dakṣiṇe te 'pi na syuḥ kulamate trike // 2.287 //",
  "GSP30abhmal2u:609": "uktaṃ śrībhairavakule pañcadīkṣākriyocitaḥ",
  "GSP30abhmal2u:610": "gurur ullaṅghitādhastyasrotā vā trikaśāstragaḥ // 2.288 //",
  "GSP30abhmal2u:611": "ittham ekādhikāritvam ātmatattvasamāśrayāt",
  "GSP30abhmal2u:612": "saṃskārāśraya .... bhedād bhinnādhikāritā // 2.289 //",
  "GSP30abhmal2u:613": "svacchandatantre tenoktaṃ sarvaśāstre śivaḥ phalam",
  "GSP30abhmal2u:614": "yataḥ śivodbhavāḥ sarve śivadhāmaphalā iti // 2.290 //",
  "GSP30abhmal2u:615": "tatraiva ca punaḥ proktam ūrdhvatattvavivecane",
  "GSP30abhmal2u:616": "yan na sāṃkhyair na yogīndrair na priye pāñcarātrikaiḥ // 2.291 //",
  "GSP30abhmal2u:617": "iyādi yāvad ākṣiptaṃ vādināṃ tu śatatrayam",
  "GSP30abhmal2u:618": "triṣaṣṭyā cādhikaṃ te hi tāvanmātravivecakāḥ // 2.292 //",
  "GSP30abhmal2u:619": "kathaṃ syur aparicchinnaśivatattvavidātmakāḥ",
  "GSP30abhmal2u:620": "atha tatrāṃśamātre 'pi śivasadbhāvam eva te // 2.293 //",
  "GSP30abhmal2u:621": "āropayeyus tat tāvan naiva suspaṣṭasaṃgati",
  "GSP30abhmal2u:622": "devadattādivākye hi sarvataḥ pūrṇavigrahe // 2.294 //",
  "GSP30abhmal2u:623": "devadattapadaśrotā tāvanmātrapade katham",
  "GSP30abhmal2u:624": "samagrapūrvavākyānāṃ samāropaṃ kariṣyati // 2.295 //",
  "GSP30abhmal2u:625": "kathaṃ cādhigamas tasya tāvato 'rthasya vākyataḥ",
  "GSP30abhmal2u:626": "tasmād eveti cet tarhi na padaśrotṛtā na ca // 2.296 //",
  "GSP30abhmal2u:627": "tāvanmātrasya so 'sty artha itthaṃ prakṛtigocare",
  "GSP30abhmal2u:628": "samagraśivaśāstrārthajñaptyā saṃpūrṇarūpayā // 2.297 //",
  "GSP30abhmal2u:629": "yogasāṃkhyārhatanyāyapāñcarātraśrutismṛtīḥ",
  "GSP30abhmal2u:630": "yady eva śivatattvena saṃpūrṇaṃ parikalpayet // 2.298 //",
  "GSP30abhmal2u:631": "tāvad astu na tu sphāras tāvāṃs tatreti carcitam",
  "GSP30abhmal2u:632": "jñaptiś ca śivatattvasya tatsaṃskārapuraḥsarā // 2.299 //",
  "GSP30abhmal2u:633": "anyathā pratyavāyaḥ syād upadeṣṭrupadeśyayoḥ",
  "GSP30abhmal2u:634": "tatsaṃskāragrahaś cet syāt kāmaṃ śāstrārtha īdṛśaḥ // 2.300 //",
  "GSP30abhmal2u:635": "na tu vaiṣṇavatā tasya sāṃkhyatā śrautatāpi vā",
  "GSP30abhmal2u:636": "anyasaṃskāram ūrdhvordhaṃ gṛhītvāpy anutiṣṭhati // 2.301 //",
  "GSP30abhmal2u:637": "vaiṣṇavādy eva tarhy asya pratyavāyo mahattaraḥ",
  "GSP30abhmal2u:638": "nanv advayapade 'muṣmin keyaṃ mukhyā prakalpanā // 2.302 //",
  "GSP30abhmal2u:639": "kiṃ brūṣe svayam eva tvaṃ bhedopahatavṛttikaḥ",
  "GSP30abhmal2u:640": "etad eva paraṃ dvaitaṃ bhavān eva saṃśritaḥ // 2.303 //",
  "GSP30abhmal2u:641": "yad ahaṃ vaiṣṇavo bhūṣṇuḥ śaive kiṃ nādhikāravān",
  "GSP30abhmal2u:642": "tat svayaṃ bhedamūḍhas tvaṃ bhede ca niyater balāt // 2.304 //",
  "GSP30abhmal2u:643": "tatas taiḥ pratyavāyaḥ syād yoga ity upapāditam",
  "GSP30abhmal2u:644": "kiṃ ca tādātmyayogena devatā pūjyate tataḥ // 2.305 //",
  "GSP30abhmal2u:645": "viṣṇutādātmyam āpannaḥ kathaṃ rudraṃ prapūjayet",
  "GSP30abhmal2u:646": "gītāsu ca tato gītaṃ yo yac chraddhaḥ sa eva saḥ // 2.306 //",
  "GSP30abhmal2u:647": "tādātmyabhāvanā yogāḥ phalaṃ mantrāḥ sva }}",
  "GSP30abhmal2u:648": "dadyus tadbhāvitātmātaḥ phalakāmasya siddhidaḥ // 2.307 //",
  "GSP30abhmal2u:649": "mokṣakāmasya tac chāstramokṣalipsor api sphuṭam",
  "GSP30abhmal2u:650": "taddoṣabhāvanākrāntaḥ kṣamas tāvati yojane // 2.308 //",
  "GSP30abhmal2u:651": "mukhyas tāvad ayaṃ kalpo yo yatraiva pratiṣṭhitaḥ",
  "GSP30abhmal2u:652": "nityaṃ tādātmyam āpannaḥ sa tatrādhikṛtas tv iti // 2.309 //",
  "GSP30abhmal2u:653": "ata eva tato grāhyaṃ jñānam ity abhidhīyate",
  "GSP30abhmal2u:654": "sa hi tādātmyam āpannas tadbhāvanavidhikramāt // 2.310 //",
  "GSP30abhmal2u:655": "śiṣyas tadaiva śāstraṃ tu gṛhṇan pūrvāparakramāt",
  "GSP30abhmal2u:656": "kathaṃ svabuddhyā saṃdhattāṃ tāvad yat tena saṃhitam // 2.311 //",
  "GSP30abhmal2u:657": "yas tu saṃdhātum īheta sa sākṣāt parameśvaraḥ",
  "GSP30abhmal2u:658": "tasya kiṃ vā guruḥ kuryāt so 'nyeṣāṃ gurur ucyate // 2.312 //",
  "GSP30abhmal2u:659": "nānyato vedavidbhyaś cetyata eva hi manvate",
  "GSP30abhmal2u:660": "tasmāt tādātmyam āpanno gurur ity abhidhīyate // 2.313 //",
  "GSP30abhmal2u:661": "sa ca yāvati yatraiva tatra tāvati nānyathā",
  "GSP30abhmal2u:662": "nanu vaiṣṇavaśāstrārthas tatkālaṃ śivabhāvanāt // 2.314 //",
  "GSP30abhmal2u:663": "tādātmyaṃ gurutāṃ hanti pūrṇadhīḥ pralapaty ayam",
  "GSP30abhmal2u:664": "rāmarāvaṇanāṭyeṣu nahy etā naṭabhūmikāḥ // 2.315 //",
  "GSP30abhmal2u:665": "nepathyādiparāvṛttyā yenānyatvaṃ prapadyate",
  "GSP30abhmal2u:666": "vaiṣṇavo viṣṇur evāhaṃ taddāso veti carcayan // 2.316 //",
  "GSP30abhmal2u:667": "idānīṃ na tathāsmīti kim etat susamañjasam",
  "GSP30abhmal2u:668": "atra hy ekatamā saṃvin mithyājñānatvam aśnute // 2.317 //",
  "GSP30abhmal2u:669": "yayā sa eva patitaḥ śiṣyo vā patito bhavet",
  "GSP30abhmal2u:670": "tasmān mukhyo hy ayaṃ kalpaḥ pratiśāstraṃ gurur guruḥ // 2.318 //",
  "GSP30abhmal2u:671": "uktaṃ svatantraśāstreṣu nāsau siddhiphalapradaḥ",
  "GSP30abhmal2u:672": "anyaśāstrarato yaḥ syāt tacchāstranirato 'pi vā // 2.319 //",
  "GSP30abhmal2u:673": "loke 'pi yāvad īdṛkṣaḥ pravādo jyotirādike",
  "GSP30abhmal2u:674": "viṣṇor bhāgavatā magāś ca savituḥ śāṃbhor jaṭābhasmino",
  "GSP30abhmal2u:675": "māt-ṛṇām atha mātṛmaṇḍalavido viprās tv atha brahmaṇaḥ",
  "GSP30abhmal2u:676": "śākyāḥ sattvahitasya buddhavapuṣo nagnās tathaivārhato",
  "GSP30abhmal2u:677": "yo yair deva upāsyate svavidhinā tais tasya kāryā kriyā // 2.320 //",
  "GSP30abhmal2u:678": "ata evādhikajñānaśālī saṃnihito yadi",
  "GSP30abhmal2u:679": "deśe tatra bhaven nānā nādhikārasya bhājanam // 2.321 //",
  "GSP30abhmal2u:680": "yas tv asmin pūrṇasaṃbodhe rūḍho vāstavaśāsane",
  "GSP30abhmal2u:681": "uttarottararūḍhyarthaṃ śiśoḥ karaṇamānasam (?) // 2.322 //",
  "GSP30abhmal2u:682": "phalasaṃpattaye vāpi bhāvāṃśavaśaśālinaḥ",
  "GSP30abhmal2u:683": "anugrahaṃ sa vai kuryāt pūrṇatvād ūrdhvavṛttitaḥ // 2.323 //",
  "GSP30abhmal2u:684": "nanv advaye kim ūrdhvaṃ syān na kiṃcid bhedamohitāḥ",
  "GSP30abhmal2u:685": "bhavatas tv adharāvasthā bheda evadharo yataḥ // 2.324 //",
  "GSP30abhmal2u:686": "tasmād ye kecanānye syuḥ paśuśāsanavartinaḥ",
  "GSP30abhmal2u:687": "vaiṣṇavāḥ saugatāḥ śrautās tathā śrutyantavādinaḥ // 2.325 //",
  "GSP30abhmal2u:688": "ityādayo nādhikṛtā jātucit patiśāsane",
  "GSP30abhmal2u:689": "uktavān yatra śāstreṣv apy adhikārivivecane // 2.326 //",
  "GSP30abhmal2u:690": "yo vaiṣṇavo manuṃ dadyāc chaivaṃ mūḍhamatiḥ śiśoḥ",
  "GSP30abhmal2u:691": "taṃ pāpaṃ vañcakaṃ tyaktvā śiśur nyāyyaṃ samācaret // 2.327 //",
  "GSP30abhmal2u:692": "ihāpy uktaṃ mokṣadaḥ syāt svabhyastajñānavān iti",
  "GSP30abhmal2u:693": "abhyastaṃ ca paraṃ jñānaṃ yato nāsty eva vicyutiḥ // 2.328 //",
  "GSP30abhmal2u:694": "paramādvayavijñānān na khalv apy asti vicyutiḥ",
  "GSP30abhmal2u:695": "svātmapakṣasthitāśeṣajñānanirbharavṛttikaḥ // 2.329 //",
  "GSP30abhmal2u:696": "kathaṃ ko vā kuto vāpi cyavatāṃ tiṣṭhatu kva vā",
  "GSP30abhmal2u:697": "itthaṃ ya eṣa śāstrārthaḥ sthitaḥ śaktiprabhāvataḥ // 2.330 //",
  "GSP30abhmal2u:698": "antaḥkṛtāśeṣatattvavarṇādibharanirbharaḥ",
  "GSP30abhmal2u:699": "sarvābhidho bhairavātmā so 'yam eva svarūpabhāk // 2.331 //",
  "GSP30abhmal2u:700": "śāstre 'smin parameśena jñānacandrākhyayā kṛtaḥ",
  "GSP30abhmal2u:701": "tadvyākhyātam idaṃ prasannagahanaṃ vākyaṃ mayā svāgama-",
  "GSP30abhmal2u:702": "prāmāṇyapratipādanakramavaśāt tattatprasaṅgād api",
  "GSP30abhmal2u:703": "atrārūḍhadhiyāṃ pramāṇamahimā viśvādvayoddāmito",
  "GSP30abhmal2u:704": "bhātīti svayam eva satyahṛdayā jñāsyanti kiṃ ślāghitaiḥ // 2.332 //",
  "GSP30abhmal2u:705": "ye samyak pravicāriṇo nanu śivāḥ kas tān prati prodyamaḥ",
  "GSP30abhmal2u:706": "kiṃ tair ye pravimarśadūraśikharārohakrame paṅgavaḥ",
  "GSP30abhmal2u:707": "pāṣāṇāyitavṛttayaḥ punar amī ye śāstravandhyā narāḥ",
  "GSP30abhmal2u:708": "saṃrambhaḥ pralayambudher iva tataḥ svātmany ayaṃ ghūrṇate // 2.333 //",
  "GSP30abhmal2u:709": "saṃśāmya svayam ātmani tyaja javāj jvālājaṭāḍambarān",
  "GSP30abhmal2u:710": "bhoḥ kalpānala dāhyam asti bhavato nādyāpi kiñcid yataḥ",
  "GSP30abhmal2u:711": "tvatprollāsavighūrṇanāghanaghuradghorasphuliṅgaśatair",
  "GSP30abhmal2u:712": "viśvaṃ vyāpya vilīnatāṃ gatam idaṃ drāk tvatprakāśātmakam // 2.334 //",
  "GSP30abhmal2u:713": "pravarapuranāmadheye pure pūrve kāśmīriko 'bhinavaguptaḥ",
  "GSP30abhmal2u:714": "mālinyādimavākye vārttikam etad racayati sma // 2.335 //"
}