{
    "GSP27motik_3u:0": "3. Prakaraṇa: Utpatti (3,1.1-41; 3,3.13-3,12.4; 3,13.50-3,16.41)",
    "GSP27motik_3u:1": "śrīrāmāya namaḥ / oṃ",
    "GSP27motik_3u:2": "kṛtvā cittaṃ svabodhasmaraṇavinihataṃ prauḍhamohāndhakāraṃ smṛtvā jñānapradāṃ tāṃ sumahitavibhavāṃ śrīguroḥ pādukāṃ ca /",
    "GSP27motik_3u:3": "dhyātvā vighnāntakaṃ taṃ śivasutam anaghaṃ śrīgaṇeśaṃ sureśam utpattyākhyāvagāhiprakaraṇavivṛtis tanyate bhāskareṇa //",
    "GSP27motik_3u:4_0": "evaṃ mumukṣuvyavahārākhye prakaraṇe vakṣyamāṇopadeśādhikāritvasampādananimittaṃ vyavahāraṃ",
    "GSP27motik_3u:4_1": "pratipādya tacchravaṇamātreṇa ca śrīrāmaṃ prāptatadanuṣṭhānaphalaṃ vibhāvya prapañcasyānutpattisatattvotpattijñānam",
    "GSP27motik_3u:4_2": "upādeyabhūtamokṣaprāptau mūlakāraṇatayā niścitya tadupapādakam utpattiprakaraṇam",
    "GSP27motik_3u:4_3": "ārabhamāṇaḥ vakṣyamāṇabrahmaikatvāśrayaṇena guruśiṣyabhāvānupapattiṃ puraskṛtya svavyatiriktaśiṣyopadeśabhāvena",
    "GSP27motik_3u:4_4": "paraprayuktaṃ codyam abhiśaṅkamānaḥ taduddhāranimittabhūtaṃ brahmaikatve 'pi svapnadṛṣṭāntena",
    "GSP27motik_3u:4_5": "padārthabhedagrāhakaṃ brahmavidanubhavaṃ prathamaṃ kathayati //",
    "GSP27motik_3u:5": "vāgbhābhir brahmavid brahma bhāti svapna ivātmani / yad-idaṃ-tat-sva-śabdārthair yo yad vetti sa vettu tat //MU_3,1.1//",
    "GSP27motik_3u:6_0": "uttaravākyasthaṃ vettīti padaṃ pūrvavākye 'pi yojanīyaṃ / tenāyam arthaḥ / brahmavit",
    "GSP27motik_3u:6_1": "brahmajñānī / vetti anubhavati / kim iti karmāpekṣāyāṃ paśya mṛgo dhāvatītivat vākyaṃ",
    "GSP27motik_3u:6_2": "karmatvena kathayati vāgbhābhir iti / brahma nānāpadārthabhāvena bṛṃhitaṃ kim api",
    "GSP27motik_3u:6_3": "sūkṣmaṃ vastu / bhāti vilasati / sphuratīti yāvat / kaiḥ bhāti / yad-idaṃ-tat-sva-śabdārthaiḥ /",
    "GSP27motik_3u:6_4": "yadādisarvanāmaśabdavācyabhūtaiḥ padārthaiḥ / tadrūpeṇeti yāvat / itthambhāve tṛtīyā /",
    "GSP27motik_3u:6_5": "padārthānāṃ ca yadādisarvanāmavācyatvaṃ vastūpalakṣaṇaṃ / yatra sarvanāma prayujyate",
    "GSP27motik_3u:6_6": "dravyam ity ucyate / so 'rthaḥ bhedyatvena vivakṣita ity abhiyuktasmaraṇāt jñeyam /",
    "GSP27motik_3u:6_7": "kutrādhāre bhāti / ātmani svabhittau / tadvyatiriktasya dvitīyasyābhāvāt / idaṃ bhānaṃ",
    "GSP27motik_3u:6_8": "ca arthāt jāgratkālīnaṃ jñeyam / svapnasya dṛṣṭāntatayopādānāt suṣupteḥ śūnyamātrabhānāspadatvāc",
    "GSP27motik_3u:6_9": "ca / yad-idaṃ-tat-sva-śabdārthaiḥ kābhiḥ / vāgbhābhiḥ / vāg atra samānaviṣayatvena",
    "GSP27motik_3u:6_10": "vikalpaḥ abhipretaḥ / tena vikalpabhānarūpair ity arthaḥ / bhāsamānā ete padārthāḥ",
    "GSP27motik_3u:6_11": "hi svapnapadārthavat vikalparūpā eva / tatsāratayā sthitasya śuddhacinmātrasyaiva",
    "GSP27motik_3u:6_12": "vastutaḥ arthatvāt / kasminn iva bhāti / svapne iva / yathā svapne / brahma svapnapadārthatayā",
    "GSP27motik_3u:6_13": "bṛṃhitam / ātmākhye vastuni / ātmani svabhittau / vāgbhābhiḥ vikalpabhānabhūtaiḥ /",
    "GSP27motik_3u:6_14": "yad-idaṃ-tat-sva-śabdārthaiḥ bhāti / tathā ity arthaḥ / svapne hi ātmabhāvena sthitasya",
    "GSP27motik_3u:6_15": "brahmaṇaḥ padārthabhāvena bhānaṃ sarvasākṣikam eva / nanv anye bauddhādayaḥ sarvathā",
    "GSP27motik_3u:6_16": "padārthāpahnavaṃ kurvanti / tat kathaṃ tvayaivam uktam ity āha yo yad iti / yaḥ yaḥ",
    "GSP27motik_3u:6_17": "kaścit brahmavidaḥ bauddhādiḥ yat yat padārthānāṃ sarvathā asattvādi vetti anubhavati /",
    "GSP27motik_3u:6_18": "saḥ tat vettu anubhavatu / kim asmākaṃ tadvedanena / brahmavidvedane eva tātparyāt",
    "GSP27motik_3u:6_19": "iti bhāvaḥ / atra ca yacchabdaḥ idamāditrayeṇa saha samānādhikaraṇyadarśanāt sāmānyaniṣṭhaḥ /",
    "GSP27motik_3u:6_20": "śiṣṭāḥ idamādayaḥ trayaḥ viśeṣaniṣṭhāḥ / tatrāpi idaṃśabdaḥ pratyakṣavedyaniṣṭhaḥ",
    "GSP27motik_3u:6_21": "iti sarvanāmacatuṣkenaiva sarvapadārthākṣepasiddhāv anupayuktatvād anyeṣām akathanam",
    "GSP27motik_3u:6_22": "iti jñeyam / atha vā brahmavid ity āmantraṇapadaṃ brahmajñānādhikṛte śrīrāme viśiṣṭādhikāritvasūcanāya",
    "GSP27motik_3u:6_23": "prayuktaṃ / tathā ca",
    "GSP27motik_3u:7": "sphuṭa evārthaḥ / nāpi duryojakatvākhyadoṣāpattiḥ //MT_3,1.1//",
    "GSP27motik_3u:8": "proktabrahmavidanubhavāśrayaṇena śaṅkāviṣayīkṛtaṃ paraprayuktaṃ codyaṃ pariharati",
    "GSP27motik_3u:9": "nyāyenānena sarvasmin sarge brahmāmbare sati / kim idaṃ kasya vakṣīti codyacañcur nirākṛtaḥ //MU_3,1.2//",
    "GSP27motik_3u:10_0": "anena nyāyena anayā padārthānāṃ brahmamayatve 'pi bhedasādhikayā brahmavidanubhavarūpayā",
    "GSP27motik_3u:10_1": "yuktyā / na tu padārthānāṃ sarvathāpahnavakāriṇyā bauddhādiyuktyā / sarge sṛjikriyākarmaṇi",
    "GSP27motik_3u:10_2": "bhāvajāte / brahmāmbare brahmākāśarūpe / sati / tvam kiṃrūpaḥ / tvam kim idaṃ kiṃrūpam",
    "GSP27motik_3u:10_3": "idaṃ śāstraṃ / kasya kiṃrūpasya śiṣyasya / vakṣi kathayasi / sarvasya brahmaikarūpatvāt /",
    "GSP27motik_3u:10_4": "iti evaṃrūpaṃ / yat codyam ākṣepaḥ / tena cañcuḥ prasiddhaḥ / evaṃrūpacodyakārīti",
    "GSP27motik_3u:10_5": "yāvat / nirākṛtaḥ pratikṣiptaḥ bhavati / tena vitta iti cañcuppratyayaḥ / vittaḥ",
    "GSP27motik_3u:10_6": "prasiddha ity arthaḥ / nanu katham etena codyanirāsaḥ / ucyate / brahmavidā paramārthena",
    "GSP27motik_3u:10_7": "brahmaikatve 'pi vyavahāradaśāyāṃ svapnatulyasya śiṣyasya yādṛśo yakṣaḥ tādṛśo balir",
    "GSP27motik_3u:10_8": "iti nyāyāśrayaṇena tadrūpopadeśakaraṇaṃ yuktam eva svapnatulyasya jagataḥ aṅgīkaraṇāt /",
    "GSP27motik_3u:10_9": "sarvathā padārthāpahnavakāriṇāṃ bauddhādīnām evedaṃ codyaṃ yuktam iti //MT_3,1.2 //",
    "GSP27motik_3u:11": "evaṃ śaṅkitacodyanirāsaṃ kṛtvā svopadeśaṃ prati śrotṝn saṃmukhīkaroti",
    "GSP27motik_3u:12": "ahaṃ tāvad yathājñānaṃ yathāvastu yathākramam / yathāsvabhāvaṃ vacmīdaṃ tat sarvaṃ śrūyatāṃ budhāḥ //MU_3,1.3//",
    "GSP27motik_3u:13_0": "tāvacchabdaḥ sākalye / ahaṃ vasiṣṭhākhyaḥ guruḥ / idaṃ mokṣopāyābhidhaṃ śāstraṃ /",
    "GSP27motik_3u:13_1": "tāvat sākalyena / vacmi kathayāmi / kathaṃ vacmi / yathājñānam jñānānusāreṇa / tathā",
    "GSP27motik_3u:13_2": "yathāvastu vastvanusāreṇa / tadvat yathākramam kramānusāreṇa / punaḥ katham / yathāsvabhāvaṃ",
    "GSP27motik_3u:13_3": "svabhāvānusāreṇa / jñānādayaḥ catvāra eva hi śāstrapravṛttinimittabhūtāḥ / tat tato",
    "GSP27motik_3u:13_4": "hetoḥ / he budhāḥ / yuṣmābhiḥ sarvam śrūyatām śravaṇagocarīkriyatām / budhā ity āmantraṇapadaṃ",
    "GSP27motik_3u:13_5": "budhānām evaitacchāstraśravaṇe adhikāritvaṃ sūcayati / sarvam ity anena sakalam idaṃ",
    "GSP27motik_3u:13_6": "śrutvā paramaprayojanāvāptiḥ bhaviṣyatīty ardhād utthāya na gantavyam iti sūcitam //MT_3,1.3 //",
    "GSP27motik_3u:14": "evaṃ śravaṇayogyaṃ budhavargaṃ saṃmukhīkṛtyotpattiprakaraṇatātparyārthaṃ ślokena saṅgṛhya kathayati",
    "GSP27motik_3u:15": "svapnavat paśyati jagac cinnabho dehavinmayam / svapnasaṃsāradṛṣṭāntā ihaivāntaḥ samanvitāḥ //MU_3,1.4//",
    "GSP27motik_3u:16_0": "cetayati pāṣāṇaprakhyaṃ karaṇavargaṃ svāveśena cetanakriyākartṛtve prerayatīti cit",
    "GSP27motik_3u:16_1": "sarvāntargataṃ kim api śuddhaṃ tattvaṃ / atha vā cetatīti cit citikriyākartṛbhūtaṃ",
    "GSP27motik_3u:16_2": "kim api tattvam / sā eva nabhaḥ sarvavyāpakatvāt ākāśaṃ / tat cinnabhaḥ cidākāśaḥ /",
    "GSP27motik_3u:16_3": "jagat gamanaśīlam dṛśyaprapañcaṃ / svapnavat paśyati svapnavat svayaṃ kalpayitvā",
    "GSP27motik_3u:16_4": "anubhavati / kīdṛśaṃ jagat / dehavinmayaṃ / dehavit deho 'ham iti jñānam / ahaṅkāra",
    "GSP27motik_3u:16_5": "iti yāvat / tasya vikāraḥ dehavinmayaṃ ahaṅkārasvarūpaṃ / na tu śuddham ity arthaḥ /",
    "GSP27motik_3u:16_6": "nanu svapnaḥ kim iha dṛṣṭāntatvena datta ity / atrāha svapneti / svapne dṛṣṭāḥ saṃsārāḥ",
    "GSP27motik_3u:16_7": "svapnasaṃsārāḥ / te eva dṛṣṭāntāḥ nirṇayasthānāni / te svapnasaṃsāradṛṣṭāntāḥ ihaivāsmin",
    "GSP27motik_3u:16_8": "jāgratprapañce evāntaḥ / samyak / na tu āmukha eva / anvitāḥ sambaddhāḥ bhavanti /",
    "GSP27motik_3u:16_9": "kalpanāmātrasiddhatvāt / ataḥ svapnasya dṛṣṭāntatvam uktam iti bhāvaḥ //MT_3,1.4 //",
    "GSP27motik_3u:17": "saṅgraheṇoktam arthaṃ mūḍhabuddhiṣu praveśanāya svataḥ sarvajñaṃ śrīrāmaṃ madhyekṛtya vistārayituṃ prastauti",
    "GSP27motik_3u:18_0": "mumukṣuvyavahāroktimayāt prakaraṇāt param / athotpattiprakaraṇaṃ mayedaṃ parikathyate //MU_3,1.5 //mumukṣuvyavahārasyoktiḥ",
    "GSP27motik_3u:18_1": "prācuryeṇa prastutā yasmin / tat mumukṣuvyavahāroktimayaṃ / tādṛśāt prakaraṇāt /",
    "GSP27motik_3u:18_2": "mumukṣuvyavahārākhyāt prakaraṇād iti yāvat / param anyat / parikathyate samyak kathyate //MT_3,1.5 //",
    "GSP27motik_3u:19": "pratijñātaprakaraṇārambhaṃ karoti",
    "GSP27motik_3u:20": "bandho 'yaṃ dṛśyasadbhāvo dṛśyābhāve na bandhanam / na sambhavati dṛśyaṃ tu yathedaṃ tac chṛṇu kramāt //MU_3,1.6//",
    "GSP27motik_3u:21_0": "ayam anubhūyamānaḥ / bandhaḥ dṛśyāsaktatvaṃ / dṛśyasadbhāvaḥ dṛśyena dṛśikriyāviṣayeṇa",
    "GSP27motik_3u:21_1": "bhāvajātena / sadbhāvaḥ svarūpalābhaḥ / draṣṭāraṃ prati sphuraṇam iti yāvat / yasya /",
    "GSP27motik_3u:21_2": "saḥ tādṛśaḥ bhavati / dṛśyābhāve sati bandhanaṃ bandhaḥ / na bhavati / na hi rajjvabhāve",
    "GSP27motik_3u:21_3": "bandhanaṃ dṛṣṭam / nanu sato dṛśyasya katham abhāvaḥ setsyatīty / atrāha na sambhavatīti /",
    "GSP27motik_3u:21_4": "tuśabdaḥ sambhavinaḥ śuddhadraṣṭuḥ sakāśāt dṛśyasya vyatirekadyotakaḥ / dṛśyaṃ na",
    "GSP27motik_3u:21_5": "sambhavati sambhavanakriyākartṛtvaṃ na bhajati / svapnanyāyena pratītimātrasiddhatvāt /",
    "GSP27motik_3u:21_6": "nanu katham etad ity / atrāha yathedam iti / idaṃ dṛśyāsambhavanaṃ / yathā bhavati /",
    "GSP27motik_3u:21_7": "tat kramāt śṛṇu //MT_3,1.6 //",
    "GSP27motik_3u:22": "nanu kimartham utpattiprakaraṇam eva prathamaṃ kathayasīty apekṣāyām āha",
    "GSP27motik_3u:23": "utpadyate yo jagati sa eva kila vardhate / sa eva mokṣam āpnoti svargaṃ vā narakaṃ ca vā //MU_3,1.7//",
    "GSP27motik_3u:24": "dharmādharmollaṅghanena mokṣam / dharmeṇa svargam / adharmeṇa narakam iti vibhāgaḥ //MT_3,1.7//",
    "GSP27motik_3u:25": "nanu tataḥ kim ity / atrāha",
    "GSP27motik_3u:26": "atas teṣv avabodhārthaṃ tat tāvat kathayāmy aham / utpattiṃ saṃsṛtāv eti pūrvam eva hi yo yathā //MU_3,1.8//",
    "GSP27motik_3u:27_0": "yataḥ utpattyādīnām ekādhikaraṇatvaṃ asti / ataḥ teṣu kramabhāviṣu utpattyādiṣu madhye /",
    "GSP27motik_3u:27_1": "avabodhārthaṃ tvajjñānārthaṃ / ihāsmin prakaraṇe / aham tāvat prathamaṃ / tat kathayāmi /",
    "GSP27motik_3u:27_2": "tat kiṃ / yaḥ puruṣaḥ / yathā yena prakāreṇa / saṃsṛtau saṃsaraṇasvabhāve saṃsāre /",
    "GSP27motik_3u:27_3": "pūrvam eva sargādau eva / utpattim eti brahmaṇaḥ vyatiriktatvena sattāṃ bhajati /",
    "GSP27motik_3u:27_4": "tato 'nantaraṃ sthitiprakaraṇādau vardhanādikam api kathayāmīti bhāvaḥ / hiśabdaḥ",
    "GSP27motik_3u:27_5": "niścaye / ata evāsya prakaraṇasyotpattiprakaraṇam iti nāmāpi bhavatīti jñeyam //MT_3,1.8 //",
    "GSP27motik_3u:28": "tatra tāvat saṅkṣepakathanaṃ pratijānīte",
    "GSP27motik_3u:29": "idaṃ prakaraṇārthaṃ tvaṃ saṅkṣepāc chṛṇu rāghava / tataḥ prakathayiṣyāmi vistaraṃ te yathepsitam //MU_3,1.9//",
    "GSP27motik_3u:30_0": "he rāghava / tvam idam jagadutpattirūpaṃ / prakaraṇārthaṃ utpattiprakaraṇābhidheyaṃ /",
    "GSP27motik_3u:30_1": "saṅkṣepāt saṅkṣepeṇa śṛṇu / tataḥ saṅkṣepānantaram / yathepsitaṃ īpsitānusāri vistaraṃ",
    "GSP27motik_3u:30_2": "kathayiṣyāmi / saṅkṣepakathanena vinā tvatsandehānutthānāt vistareṇa kathanaṃ na",
    "GSP27motik_3u:30_3": "sambhavati / sandehaviṣayatvāt vistarasyeti bhāvaḥ //MT_3,1.9 //",
    "GSP27motik_3u:31_0": "pratijñātāṃ saṅkṣepataḥ jagadutpattiṃ kathayiṣyan prapañcākrāntabuddheḥ śiṣyasya",
    "GSP27motik_3u:31_1": "vidhimukhena mūlakāraṇasvarūpakathanam ayuktaṃ jñātvā sthūṇānikhanananyāyam āśritya",
    "GSP27motik_3u:31_2": "jagannāśamukhena mūlakāraṇasvarūpaṃ kathayituṃ prastauti",
    "GSP27motik_3u:32": "yad idaṃ dṛśyate sarvaṃ jagat sthāvarajaṅgamam / / tat suṣupta iva svapnaḥ kalpānte pravinaśyati //MU_3,1.10//",
    "GSP27motik_3u:33_0": "asmābhiḥ yat / idam purovarti / sthāvarajaṅgamaṃ sthāvarajaṅgamasvarūpa / jagat naśvaraṃ",
    "GSP27motik_3u:33_1": "bhāvajātaṃ / dṛśyate anubhūyate / tat kalpānte āntarārthavivakṣāyāṃ sarvadṛśyakṣayarūpāyāṃ",
    "GSP27motik_3u:33_2": "turyāvasthāyāṃ viśeṣataḥ tadatītāvasthāyāṃ ca / bāhyārthavivakṣāyāṃ tu kālāntarabhāvini",
    "GSP27motik_3u:33_3": "pralayakāle / pravinaśyati prakarṣeṇa saṃskārākhyāt mūlād ādhārād naśyati / mūlakāraṇabhāvenāvasthānāt",
    "GSP27motik_3u:33_4": "adarśanaṃ yāti / ka iva / svapna iva / yathā suṣupte svapnaḥ naśyati / tathety arthaḥ /",
    "GSP27motik_3u:33_5": "nanu suṣuptau jagato bījabhāvenāvasthānāt anyathā punarbhavāyogāt katham ayam upamānopameyabhāvaḥ",
    "GSP27motik_3u:33_6": "siddhyatīti cen / na / staimityākhyasya sāmānyadharmasyobhayatrāpy avasthānāt sāmānyadharmamātrāśrayaṇenaiva",
    "GSP27motik_3u:33_7": "hi upamānopameyabhāvaḥ uttiṣṭhati / iti na ko 'pi virodhaḥ //MT_3,1.10 //",
    "GSP27motik_3u:34": "yatsvarūpaprakaṭanārtham ayaṃ yatnaḥ kṛtaḥ tan mūlakāraṇaṃ śeṣatvena kathayati",
    "GSP27motik_3u:35_0": "tataḥ stimitagambhīraṃ na tejo na tamas tatam / anākhyam anabhivyaktaṃ yat kiñcid",
    "GSP27motik_3u:35_1": "avaśiṣyate //MU_3,1.11 //tataḥ prapañcanāśānantaram / yat kiñcit kenāpi nāmnā vaktum",
    "GSP27motik_3u:35_2": "aśākyaṃ kim api sūkṣmaṃ vastu / śiṣyate śeṣatayā tiṣṭhati / tasyāpi nāśe nāśopalabdhur",
    "GSP27motik_3u:35_3": "abhāvena sampanno 'pi prapañcanāśaḥ / asatkalpa eva syād iti bhāvaḥ / nanu nāmataḥ",
    "GSP27motik_3u:35_4": "tad vastu kathaṃ noktam ity / atra viśeṣaṇadvāreṇa hetum āhānākhyam iti / anākhyam",
    "GSP27motik_3u:35_5": "ākhyākartṛtvena sthitatvāt ākhyākarmatāṃ netum aśakyam / nanu kathaṃ tad anākhyam",
    "GSP27motik_3u:35_6": "astīty / atrāpi viśeṣaṇadvāreṇa hetum āhānabhivyaktam iti / anabhivyaktam atisūkṣmatvāt /",
    "GSP27motik_3u:35_7": "bāhyāntaratvena sthitair indriyair apratyakṣīkṛtam ity arthaḥ / bāhyāntarendriyāpratyakṣasya",
    "GSP27motik_3u:35_8": "cānākhyatvaṃ sphuṭam eva / vāgindriyasyāpi agamyatvāt / nanv anabhivyaktatvam api",
    "GSP27motik_3u:35_9": "kathaṃ tasyāstīty / atrāpi viśeṣaṇadvāreṇa hetum āha na tejo na tama iti / cetyakalitaṃ",
    "GSP27motik_3u:35_10": "cinmātraṃ tejaḥ / taccetyaṃ tamaḥ / atha vā sūryādikaṃ tejaḥ / andhakāraḥ tamaḥ tadvyatiriktasvarūpam",
    "GSP27motik_3u:35_11": "ity arthaḥ / tathā ca tasyānabhivyaktatvam eva / tejastamasor eva abhivyaktiviṣayatvāt /",
    "GSP27motik_3u:35_12": "tathāpi śūnyatāpattim āśaṅkya viśeṣaṇam āha tatam iti / sarvatra protasvarūpam ity",
    "GSP27motik_3u:35_13": "arthaḥ / śūnyatve kathaṃ tatatvaṃ syād iti bhāvaḥ / kena svarūpeṇa tasya protatvam",
    "GSP27motik_3u:35_14": "astīty / atrāha stimitagambhīram iti / stimitaṃ ca tat gambhīraṃ ceti stimitagambhīram /",
    "GSP27motik_3u:35_15": "cinmātrarūpatvena cetyabhāvarūpasya prasaraṇasyābhāvāt niḥspandam / nirālambanatvena",
    "GSP27motik_3u:35_16": "svabhinnasyāvagāḍhuḥ abhāvāt duravagāhaṃ cety arthaḥ / ataś ca nirālambaśuddhacinmātrarūpatayā",
    "GSP27motik_3u:35_17": "protam astīti bhāvaḥ / yady api nāsargaṃ tiṣṭhati / param iti vakṣyamāṇanītyā tasya",
    "GSP27motik_3u:35_18": "tattvasya prapañcodbhāvanaṃ prati sarvadaiva spando vartata eveti / śuddhatayā sthitasya",
    "GSP27motik_3u:35_19": "tasyopalabdhiḥ kadāpi na sambhavaty eva / tathāpi deśād deśāntaraṃ dūram ityādivakṣyamāṇanītyā",
    "GSP27motik_3u:35_20": "madhyavṛttiṣu sadā tadupalabdhiḥ sambhavaty eveti na vimukhena bhavitavyam / videhamuktānāṃ",
    "GSP27motik_3u:35_21": "tu sarvadā tanmayatvam api sambhavati / yataḥ asya cinmātratattvasyedṛśa eva mahimā",
    "GSP27motik_3u:35_22": "bhavati / yat sarvadā viśvamayaṃ tad uttīrṇaṃ ca bhavatīti na kiñcid viruddham //MT_3,1.11 //",
    "GSP27motik_3u:36": "nanu yadi tat tattvam anākhyam asti tat kathaṃ budhaiḥ tasya tattvasya ṛtaṃ ātmetyādikāḥ sañjñāḥ kṛtāḥ ity / atrāha",
    "GSP27motik_3u:37": "ṛtam ātmā paraṃ brahma satyam ityādikā budhaiḥ / kalpitā vyavahārārthaṃ yasya sañjñā mahātmanaḥ //MU_3,1.12//",
    "GSP27motik_3u:38_0": "budhaiḥ tatsākṣātkāravadbhiḥ / kalpitāḥ kalpanayā bhāvitāḥ / vyavahārārthaṃ śiṣyopadeśākhyavyavahārasampādanārtham /",
    "GSP27motik_3u:38_1": "na tu kiñcit pravṛttinimittam upādāya ṛtādikāḥ sañjñāḥ tatra pravartante iti bhāvaḥ //MT_3,1.12 //",
    "GSP27motik_3u:39": "nanu tat īdṛśaṃ bhavatu / kiṃ tata ity / atrāha",
    "GSP27motik_3u:40": "sa tathābhūta evātmā svayam anya ivollasan / jīvatām upayātīva bhāvināmakadarthanām //MU_3,1.13//",
    "GSP27motik_3u:41_0": "tathābhūta eva paramārthataḥ proktāt svarūpād apracyuta eva / saḥ ātmā proktaviśeṣaṇayuktam",
    "GSP27motik_3u:41_1": "sarvadā bhātatvena sātatyagamanakriyākartṛbhūtaṃ cinmātrākhyaṃ tattvam / jīvatām",
    "GSP27motik_3u:41_2": "sātatyagamanaviruddhasvabhāvaprāṇadhāraṇakriyākartṛbhūtaṃ jīvabhāvam / upayātīva",
    "GSP27motik_3u:41_3": "gacchatīva / saḥ ātmā kim kurvan / anya ivollasan / svayaṃ svaviṣayatāsādanena svavyatiriktaṃ /",
    "GSP27motik_3u:41_4": "cetyarūpa iva ullasan / svaparāmarśanamātreṇaiva hi cinmātrasya cetyarūpo jīvādibhāvaḥ",
    "GSP27motik_3u:41_5": "bhavati / tathābhūta iti padam ivaśabdadvayasya yogyatāṃ kathayati / na hi tathābhūtasya",
    "GSP27motik_3u:41_6": "paramārthataḥ atathābhāvo yuktaḥ / na hi sadā jalabhāvāt apracyutasya jalasya taraṅgatāsādane",
    "GSP27motik_3u:41_7": "'pi paramārthataḥ ajalabhāvo yuktaḥ / jīvatāṃ kathambhūtāṃ / bhāvināmakadarthanām /",
    "GSP27motik_3u:41_8": "bhāvinīṃ agre / bhavanaśīlā nāmakadarthanā jīveti nāmarūpā / kadarthanā mālinyaṃ",
    "GSP27motik_3u:41_9": "yasyāḥ / tām / jīveti nāmayogyām ity arthaḥ / bhāvitvaṃ ca nāmnaḥ vaikharīprādurbhāve",
    "GSP27motik_3u:41_10": "jñeyam //MT_3,1.13 //",
    "GSP27motik_3u:42": "adhunā tasyaiva jīvatvānantarabhāvinīṃ manastāṃ kathayati",
    "GSP27motik_3u:43": "tataḥ sa jīvaśabdārthakalanākulatāṃ gataḥ / mano bhavati maunātma mananān mantharībhavan //MU_3,1.14//",
    "GSP27motik_3u:44_0": "tataḥ jīvabhāvānantaram / saḥ ātmā / manaḥ bhavati / kīdṛśaṃ manaḥ / maunātma / sahajasvarūpavimarśāsāmarthyaṃ",
    "GSP27motik_3u:44_1": "maunaṃ / tadrūpam kutaḥ bhavatīty / atra hetugarbhaṃ viśeṣaṇam āha / mantharībhavann",
    "GSP27motik_3u:44_2": "iti / yataḥ mantharībhavan alasībhavan bhavati ity arthaḥ / kutaḥ mantharībhavan",
    "GSP27motik_3u:44_3": "ity apekṣāyām āha / mananād iti / mananāj jīvatvamananākhyāt dharmāt / mananaparatvenaiva",
    "GSP27motik_3u:44_4": "hi ātmā svaparāmarśaṃ prati mantharībhavati / tataḥ manorūpaṃ bhavati / kathambhūtaḥ",
    "GSP27motik_3u:44_5": "saḥ / jīvaśabdārthakalanākulatām / jīvasya vācakaḥ śabdaḥ jīvaśabdaḥ / tasya yaḥ",
    "GSP27motik_3u:44_6": "arthaḥ aṇurūpaḥ jīvaḥ / tasya yaḥ kalanā svarūpatayā parāmarśaḥ / tayā yā ākulatā /",
    "GSP27motik_3u:44_7": "tām gataḥ / ayaṃ bhāvaḥ / sarvathā cetyavyatiriktasvarūpaṃ cinmātraṃ prathamaṃ cittvenāham",
    "GSP27motik_3u:44_8": "iti svaparā-marśaṃ karoti / tatra grāhakatayā sthitasya bhāgasya cid iti nāma / grāhyatayā",
    "GSP27motik_3u:44_9": "sthitasya tu jīvatvaṃ / tataḥ tasya jīvasya svasmin aṇutvaparāmarśo bhavati / tad",
    "GSP27motik_3u:44_10": "eva ca tasya manastvam iti //MT_3,1.14 //",
    "GSP27motik_3u:45": "phalitaṃ kathayati",
    "GSP27motik_3u:46": "manaḥ sampadyate tena mahataḥ paramātmanaḥ / susthirād asthirākāras taraṅga iva vāridheḥ //MU_3,1.15//",
    "GSP27motik_3u:47_0": "tena tataḥ hetoḥ / manaḥ aṇurūpaṃ cittaṃ / mahataḥ vyāpakāt / paramātmanaḥ sampadyate",
    "GSP27motik_3u:47_1": "prādurbhavati / ka iva / taraṅga iva / yathā susthirāt vāridheḥ samudrāt / asthirākāraḥ",
    "GSP27motik_3u:47_2": "taraṅgaḥ sampadyate / tathety arthaḥ / atra ca susthiratvaṃ taraṅgāpekṣayā jñeyam //MT_3,1.15 //",
    "GSP27motik_3u:48": "manasaḥ utpattim uktvā tatkāryabhūtasya jagataḥ utpattiṃ kathayati",
    "GSP27motik_3u:49": "tat svayaṃ svairam evāśu saṅkalpayati nityaśaḥ / teneyam indrajālaśrīr vitateva vitanyate //MU_3,1.16//",
    "GSP27motik_3u:50_0": "tat paramātmoktaṃ manaḥ / svayam / na tu anyat kiñcit madhyekṛtya / svairam svecchayā /",
    "GSP27motik_3u:50_1": "na tu parapreraṇayā / saṅkalpayati saṅkalpaṃ karoti / ataḥ tena manasā / iyam anubhūyamānā /",
    "GSP27motik_3u:50_2": "indrajālaśrīḥ mithyābhātattvena indrajālavat bhāsamānatvāt indriyajālasampadrūpā",
    "GSP27motik_3u:50_3": "sṛṣṭiḥ / vitanyate vistāryate / kathambhūteva / vitateva vistīrṇā iva / paramārthataḥ",
    "GSP27motik_3u:50_4": "aṇusvarūpe manasi sthitatvāt vaitatyarahitetīvaśabdopādānam //MT_3,1.16 //",
    "GSP27motik_3u:51": "paramātmotthān manasaḥ sṛṣṭyutthānakathanaphalam āha",
    "GSP27motik_3u:52": "yathā kaṭakaśabdārthaḥ pṛthaktvārho 'sti kānake / na nāma kaṭake tadvaj jagacchabdārthatā pare //MU_3,1.17//",
    "GSP27motik_3u:53_0": "yathā kaṭakaśabdārthaḥ kaṭakaśabdābhidheyabhūtaḥ sanniveśaviśeṣaḥ / pṛthaktvārhaḥ /",
    "GSP27motik_3u:53_1": "arthāt kānakāt pṛthaktvayogyaḥ na bhavati / kva sthitasya kaṭakaśabdasyārthaḥ / kānake",
    "GSP27motik_3u:53_2": "kaṭake kanakanirmite kaṭake ity arthaḥ / tadvat pare jagacchabdārthatā bhavati /",
    "GSP27motik_3u:53_3": "tadvad ity anena dṛṣṭāntagataṃ sarvam ākṣipyate / tenāyam arthaḥ / tadvat tathā /",
    "GSP27motik_3u:53_4": "pare / arthāt proktanītyā jagattayā sthite uttīrṇe cinmātre / sthitasya jagacchabdasyārthaḥ",
    "GSP27motik_3u:53_5": "parāt pṛthaktvārhaḥ na bhavati //MT_3,1.17 //",
    "GSP27motik_3u:54": "mūḍhabuddhiṣu saṅkramaṇārthaṃ punar apy etad eva kathayati",
    "GSP27motik_3u:55": "brahmaṇy evāsty ananyātma yathāsthitam idaṃ jagat / na jagacchabdakārtho 'sti hemnīva kaṭakāditā //MU_3,1.18//",
    "GSP27motik_3u:56_0": "yathāsthitam anena prakāreṇaiva sthitaṃ / na tv anyaṃ prakāram āsādyeti yāvat / idaṃ",
    "GSP27motik_3u:56_1": "jagat brahmaṇi bṛṃhite cinmātre / ananyātma ananyasvarūpaṃ asti / tatra jagacchabdakārthaḥ /",
    "GSP27motik_3u:56_2": "jagacchabdakasya jagad iti śabdasya / arthaḥ brahmavyatiriktapadārtharacanārūpaṃ",
    "GSP27motik_3u:56_3": "abhidheyam / na bhavati / tattayābhimatasya jagataḥ brahmatvasādhanāt / jagacchabdakārthaḥ",
    "GSP27motik_3u:56_4": "kā iva / kaṭakāditā iva / yathā kaṭakāditā kaṭakādibhāvaḥ / hemni nāsti / tathety",
    "GSP27motik_3u:56_5": "arthaḥ //MT_3,1.18 //",
    "GSP27motik_3u:57": "asattvasādhikām ata evoktārthadārḍhyakāriṇīṃ manasaḥ sakāśāt jagadutpattim anuvadati",
    "GSP27motik_3u:58": "asataivāsatī tāpanadyeva laharī calā / manasaivendrajālaśrīr jāgatī pravitanyate //MU_3,1.19//",
    "GSP27motik_3u:59_0": "manasā eva / na tv anyena kenacit / jāgatī jagatsambandhinī / jagatsvarūpeti yāvat /",
    "GSP27motik_3u:59_1": "indrajālaśrīḥ indrajālasampat / pravitanyate / kathambhūtenaiva / asatā eva asatsvarūpeṇaiva /",
    "GSP27motik_3u:59_2": "na hi brahmavyatirekeṇa manasaḥ pṛthak sattā asti / kathambhūtendrajālaśrīḥ / asatī",
    "GSP27motik_3u:59_3": "svakāraṇabhūtamanovat asatsvarūpā / manasā kayeva / tāpe bhāsamānā nadī tāpanadī /",
    "GSP27motik_3u:59_4": "tayā iva / yathā asatyā tāpanadyā asatī calā laharī pravitanyate / tathety arthaḥ /",
    "GSP27motik_3u:59_5": "nanu kathaṃ pūrvaśloke kanakakaṭakasya dṛṣṭāntatvaṃ iha tāpanadīlaharyāḥ iti cet /",
    "GSP27motik_3u:59_6": "satyam / pūrvaśloke jagataḥ paramārthataḥ brahmarūpatvakathanārthaṃ kanakakaṭakasya",
    "GSP27motik_3u:59_7": "dṛṣṭāntatvaṃ / asmin śloke tu tasyaivānupapattinivāraṇāya brahmavyatirekeṇāsattvakathanārthaṃ",
    "GSP27motik_3u:59_8": "tāpanadīlaharyāḥ dṛṣṭāntatvam ity ekaphalasādhakatvān na dṛṣṭāntadvayasya vaiṣamyam /",
    "GSP27motik_3u:59_9": "jagataḥ manonirmāṇatvābhāve hi paramārthasattvaṃ prāpnoti / tathā ca bhinnasattābhājaḥ",
    "GSP27motik_3u:59_10": "tasya brahmatvakathanam ayuktaṃ syāt / na hi ghaṭe paṭo 'yam iti vaktuṃ yuktam /",
    "GSP27motik_3u:59_11": "ity anupapattinivāraṇāyāsya ślokasyopanyāsaḥ / iti tadantargatasya dṛṣṭāntasyāpi",
    "GSP27motik_3u:59_12": "tadartham eva saḥ yuktaḥ //MT_3,1.19 //",
    "GSP27motik_3u:60": "jāgatīm indrajālaśriyaṃ viśinaṣṭi",
    "GSP27motik_3u:61": "avidyā saṃsṛtir bandho māyā moho mahat tamaḥ / kalpitānīti nāmāni yasyāḥ sakalavedibhiḥ //MU_3,1.20//",
    "GSP27motik_3u:62": "sakalavedibhiḥ sarvajñaiḥ //MT_3,1.20//",
    "GSP27motik_3u:63_0": "adhunā proktāyāḥ indrajālaśriyāḥ sakāśāt mokṣakāṅkṣiṇaṃ śiṣyaṃ jñātvā mokṣasvarūpanirūpaṇaṃ",
    "GSP27motik_3u:63_1": "vinā śiṣyasya mokṣāvāptim ajānan mokṣasvarūpanirūpaṇam api tadviruddhabandhasvarūpajñānaṃ",
    "GSP27motik_3u:63_2": "vināśakyaṃ manyamānaḥ tatsvarūpanirūpaṇaṃ pratijānīte / bandhasyeti /",
    "GSP27motik_3u:64": "bandhasya tāvad rūpaṃ tvaṃ kathyamānam idaṃ śṛṇu / tataḥ svarūpaṃ mokṣasya jñāsyasīndusamānana //MU_3,1.21//",
    "GSP27motik_3u:65_0": "bandhasya indrajālaśrīsvarūpadṛśyāsaktatvasya / anupādeyabandhasvarūpanirūpaṇapratijñayā",
    "GSP27motik_3u:65_1": "vyākulībhūtaṃ śiṣyaṃ samāśvāsayati tata iti / tataḥ bandhasvarūpakathanānantaram /",
    "GSP27motik_3u:65_2": "mokṣasya dṛśyanairapekṣasya / heyanirūpaṇānantaram upādeyanirūpaṇasya yuktatvād iti",
    "GSP27motik_3u:65_3": "bhāvaḥ //MT_3,1.21 //",
    "GSP27motik_3u:66": "bandhasvarūpaṃ kathayati",
    "GSP27motik_3u:67": "draṣṭur dṛśyatvasattāṅga bandha ity abhidhīyate / draṣṭā dṛśyavaśād baddho dṛśyābhāvād vimucyate //MU_3,1.22//",
    "GSP27motik_3u:68_0": "he aṅga / paṇḍitaiḥ dṛśyasattā dṛśyasadbhāvaḥ / draṣṭuḥ dṛśikriyākartuḥ / bandhaḥ",
    "GSP27motik_3u:68_1": "abhidhīyate / bhāvapratyayaḥ pādapūraṇārthaḥ / etad evānvayavyatirekābhyāṃ āśvāsayogyaṃ",
    "GSP27motik_3u:68_2": "karoti draṣṭeti / dṛśyavaśāt dṛśyavaśena / dṛśyasattāvaśeneti yāvat / dṛśyābhāvāt",
    "GSP27motik_3u:68_3": "dṛśyāsattayā / viṣayasya bhāve viṣayiṇo 'pi bhāvāt / tadabhāve tasyāpy abhāvāt iti",
    "GSP27motik_3u:68_4": "hetudvayaṃ vākyadvaye svayaṃ yojyam //MT_3,1.22 //",
    "GSP27motik_3u:69": "tatra dṛśyasvarūpaṃ kathayati",
    "GSP27motik_3u:70": "jagat tvam aham ityādi sargātmā dṛśyam ucyate / yāvad etat sambhavati tāvan mokṣo na vidyate //MU_3,1.23//",
    "GSP27motik_3u:71_0": "jagat bandhahetuḥ dṛśyaprapañcaḥ / tvam tato mokṣākāṅkṣī śiṣyaḥ / aham ity upadeṣṭā /",
    "GSP27motik_3u:71_1": "ādiśabdena mokṣasya grahaṇam / tasyāpi dṛśyatvānapāyāt / paṇḍitaiḥ jagat tvam aham",
    "GSP27motik_3u:71_2": "ityādi dṛśyam dṛśikriyākarmocyate / kuta ity ākāṅkṣāyām viśeṣaṇadvāreṇa hetuṃ kathayati /",
    "GSP27motik_3u:71_3": "sargātmeti / sṛjyamānasvarūpa ity arthaḥ / sṛjyamānasya ca dṛśyatvaṃ sphuṭam eva",
    "GSP27motik_3u:71_4": "darśanapūrvakatvāt / sarjanasya ca darśanapūrvakatvaṃ tad aikṣatetyādiśrutisāmarthyāt",
    "GSP27motik_3u:71_5": "jñeyam / asya bandhahetutvam anuvadati / yāvad iti / yāvat etat idaṃ jagadādidṛśyam /",
    "GSP27motik_3u:71_6": "sambhavati sattāyuktaṃ bhavati / tāvat mokṣaḥ na vidyate / bandhanimittasya sthitatvāt /",
    "GSP27motik_3u:71_7": "sattāmātreṇaiva ca dṛśyasya bandhanimittatvasvabhāvatvāt //MT_3,1.23 //",
    "GSP27motik_3u:72": "nedam iti vacanakathanamātreṇaiva śāntadṛśyatvābhimānayuktaṃ śiṣyaṃ prati āha",
    "GSP27motik_3u:73": "nedaṃ nedam iti vyarthaiḥ pralāpair nopaśāmyati / saṅkalpajanakair dṛśyavyādhiḥ pratyuta vardhate //MU_3,1.24//",
    "GSP27motik_3u:74_0": "idam anubhūyamānaṃ / idaṃ dṛśyam / na bhavati / idaṃ dṛśyaṃ na bhavati iti evaṃrūpeṇa",
    "GSP27motik_3u:74_1": "sthitaiḥ vyarthaiḥ dṛśyaśāntyākhyaphalarahitaiḥ / tathā saṅkalpajanakaiḥ niṣedhākhyasaṅkalpotpādakaiḥ /",
    "GSP27motik_3u:74_2": "pralāpaiḥ unmattapralāpaiḥ / dṛśyavyādhiḥ dṛśyākhyo rogaḥ / nopaśāmyati niṣedharūpatayā",
    "GSP27motik_3u:74_3": "sthitatvāt / pratyuta vardhate vṛddhiṃ yāti / niṣedhākhyasaṅkalpavardhakatvāt / nanu",
    "GSP27motik_3u:74_4": "kathaṃ niṣedhasya dṛśyatvaṃ / satyam / draṣṭṛviṣayatvāt niṣedho 'pi hi draṣṭuḥ svataḥ",
    "GSP27motik_3u:74_5": "bhinnatayā bhāti //MT_3,1.24 //",
    "GSP27motik_3u:75": "nanu nedam iti vacanamātreṇa dṛśyaśāntiḥ mā bhavatu / tarkādibhiḥ tacchāntiṃ sādhayāmaḥ ity / atrāha",
    "GSP27motik_3u:76": "na ca tarkabharakṣodair na tīrthaniyamādibhiḥ / sato dṛśyasya jagato yasmād ete vicārakāḥ //MU_3,1.25//",
    "GSP27motik_3u:77_0": "tarkabharāṇāṃ bhedapradhānatvena dṛśyasatyatvāpādakānāṃ tarkasamūhānāṃ / ye kṣodāḥ",
    "GSP27motik_3u:77_1": "vicāraṇāni / taiḥ dṛśyavyādhiḥ nopaśāmyati / tathā tīrthaniyamādibhiḥ dṛśyavyādhiḥ",
    "GSP27motik_3u:77_2": "nopaśāmyati / yataḥ ete tarkabharādayaḥ dṛśyasya jagataḥ sataḥ vicārakāḥ satyatvavicārakā",
    "GSP27motik_3u:77_3": "bhavanti / tatra tarkāṇāṃ sākṣād eva padārthasādhakatvaṃ / tīrthādīnāṃ tu svargādiphalaniṣṭhatvāt /",
    "GSP27motik_3u:77_4": "na hy asatyaniṣṭhatvaṃ yuktam //MT_3,1.25 //",
    "GSP27motik_3u:78": "nanu tarkāḥ sad api jagat paryante bhāgataḥ anityatvena kathayantīti teṣām api bhāgataḥ dṛśyaśāntyupapādakatvam asty evety / atrāha",
    "GSP27motik_3u:79": "jagad dṛśyaṃ tu yady asti na śāmyaty eva tat kvacit / nāsato vidyate bhāvo nābhāvo vidyate sataḥ //MU_3,1.26//",
    "GSP27motik_3u:80_0": "dṛśyam dṛśikriyāviṣayībhūtaṃ / jagat naśvarasvabhāvaṃ bhāvajātaṃ / yady asti yadi",
    "GSP27motik_3u:80_1": "paramārthasat bhavati / tat tadā / kvacit kutrāpi deśe kāle vā / na śāmyati śāntiṃ",
    "GSP27motik_3u:80_2": "na vrajati / yataḥ asataḥ astikriyākartṛtvam abhajataḥ / bhāvaḥ sattā / na bhavati /",
    "GSP27motik_3u:80_3": "tathā sataḥ astikriyākartṛtvaṃ bhajataḥ / abhāvaḥ asattā / nāsti / svarūpahāniprasaṅgād",
    "GSP27motik_3u:80_4": "iti bhāvaḥ //MT_3,1.26 //",
    "GSP27motik_3u:81": "dṛśyaparamārthasattve doṣam āha",
    "GSP27motik_3u:82": "acetyacitsvarūpātmā yatra yatraiṣa tiṣṭhati / draṣṭā tatrāsya dṛśyaśrīḥ samudety apy aṇūdare //MU_3,1.27//",
    "GSP27motik_3u:83_0": "citā svayam āvirbhāvyasvaviṣayīkṛtaṃ bhāvajātaṃ cetyaṃ / avidyamānaṃ cetyaṃ yasyāṃ /",
    "GSP27motik_3u:83_1": "sā acetyā / proktasvarūpacetyavyatirikteti yāvat / tādṛśī yā cit / tatsvarūpaḥ tanmayaḥ /",
    "GSP27motik_3u:83_2": "ātmā svarūpaṃ yasya / saḥ acetyacitsvarūpātmā / yatra yatra yasmin yasmin deśe /",
    "GSP27motik_3u:83_3": "yasyāṃ yasyām avasthāyām iti yāvat / tiṣṭhati / aṇūdare 'pi paramasūkṣmodare 'pi /",
    "GSP27motik_3u:83_4": "tatra tasmin deśe / asya draṣṭuḥ / dṛśyaśrīḥ samudeti prādurbhavati / nanu tādṛśe",
    "GSP27motik_3u:83_5": "sūkṣmatare deśe 'rme katham etādṛśasya prapañcasyāvasthānaṃ sambhavati / satyam /",
    "GSP27motik_3u:83_6": "sthūladṛśyasaṃskārotpāditayā smṛtyā tatra tasya prādurbhāvaḥ sidhyaty eva [---]tvāt //MT_3,1.27 //",
    "GSP27motik_3u:84": "atha tapodhyānādibhiḥ satyadṛśyaśāntyabhimānagrastān prati kathayati",
    "GSP27motik_3u:85": "draṣṭur asti jagad dṛśyaṃ tat pramṛṣṭam idaṃ mayā / tyaktaṃ tapodhyānajapair iti kāñcikatṛptivat //MU_3,1.28//",
    "GSP27motik_3u:86_0": "draṣṭuḥ dṛśikriyākartuḥ / jagat dṛśyam svabhinnatayā dṛśikriyāviṣayo bhavati / tat",
    "GSP27motik_3u:86_1": "jagadrūpaṃ dṛśyaṃ / mayā tapodhyānajapaiḥ tyaktam śāntiṃ nītam / iti etat / kāñcikatṛptivat",
    "GSP27motik_3u:86_2": "kāñcikadravyeṇa mama tṛptir jāteti vacanavat bhavati / yathā tṛptyarthaṃ bhakṣitena",
    "GSP27motik_3u:86_3": "kāñcikadravyeṇa pratyuta kṣut eva jāyate / tathā svabhinnadevatārādhanārtham anuṣṭhitaiḥ",
    "GSP27motik_3u:86_4": "tapaḥprabhṛtibhiḥ api dṛśyavṛddhir eva jāyate iti bhāvaḥ //MT_3,1.28 //",
    "GSP27motik_3u:87_0": "nanu dṛśyaṃ satyaṃ bhavatu / mokṣāvasthāyāṃ dṛśyān nirgatasyāta eva viśeṣaguṇāsaṃvedanapātratāṃ",
    "GSP27motik_3u:87_1": "gatasyātisūkṣmasya jīvasyedaṃ dṛśyaṃ kiṃ karoti / na hi suptasya bāhyajagatkṛtaṃ",
    "GSP27motik_3u:87_2": "vyākulatvaṃ dṛśyate ity / atrāha",
    "GSP27motik_3u:88": "yadi nāma jagad dṛśyam asti tat pratibimbati / paramāṇūdare 'py asmiṃś cidādarśe na saṃśayaḥ //MU_3,1.29//",
    "GSP27motik_3u:89_0": "jagat naśvaram dṛśyajātam / yadi nāmāsti yadi nāma paramārthasat bhavati / tadā paramāṇūdare",
    "GSP27motik_3u:89_1": "'pi atisūkṣmamadhye 'pi / asmin ātmatvena sthite / cidādarśe cinmakure / pratibimbati",
    "GSP27motik_3u:89_2": "pratibimbatvena saṅkrāmati //MT_3,1.29 //",
    "GSP27motik_3u:90": "katham etad ity / atrāha",
    "GSP27motik_3u:91": "yatra tatra sthitaṃ rāma yathādarśe prabimbati / adridyūrvīnadīśādi cidādarśe tathaiva hi //MU_3,1.30//",
    "GSP27motik_3u:92_0": "he rāma / hi yasmāt kāraṇāt / yathā yatra tatra sthitaṃ vastu / ādarśe prabimbati",
    "GSP27motik_3u:92_1": "pratibimbati / tathaiva tadvat eva / adridyūrvīnadīśādi adrayaś ca dyauś ca ūrvī",
    "GSP27motik_3u:92_2": "ca nadīśāḥ samudrāś ca / te adridyūrvīnadīśāḥ / te ādiḥ yasya jagataḥ / tat adridyūrvīnadīśādi /",
    "GSP27motik_3u:92_3": "tādṛśaṃ jagat / cidādarśe cinmakure / pratibimbati / svabhāvasya tyaktum aśakyatvāt /",
    "GSP27motik_3u:92_4": "ayaṃ bhāvaḥ / sphurattā eva hi sattā bhavati / sā ced dṛśye paramārthataḥ asti tadā",
    "GSP27motik_3u:92_5": "sphurattāmātramayī cinmātratvāt / sā svasphurattātvataḥ kadāpi na vyatiriktā bhavet",
    "GSP27motik_3u:92_6": "iti kadāpi cidādarśaḥ dṛśyapratibimbarahito na bhavet iti //MT_3,1.30 //",
    "GSP27motik_3u:93": "tathā ca mokṣābhāvaprasaṅga ity abhiprāyeṇāha",
    "GSP27motik_3u:94": "tatas tatra punar duḥkhaṃ jarā maraṇajanmanī / bhāvābhāvagrahotsargāḥ sthūlasūkṣmacalācalāḥ //MU_3,1.31//",
    "GSP27motik_3u:95_0": "tataḥ yadi cidādarśaḥ dṛśyasadbhāvena punaḥ punaḥ pratibimbayukto bhavet / tadā tatra",
    "GSP27motik_3u:95_1": "tasmin cinmātre / punaḥ duḥkhaṃ bhavet / tathā jarā bhavet / tadvat maraṇajanmanī",
    "GSP27motik_3u:95_2": "bhavetāṃ / tathā bhāvābhāvagrahotsargāḥ prādurbhāvanāśādānatyāgāḥ bhaveyuḥ / saṃsārasyaitatsvarūpatvāt /",
    "GSP27motik_3u:95_3": "duḥkhādayaḥ kathambhūtāḥ / sthūlasūkṣmacalācalāḥ / tatra jāgratkālīnānāṃ sthūlatvam",
    "GSP27motik_3u:95_4": "acalatvaṃ ca / svapnakālīnānāṃ sūkṣmatvam calatvaṃ ceti vibhāgaḥ / suṣuptau duḥkhādibhānābhāvāt /",
    "GSP27motik_3u:95_5": "tathā ca sthūlasūkṣmaduḥkhādirūpasaṃsāragrastatvena jīvasya kadāpi muktiḥ na syād",
    "GSP27motik_3u:95_6": "iti bhāvaḥ //MT_3,1.31 //",
    "GSP27motik_3u:96": "nanu bhavatu dṛśyaṃ paramārthasat / tathāpi samādhiparāṇām anartham utpādayituṃ kāsya śaktir ity / atrāha",
    "GSP27motik_3u:97": "idaṃ pramārjitaṃ dṛśyaṃ mayā nātrāham āsthitaḥ / etad evākṣayaṃ bījaṃ samādhau saṃsṛtismṛteḥ //MU_3,1.32//",
    "GSP27motik_3u:98_0": "mayā idam dṛśyam pramārjitam samādhyupāyena nāśitam / yataḥ aham atra āsthitaḥ āsthāyuktaḥ",
    "GSP27motik_3u:98_1": "nāsmi / etad eva pūrvārdhoktaṃ vastu eva / samādhau dṛśyoparamasvarūpe samādhāne /",
    "GSP27motik_3u:98_2": "saṃsṛtismṛteḥ dṛśyasmṛteḥ / akṣayaṃ bījaṃ syāt / saṃsṛtiviṣayasya dṛśyasya saṃsṛtiśabdavācyatvaṃ",
    "GSP27motik_3u:98_3": "lakṣaṇayā jñeyam / ayaṃ bhāvaḥ / samādhipariṇatasya dṛśyapramārjanaṃ tadanāsthā ca",
    "GSP27motik_3u:98_4": "siddhatvena sphurati na vā / na cet tadā sampannam apy etad dvayam asad eva / sphurattāyāḥ",
    "GSP27motik_3u:98_5": "eva paramārthataḥ sattāsvarūpatvāt / sphurati cet tadāsthitā eva saṃsṛtismṛtiḥ /",
    "GSP27motik_3u:98_6": "tadbījasya sphuraṇasya sthitatvāt / nanu tvadabhimate dṛśyātyantābhāve 'pi ayaṃ doṣaḥ",
    "GSP27motik_3u:98_7": "prasajati / sphurati cet dṛśyātyantābhāvaḥ tat sthitam eva dṛśyaṃ / sphuraṇākhyasya",
    "GSP27motik_3u:98_8": "bījasya sthitatvāt / na cet tad asann eva dṛśyātyantābhāvaḥ / iti cen / na / na hi",
    "GSP27motik_3u:98_9": "dṛśyātyantābhāvavādinaḥ sarvoparamasvarūpaḥ samādhiḥ dṛśyātyantābhāvatayā abhipretaḥ",
    "GSP27motik_3u:98_10": "yena proktadoṣaprasaṅgaḥ syāt / kiṃ tu dṛśyātyantābhāvaniścayamātram eva tasyopayogi /",
    "GSP27motik_3u:98_11": "na hi rajjusarpanivāraṇārthaṃ mantrapaṭhanaṃ yuktam / api tu nāyaṃ sarpa iti sarpātyantābhāvaniścayamātrasyaiva",
    "GSP27motik_3u:98_12": "tatropayogaḥ / atyantābhāvaniścayaś ca guruśāstrasaṅgodbhūtenādhiṣṭhānabhūtacinmātravijñānenaiva",
    "GSP27motik_3u:98_13": "sidhyati / na pāṣāṇabhāvāpādakaiḥ samādhibhir ity alaṃ prapañcena //MT_3,1.32 //",
    "GSP27motik_3u:99": "na kevalaṃ jagatsatyatvavācyabhyupagatadṛśyoparamasvarūpasya samādheḥ dṛśyabījadhāratvamātram evāsty / api tu kāryakaraṇe asāmarthyam apy astīty abhiprāyeṇāha",
    "GSP27motik_3u:100": "sati tv asmiñ jagaddṛśye nirvikalpasamādhinā / na cākṣayasuṣuptatvaṃ turyaṃ vāpy upapadyate //MU_3,1.33//",
    "GSP27motik_3u:101_0": "tu pakṣāntare / asmin jagaddṛśye jagatsvarūpe dṛśye sati / sati paramārthasati sati /",
    "GSP27motik_3u:101_1": "nirvikalpasamādhinā sarvoparamasvarūpeṇa samādhānena / akṣayasuṣuptatvaṃ turyaṃ vāpi",
    "GSP27motik_3u:101_2": "nopapadyate na sidhyati / akṣayasuṣuptatvaṃ videhamuktagocarā turyātītāvasthā / turyaṃ",
    "GSP27motik_3u:101_3": "jīvanmuktagocarā turyāvasthā //MT_3,1.33 //",
    "GSP27motik_3u:102": "anupapattim eva sādhayati",
    "GSP27motik_3u:103": "vyutthāne hi samādhīnāṃ suṣuptānta ivākhilam / jagadduḥkham idam bhāti yathāsthitam akhaṇḍitam //MU_3,1.34//",
    "GSP27motik_3u:104_0": "hi yasmāt kāraṇāt / samādhīnāṃ vyutthāne avaśyabhāvini samādhibhyaḥ vyutthāne / samādheḥ",
    "GSP27motik_3u:104_1": "vyutthānāvasthāyām iti yāvat / yathāsthitam pūrvavat sthitam / ata eva akhaṇḍitam",
    "GSP27motik_3u:104_2": "kenāpy aṃśena na nyūnam / akhilaṃ samastaṃ / idam jagadduḥkham bhāti sphurati / kasminn",
    "GSP27motik_3u:104_3": "iva / suṣuptānta iva / ayaṃ bhāvaḥ / yathā rātrau suṣuptiṃ gatasyāta eva vismṛtasamastajagatprapañcasya",
    "GSP27motik_3u:104_4": "tataḥ prabhāte prabuddhasya puruṣasya punaḥ api pūrvavat jagatprapañcaḥ sphurati /",
    "GSP27motik_3u:104_5": "tathā yena tenopāyena sarvoparamasvarūpasamādhiṃ gatasya puruṣasyāvaśyambhāvini vyutthānasamaye",
    "GSP27motik_3u:104_6": "punar api pūrvavat jagatprapañcaḥ avaśyaṃ sphuraty eva / anyathā asmadabhimatātyantābhāvaprasaṅgāt /",
    "GSP27motik_3u:104_7": "tathā ca mātulānībhakṣaṇavat kṣaṇamātraṃ jagaduparamasādhakena samādhinā sarvadā",
    "GSP27motik_3u:104_8": "jagadabhāvasvarūpasya turyasya tadatītasya ca siddhir na yukteti //MT_3,1.34 //",
    "GSP27motik_3u:105": "etenāyātāṃ samādheḥ niṣphalatāṃ kathayati",
    "GSP27motik_3u:106": "prāptaṃ bhavati he rāma tat kiṃ nāma samādhibhiḥ / bhūyo 'narthanipāte 'pi kṣaṇasāmye hi kiṃ sukham //MU_3,1.35//",
    "GSP27motik_3u:107_0": "kiṃ nāma prāptaṃ bhavati / kiñcid api prāptaṃ na bhavatīty arthaḥ / katham etad ity",
    "GSP27motik_3u:107_1": "atrāha bhūya iti / hi yasmāt / bhūyo 'narthapāte / bhūyaḥ anarthanipātaḥ bhedarūpānarthanipātaḥ /",
    "GSP27motik_3u:107_2": "yasmin / tādṛśe kṣaṇasāmye 'pi kṣaṇaṃ sphuraṇaśīlāyāṃ samatāyām api / kiṃ sukhaṃ",
    "GSP27motik_3u:107_3": "bhavati / yataḥ kṣaṇabhātaṃ sāmyaṃ sukhadaṃ na bhavati / tataḥ tatprāptyāpi kiñcit",
    "GSP27motik_3u:107_4": "prāptaṃ na bhavatīti bhāvaḥ / apiśabdaḥ sāmyasya asandigdham sukhāspadatvaṃ dyotayati //MT_3,1.35 //",
    "GSP27motik_3u:108": "nanu samādhau satataṃ līnasya vyutthānābhāvena kathaṃ bhūyaḥ jarāduḥkhaprādurbhāvaḥ syād ity / atrāha",
    "GSP27motik_3u:109": "yadi vāpi samādhāne nirvikalpe sthitiṃ vrajet / tad akṣayasuṣuptābhaṃ tan manye nāmalaṃ padam //MU_3,1.36//",
    "GSP27motik_3u:110_0": "puruṣaḥ nirvikalpe samādhāne nirvikalpasamādhau / sthitiṃ satataṃ līnatāṃ / yadi",
    "GSP27motik_3u:110_1": "vā vrajet yadi vā gacchet / ahaṃ manye / tat tadāpi / tat nirvikalpasamādhānam /",
    "GSP27motik_3u:110_2": "amalaṃ padam jāḍyamalarahitaṃ śuddhacinmātrākhyaṃ mahāsthānaṃ / na bhavati / dṛśyadarśanāsāmarthyarūpasya",
    "GSP27motik_3u:110_3": "jāḍyākhyasya malasya suptivat sthitatvāt / tat kathambhūtam / akṣayasuṣuptābham turyātītāvasthāvat",
    "GSP27motik_3u:110_4": "bhāsamānaṃ / na tu tatsvarūpam / kālāntare 'vaśyambhāvinaḥ vyutthānasya sthitatvāt /",
    "GSP27motik_3u:110_5": "na ca turyātītāvasthāyāḥ vyutthānaṃ kadāpi sambhavati / cinmātre atyantalayībhāvāt //MT_3,1.36 //",
    "GSP27motik_3u:111": "dṛśyasatyatvavādinaḥ nirvikalpasamādhir eva na sambhavati / sthitivrajanasya tu kā kathety abhiprāyeṇāha",
    "GSP27motik_3u:112": "prāpyate sati dṛśye 'smin na ca tan nāma kenacit / yatra tatra kilāyāti cittabhrāntyā jagadbhramaḥ //MU_3,1.37//",
    "GSP27motik_3u:113_0": "nāma niścaye / asmin anubhūyamāne jagati sati / sati paramārthe sati / kenacit kenāpi",
    "GSP27motik_3u:113_1": "puruṣeṇa / tat nirvikalpasamādhānaṃ / na prāpyate / yataḥ yatra tatra sthitasyāpi",
    "GSP27motik_3u:113_2": "samādhideśe taditaradeśe vā sthitasya puruṣasya / cittabhrāntyā / citte sthitā bhrāntiḥ",
    "GSP27motik_3u:113_3": "jagatsatyatvabhramaḥ cittabhrāntiḥ / tayā jagadbhramaḥ / kila niścaye / āyāti / ayaṃ",
    "GSP27motik_3u:113_4": "bhāvaḥ / yathā dṛśyasatyatāyāṃ niścitaḥ puruṣaḥ rātrau supto 'pi dṛśyaṃ paśyaty eva /",
    "GSP27motik_3u:113_5": "tathā samādhiṃ gato 'pi paśyed eva samānanyāyatvāt / tathā ca dṛśyasatyatvavādinaḥ",
    "GSP27motik_3u:113_6": "nirvikalpasamādhir eva na sambhavati / tatra sthitivrajanasya tu kā katheti //MT_3,1.37 //",
    "GSP27motik_3u:114": "nanu dṛśyasatyatve niścitasyāpi yathā tathā prayuktena dhāraṇopāyena na kiñcid bhānarūpo nirvikalpasamādhiḥ sidhyaty evety / atrāha",
    "GSP27motik_3u:115": "draṣṭātha yadi pāṣāṇarūpatāṃ bhāvayan balāt / kilāste tat tadante 'pi bhūyo 'syodeti dṛśyatā //MU_3,1.38//",
    "GSP27motik_3u:116_0": "draṣṭā pramātā / yadi balāt kenāpi haṭhaprayogena / pāṣāṇarūpatāṃ bhāvayan āste tiṣṭhati /",
    "GSP27motik_3u:116_1": "tad api tadāpi / asya svasmin pāṣāṇabhāvaṃ bhāvayataḥ draṣṭuḥ / tadante avaśyabhāvini",
    "GSP27motik_3u:116_2": "pāṣāṇabhāvānte / dṛṣyatā paṭādiviṣayaḥ dṛśyabhāvaḥ / udeti sphurati / na hi jīvataḥ",
    "GSP27motik_3u:116_3": "sarvadā pāṣāṇabhāvabhāvanaṃ śakyaṃ / tathā ca dṛśyatve niścitasya sthiraḥ nirvikalpasamādhiḥ",
    "GSP27motik_3u:116_4": "na sidhyaty eveti bhāvaḥ //MT_3,1.38 //",
    "GSP27motik_3u:117": "pāṣāṇarūpatāgamanasyāsambhavaṃ kathayati",
    "GSP27motik_3u:118": "na ca pāṣāṇatātulyā nirvikalpasamādhayaḥ / keṣāñcit sthitim āyānti sarvair ity anubhūyate //MU_3,1.39//",
    "GSP27motik_3u:119_0": "pāṣāṇatāyāḥ tulyāḥ pāṣāṇatātulyāḥ / vikalparahitā ity arthaḥ / pāṣāṇatābhāvanam eva",
    "GSP27motik_3u:119_1": "tasya draṣṭuḥ pāṣāṇabhāvaṃ nāśayati / na hi pāṣāṇaḥ svaṃ pāṣāṇatvaṃ bhāvayituṃ śaknotīti",
    "GSP27motik_3u:119_2": "bhāvaḥ //MT_3,1.39 //",
    "GSP27motik_3u:120": "yathātathāsiddhasyāpi pāṣāṇabhāvasya na paramapadatvaṃ yuktaṃ jaḍatvānapāyād / iti kathayati",
    "GSP27motik_3u:121": "na ca pāṣāṇatātulyā rūḍhiṃ yātāḥ samādhayaḥ / bhavanty agryaṃ padaṃ śāntaṃ cidrūpam ajam avyayam //MU_3,1.40//",
    "GSP27motik_3u:122_0": "rūḍhiṃ pariṇāmam / ayaṃ bhāvaḥ / dṛśyadarśanāsāmarthyena jaḍatvānapāyāt pāṣāṇabhāvasya",
    "GSP27motik_3u:122_1": "cinmātratvam ayuktam / cinmātraṃ hi sarvadā cetyacetanasamartham eva bhavati / svātantryeṇa",
    "GSP27motik_3u:122_2": "tu yadi kadācit tac cetanaṃ na karoti tena nāsya jāḍyāpātaḥ / na hi śaktaḥ puruṣaḥ",
    "GSP27motik_3u:122_3": "svātantryeṇa kāryam akurvan aśakta iti vaktuṃ yujyate iti //MT_3,1.40 //",
    "GSP27motik_3u:123": "pūrvoktam upasaṃharati",
    "GSP27motik_3u:124": "tasmād yadīdaṃ sad dṛśyaṃ tan na śāmyet kadācana / śāmyet tapojapadhyānair dṛḍham ity ajñakalpanā //MU_3,1.41//",
    "GSP27motik_3u:125": "tasmāt uktahetoḥ / yadi dṛśyaṃ sat bhavati",
    "GSP27motik_3u:126_0": "yatvena parabodhatvāyogāt / tad eva nirvāṇamātram eva / cittamātraṃ padmajabhāvena",
    "GSP27motik_3u:126_1": "sthitaṃ śuddhaṃ cittaṃ / āste / tat cittamātram / vasudhāditām paramārthasantaṃ pṛthvyādibhāvaṃ /",
    "GSP27motik_3u:126_2": "na yāti / nirvāṇasvarūpaśuddhabodhamayatvāt / ata eva padmajasya ādhibhautikadehābhāva",
    "GSP27motik_3u:126_3": "iti bhāvaḥ //MT_3,3.13 //",
    "GSP27motik_3u:127": "nanu pratijīvaṃ manobhedasya sthitatvān nānāvidhāni manāṃsi santi / tat kathaṃ padmajarūpāt manasaḥ eva jagadutpattiḥ uktety / atrāha",
    "GSP27motik_3u:128": "sarveṣāṃ bhūtamanasāṃ saṃsāravyavahāriṇām / prathamo 'sau praticchandaś cittadehaḥ svatodayaḥ //MU_3,3.14//",
    "GSP27motik_3u:129_0": "saṃsāre vyavaharantīti tādṛśānāṃ sarveṣāṃ bhūtamanasāṃ madhye / asau padmajaḥ / prathamaḥ",
    "GSP27motik_3u:129_1": "praticchandaḥ bhāvimanaḥsṛṣṭikāraṇaṃ prathamaṃ pratibhānam bhavati / cinmātrasyeti",
    "GSP27motik_3u:129_2": "śeṣaḥ / asau kathambhūtaḥ / cittadehaḥ śuddhamanorūpaḥ / punaḥ kathambhūtaḥ / svatodayaḥ /",
    "GSP27motik_3u:129_3": "svatayā svabhāvena / na tu anyatayā / udayaḥ navīnaḥ prādurbhāvaḥ yasya / saḥ / udayānantaram",
    "GSP27motik_3u:129_4": "api pūrvabhāvenaiva sthita ity arthaḥ / ata eva asmād evotpattikathanam iti bhāvaḥ //MT_3,3.14 //",
    "GSP27motik_3u:130": "prathamapraticchandatvam asya sādhayati",
    "GSP27motik_3u:131": "asmāt pūrvāt praticchandād ananyaitatsvarūpiṇī / iyaṃ pravisṛtā sṛṣṭiḥ spandadṛṣṭir ivānilāt //MU_3,3.15//",
    "GSP27motik_3u:132_0": "asmāt padmajākhyāt / pūrvāt prathamāt / praticchandāt / iyam anubhūyamānā / sṛṣṭiḥ /",
    "GSP27motik_3u:132_1": "pravisṛtā prasāraṃ gatā / kathambhūtā / ananyā etasmād avyatiriktā / ata eva etatsvarūpiṇī",
    "GSP27motik_3u:132_2": "etanmayī / kā iva / spandadṛṣṭir iva / yathā spandarūpā dṛṣṭiḥ / spanda iti yāvat /",
    "GSP27motik_3u:132_3": "anilāt pravisṛtā bhavati / tathety arthaḥ / ato 'syaiva prathamapraticchandatvaṃ",
    "GSP27motik_3u:132_4": "yuktam iti bhāvaḥ //MT_3,3.15 //",
    "GSP27motik_3u:133": "upasaṃhāraṃ karoti",
    "GSP27motik_3u:134": "pratibhānākṛter asmāt pratibhāmātrarūpadhṛt / vibhāty evam ayaṃ sargaḥ satyānubhavavat sthitaḥ //MU_3,3.16//",
    "GSP27motik_3u:135_0": "evaṃ sati / pratibhānākṛteḥ pratibhānasvarūpāt / asmāt padmajāt / ayaṃ sargaḥ idaṃ",
    "GSP27motik_3u:135_1": "sṛjikriyāviṣayo dṛśyamaṇḍalaṃ / pratibhāmātrarūpadhṛt eva pratibhānamātrarūpadhārī",
    "GSP27motik_3u:135_2": "eva / na tu sthūlabhūtamayarūpadhārī / vibhāti sphurati / na hi dravaguṇayuktāt jalāt",
    "GSP27motik_3u:135_3": "dravaguṇarahitaḥ taraṅgaḥ utpadyate / ayaṃ sargaḥ kathambhūtaḥ / sthitaḥ / kathaṃ /",
    "GSP27motik_3u:135_4": "satyānubhavavat satyaḥ anubhavaḥ yasya / saḥ satyānubhavaḥ / sa iva tadvat / paramārthatas",
    "GSP27motik_3u:135_5": "tu svapnavat pratibhānamātram eveti vatigrahaṇam //MT_3,3.16 //",
    "GSP27motik_3u:136": "atra dṛṣṭāntadvayaṃ kathayati",
    "GSP27motik_3u:137": "dṛṣṭānto 'tra svapnapuraṃ svapnastrīsurataṃ tathā / asad apy arthasampattyā satyānubhavabhāsvaram //MU_3,3.17//",
    "GSP27motik_3u:138_0": "atrāsmin sthāne / sargasya pratibhānamātrarūpatāyām iti yāvat / svapnapuraṃ svapnadṛṣṭaṃ",
    "GSP27motik_3u:138_1": "puraṃ / tathā tadvat / svapnastrīsurataṃ svapnadṛṣṭastrīsurataṃ / dṛṣṭāntaḥ bhavati /",
    "GSP27motik_3u:138_2": "kathambhūtam / asad api pratītimātrasāratvenāsatsvarūpam api / arthasampattyā arthakriyāsampādanena /",
    "GSP27motik_3u:138_3": "satyānubhavabhāsvaram satyānubhavayuktavastuvat bhāsanaśīlam //MT_3,3.17 //",
    "GSP27motik_3u:139": "padmajasya dehābhāve 'pi dehabhānaṃ kathayati",
    "GSP27motik_3u:140": "apṛthvyādimayo bhāti vyomākṛtir adehakaḥ / sadeha iva bhūteśaḥ svātmabhūḥ puruṣākṛtiḥ //MU_3,3.18//",
    "GSP27motik_3u:141_0": "apṛthvyādimayaḥ pṛthvyādivyatiriktasvarūpaḥ / ata eva vyomākṛtiḥ ākāśākṛtiḥ / ata",
    "GSP27motik_3u:141_1": "eva ca adehaḥ ādhibhautikadeharahitaḥ / svātmabhūḥ padmajaḥ / sadeha iva bhāti sphurati /",
    "GSP27motik_3u:141_2": "sadehakāryanānāvidhaprapañcakartṛtvāt / svātmabhūḥ kathambhūtaḥ / bhūteśaḥ sarvabhūtotpādakatvena",
    "GSP27motik_3u:141_3": "sarvabhūtasvāmī / punaḥ kathambhūtaḥ / puruṣākṛtiḥ puruṣavat ākṛtiḥ yasya / saḥ tādṛśaḥ /",
    "GSP27motik_3u:141_4": "anyathā śāstreṣu caturmukhatvakalpanāṃ na kuryād ity arthaḥ //MT_3,3.18 //",
    "GSP27motik_3u:142": "asyodayaśāntī tadabhāvaṃ ca kathayati",
    "GSP27motik_3u:143": "sa cit saṅkalparūpatvād udety apy atha śāmyati / svāyattatvāt svabhāvasya nodeti na ca śāmyati //MU_3,3.19//",
    "GSP27motik_3u:144_0": "cit paramārthataḥ citsvarūpaḥ / saḥ padmajaḥ / saṅkalparūpatvāt cinmātrāśrayasvaparāmarśasvarūpasaṅkalparūpatvenodeti",
    "GSP27motik_3u:144_1": "prādurbhavati / atha udayānantaram / upaśāmyaty api śāntiṃ vrajati ca / saṅkalpasyodayaśāntiniyatādhāratvāt /",
    "GSP27motik_3u:144_2": "tathā saḥ padmajaḥ / svabhāvasya cinmātrākhyasya svarūpasya / svāyattatvāt tad evāham",
    "GSP27motik_3u:144_3": "iti parāmarśaviṣayatvāt / na udeti na ca śāmyati / na hi svabhāvāparaparyāyasya sadābhātasya",
    "GSP27motik_3u:144_4": "cinmātrasyodayaśāntī yukte iti / tatra svātmatve niścitasya tatsvarūpasya ca padmajasyāpi",
    "GSP27motik_3u:144_5": "te na yukte iti bhāvaḥ //MT_3,3.19 //",
    "GSP27motik_3u:145": "athāsyaiva jagatkāraṇatvaṃ kathayati",
    "GSP27motik_3u:146": "brahmā saṅkalparahitaḥ pṛthvyādirahitākṛtiḥ / kevalaś cittamātrātmā kāraṇaṃ trijagatsthiteḥ //MU_3,3.20//",
    "GSP27motik_3u:147_0": "saṅkalparahitaḥ ātivāhikadeharahitaḥ / tathā pṛthvyādirahitākṛtiḥ sthūladeharahitaḥ /",
    "GSP27motik_3u:147_1": "ata eva kevalaḥ advitīyaḥ / cinmātrarūpa iti yāvat / tathātve 'pi cittamātrātmā śuddhasaṅkalparūpaśuddhacittasvarūpaḥ /",
    "GSP27motik_3u:147_2": "brahmā padmajaḥ / trijagatsthiteḥ trijagatsattāyāḥ / kāraṇam bhavati //MT_3,3.20 //",
    "GSP27motik_3u:148": "nanu advitīyāc cinmātrāt kasya preraṇayā śuddhamanorūpaḥ padmajaḥ uttiṣṭhatīty / atrāha",
    "GSP27motik_3u:149": "saṅkalpa eṣa kacati yathā nāma svasambhavaḥ / vyomātmaiṣa tathā bhāti bhavatsaṅkalpaśailavat //MU_3,3.21//",
    "GSP27motik_3u:150_0": "nāma niścaye / yathā eṣaḥ sarvaiḥ anubhūyamānaḥ saṅkalpaḥ / svasambhavaḥ svotthaḥ /",
    "GSP27motik_3u:150_1": "na tu parasambhavaḥ / kacati sphurati / tathā eṣaḥ śuddhamanorūpaḥ padmajaḥ svasambhavaḥ /",
    "GSP27motik_3u:150_2": "bhāti sphurati / kathaṃ / bhavatsaṅkalpaśailavat / saṅkalpe dṛṣṭaḥ śailaḥ saṅkalpaśailaḥ /",
    "GSP27motik_3u:150_3": "bhavataḥ saṅkalpaśailaḥ bhavatsaṅkalpaśailaḥ / sa iva bhavatsaṅkalpaśailavat / yathā",
    "GSP27motik_3u:150_4": "bhavataḥ saṅkalpaśailaḥ svasambhavaḥ bhāti / tathety arthaḥ / saṅkalpasya ca svataḥ",
    "GSP27motik_3u:150_5": "sphuraṇaṃ sarveṣu prasiddham eveti / sa eva sāmānyaviśeṣabhāvābhyāṃ dvir upamānatvenopāttaḥ //MT_3,3.21 //",
    "GSP27motik_3u:151": "asya padmajasyādhibhautikadeharāhityaṃ tribhiḥ ślokaiḥ sahetukaṃ kathayati",
    "GSP27motik_3u:152": "ātivāhikataikāntavismṛtyā dṛḍharūḍhayā / ādhibhautikatā yena mudhā bhāti piśācavat //MU_3,3.22//",
    "GSP27motik_3u:153": "idamprathamatodyogasamprabuddhamahāciteḥ /",
    "GSP27motik_3u:154": "nodeti śuddhasaṃvittvād ātivāhikavismṛtiḥ //MT_3,3.23//",
    "GSP27motik_3u:155": "ādhibhautikatā tena nāsyodeti piśācikā / asatyā mṛgatṛṣṇeva mithyā jāḍyabhramapradā //MU_3,3.24//",
    "GSP27motik_3u:156_0": "yena yataḥ hetoḥ / dṛḍharūḍhayā prauḍhiṃ gatayā / ātivāhikataikāntavismṛtyā / ātivāhikatāyāḥ",
    "GSP27motik_3u:156_1": "ātivāhikabhāvasya / sūkṣmatāyā iti yāvat / yā ekāntavismṛtiḥ atyantavismaraṇaṃ /",
    "GSP27motik_3u:156_2": "tayā / ādhibhautikatā ādhibhautikabhāvaḥ / sthūlatā iti yāvat / piśācavat mudhā asatyaṃ /",
    "GSP27motik_3u:156_3": "bhāti sphurati / aśuddhasya manasaḥ iti śeṣaḥ / tena tataḥ kāraṇāt / asya śuddhamanorūpasya",
    "GSP27motik_3u:156_4": "padmajasya / piśācikā mithyābhūtapiśācarūpā / ādhibhautikatā ādhibhautikabhāvaḥ /",
    "GSP27motik_3u:156_5": "sthūlabhāva iti yāvat / na bhāti na sphurati / ādhibhautikatā kathambhūtā / jāḍyasya",
    "GSP27motik_3u:156_6": "jaḍatāyāḥ / bhramaṃ vaipulyaṃ / prakarṣeṇa dadātīti tādṛśī / ādhibhautikatāsādanena",
    "GSP27motik_3u:156_7": "hi manasaḥ jāḍyam adhikībhavati / ādhibhautikatā punaḥ kathambhūtā / asatyā asatyaṃ",
    "GSP27motik_3u:156_8": "bhātety arthaḥ / kā iva / mṛgatṛṣṇā iva / yathā mṛgatṛṣṇā asatyā bhavati / tathety",
    "GSP27motik_3u:156_9": "arthaḥ / nanu ādhibhautikatā ātivāhikatāvismṛtikāraṇikā bhavatu / kathaṃ sā tena",
    "GSP27motik_3u:156_10": "śuddhamanorūpe padmaje na bhavatīty / atra ślokatrayamadhyagaṃ dvitīyaṃ ślokaṃ samarthakatvena",
    "GSP27motik_3u:156_11": "kathayati idam iti / idamprathamatayā tatpūrvaṃ / yaḥ udyogaḥ svaparāmarśaṃ prati",
    "GSP27motik_3u:156_12": "ābhimukhyaṃ / tena samprabuddhā svaparāmarśayuktā / yā mahācitiḥ cinmātram / tasya /",
    "GSP27motik_3u:156_13": "tatsvarūpasyeti yāvat / asya śuddhamanorūpasya padmajasya / śuddhasaṃvittvāt bhedamalārūṣitasaṃvidyuktatvena /",
    "GSP27motik_3u:156_14": "ātivāhikavismṛtiḥ bhāvapradhānanirdeśāśrayaṇena ātivāhikatāvismaraṇam / nodeti na",
    "GSP27motik_3u:156_15": "sphurati / ata evāsyātivāhikatāvismṛtikāraṇikā ādhibhautikatā na bhavatīti bhāvaḥ /",
    "GSP27motik_3u:156_16": "dṛṣṭaṃ hi svam eva bhedarūṣitasaṃvidaḥ aśuddhasya manasa eva sthūlapurādibhāvena",
    "GSP27motik_3u:156_17": "bhānam iti nātrāyastam //MT_3,3.22-24 //",
    "GSP27motik_3u:157": "padmajasya manomātrarūpatvena tatkāryasya jagato 'pi manomātrarūpatvaṃ yogyatayā atidiśati",
    "GSP27motik_3u:158": "manomātraṃ yadā brahmā na pṛthvyādimayātmakaḥ / manomātram ato viśvaṃ yad yatas tat tad eva hi //MU_3,3.25//",
    "GSP27motik_3u:159_0": "yadeti yata ity asyārthe / yadā yataḥ / brahmā padmajaḥ / manomātraṃ śuddhamanomātraṃ",
    "GSP27motik_3u:159_1": "bhavati / ataḥ viśvaṃ manomātraṃ bhavati / yataḥ / yat vastu / yataḥ yasmāt vastunaḥ /",
    "GSP27motik_3u:159_2": "bhavati / sattākartṛtāṃ bhajati / tat vastu / tad eva bhavati / mṛdaḥ sattākartṛtvaṃ",
    "GSP27motik_3u:159_3": "bhajataḥ ghaṭasya mṛttvadarśanāt / ato jagataḥ manovat anutpattisatattvā evotpattir",
    "GSP27motik_3u:159_4": "iti bhāvaḥ //MT_3,3.25 //",
    "GSP27motik_3u:160_0": "nanu padmajasya svakāraṇabhūtacinmātravyatiriktasahakārikāraṇābhāvena cinmātrasthūlatāmātrarūpam",
    "GSP27motik_3u:160_1": "manomātrarūpatvam astu / tajjasya jagataḥ adṛṣṭādisahakārikāraṇasadbhāvāt kathaṃ",
    "GSP27motik_3u:160_2": "manomātrarūpatvaṃ yujyate ity / atrāha",
    "GSP27motik_3u:161": "ajasya sahakārīṇi kāraṇāni na santi yat / tajjasyāpi na santy eva tāni tasmāt tu kānicit //MU_3,3.26//",
    "GSP27motik_3u:162_0": "ajasya padmajasya / yat yataḥ kāraṇāt / sahakārīṇi kāraṇāni na santi / tu niścaye /",
    "GSP27motik_3u:162_1": "tasmāt tataḥ kāraṇāt / tajjasya tasmād utpannasya jagataḥ / kānicit tāni kānicit",
    "GSP27motik_3u:162_2": "sahakārīṇi / na santy eva / manaḥkāryāṇām adṛṣṭādīnāṃ manaḥ prati sahakāritvāyogāt /",
    "GSP27motik_3u:162_3": "na hi yo yasmāt utpadyate sa eva tatsahakārī bhavitum arhati / svotpattisamaye svayam",
    "GSP27motik_3u:162_4": "asattvāt / anyān praty eva sahakārikāraṇatvābhyupagame svotpattau sahakārikāraṇāntarāpekṣāyāḥ",
    "GSP27motik_3u:162_5": "sthitatvāt / anyathā svasyāpi parān prati sahakārikāraṇatvāyogāt //MT_3,3.26 //",
    "GSP27motik_3u:163": "nanu tato 'pi kim ity / atrāha",
    "GSP27motik_3u:164": "kāraṇāt kāryavaicitryaṃ tenātrāsti na kiñcana / yādṛśaṃ kāraṇaṃ śuddhaṃ kāryaṃ tādṛg iha sthitam //MU_3,3.27//",
    "GSP27motik_3u:165_0": "tena / yataḥ jagataḥ sahakārikāraṇāni na santi / tasmāt / atra padmajajagadviṣaye /",
    "GSP27motik_3u:165_1": "kāraṇāt kāryavaicitryaṃ kāryabhedaḥ / kiñcana leśenāpi / nāsti / daṇḍādisahakārikāraṇasānnidhye",
    "GSP27motik_3u:165_2": "eva mṛdo ghaṭākhyakāryavaicitryasya dṛṣṭatvāt / ataḥ iha kāraṇaṃ yādṛśaṃ śuddhaṃ",
    "GSP27motik_3u:165_3": "bhavati / kāryam tādṛk sthitaṃ bhavati / bhinnatāpādakānāṃ sahakārikāraṇānām abhāvāt /",
    "GSP27motik_3u:165_4": "ataḥ cinmātram eva jagad iti bhāvaḥ //MT_3,3.27 //",
    "GSP27motik_3u:166": "phalitaṃ siddhāntaṃ kathayati",
    "GSP27motik_3u:167": "kāryakāraṇatādy atra na kiñcid upapadyate / yādṛg eva paraṃ brahma tādṛg eva jagattrayam //MU_3,3.28//",
    "GSP27motik_3u:168_0": "yataḥ atra cinmātrapadmajayoḥ padmajajagatoś ca / kāryakāraṇatādi kāryakāraṇabhāvādi /",
    "GSP27motik_3u:168_1": "kiñcit leśenāpi / nopapadyate / ataḥ paraṃ brahma śuddhacinmātraṃ / yādṛśaṃ bhavati /",
    "GSP27motik_3u:168_2": "jagattrayam padmajādirūpam jagattrayam / tādṛśaṃ bhavati / kāryakāraṇabhāvāder eva",
    "GSP27motik_3u:168_3": "bhedāpādakatvāt //MT_3,3.28 //",
    "GSP27motik_3u:169": "nanu cinmātrād utpannasya śuddhamanorūpasya padmajasya cinmātrarūpatvaṃ bhavatu / śuddhamanorūpāt padmajād utpannasya trailokyasya tu kathaṃ tad yuktam ity / atrāha",
    "GSP27motik_3u:170": "manastām iva yātena brahmaṇā tanyate jagat / ananyad ātmanaḥ śuddhād dravatvam iva vāriṇā //MU_3,3.29//",
    "GSP27motik_3u:171_0": "manastām padmajety aparanāmadheyayuktaśuddhamanobhāvam / yāteneva gateneva / brahmaṇā",
    "GSP27motik_3u:171_1": "padārtharūpatayā bṛṃhitena śuddhacinmātreṇa / śuddhāt ātmanaḥ svasmāt / ananyat abhinnam /",
    "GSP27motik_3u:171_2": "idaṃ jagat tanyate vistāryate / svātmani prakaṭīkriyata iti yāvat / keneva / vāriṇeva",
    "GSP27motik_3u:171_3": "yathā vāriṇā / ātmanaḥ ananyat dravatvam ādyaspandanāsamavāyikāraṇabhūtaḥ dravatvākhyaḥ",
    "GSP27motik_3u:171_4": "guṇaḥ / vistāryate / tathety arthaḥ / manastāyām api paramārthataḥ cinmātratvānapāyād",
    "GSP27motik_3u:171_5": "ivaśabdopādānam / ataḥ jagato 'pi cinmātrād utpannatvena cinmātratvam eva yuktam",
    "GSP27motik_3u:171_6": "iti bhāvaḥ //MT_3,3.29 //",
    "GSP27motik_3u:172": "nanu tarhi katham ayaṃ bhedo bhāsate ity / atrāha",
    "GSP27motik_3u:173": "manasā tanyate sarvam asad evedam ātatam / yathā saṅkalpanagaraṃ yathā gandharvapattanam //MU_3,3.30//",
    "GSP27motik_3u:174_0": "manasā padmajeti prasiddhena śuddhamanasā / ātataṃ samantāt sphurat / idam tanuḥ",
    "GSP27motik_3u:174_1": "bhāsamānaṃ / idaṃ samastaṃ jagat / tanyate paraṃ brahmaṇaḥ bhinnayā sattayā prakaṭīkriyate /",
    "GSP27motik_3u:174_2": "idaṃ sarvaṃ kathambhūtam / asad eva asatsvarūpam eva / na tu satsvarūpaṃ / kiṃ yathā /",
    "GSP27motik_3u:174_3": "saṅkalpanagaraṃ yathā / yathā saṅkalpanagaraṃ asad eva bhavati / tathety arthaḥ /",
    "GSP27motik_3u:174_4": "punaḥ kiṃ yathā / gandharvapattanaṃ yathā / yathā gandharvapattanaṃ / yathā gandharvapattanaṃ",
    "GSP27motik_3u:174_5": "sad eva bhavati / tathety arthaḥ / gandharvāḥ hi svāvāsārthaṃ kalpanayā śūnye nagaraṃ",
    "GSP27motik_3u:174_6": "racayanti / tad eva gandharvanagaram ucyate / cinmātrād utthitena manasā eva idaṃ",
    "GSP27motik_3u:174_7": "bhinnatayā vistāryate / anyathā manasaḥ kimartham utthānaṃ syād iti bhāvaḥ //MT_3,3.30 //",
    "GSP27motik_3u:175": "atyantaniścayatvena punar api ādhibhautikatāyāḥ asatyatvaṃ kathayati",
    "GSP27motik_3u:176": "ādhibhautikatā nāsti rajjvām iva bhujaṅgatā / brahmādayaḥ prabuddhās tu kathaṃ tiṣṭhantu tatra te //MU_3,3.31//",
    "GSP27motik_3u:177": "brahmādaya ity / ādiśabdena śuddhabuddhirūpasya viṣṇoḥ śuddhāhaṅkārarūpasya rudrasya ca grahaṇam / prabuddhāḥ atyantaśuddhatvena prakṛṣṭena bodhena yuktāḥ //MT_3,3.31//",
    "GSP27motik_3u:178": "daṇḍāpūpikānyāyenādhibhautikatāyāḥ asatyatāṃ punar api kathayati",
    "GSP27motik_3u:179": "ātivāhika evāsti na prabuddhamateḥ kila / ādhibhautikadehasya carcaivātra kutaḥ kathaṃ //MU_3,3.32//",
    "GSP27motik_3u:180_0": "kileti niścaye / prabuddhamateḥ samyak niścitamateḥ puruṣasya / ātivāhika eva ativahanaśīlaḥ",
    "GSP27motik_3u:180_1": "sūkṣmaḥ deha eva / nāsti / svasmin cinmātrarūpatājñānāt / atrāsmin prabuddhamatau /",
    "GSP27motik_3u:180_2": "ādhibhautikadehasya carcā eva kathā eva / kutaḥ syāt / kathaṃ syāt //MT_3,3.32 //",
    "GSP27motik_3u:181": "ādhibhautikadeharahitāt padmajād utpannasya jagataḥ asatyatvaṃ kathayati",
    "GSP27motik_3u:182": "manonāmno manuṣyasya vividhākāradhāriṇaḥ / manorājyaṃ jagad iti satyarūpam iva sthitam //MU_3,3.33//",
    "GSP27motik_3u:183_0": "vividhān ākārān dhārayatīti tādṛśasya manonāmnaḥ mana iti nāmadheyayuktasya / manuṣyasya",
    "GSP27motik_3u:183_1": "ādhibhautikadeharahitasya padmajākhyasya manuṣyasya / manorājyam manaḥkalpanā / jagad",
    "GSP27motik_3u:183_2": "iti sthitam jagadrūpeṇa sthitam / bhavati / jagat kathambhūtam iva / satyarūpam iva /",
    "GSP27motik_3u:183_3": "paramārthatas tu kalpanāmātrarūpatvān na satyarūpam itīvaśabdopādānam / svapnasya",
    "GSP27motik_3u:183_4": "cātra dṛṣṭāntatvaṃ sphuṭam eveti nātrāyastam / manonāmnaḥ manuṣyasya manorājyam iti",
    "GSP27motik_3u:183_5": "rāhoḥ śira itivaj jñeyam //MT_3,3.33 //",
    "GSP27motik_3u:184": "nanu śāstreṣu caturmukhasya kasyāpi devaviśeṣasyaiva padmajatvam uktam asti / tat kathaṃ tvayā śuddhasya manasa eva tad uktam ity / atrāha",
    "GSP27motik_3u:185": "mana eva viriñcaṃ tvaṃ viddhi saṅkalpanātmakam / svavapuḥ sphāratāṃ nītvā manasedaṃ vitanyate //MU_3,3.34//",
    "GSP27motik_3u:186_0": "tvam / saṅkalpanātmakam cinmātroktasvaparāmarśasvarūpam / manaḥ śuddhaṃ manaḥ / viriñcaṃ",
    "GSP27motik_3u:186_1": "padmajaṃ / viddhi jānīhi / yataḥ svavapuḥ svasvarūpam / sphāratāṃ vistīrṇatāṃ / nītvā /",
    "GSP27motik_3u:186_2": "manasā idaṃ jagat / vitanyate vistāryate / utpādyate iti yāvat / viriñcasya hi viriñcatvam",
    "GSP27motik_3u:186_3": "etad eva / yaj jagad utpādyate tac ca manasā eva svapnanyāyena sphuṭam utpādyate /",
    "GSP27motik_3u:186_4": "iti tasyaiva viriñcatvam yuktam / caturmukhadevaviśeṣakalpanā tu sthūladṛṣṭīn praty",
    "GSP27motik_3u:186_5": "eveti bhāvaḥ //MT_3,3.34 //",
    "GSP27motik_3u:187": "viriñcamanasoḥ atyantam abhinnatvaṃ kathayati",
    "GSP27motik_3u:188": "viriñco manaso rūpaṃ viriñcasya mano vapuḥ / pṛthvyādi vidyate nātra tena pṛthvyādi kalpitam //MU_3,3.35//",
    "GSP27motik_3u:189_0": "viriñcaḥ padmajaḥ / manasaḥ śuddhasya manasaḥ / rūpaṃ svarūpaṃ / bhavati / manaḥ",
    "GSP27motik_3u:189_1": "śuddhaṃ manaḥ / viriñcasya padmajasya / vapuḥ svarūpaṃ / bhavati / utpādanākhyaikakāryakāritvāt /",
    "GSP27motik_3u:189_2": "atrānayoḥ viriñcamanasoḥ / pṛthvyādi na vidyate / śuddhacinmātrotthitatvena śuddhacinmātratvānapāyāt /",
    "GSP27motik_3u:189_3": "tena tataḥ kāraṇāt / pṛthvyādi bhūmyādi / kalpitam kalpanāyām bhāvitaṃ bhavati /",
    "GSP27motik_3u:189_4": "svapnavad iti śeṣaḥ //MT_3,3.35 //",
    "GSP27motik_3u:190": "nanu viriñcarūpaṃ manaḥ upādānakāraṇaṃ vinā kathaṃ jagad utpādayati / na hi kuśalasyāpi kulālasya mṛdākhyam upādānakāraṇaṃ vinā ghaṭodbhāvane śaktir astīty / atrāha",
    "GSP27motik_3u:191": "padmākṣe padminīvāntar manohṛdy asti dṛśyatā / manodṛśyadṛśau bhinne na kadācana kiñcana //MU_3,3.36//",
    "GSP27motik_3u:192_0": "svārthe bhāvapratyayaḥ ārṣaḥ / tenāyam arthaḥ / dṛśyatā dṛśyam / manohṛdi manaso",
    "GSP27motik_3u:192_1": "'ntaḥ / asti tiṣṭhati / sarvaśaktiyuktāc cinmātrāt tathaivotthānāt / anyathā dṛśyabhāvena",
    "GSP27motik_3u:192_2": "sphuraṇāyogāt / kā iva / padminīva / yathā padminī kamalinī / padmākṣe padmabīje /",
    "GSP27motik_3u:192_3": "antaḥ asti / tathety arthaḥ / padminyāś ca padmākṣāntargatatvaṃ tataḥ nirgamenānumeyam /",
    "GSP27motik_3u:192_4": "na hi yat yadantar na bhavati tat tataḥ niryāti / nirjalāt ghaṭād iva jalam / ataḥ",
    "GSP27motik_3u:192_5": "manodṛśyadṛśau manodṛk dṛśyadṛk ca / kadācana jātu / kiñcana leśenāpi / bhinne na",
    "GSP27motik_3u:192_6": "bhavataḥ / upādānopādeyabhāvena sthitatvāt / ataḥ svato bhinnasyopādānakāraṇasyātrāpekṣā",
    "GSP27motik_3u:192_7": "nāstīti bhāvaḥ //MT_3,3.36 //",
    "GSP27motik_3u:193": "etad eva dṛṣṭāntāntareṇa dṛḍhayati",
    "GSP27motik_3u:194": "tathā cātra bhavatsvapnasaṅkalpaś cittarājyadhīḥ / svānubhūtyaiva dṛṣṭāntas tasmād dhṛdy asti dṛśyabhūḥ //MU_3,3.37//",
    "GSP27motik_3u:195": "spaṣṭam //MT_3,3.37//",
    "GSP27motik_3u:196": "tasmāc cittavikalpasthaḥ piśāco bālakaṃ yathā / vinihanty evam eṣāntar draṣṭāraṃ dṛśyarūpikā //MU_3,3.38//",
    "GSP27motik_3u:197": "draṣṭāram manorūpaṃ draṣṭāram //MT_3,3.38//",
    "GSP27motik_3u:198": "yathāṅkuro 'ntar bījasya saṃsthito deśakālataḥ / karoti bhāsuraṃ dehaṃ tanoty evaṃ hi dṛśyadhīḥ //MU_3,3.39//",
    "GSP27motik_3u:199": "idaṃ ślokatrayaṃ ca prathamasargāntyabhāge gatam iti na punar āyastam //MT_3,3.39//",
    "GSP27motik_3u:200": "sargāntaślokena siddhāntaṃ kathayati",
    "GSP27motik_3u:201_0": "sac cen na śāmyati kadācana dṛśyaduḥkhaṃ dṛśye tv aśāmyati na boddhari kevalatvam /",
    "GSP27motik_3u:201_1": "dṛśye tv asambhavati boddhari boddhṛbhāvaḥ śāmyet sthite 'pi hi tad asya vimokṣam",
    "GSP27motik_3u:201_2": "āhuḥ //MU_3,3.40 //",
    "GSP27motik_3u:202_0": "idam anubhūyamānam dṛśyaduḥkham dṛśyākāraṃ duḥkham / sat paramārthasat / cet bhavati /",
    "GSP27motik_3u:202_1": "tadā kadācit na śāmyati / nābhāvo vidyate sata iti nyāyād ity arthaḥ / dṛśye aśāmyati",
    "GSP27motik_3u:202_2": "sati / boddhari draṣṭari / kevalatvaṃ kevalībhāvaḥ / aboddhṛrūpateti yāvat / na bhavati /",
    "GSP27motik_3u:202_3": "svavyatiriktasya dṛśyasthabodhyatayā sthitatvāt / mokṣābhāvaprakāram uktvā mokṣaṃ",
    "GSP27motik_3u:202_4": "kathayati / dṛśya iti / tu pakṣāntare / dṛśye asambhavati sati / uktanyāyena anutpattisatattvotpattiyukte",
    "GSP27motik_3u:202_5": "sati / boddhari draṣṭari / boddhṛbhāvaḥ śāmyet śāntiṃ vrajet / na hi dṛśyarahitasya",
    "GSP27motik_3u:202_6": "draṣṭuḥ draṣṭṛtvaṃ nāma kiñcid asti / dṛśye kathambhūte 'pi / sthite 'pi / bhāsamānatvāt",
    "GSP27motik_3u:202_7": "sthitiṃ bhajaty api / nanu tena boddhṛbhāvaśamanena kiṃ setsyatīty / atrāha / hi",
    "GSP27motik_3u:202_8": "tad asyeti / hi niścaye / paṇḍitāḥ tat boddhṛbhāvaśamanam / asya boddhuḥ / vimokṣaṃ",
    "GSP27motik_3u:202_9": "viśiṣṭāṃ muktim / āhuḥ kathayanti / dṛśyānaunmukhyasyaiva mokṣatvād / iti śivam //MT_3,3.40 //",
    "GSP27motik_3u:203": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe tṛtīyaḥ sargaḥ // 3,3 //",
    "GSP27motik_3u:204": "oṃ śrīvālmīkiḥ bharadvājaṃ prati kathayati",
    "GSP27motik_3u:205": "kathayaty evam uddāmavacanaṃ munināyake / śrotum ekarase jāte jane mauna iva sthite //MU_3,4.1//",
    "GSP27motik_3u:206": "śānteṣu kiṅkiṇījālasvaneṣu spandanaṃ vinā / pañjarāntarahārītaśukeṣv apy astakeliṣu //MU_3,4.2//",
    "GSP27motik_3u:207": "suvismṛtavilāsāsu sthitāsu lalanāsv api / citrabhittāv iva nyaste samaste rājasadmani //MU_3,4.3//",
    "GSP27motik_3u:208": "muhūrtaśeṣam abhavad divasaṃ madhurātapam / vyavahāro ravikaraiḥ saha tānavam āyayau //MU_3,4.4//",
    "GSP27motik_3u:209_0": "munināyake śrīvasiṣṭhe / evam anena prakāreṇa / uddāmavacanam arthagūḍhaṃ vacanaṃ /",
    "GSP27motik_3u:209_1": "kathayati sati / ata eva maune iva sthite maunākhyavratayukta iva sthite / jane sabhājane /",
    "GSP27motik_3u:209_2": "śrotum ekarase kevalāsvādayukte / jāte sati / tathā spandanaṃ vinā svādhārabhūtastryādikṛtaṃ",
    "GSP27motik_3u:209_3": "spandanaṃ vinā / svādhārabhūtastryādikṛtaspandarāhityenety arthaḥ / kiṅkiṇījālasvaneṣu",
    "GSP27motik_3u:209_4": "satsu / tathā pañjarāntareṣu sthitāḥ ye hārītaśukāḥ / teṣu api astakeliṣu tyaktakrīḍeṣu",
    "GSP27motik_3u:209_5": "satsu / tathā lalanāsu suvismṛtavilāsāsu atyantavismṛtavilāsāsu / sthitāsu satīṣu /",
    "GSP27motik_3u:209_6": "tathā samaste rājasadmani sakale rājagṛhe / citrabhittau nyaste iva citralikhite",
    "GSP27motik_3u:209_7": "iva sati / madhurātapam mandātapam / divasam muhūrtaśeṣam ghaṭikādvayaśeṣam / abhavat /",
    "GSP27motik_3u:209_8": "tathā vyavahāraḥ lokavyavahāraḥ / ravikaraiḥ saha tānavam āyayau //MT_3,4.1-4 //",
    "GSP27motik_3u:210": "anyat kiṃ tadābhūd ity apekṣāyām āha",
    "GSP27motik_3u:211": "vavur utphullakamalaprakaronmadamāṃsalāḥ / vāyavo madhuraspandaṃ śravaṇārtham ivāgatāḥ //MU_3,4.5//",
    "GSP27motik_3u:212_0": "vāyavaḥ madhuraspandam komalaspandam / vavuḥ vānti sma / kathambhūtāḥ / utphullāḥ",
    "GSP27motik_3u:212_1": "ye kamalaprakarāḥ kamalasamūhāḥ / teṣu unmadāḥ saṅkocakāritvāt udgatarūpāḥ ca te",
    "GSP27motik_3u:212_2": "māṃsalāś ca / tādṛśāḥ vāyavaḥ / kathambhūtā iva / śravaṇārtham munivākśravaṇārtham /",
    "GSP27motik_3u:212_3": "āgatā iva / yo 'pi śravaṇārtham āgacchati so 'pi madhuraspandam eva vāti //MT_3,4.5 //",
    "GSP27motik_3u:213": "śrutaṃ cintayituṃ bhānur ivāhoracanābhramam / tatyājaikāntam agamac chūnyam astagires taṭam //MU_3,4.6//",
    "GSP27motik_3u:214_0": "bhānuḥ sūryaḥ / ahoracanābhramam dinanirmāṇārthaṃ bhramaṇam / tatyāja tyaktavān /",
    "GSP27motik_3u:214_1": "tathā śūnyaṃ / ata eva ekāntam vijanam / astagireḥ taṭam agamat gatavān / kiṃ kartum",
    "GSP27motik_3u:214_2": "iva / śrutam śravaṇaviṣayīkṛtam munivākkadambakam / cintayitum iva mananaviṣayīkartum",
    "GSP27motik_3u:214_3": "iva / yo 'pi hi śrutaṃ kiñcid upadeśādikaṃ cintayitum icchati so 'pi kriyārūpam bhramam",
    "GSP27motik_3u:214_4": "tyajati / ekāntaṃ ca gacchati //MT_3,4.6 //",
    "GSP27motik_3u:215": "uttasthur mihikārambhaśyāmatā vanabhūmiṣu / vijñānaśravaṇād antaḥ śītalāḥ śāntatā iva //MU_3,4.7//",
    "GSP27motik_3u:216_0": "vanabhūmiṣu mihikārambhaśyāmatāḥ nīhārārambhaśyāmatāḥ / uttasthuḥ prādurbhūtāḥ /",
    "GSP27motik_3u:216_1": "dināvasāne hi mihikāḥ uttiṣṭhanti / mihikārambhaśyāmatāḥ kā iva / śāntatāḥ iva kṣobharāhityānīva /",
    "GSP27motik_3u:216_2": "yathā śītalāḥ santāpanāśakatvena śītalasvabhāvāḥ / śāntatāḥ / vijñānaśravaṇāt śrīvasiṣṭhoktavijñānaśravaṇena /",
    "GSP27motik_3u:216_3": "antaḥ śrotṛjanamanassu / uttasthuḥ / tathety arthaḥ //MT_3,4.7 //",
    "GSP27motik_3u:217": "babhūvur alpasañcārā janā daśasu dikṣv api / sāvadhānatayā śrotum iva santyaktaceṣṭitāḥ //MU_3,4.8//",
    "GSP27motik_3u:218": "dināvasāne svabhāvasiddhaṃ janānām alpasañcāritvam śravaṇārtham kṛtena ceṣṭitatyāgenotprekṣitam //MT_3,4.8//",
    "GSP27motik_3u:219": "chāyā dīrghatvam ājagmur vāsiṣṭhaṃ varṇanakramam / iva śrotum aśeṣāṇāṃ vastūnāṃ dīrghakandharāḥ //MU_3,4.9//",
    "GSP27motik_3u:220": "sāyaṃsamaye hi chāyāḥ dīrghībhavanti / yo 'pi kiñcic chrotum icchati so 'pi dīrghakandharo bhavatīti svabhāvadvayakathanam //MT_3,4.9//",
    "GSP27motik_3u:221_0": "pratīhāraḥ puraḥ prahvo bhūtvāha vasudhādhipam / deva snānadvijārcāsu kālo hy atigato",
    "GSP27motik_3u:221_1": "bhṛśam //MU_3,4.10 //prahvo bhūtvā namno bhūtvā / kim āheti karmāpekṣāyām uttarārdham",
    "GSP27motik_3u:221_2": "karmatvena kathayati deveti / hi niścaye //MT_3,4.10 //",
    "GSP27motik_3u:222": "śrīvasiṣṭhakṛtaṃ vāksaṃharaṇaṃ kathayati",
    "GSP27motik_3u:223": "tato vasiṣṭho bhagavān saṃhṛtya madhurāṃ giram / adya tāvan mahārāja śrutam etāvad astu vaḥ //MU_3,4.11//",
    "GSP27motik_3u:224": "prātar anyad vadiṣyāma ity uktvā maunavān abhūt / ity ākarṇyaivam astūktvā bhūpatir bhūtivṛddhaye //MU_3,4.12//",
    "GSP27motik_3u:225": "puṣpārghyapādyasammānadakṣiṇādānapūjayā / sa devarṣimunīn viprān pūjayām āsa sādaram //MU_3,4.13//",
    "GSP27motik_3u:226": "śrotṝn śravaṇotsukān jñātvā āha prātar iti / ākarṇyaiva / na tu prativādaṃ kṛtvā / saḥ daśarathaḥ //MT_3,4.11-13//",
    "GSP27motik_3u:227": "athottasthau sabhā sarvā sarājamunimaṇḍalā / kuṇḍalākīrṇaraśmyoghapariveśāvṛtānanā //MU_3,4.14//",
    "GSP27motik_3u:228_0": "sabhā janasamūhaḥ / sabhāṃ viśinaṣṭi / kuṇḍaleti / kuṇḍalānām ākīrṇaḥ samantāt visārī",
    "GSP27motik_3u:228_1": "yaḥ raśmyoghaḥ kiraṇasamūhaḥ / tasya yaḥ pariveśaḥ maṇḍalaṃ / tenāvṛtāni janamukhāni /",
    "GSP27motik_3u:228_2": "sabhāsamukhāni yasyāṃ / sā //MT_3,4.14 //",
    "GSP27motik_3u:229": "parasparāṃsasaṅghaṭṭaraṇatkeyūrakaṅkaṇā / hārabhārāhatasvarṇapaṭṭābhorastaṭāntarā //MU_3,4.15//",
    "GSP27motik_3u:230_0": "parasparaṃ aṃsasaṅghaṭṭāḥ / tena milantaḥ / ata eva raṇantaḥ keyūrāḥ kaṅkaṇāni ca",
    "GSP27motik_3u:230_1": "yasyāṃ / sā / hārabhāraiḥ āhatāni suvarṇapaṭṭābhāni urastaṭāntarāṇi urastaṭamadhyāni",
    "GSP27motik_3u:230_2": "yasyāṃ / sā //MT_3,4.15 //",
    "GSP27motik_3u:231": "śekharotsargaviśrāntaprabuddhamadhupavrajaiḥ / saghuṅghumaśirobhāgā patadbhir iva mūrdhajaiḥ //MU_3,4.16//",
    "GSP27motik_3u:232_0": "śekhareṣu sabhāsadapuṣpaśekhareṣu / utsargeṇa gandhodgiraṇena / viśrāntāḥ viśrāntiyuktāḥ /",
    "GSP27motik_3u:232_1": "tathā prabuddhāḥ gandhaghrāṇane caturāḥ / ye madhupāḥ bhramarāḥ / teṣāṃ vrajaiḥ samūhaiḥ /",
    "GSP27motik_3u:232_2": "saghuṅghumaśirobhāgā ghuṅghumaśabdayuktajanaśirodeśayuktā / madhupavrajaiḥ kair iva /",
    "GSP27motik_3u:232_3": "patadbhiḥ patanaśīlaiḥ / mūrdhajaiḥ keśair iva kṛṣṇavarṇatvāt //MT_3,4.16 //",
    "GSP27motik_3u:233": "kāñcanābharaṇoddyotakanakīkṛtadiṅmukhāḥ / buddhisthamunivāgarthasaṃśāntendriyavṛttayaḥ //MU_3,4.17//",
    "GSP27motik_3u:234": "jagmur nabhaścarā vyoma bhūcarā bhūmimaṇḍalam / cakrur dinasamācāraṃ svaṃ sarve sveṣu sadmasu //MU_3,4.18//",
    "GSP27motik_3u:235_0": "kāñcanābharaṇānāṃ yaḥ uddyotaḥ prakāśaḥ / tena kanakīkṛtāni kanakarūpāṇi kṛtāni /",
    "GSP27motik_3u:235_1": "diṅmukhāni yaiḥ / te tādṛśāḥ / tathā buddhisthaḥ buddhau sphuraṇaśīlaḥ / na tu vismāritaḥ /",
    "GSP27motik_3u:235_2": "yaḥ munivāgarthaḥ / tena saṃśāntāḥ svaviṣayān prati anaunmukhyaṃ gatāḥ / indriyavṛttayaḥ",
    "GSP27motik_3u:235_3": "indriyavyāpārāḥ ye / te tādṛśāḥ / nabhaścarāḥ ākāśacāriṇaḥ / vyoma jagmuḥ / bhūcarāḥ",
    "GSP27motik_3u:235_4": "bhūmimaṇḍalam jagmuḥ / tataḥ sarve samastāḥ nabhaścarādayaḥ / sveṣu sadmasu nijeṣu",
    "GSP27motik_3u:235_5": "gṛheṣu / svaṃ dinasamācāraṃ cakruḥ //MT_3,4.17-18 //",
    "GSP27motik_3u:236": "etasminn antare śyāmā yāminī samadṛśyata / janasaṅghātanirmukte gṛhe bālāṅganā yathā //MU_3,4.19//",
    "GSP27motik_3u:237": "etasmin antare asmin samaye / śyāmā rātriḥ / yāminī yāmayuktā / janasaṅghātanirmukte janasamūhatyakte //MT_3,4.19//",
    "GSP27motik_3u:238": "deśāntaraṃ bhāsayituṃ yayau divasanāyakaḥ / sarvatrālokakartṛtvam eva sātpuruṣaṃ vratam //MU_3,4.20//",
    "GSP27motik_3u:239": "ālokakartṛtvam ālokakartṛbhāvaḥ / sātpuruṣaṃ satpuruṣasambandhinam //MT_3,4.20//",
    "GSP27motik_3u:240": "udabhūd abhitaḥ sandhyā tārānikaradhāriṇī / utphullakiṃśukavanā vasantaśrīr ivoditā //MU_3,4.21//",
    "GSP27motik_3u:241": "udabhūt prādurbhūtā //MT_3,4.21//",
    "GSP27motik_3u:242": "cūtanīpakadambāgragrāmacaityagṛhodare / nililyire khagāś citte tadaṇḍavṛttayo yathā //MU_3,4.22//",
    "GSP27motik_3u:243_0": "khagāḥ pakṣiṇaḥ / nililyire nilīnāḥ / kutra / cūtanīpakadambāgragrāmacaityagṛhodare /",
    "GSP27motik_3u:243_1": "cūtāś ca nīpāś ca kadambāgrāṇi ca grāmacaityāni ca gṛhodarāṇi ca / tatra / khagāḥ",
    "GSP27motik_3u:243_2": "kāḥ yathā / tāḥ vṛttayaḥ yathā / yathā tāḥ vṛttayaḥ śrāvakajanamanovyāpārāḥ / citte",
    "GSP27motik_3u:243_3": "nililyire / tathety arthaḥ //MT_3,4.22 //",
    "GSP27motik_3u:244": "sandhyārāgāvirbhāvaṃ kathayati",
    "GSP27motik_3u:245": "bhānor bhāsā bhūṣitair meghaleśaiḥ kiñcit kiñcit kuṅkumacchāyayeva / pāścātyo 'driḥ pītavāsās tamo'bdhes tārāhāraśrīyutaḥ khaṃ sametaḥ //MU_3,4.23//",
    "GSP27motik_3u:246_0": "kuṅkumacchāyayā iva kuṅkumaracanāsadṛśayā / bhānoḥ bhāsā sūryasya bhāsā / kiñcit",
    "GSP27motik_3u:246_1": "kiñcit bhūṣitaiḥ / pītatāṃ nītair iti yāvat / meghaleśaiḥ meghakhaṇḍaiḥ / upalakṣitaḥ",
    "GSP27motik_3u:246_2": "pāścātyaḥ adriḥ astaśailaḥ / tamo'bdheḥ tamaḥākhyasya samudrasya / pītavāsāḥ śrīnārāyaṇaḥ",
    "GSP27motik_3u:246_3": "āsīt / pītavāsoyuktaś cāsīt / bhānoḥ bhāsā bhūṣitānāṃ meghaleśānām eva pītavāsorūpatvāt /",
    "GSP27motik_3u:246_4": "abdheś ca pītavāsasā śrīnārāyaṇena yuktatvaṃ yuktaṃ eva / pāścātyaḥ adriḥ kathambhūtaḥ /",
    "GSP27motik_3u:246_5": "tārāhāraśrīyutaḥ / tārā eva hāraḥ yasya / saḥ tārāhāraḥ / śriyā śobhayā / yutaḥ /",
    "GSP27motik_3u:246_6": "śrīyutaḥ / tārāhāraś cāsau śrīyutaś ca tārāhāraśrīyutaḥ / punaḥ kathambhūtaḥ / kham",
    "GSP27motik_3u:246_7": "ākāśaṃ / sametaḥ gataḥ / ākāśavyāpīty arthaḥ / anyathā tārāhāratvam asambhavi syāt /",
    "GSP27motik_3u:246_8": "śrīnārāyaṇasya ca tārāhārayuktatvaṃ lakṣmīyuktatvaṃ balyākramaṇena khasametatvaṃ",
    "GSP27motik_3u:246_9": "ca sthitam eva //MT_3,4.23 //",
    "GSP27motik_3u:247": "sandhyāśāntipūrvaṃ tamaḥsamutthānam kathayati",
    "GSP27motik_3u:248": "pūjām ādāya sandhyāyāṃ prayātāyāṃ yathāgatam / andhakārāḥ samuttasthur vetālavalayā iva //MU_3,4.24//",
    "GSP27motik_3u:249": "spaṣṭam //MT_3,4.24//",
    "GSP27motik_3u:250": "avaśyāyakaṇaspandī helāvidhutapallavaḥ / komalaḥ kumudāśaṃsī vavāv āśītalo 'nilaḥ //MU_3,4.25//",
    "GSP27motik_3u:251": "kumudāśaṃsī kumudagandheneti bhāvaḥ //MT_3,4.25//",
    "GSP27motik_3u:252": "paramāndhyam upājagmur diśo 'pi sphuṭatārakāḥ / lambadīrghatamaḥkeśyo vidhavā iva yoṣitaḥ //MU_3,4.26//",
    "GSP27motik_3u:253": "lambāni dīrghatamāṃsy eva keśāḥ yāsāṃ / tāḥ //MT_3,4.26//",
    "GSP27motik_3u:254": "āyayau bhuvanaṃ tejaḥkṣīrapūreṇa pūrayan / rasāyanamayākāraḥ śaśikṣīrārṇavo nabhaḥ //MU_3,4.27//",
    "GSP27motik_3u:255": "tejaḥ eva kṣīrapūraḥ / tena / rasāyanamayākāraḥ amṛtamayākāraḥ //MT_3,4.27//",
    "GSP27motik_3u:256": "jagmus timirasaṅghātāḥ palāyya kvāpy adṛśyatām / śrutajñānagiraś cittān mahīpānām ivājñatāḥ //MU_3,4.28//",
    "GSP27motik_3u:257": "śrutāḥ jñānagiraḥ vasiṣṭhoktāḥ jñānavācaḥ yena / tat / tādṛśāt / mahīpānāṃ daśarathaprabhṛtīnāṃ / ajñatāḥ maurkhyāṇi //MT_3,4.28//",
    "GSP27motik_3u:258": "ṛṣayo bhūmipālāś ca munayo brāhmaṇās tathā / cetasīva vicitrārthāḥ svāspadeṣu viśaśramuḥ //MU_3,4.29//",
    "GSP27motik_3u:259": "vicitrārthāḥ śrīvasiṣṭhagirāṃ sambandhino nānāvidhā arthāḥ / svāspadeṣu svagṛheṣu / viśaśramuḥ viśrāntiṃ cakruḥ //MT_3,4.29//",
    "GSP27motik_3u:260": "yamakāyopamā śyāmā yayau timiramāṃsalā / āyayau mihikākārā tatra teṣām uṣā śanaiḥ //MU_3,4.30//",
    "GSP27motik_3u:261": "yamakāyopamā yamaśarīrasadṛśī / uṣā / teṣām ṛṣīṇāṃ bhūmipālānāṃ ca //MT_3,4.30//",
    "GSP27motik_3u:262": "alakṣyatām upājagmus tārā nabhasi bhāsurāḥ / prabhātapavaneneva hṛtāḥ kuṅkumavṛṣṭayaḥ //MU_3,4.31//",
    "GSP27motik_3u:263": "spaṣṭam //MT_3,4.31//",
    "GSP27motik_3u:264": "dṛśyatām ājagāmārkaprabhonmīlitalocanā / vivekavṛttir mahatāṃ manasīva navodgatā //MU_3,4.32//",
    "GSP27motik_3u:265": "vivekavṛttiḥ vivekākhyo manovyāpāraḥ //MT_3,4.32//",
    "GSP27motik_3u:266": "sabhāṃ punar upājagmur nabhaścaramahīcarāḥ / hyastanena krameṇaiva kṛtaprātastanakramāḥ //MU_3,4.33//",
    "GSP27motik_3u:267": "nabhaścaramahīcarāḥ hyastanena krameṇa eva sabhām ājagmur iti sambandhaḥ //MT_3,4.33//",
    "GSP27motik_3u:268": "sā pūrvasanniveśena viveśa vipulā sabhā / babhūvāspanditākārā vātamukteva padminī //MU_3,4.34//",
    "GSP27motik_3u:269": "pūrvasanniveśena pūrvaracanayā / aspanditākāratvaṃ ca sabhāyāḥ śrīvasiṣṭhopadeśaśravaṇakutūhalena jñeyam //MT_3,4.34//",
    "GSP27motik_3u:270": "atha prasaṅgam āsādya rāmo madhurayā girā / uvāca muniśārdūlaṃ vasiṣṭhaṃ vadatāṃ varam //MU_3,4.35//",
    "GSP27motik_3u:271": "prasaṅgam āsādya / anyathā dhārṣṭyākhyadoṣaprasaṅgaḥ syād iti bhāvaḥ //MT_3,4.35//",
    "GSP27motik_3u:272": "kim uvācety apekṣāyām āha",
    "GSP27motik_3u:273": "bhagavan manaso rūpaṃ kīdṛśaṃ vada me sphuṭam / yasmāt teneyam akhilā tanyate doṣamañjarī //MU_3,4.36//",
    "GSP27motik_3u:274": "kiṃ tava manorūpakathanenety / atrāha yasmād iti / tena manasā / iyam sṛṣṭirūpā //MT_3,4.36//",
    "GSP27motik_3u:275": "śrīvasiṣṭhaḥ uttaraṃ kathayati",
    "GSP27motik_3u:276": "rāmāsya manaso rūpaṃ na kiñcid api dṛśyate / nāmamātrād ṛte vyomno yathā śūnyajaḍākṛteḥ //MU_3,4.37//",
    "GSP27motik_3u:277_0": "he rāmāsmābhiḥ asya manasaḥ nāmamātrād ṛte nāmamātravyatirekeṇa / kiñcid api rūpaṃ",
    "GSP27motik_3u:277_1": "na dṛśyate / nāmamātram eva manasaḥ asti na rūpam iti bhāvaḥ / asya manasaḥ kathambhūtasya /",
    "GSP27motik_3u:277_2": "śūnyā vicārāsahatvena na kiñcidrūpā / jaḍā sākṣigrahaṇāpekṣasiddhikatvena jāḍyaguṇayuktā /",
    "GSP27motik_3u:277_3": "ākṛtiḥ svarūpaṃ yasya / tat / tādṛśasya kasya yathā / vyomnaḥ yathā / yathā vyoma",
    "GSP27motik_3u:277_4": "śūnyajaḍākṛti bhavati / tathety arthaḥ //MT_3,4.37 //",
    "GSP27motik_3u:278": "etad eva dṛḍhīkaroti",
    "GSP27motik_3u:279": "na bāhye nāpi hṛdaye sadrūpaṃ vidyate manaḥ / sarvatraiva sthitaṃ caitad viddhi rāma yathā nabhaḥ //MU_3,4.38//",
    "GSP27motik_3u:280_0": "manaḥ bāhye sadrūpaṃ na vidyate bāhyendriyaiḥ adṛśyamānatvāt / hṛdaye 'pi hṛdayadeśe",
    "GSP27motik_3u:280_1": "'pi / sadrūpaṃ na vidyate / na hi hṛdayadeśe mano nāma kiñcil labhyate / he rāma /",
    "GSP27motik_3u:280_2": "tvam / etat manaḥ / sarvatraiva bāhye hṛdaye ca / sthitaṃ viddhi jānīhi / saṅkalpākhyasya",
    "GSP27motik_3u:280_3": "tatkāryasya bāhye hṛdaye ca sphuramāṇatvāt / saṅkalpo 'pi hi bāhyaṃ ghaṭādikaṃ hṛdayasthaṃ",
    "GSP27motik_3u:280_4": "sukhādikaṃ ca viṣayīkaroti / manaḥ kiṃ yathā / nabho yathā / yathā nabhaḥ sarvatraiva",
    "GSP27motik_3u:280_5": "sthitaṃ bhavati / tathety arthaḥ //MT_3,4.38 //",
    "GSP27motik_3u:281": "nanu tathāpy asya svarūpaṃ vaktavyaṃ / na hi sarvathā asataḥ sarvatra sthitatvaṃ yuktam ity / atrāha",
    "GSP27motik_3u:282": "idam asyāsad utpannaṃ mṛgatṛṣṇāmbusannibham / rūpaṃ tu śṛṇu saṅkṣepād dvitīyendubhramopamam //MU_3,4.39//",
    "GSP27motik_3u:283_0": "tvaṃ / asya manasaḥ / asat utpannam mithyā prādurbhūtam / ata eva mṛgatṛṣṇāmbusannibham /",
    "GSP27motik_3u:283_1": "tathā dvitīyendubhramopamam / idam anubhūyamānam / rūpaṃ svarūpaṃ / saṅkṣepāt śṛṇu //MT_3,4.39 //",
    "GSP27motik_3u:284": "manaḥsvarūpam eva kathayati",
    "GSP27motik_3u:285": "sādho yad etad arthasya pratibhānaṃ prathāṃ gatam / sato vāpy asato vāpi tan mano viddhi netarat //MU_3,4.40//",
    "GSP27motik_3u:286_0": "he sādho / sataḥ asataḥ vā arthasya padārthasya / yat etat pratibhānam sphuraṇam /",
    "GSP27motik_3u:286_1": "padārthatayā anusandhānam iti yāvat / prathāṃ dārḍhyaṃ / gataṃ bhavati / tvaṃ tat",
    "GSP27motik_3u:286_2": "manaḥ viddhi / itarat tārkikādibhiḥ vikalpitaṃ paramāṇvādirūpaṃ / manaḥ na bhavati /",
    "GSP27motik_3u:286_3": "sataḥ asato veti vādibhedam āśrityoktam //MT_3,4.40 //",
    "GSP27motik_3u:287": "punaḥ punaḥ etad eva kathayati",
    "GSP27motik_3u:288": "yad arthapratibhānaṃ tan mana ity abhidhīyate / anyan na kiñcid apy asti mano nāma kadācana //MU_3,4.41//",
    "GSP27motik_3u:289": "arthapratibhānam artheṣv arthatāsphuraṇam //MT_3,4.41//",
    "GSP27motik_3u:290": "saṅkalpanaṃ mano viddhi saṅkalpāt tan na bhidyate / yathā dravatvāt salilaṃ tathā spando yathānilāt //MU_3,4.42//",
    "GSP27motik_3u:291": "spaṣṭam //MT_3,4.42//",
    "GSP27motik_3u:292": "yatra saṅkalpanaṃ tatra tan mano 'ṅga tathā sthitam / saṅkalpamanasī bhinne na kadācana kecana //MU_3,4.43//",
    "GSP27motik_3u:293_0": "yatra yasyām avasthāyāṃ / saṅkalpanaṃ bhavati / he aṅga / tatra tasyām avasthāyāṃ /",
    "GSP27motik_3u:293_1": "tat prasiddhaṃ / manaḥ tathā tena saṅkalpanākhyena rūpeṇa / sthitaṃ bhavati / kecana",
    "GSP27motik_3u:293_2": "anirvācye / saṅkalpamanasī / kadācana jātu / bhinne na bhavataḥ / ekasvarūpatvāt //MT_3,4.43 //",
    "GSP27motik_3u:294": "satyam asty athavāsatyaṃ yad arthapratibhāsanam / tāvanmātraṃ mano viddhi tad brahmaiṣa pitāmahaḥ //MU_3,4.44//",
    "GSP27motik_3u:295_0": "satyam athavā asatyaṃ yat arthapratibhāsanam arthasphuraṇam / asti / tvaṃ / tāvanmātraṃ",
    "GSP27motik_3u:295_1": "tat arthapratibhāsanam / manaḥ cittaṃ / viddhi jānīhi / tat arthapratibhāsanarūpaṃ",
    "GSP27motik_3u:295_2": "manaḥ / eṣaḥ śāstreṣu kathitaḥ / pitāmahaḥ pitāmahety aparaparyāyaḥ brahmā bhavati /",
    "GSP27motik_3u:295_3": "sarvasṛṣṭikāraṇatvāt / sṛṣṭikāraṇasyaiva śāstreṣv api brahmatvakathanāt //MT_3,4.44 //",
    "GSP27motik_3u:296": "svapnādau sarvair anubhūyamānātivāhikadeharūpatvaṃ manasaḥ kathayati",
    "GSP27motik_3u:297": "ātivāhikadehātmā mana ity abhidhīyate / ādhibhautikabuddhis tu sadā dhīs tu cirasthitiḥ //MU_3,4.45//",
    "GSP27motik_3u:298_0": "paṇḍitaiḥ ātivāhikasya kṣaṇāntare varṣaprāpyadeśaprāptyā sphuṭam ativahanaśīlasya /",
    "GSP27motik_3u:298_1": "dehasyārthāt svapnasaṅkalpādau pratibhāsamānasya dehasyātmā svarūpaṃ / mana ity abhidhīyate /",
    "GSP27motik_3u:298_2": "na tu tārkikābhimataḥ paramāṇuḥ / na hi tasya proktasvarūpam ativahanaṃ yujyate /",
    "GSP27motik_3u:298_3": "tadārabdhe sthūladehe tadadarśanāt / etatprasaṅgena buddhidārḍhyasyādhibhautikadehatvaṃ",
    "GSP27motik_3u:298_4": "sādhayati ādhibhautiketi / tu vyatireke / paṇḍitaiḥ ādhibhautikabuddhiḥ ādhibhautikadehākārā",
    "GSP27motik_3u:298_5": "buddhiḥ / ādhibhautikadehasvarūpam iti yāvat / cirasthitiḥ dhīḥ iti dārḍhyaṃ gatā",
    "GSP27motik_3u:298_6": "ātivāhikadehaviṣayā buddhir iti / sadābhidhīyate / manaḥsvarūpātivāhikadehaviṣayā",
    "GSP27motik_3u:298_7": "buddhir eva hi dārḍhyaṃ gatādhibhautikabhāvena sphurati / na tu māṃsamayaḥ ādhibhautiko",
    "GSP27motik_3u:298_8": "nāma kaścit pṛthag asti yathā tathā sato 'pi tasya buddhiviṣayatvaṃ vinā asatkalpatvāt /",
    "GSP27motik_3u:298_9": "buddhiviṣayatve tu buddhirūpatvānapāyāt / viṣayo hi sa evocyate yaḥ viṣayyagrastha",
    "GSP27motik_3u:298_10": "iva bhāsate / anyathā pītadravyasyāpi nīlajñānaviṣayatvāpātāt / dvitīyaḥ tuśabdaḥ",
    "GSP27motik_3u:298_11": "pādapūraṇārthaḥ //MT_3,4.45 //",
    "GSP27motik_3u:299": "dṛśyatvasādhanārthaṃ manasaḥ dṛśyaparyāyatvaṃ kathayati",
    "GSP27motik_3u:300": "avidyā saṃsṛtiś cittaṃ mano bandho malaṃ tamaḥ / iti paryāyanāmāni dṛśyasya vidur uttamāḥ //MU_3,4.46//",
    "GSP27motik_3u:301": "ataḥ manaḥ dṛśyam evānyathā dṛśyaparyāyatvam asya na syād iti //MT_3,4.46//",
    "GSP27motik_3u:302": "nanu padārthagrāhakatayā bhāsamānasya manasaḥ kathaṃ dṛśyaparyāyatvaṃ yuktam ity / atrāha",
    "GSP27motik_3u:303": "na hi dṛśyād ṛte kiñcin manaso rūpam asti hi / dṛśyaṃ cotpannam evaitan neti vakṣyāmy ahaṃ punaḥ //MU_3,4.47//",
    "GSP27motik_3u:304_0": "hi yasmāt kāraṇāt / dṛśyād ṛte kiñcit dṛśyavyatiriktaṃ kiñcit / manasaḥ rūpaṃ / hi",
    "GSP27motik_3u:304_1": "niścayena / nāsti / ataḥ manasaḥ dṛśyaparyāyatvaṃ yuktam iti bhāvaḥ / nanu tato 'pi",
    "GSP27motik_3u:304_2": "kim ity / atrāha dṛśyaṃ ceti / etat dṛśyaṃ ca utpannaṃ na bhavati / pūrvam uktatvāt /",
    "GSP27motik_3u:304_3": "ataḥ manaḥ api anutpannam eva bhavatīti bhāvaḥ / nanu dṛśyānutpannatve mama pūrvaṃ",
    "GSP27motik_3u:304_4": "niścayo na jāta ity atrāhetīti / aham iti etat dṛśyānutpannatvam / punaḥ vakṣyāmi /",
    "GSP27motik_3u:304_5": "durbodhatvād iti bhāvaḥ //MT_3,4.47 //",
    "GSP27motik_3u:305": "dṛśyānutpannatvam eva kathayati",
    "GSP27motik_3u:306": "yathā kamalabīje 'ntaḥ sthitā kamalamañjarī / mahācitparamāṇvantas tathā dṛśyaṃ jagat sthitam //MU_3,4.48//",
    "GSP27motik_3u:307_0": "yathā kamalamañjarī kamalabīje padmākṣe / antaḥ sthitā bhavati / anyathā agre nirgamāsambhavaprasaṅgāt /",
    "GSP27motik_3u:307_1": "tathā dṛśyam jagat dṛśikriyāviṣayībhūtaṃ jagat / mahācitparamāṇvantaḥ / mahācit aparicchinnā",
    "GSP27motik_3u:307_2": "cit / sā evātisūkṣmatvāt paramāṇuḥ / tasyāntaḥ madhye / sthitaṃ bhavati / anyathā",
    "GSP27motik_3u:307_3": "kutaḥ asyāḥ nirgamaḥ syāt iti bhāvaḥ / ato dṛśyasya mahācitaḥ pṛthaktvābhāvenānutpannatvam",
    "GSP27motik_3u:307_4": "eveti paramo bhāvaḥ //MT_3,4.48 //",
    "GSP27motik_3u:308": "etad eva punaḥ punaḥ kathayati",
    "GSP27motik_3u:309": "prakāśasya yathāloko yathā vātasya copanam / yathā dravatvaṃ payaso dṛśyatvaṃ draṣṭur īdṛśam //MU_3,4.49//",
    "GSP27motik_3u:310": "ālokaḥ arthaprākaṭyahetuḥ guṇaviśeṣaḥ / copanaṃ spandaḥ / draṣṭṛvyatiriktadṛśyasya sattā nāstīti bhāvaḥ //MT_3,4.49//",
    "GSP27motik_3u:311": "aṅgadatvaṃ yathā hemni mṛganadyāṃ yathā jalam / bhittir yathā svapnapure tathā draṣṭari dṛśyadhīḥ //MU_3,4.50//",
    "GSP27motik_3u:312": "spaṣṭam //MT_3,4.50//",
    "GSP27motik_3u:313": "anena nyāyena draṣṭuḥ dṛśyamayatvaṃ yat siddhaṃ tad api malatvenonmṛjyatayā pratijānīte",
    "GSP27motik_3u:314": "evaṃ draṣṭari dṛśyatvam ananyad iva yat sthitam / tad apy unmārjayāmy āśu tvaccittādarśato malam //MU_3,4.51//",
    "GSP27motik_3u:315_0": "evaṃ sati / draṣṭari dṛśikriyākartari / ananyat uktanyāyenābhinnaṃ / yat dṛśyatvam",
    "GSP27motik_3u:315_1": "dṛśikriyāviṣayatvaṃ / sthitam iva bhavati / ahaṃ / malam malabhāvena sthitam / tat",
    "GSP27motik_3u:315_2": "api draṣṭur abhinnaṃ dṛśyatvam api / tvaccittādarśataḥ tvaccittadarpaṇāt / unmārjayāmi /",
    "GSP27motik_3u:315_3": "yena sarvathā tvanmanasi dṛśyasparśo na syād / asattvenāpi bhāsamānaṃ dṛśyaṃ leśato",
    "GSP27motik_3u:315_4": "duḥkhadam eva bhavatīti bhāvaḥ / nanu draṣṭur abhinnasya dṛśyatvasya kathaṃ malatvaṃ /",
    "GSP27motik_3u:315_5": "vyatiriktasyaiva malatvād iti cet / satyam / draṣṭā svābhinnatvenāpi niścitaṃ dṛśyatvaṃ",
    "GSP27motik_3u:315_6": "svabhinnatvam api āpādayati / svabhinnatvākhyaṃ pratiyoginaṃ vinā svābhinnatvasyāsiddher",
    "GSP27motik_3u:315_7": "iti svabhinnatvāpādakasya dṛśyasya malatvaṃ sphuṭam eveti na ko 'pi virodhaḥ //MT_3,4.51 //",
    "GSP27motik_3u:316": "nanu kimarthaṃ draṣṭur ananyatvena sthitasya malarūpasya api dṛśyatvasyonmārjanaṃ karoṣīty / atrāha",
    "GSP27motik_3u:317": "yad draṣṭur asyādraṣṭṛtvaṃ dṛśyābhāve bhaved balāt / tad viddhi kevalībhāvam ata evāsataḥ sataḥ //MU_3,4.52//",
    "GSP27motik_3u:318_0": "asya ātmatvena sthitasya / draṣṭuḥ dṛśikriyākartuḥ / dṛśyābhāve sati / balāt balena /",
    "GSP27motik_3u:318_1": "svaprayatnaṃ vineti yāvat / yat adraṣṭṛtvaṃ bhavet / na hi dṛśyaṃ vinā draṣṭuḥ draṣṭṛtvaṃ",
    "GSP27motik_3u:318_2": "nāma kiñcid asti / śaktibhāvena sthitasyāpi tasya svarūpatvānapāyāt / tvam / tat",
    "GSP27motik_3u:318_3": "adraṣṭṛtvaṃ / kevalībhāvam muktiṃ / viddhi jānīhi / draṣṭuḥ dṛśyānaunmukhyamātrasyaiva",
    "GSP27motik_3u:318_4": "muktitvāt / draṣṭuḥ kathambhūtasya / ata evāsataḥ sataḥ / draṣṭṛtvāpekṣayā asataḥ /",
    "GSP27motik_3u:318_5": "kevalībhāvāpekṣayā sataḥ / na hy asataḥ kevalībhāvaḥ yuktaḥ / tathā cānirvācyasyety",
    "GSP27motik_3u:318_6": "arthaḥ / ataḥ kevalībhāvasiddhaye sarvathā dṛśyonmārjanam eva kāryam iti bhāvaḥ //MT_3,4.52 //",
    "GSP27motik_3u:319": "nanu dṛśyābhāvaprabhāvāt siddhe 'pi adraṣṭṛtve kevalībhāvo na sidhyati / dṛśyaviṣayasya rāgādeḥ suṣuptivat vāsanābhāvena sthitatvād ity / atrāha",
    "GSP27motik_3u:320": "tattām upagate bhāve rāgadveṣādivāsanā / śāmyaty aspandite vāte spandasaṅkṣubdhatā yathā //MU_3,4.53//",
    "GSP27motik_3u:321_0": "bhāve antare tattve / tattām dṛśyābhāvakṛtāṃ adraṣṭṛtām / upagate sati / rāgadveṣādivāsanā",
    "GSP27motik_3u:321_1": "pūrvaṃ bhātadṛśyaviṣayarāgadveṣādisaṃskāraḥ / śāmyati śāntiṃ vrajati / āśrayaviṣayayoḥ",
    "GSP27motik_3u:321_2": "abhāvāt / suṣuptau tu āśrayaviṣayayoḥ vāsanābhāvena sthitatvāt tadanugatayoḥ rāgadveṣādikayor",
    "GSP27motik_3u:321_3": "api vāsanābhāvenāvasthānam asti / na hi suṣuptau draṣṭṛdṛśyayoḥ samūlaṃ nāśaḥ asti /",
    "GSP27motik_3u:321_4": "tataḥ utthitasya punaḥ tadāsthābhāvaprasaṅgāt / na hi samūlaṃ naṣṭe āsthā yuktā /",
    "GSP27motik_3u:321_5": "dṛśyābhāve niścitānāṃ tu bhāsamāne 'pi dṛśye kadācid āsthā na vidyate / atra svamana",
    "GSP27motik_3u:321_6": "eva sākṣikam ity alaṃ prapañcena / rāgadveṣādivāsanā kā yathā / spandasaṅkṣubdhatā",
    "GSP27motik_3u:321_7": "yathā / yathā vāte aspandite sati / vātakṛtā spandasaṅkṣubdhatā spandarūpā saṅkṣubdhatā /",
    "GSP27motik_3u:321_8": "naśyati / tathety arthaḥ / ataḥ dṛśyābhāvakṛtasyādraṣṭṛtvasya kevalībhāvatvaṃ yuktam",
    "GSP27motik_3u:321_9": "eveti bhāvaḥ //MT_3,4.53 //",
    "GSP27motik_3u:322": "etad eva atidurbodhatvāt punaḥ punaḥ kathayati",
    "GSP27motik_3u:323": "asambhavati sarvasmin digbhūmyākāśarūpiṇi / prakāśye yādṛśaṃ rūpaṃ prakāśasyāmalaṃ bhavet //MU_3,4.54//",
    "GSP27motik_3u:324": "trijagat tvam ahaṃ ceti dṛśye 'sattām upāgate / draṣṭuḥ syāt kevalībhāvas tādṛśo vimalātmanaḥ //MU_3,4.55//",
    "GSP27motik_3u:325_0": "digbhūmyākāśarūpiṇi digbhūmyākāśasvarūpe / prakāśye prakāśanīye vastujāte / asambhavati",
    "GSP27motik_3u:325_1": "sati / sambhavakriyākartṛtvam abhajati sati / prakāśasya sūryaprakāśasya / yādṛśam",
    "GSP27motik_3u:325_2": "amalaṃ śuddham / indriyātītam iti yāvat / rūpaṃ bhavet / na hi sūryamaṇḍalāt niṣkrāntaḥ",
    "GSP27motik_3u:325_3": "bhittau apatitaḥ prakāśaḥ netragamyaḥ bhavati / trijagat tvaṃ ahaṃ ceti dṛśye asattām",
    "GSP27motik_3u:325_4": "abhāvam / upāgate sati / draṣṭuḥ dṛśyaprakāśakatayā sthitasya draṣṭuḥ / tādṛśaḥ kevalībhāvaḥ",
    "GSP27motik_3u:325_5": "amalarūpatvaṃ / syāt bhavet / draṣṭuḥ kathambhūtasya / amalātmanaḥ cetyamalarūṣitacinmātrasvarūpasyānyathā",
    "GSP27motik_3u:325_6": "kevalībhāvāparaparyāyaḥ nirmalībhāvaḥ ayuktaḥ syāt //MT_3,4.54-55 //",
    "GSP27motik_3u:326": "anantākhilaśailādipratibimbe hi yādṛśī / syād darpaṇe darpaṇatā kevalātmasvarūpiṇī //MU_3,4.56//",
    "GSP27motik_3u:327": "ahaṃ tvaṃ jagad ityādau praśānte dṛśyasambhrame / syāt tādṛśī kevalatā sthite draṣṭary avīkṣake //MU_3,4.57//",
    "GSP27motik_3u:328_0": "dārṣṭāntikagataṃ praśānte iti padaṃ dṛṣṭānte 'pi yojanīyaṃ / tenāyam arthaḥ / hi",
    "GSP27motik_3u:328_1": "niścaye / anantāḥ ye akhilāḥ śailādayaḥ / tadrūpe pratibimbe praśānte sati / dārṣṭāntikatayā",
    "GSP27motik_3u:328_2": "gṛhīte darpaṇe pratibimbabhāvam abhajati sati iti yāvat / darpaṇe kevalātmasvarūpiṇī",
    "GSP27motik_3u:328_3": "kevaladarpaṇākhyasvarūpamayī / yādṛśī darpaṇatā syāt / ahaṃ tvaṃ jagad ityādau dṛśyasambhrame",
    "GSP27motik_3u:328_4": "dṛśyākāre sambhrame / dṛśye iti yāvat / praśānte sati / tataḥ avīkṣake dṛśikriyām",
    "GSP27motik_3u:328_5": "akurvati / sthite draṣṭari / tādṛśī kevalatā syāt / yathā pratibimbābhāve śuddhaṃ",
    "GSP27motik_3u:328_6": "darpaṇamātram eva tiṣṭhati tathā dṛśyābhāve śuddhaḥ draṣṭā eva tiṣṭhatīti bhāvaḥ //MT_3,4.56-57 //",
    "GSP27motik_3u:329": "dṛśyābhāvāsambhavaṃ manyamānaḥ śrīrāmaḥ pṛcchati",
    "GSP27motik_3u:330": "sac cen na śāmyatīdaṃ vā nābhāvo vidyate sataḥ / asattāṃ ca na vidmo 'smin dṛśye doṣapradāyini //MU_3,4.58//",
    "GSP27motik_3u:331_0": "vāśabdaḥ yataḥśabdārthe / idaṃ dṛśyaṃ / sat sattābhāk cet / cet yadi bhavati / tadā",
    "GSP27motik_3u:331_1": "na śāmyati / yataḥ sataḥ sattābhajataḥ / abhāvaḥ na vidyate / svarūpahāniprasaṅgāt /",
    "GSP27motik_3u:331_2": "anyathā vahner api dāhakatvahāniḥ syāt / nanu tarhi asad eva bhavatv ity / atrāha",
    "GSP27motik_3u:331_3": "asattāṃ ceti / doṣapradāyini rāgādisvarūpadoṣapradāyini / asataḥ doṣapradāyitvaṃ",
    "GSP27motik_3u:331_4": "na yuktaṃ vandhyāsutasyāpi tattvāpatter iti bhāvaḥ //MT_3,4.58 //",
    "GSP27motik_3u:332": "phalitam āha",
    "GSP27motik_3u:333": "tasmāt katham iyaṃ śāmyed brahman dṛśyaviṣūcikā / nānodbhavabhramakarī duḥkhasantatidāyinī //MU_3,4.59//",
    "GSP27motik_3u:334": "nānodbhavaḥ citrotpattiḥ / yaḥ bhramaḥ mithyājñānam / taṃ karotīti tādṛśī //MT_3,4.59//",
    "GSP27motik_3u:335": "unmārjayāmīti pratijñāṃ saphalīkartuṃ śrīvasiṣṭhaḥ uttaraṃ kathayati",
    "GSP27motik_3u:336": "asya dṛśyapiśācasya śāntyai mantram imaṃ śṛṇu / rāmātyantam ayaṃ yena mṛtim eṣyati naṅkṣyati //MU_3,4.60//",
    "GSP27motik_3u:337_0": "he rāma / tvam / asya puraḥsphurataḥ / dṛśyapiśācasya śāntyai / imam vakṣyamāṇavākyakadambakasvarūpaṃ /",
    "GSP27motik_3u:337_1": "mantraṃ śṛṇu / yena mantreṇa / ayaṃ dṛśyapiśācaḥ / atyantam mṛtim traikālikam abhāvam /",
    "GSP27motik_3u:337_2": "eti gacchati / tataḥ vinaṅkṣyati adarśanaṃ yāti / yuktaṃ ca piśācasya mantreṇa maraṇam",
    "GSP27motik_3u:337_3": "adarśanaṃ ca //MT_3,4.60 //",
    "GSP27motik_3u:338": "mantram eva kathayati",
    "GSP27motik_3u:339": "yad asti tasya nāśo 'sti na kadācana rāghava / yasmāt tan naṣṭam apy antar bījabhūtaṃ bhaved dhṛdi //MU_3,4.61//",
    "GSP27motik_3u:340_0": "he rāghava / yat vastu / sattāṃ bhajati / tasya nāśaḥ kadācana jātu / na sambhavati /",
    "GSP27motik_3u:340_1": "yasmāt tat vastu / naṣṭam api kenacit parābhimatena samavāyikāraṇanāśādinā naṣṭam",
    "GSP27motik_3u:340_2": "api / hṛdi antaḥ mānasāntaḥ / bījabhūtam / bījabhāvena sthitam vā sattārūpeṇa sthitam",
    "GSP27motik_3u:340_3": "iti yāvat / bhavati / dṛśyate hi naṣṭam api vastu hṛdi punaḥ punaḥ āvartamānam //MT_3,4.61 //",
    "GSP27motik_3u:341": "nanu tataḥ ko doṣaḥ ity / atrāha",
    "GSP27motik_3u:342": "smṛtibījā cidākāśe punar udbhūya dṛśyadhīḥ / lokaśāilāmbarākāraṃ doṣaṃ vitanute 'tanum //MU_3,4.62//",
    "GSP27motik_3u:343_0": "smṛtibījā smṛtikāraṇikā / dṛśyadhīḥ dṛśyākārā dhīḥ / dṛśyam iti yāvat / cidākāśe",
    "GSP27motik_3u:343_1": "udbhūya prādurbhūya / atanum mahāntam / lokaśailāmbarākāram doṣam punaḥ vitanute",
    "GSP27motik_3u:343_2": "sūkṣmaprapañcabhāvena viśeṣeṇa vistārayati / svapne dṛṣṭatvāt //MT_3,4.62 //",
    "GSP27motik_3u:344": "nanu tato 'pi kim ity / atrāha",
    "GSP27motik_3u:345": "itthaṃ nirmokṣadoṣaḥ syān na ca tasyāṃśasambhavaḥ / yasmād devarṣimunayo dṛśyante muktibhājanam //MU_3,4.63//",
    "GSP27motik_3u:346_0": "itthaṃ sati / nirmokṣadoṣaḥ mokṣābhāvaprasaṅgarūpaḥ doṣaḥ / syāt / sthūlasūkṣmabhāvena",
    "GSP27motik_3u:346_1": "dvividhasya dṛśyābhāvasyaiva mokṣatvāt / nanu bhavatu saḥ doṣaḥ / kim asmākaṃ kariṣyatīty /",
    "GSP27motik_3u:346_2": "atrāha na ceti / tasya nirmokṣadoṣasya / aṃśenāpi sambhavaḥ na ca bhavati / yasmāt",
    "GSP27motik_3u:346_3": "devarṣimunayaḥ muktibhājanaṃ dṛśyante //MT_3,4.63 //",
    "GSP27motik_3u:347": "punar apy etad eva kathayati",
    "GSP27motik_3u:348": "yadi syāj jagadādīdaṃ tat syān mokṣo na kasyacit / bāhyastham astu hṛtsthaṃ vā dṛśyaṃ nāśāya kevalam //MU_3,4.64//",
    "GSP27motik_3u:349_0": "yadi idam jagadādi syāt sattāṃ bhajet / tadā kasyacit kasyāpi pramātuḥ / mokṣaḥ dṛśyān",
    "GSP27motik_3u:349_1": "muktiḥ / na syāt / yathā tathā sambhāvite 'pi dṛśyanāśe smṛtiprabhāvāt sūkṣmatayā",
    "GSP27motik_3u:349_2": "punaḥ dṛśyasphuraṇāt / yataḥ dṛśyam bāhyastham sthūlarūpam astu / hṛtstham sūkṣmarūpaṃ",
    "GSP27motik_3u:349_3": "vā astu / nāśāya bandhākhyanāśotpādārtham bhavati / kṣobhakatvāviśeṣād iti bhāvaḥ /",
    "GSP27motik_3u:349_4": "ādiśabdena suṣuptistaimityādeḥ grahaṇam / tasyāpi dṛśyatvād //MT_3,4.64 //",
    "GSP27motik_3u:350": "nanu tarhi kiṃ kāryam ity / atrāha",
    "GSP27motik_3u:351": "tasmād imāṃ pratijñāṃ tvaṃ śṛṇu rāmātibhīṣaṇām / yām uttareṇa granthena nūnaṃ tvam avabudhyase //MU_3,4.65//",
    "GSP27motik_3u:352": "atibhīṣaṇatvaṃ ca pratijñāyāḥ asambhavapravṛttatvena jñeyam //MT_3,4.65//",
    "GSP27motik_3u:353": "śrīrāmāvabodhanimittam uttaragrantham eva kathayati",
    "GSP27motik_3u:354": "ayam ākāśabhūtādirūpo 'haṃ ceti lakṣitaḥ / jagacchabdasya rāmārtho nanu nāsty eva kaścana //MU_3,4.66//",
    "GSP27motik_3u:355_0": "he rāma / nanu niścaye / ākāśabhūtādirūpaḥ / tathā ahaṃ ceti lakṣitaḥ niścitaḥ /",
    "GSP27motik_3u:355_1": "ayam jagacchabdasyārthaḥ abhidheyam / paramārthataḥ nāsty eva sattāṃ na bhajati eva /",
    "GSP27motik_3u:355_2": "na tu sattābhāg bhūtvā naśyati / tathā ca sati na nirmokṣadoṣaprasaṅgaḥ / na hi asataḥ",
    "GSP27motik_3u:355_3": "bandhakatvaṃ dṛṣṭam iti bhāvaḥ / ākāśasya bhūtatve 'pi prādhānyena pṛthaṅnirdeśaḥ /",
    "GSP27motik_3u:355_4": "ādiśabdena bhūtakāryāṇāṃ grahaṇam //MT_3,4.66 //",
    "GSP27motik_3u:356": "nanu puraḥsphurataḥ ahamādikasya jagataḥ kathaṃ sarvathā sattvaṃ yuktam ity / atrāha",
    "GSP27motik_3u:357": "yad idaṃ dṛśyate kiñcid dṛśyajālaṃ purogatam / evaṃ brahmaiva tat sarvam ajarāmaram avyayam //MU_3,4.67//",
    "GSP27motik_3u:358_0": "asmābhiḥ yad idaṃ purogataṃ dṛśyajālaṃ nīlasukhādirūpaḥ dṛśyasamūhaḥ / dṛśyate anubhūyate /",
    "GSP27motik_3u:358_1": "tat sarvam ajarāmaram deharahitatvāt tanmātragatajarādirahitam / tathā avyayam nāśarahitam /",
    "GSP27motik_3u:358_2": "brahmaiva jagattayā bṛṃhitaṃ śuddhacittattvam eva / evam jagadbhāvena bhavati / dṛśyate",
    "GSP27motik_3u:358_3": "hi jalasya taraṅgabhāvena bhavanam / tathā ca sati bhāsamānasyāpi jagataḥ asattvaṃ",
    "GSP27motik_3u:358_4": "yuktam eva / na hi jale bhāsamānasyāpi taraṅgasya sattvaṃ dṛṣṭam iti bhāvaḥ //MT_3,4.67 //",
    "GSP27motik_3u:359": "dṛśyasya brahmamātratvam eva dṛḍhīkaroti",
    "GSP27motik_3u:360": "pūrṇe pūrṇaṃ prasarati pare śāntaṃ paraṃ sthitam / vyomany evoditaṃ vyoma brahma brahmaṇi tiṣṭhati //MU_3,4.68//",
    "GSP27motik_3u:361_0": "pūrṇe nirapekṣe / prasarati sañcāraṃ karoti / svarūpasthe pare uttīrṇe / brahmaṇi",
    "GSP27motik_3u:361_1": "bṛṃhite vastuni / atra saptamyantaiḥ śuddhacittattvasya kathanaṃ / prathamāntaiḥ",
    "GSP27motik_3u:361_2": "tadrūpasya jagataḥ jñeyam / nanu kathaṃ pūrṇatvādiguṇayukte śuddhacittattve 'vasthānaṃ",
    "GSP27motik_3u:361_3": "yuktam / nyūnasyādhike avasthānadarśanāt / sat-yam / avasthānam atrādheyabhāvena",
    "GSP27motik_3u:361_4": "nāsti yenoktadoṣaprasaṅgaḥ syāt / kiṃ tu tanmātratābhāveneti nātra doṣaprasaṅgaḥ /",
    "GSP27motik_3u:361_5": "ity alaṃ prapañcaiḥ //MT_3,4.68 //",
    "GSP27motik_3u:362": "na dṛśyam asti no dṛk ca na draṣṭā na ca darśanam / na śūnyaṃ na jaḍaṃ no cic chāntam evedam ātatam //MU_3,4.69//",
    "GSP27motik_3u:363_0": "dṛśyam dṛśikriyākarma / nāsti sattāṃ na bhajati / dṛk dṛśikriyā / no asti / draṣṭā",
    "GSP27motik_3u:363_1": "dṛśikriyākartā / ca nāsti / darśanam dṛśikriyāsādhyaṃ phalaṃ / ca nāsti / sarveṣāṃ",
    "GSP27motik_3u:363_2": "eṣāṃ pratītimātrasāratvāt / nanu tarhi etad abhāva evāstī-ty / atrāha na śūnyam iti /",
    "GSP27motik_3u:363_3": "śūnyam dṛśyādyabhāvaḥ / ca nāsti / na hi sar-vathā asataḥ bhānaṃ yuktaṃ / śaśiśṛṅgāder",
    "GSP27motik_3u:363_4": "api bhānāpatteḥ / nanu tarhi jāḍyam eva syāt / jāḍye hi sarveṣām asattā eva bhavatīty /",
    "GSP27motik_3u:363_5": "atrāha na jaḍam iti / bhāvapradhānanirdeśaḥ jaḍam jaḍatvam / nāsti / tattve hi dṛśyādibhānam",
    "GSP27motik_3u:363_6": "ayuktaṃ syāt / nanu tarhi śiṣṭā cid eva syād ity / atrāha no cid iti / cit cinmātram /",
    "GSP27motik_3u:363_7": "no asti / cetyāpekṣatvena tasyāḥ sthitatvāt / cetyasya coktanyāyenāsambhavāt / nanu",
    "GSP27motik_3u:363_8": "tarhi kim asti / na hi sarvathā asattā buddhyai ārohatīty / atrāha śāntam iti / ātataṃ",
    "GSP27motik_3u:363_9": "samantāt sphuratsvarūpam / idam sarvam dṛśyādikam / śāntam / bhavati / cetyakṣobharahitaṃ",
    "GSP27motik_3u:363_10": "cinmātraṃ bhavati //MT_3,4.69 //",
    "GSP27motik_3u:364": "atra niścayam anāpnuvan śrīrāmaḥ muneḥ asambhavārthābhidhāyitvam āsañjayati",
    "GSP27motik_3u:365": "vandhyāputreṇa piṣṭo 'driḥ śaśaśṛṅgaṃ pramāyate / prasārya bhujasaṅghātaṃ śilā nṛtyati tāṇḍavam //MU_3,4.70//",
    "GSP27motik_3u:366": "sravanti sikatās tailaṃ paṭhanty upalaputrikāḥ / garjanti citrajaladā itīvedaṃ vacaḥ prabho //MU_3,4.71//",
    "GSP27motik_3u:367_0": "taveti śeṣaḥ / he prabho / idam tava vacaḥ / iti bhavati / evaṃrūpaṃ bhavati iti /",
    "GSP27motik_3u:367_1": "kim iti / vandhyāputreṇetyādi / janaiḥ śaśaśṛṅgaṃ pramāyate pramātum ārabhyate ity",
    "GSP27motik_3u:367_2": "arthaḥ / pramāyate iti prayogaḥ ārṣaḥ / sarvathā asambaddhārthābhidhāyy eva tava",
    "GSP27motik_3u:367_3": "vacanam iti bhāvaḥ / asambhavārthapratipādakatvāropaprakāśitāvinayanirāsanārthaṃ",
    "GSP27motik_3u:367_4": "prabho ity āmantraṇam //MT_3,4.70-71 //",
    "GSP27motik_3u:368": "jarāmaraṇaduḥkhādiśailākāśamayaṃ jagat / nāstīti kim idaṃ nāma bhavatāpi mamocyate //MU_3,4.72//",
    "GSP27motik_3u:369_0": "na hi pratyakṣam anubhūyamānasya jarādirūpasya bhāvajātasyāpahnavaḥ yukta iti bhāvaḥ /",
    "GSP27motik_3u:369_1": "apiśabdaḥ śrīvasiṣṭhasyāsambhavavāditvāyogyatvasūcanārthaḥ / mamety anena svasya",
    "GSP27motik_3u:369_2": "sacchiṣyatvaṃ dyotayati //MT_3,4.72 //",
    "GSP27motik_3u:370": "yathety etat satyam evāsti tarhi yuktaṃ kathayety / anenābhiprāyeṇāha",
    "GSP27motik_3u:371": "yathedaṃ na sthitaṃ viśvaṃ notpannaṃ na ca vidyate / tathā kathaya me brahman yenaitan niścitaṃ bhavet //MU_3,4.73//",
    "GSP27motik_3u:372": "etat sthityādyabhāvaḥ //MT_3,4.73//",
    "GSP27motik_3u:373": "śrīvasiṣṭha uttaraṃ kathayati",
    "GSP27motik_3u:374": "nāsamanvitavāg asmi śṛṇu rāghava kathyate / yathedam asad ābhāti vandhyāputra ivāravī //MU_3,4.74//",
    "GSP27motik_3u:375_0": "aham vasiṣṭhākhyaḥ aham / asamanvitā asambaddhā / vāg yasya / saḥ / tādṛśaḥ nāsmi /",
    "GSP27motik_3u:375_1": "he rāghava / tvaṃ śṛṇu / idaṃ jagat / yathā yena prakāreṇa / asat bhāti / tvāṃ prati",
    "GSP27motik_3u:375_2": "sphurati / mayā tathā kathyate / idaṃ ka iva / āravī vandhyāputra iva / āravakārī",
    "GSP27motik_3u:375_3": "vandhyāputra iva / yathā saḥ asat bhāti / tathety arthaḥ //MT_3,4.74 //",
    "GSP27motik_3u:376": "tad eva kathayati",
    "GSP27motik_3u:377": "idam ādāv anutpannaṃ sargādau tena nāsty alam / idaṃ hi manasā bhāti svapnādau pattanaṃ yathā //MU_3,4.75//",
    "GSP27motik_3u:378_0": "idam dṛśyaṃ jagat / ādau ādibhūte / sargādau cinmātrasya cetyonmukhatārūpe sargārambhe /",
    "GSP27motik_3u:378_1": "anudbhūtaṃ āsīt / paramārthataḥ cinmātrabhāvād acyuteḥ / tataḥ bhinnayā sattayāśritaṃ",
    "GSP27motik_3u:378_2": "na āsīt / na hi bahir api mṛdaḥ utpadyamānasya ghaṭasya mṛdaḥ bhinnā sattā dṛśyate /",
    "GSP27motik_3u:378_3": "tena tataḥ kāraṇāt / idam jagat / alam atiśayena / nāsti sattāṃ na bhajati / svapnapattanavat",
    "GSP27motik_3u:378_4": "cinmātrasākṣitāmātreṇa labdhasattākatvāt / nanu tarhi katham idaṃ bhāsate ity / atrāha",
    "GSP27motik_3u:378_5": "idam iti / hi niścaye / idaṃ dṛśyam jagat / manasā vikalpena / bhāti dṛśyatayā sphurati /",
    "GSP27motik_3u:378_6": "kim iva / pattanam iva / yathā svapnādau pattanaṃ manasā bhāti / tathety arthaḥ //MT_3,4.75 //",
    "GSP27motik_3u:379": "nanu satsvarūpeṇa manasā bhātasya dṛśyasya sattvaṃ yuktam evety / atrāha",
    "GSP27motik_3u:380": "mana eva ca sargādāv anutpannam asadvapuḥ / tathaitac chṛṇu vakṣyāmi yathaitad anubhūyate //MU_3,4.76//",
    "GSP27motik_3u:381": "sargādau proktasvarūpe sargārambhe / manaḥ eva anutpannam / ata evāsadvapuḥ asatsvarūpaṃ bhavati / tvaṃ śṛṇu / yathā tvayā etat anubhūyate / aham tathā etat vakṣyāmi //MT_3,4.76//",
    "GSP27motik_3u:382": "nanu prakṛtaṃ dṛśyāsattvakathanaṃ vihāya mano'sattvakathanam ayuktam ity / atrāha",
    "GSP27motik_3u:383": "mano dṛśyamayaṃ doṣaṃ tanotīmaṃ kṣayātmakam / asad evāsadākāraṃ svapnaḥ svapnāntaraṃ yathā //MU_3,4.77//",
    "GSP27motik_3u:384_0": "manaḥ imam puraḥ bhāsamānam / kṣayātmakam naśvarasvabhāvam / dṛśyamayaṃ doṣam dṛśyasvarūpaṃ",
    "GSP27motik_3u:384_1": "doṣaṃ / tanoti vistārayati / manaḥ kathambhūtam / asad eva sphuraṇamātrarūpatvāt",
    "GSP27motik_3u:384_2": "asatsvarūpam eva / dṛśyamayaṃ doṣaṃ kathambhūtam / asadākāram asatsvarūpam / asatā",
    "GSP27motik_3u:384_3": "vistāryamāṇatvāt / na hy asatā vistāritaṃ sat bhavituṃ yogyam / vandhyāputravistāritasya",
    "GSP27motik_3u:384_4": "vāgjālasyāpi sattāpatteḥ / manaḥ kaḥ yathā / svapno yathā / yathā asatsvarūpaḥ svapnaḥ",
    "GSP27motik_3u:384_5": "asadākāraṃ svapnāntaraṃ tanoti / tathety arthaḥ / dṛśyate hi svapne svapnāntaram",
    "GSP27motik_3u:384_6": "iti nātra vivādaḥ //MT_3,4.77 //",
    "GSP27motik_3u:385": "svāśrayabhūtaṃ dehaṃ praty api asyaiva kāraṇatvaṃ kathayati",
    "GSP27motik_3u:386": "tat svayaṃ svairam evāśu saṅkalpayati dehakam / teneyam indrajālaśrīr vitatena vitanyate //MU_3,4.78//",
    "GSP27motik_3u:387_0": "tat manaḥ / idaṃ dehakam ātmatayā bhāsamānaṃ sthūladeham / āśu śīghraṃ / svayam anyasāhāyyānapekṣaṃ /",
    "GSP27motik_3u:387_1": "svairam svecchayā / saṅkalpayati saṅkalpamātreṇa sampādayati / punar api prakṛtam",
    "GSP27motik_3u:387_2": "eva kathayati teneyam iti / tena manasā / iyam dṛśyatvena bhāsamānā //MT_3,4.78 //",
    "GSP27motik_3u:388": "uktam arthaṃ sargāntaślokena saṅgṛhya kathayati",
    "GSP27motik_3u:389": "sphurati gacchati valgati yācate bhavati majjati saṃharati svayam / aparatām upayāty api kevalaṃ calati cañcalaśaktitayā manaḥ //MU_3,4.79//",
    "GSP27motik_3u:390": "upalakṣaṇaṃ caitat / tena yā kācit kriyā iha bhavati sā manaḥkṛtā eva bhavatīti saṅkṣiptārtha iti śivam //MT_3,4.79//",
    "GSP27motik_3u:391": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe caturthaḥ sargaḥ //",
    "GSP27motik_3u:392": "evaṃ manonirṇayam avaśyakartavyatayā śrutvā śrīrāmaḥ pṛcchati",
    "GSP27motik_3u:393": "bhagavan muniśārdūla kim iveha mano bhrame / vidyate katham utpannaṃ mano māyāmayaṃ kutaḥ //MU_3,5.1//",
    "GSP27motik_3u:394_0": "bhagavan muniśārdūla he bhagavan muniśreṣṭha / iha bhrame asmin jagadrūpe bhrame /",
    "GSP27motik_3u:394_1": "manaḥ kim iva vidyate kiṃsvarūpam ivāsti / tathā katham utpannam kena prakāreṇa prādurbhūtam /",
    "GSP27motik_3u:394_2": "manaḥ māyāmayaṃ māyāsvarūpaṃ kutaḥ bhavati //MT_3,5.1 //",
    "GSP27motik_3u:395": "tatrāpy ādau utpattim eva kathayety abhiprāyeṇāha",
    "GSP27motik_3u:396": "utpattim ādāv iti me samāsena vada prabho / pravakṣyasi tataḥ śiṣṭaṃ vaktavyaṃ vadatāṃ vara //MU_3,5.2//",
    "GSP27motik_3u:397": "he prabho / tvam / me iti utpattim manoniṣṭhām utpattim / matpṛṣṭaṃ śiṣṭaṃ syāt / tat pravakṣyasi kathayiṣyasi / svayam eva śiṣṭatvād iti bhāvaḥ //MT_3,5.2//",
    "GSP27motik_3u:398": "śrīvasiṣṭha uttaraṃ kathayati",
    "GSP27motik_3u:399": "mahāpralayasampattāv asattāṃ samupāgate / aśeṣadṛśye sargādau śāntam evāvaśiṣyate //MU_3,5.3//",
    "GSP27motik_3u:400_0": "mahāpralayasya turyākhyasyāvasthāviśeṣasya mahākalpāntasamayasya vā / sampattau pūrṇatāyāṃ",
    "GSP27motik_3u:400_1": "satyāṃ / sargādau aśeṣadṛśye sṛṣṭisaṃhāratatsaṃskārarūpe samaste dṛśye / asattām",
    "GSP27motik_3u:400_2": "adarśanam / samupāgate sati / śāntam eva śanaiḥ śanaiḥ sargādināśasākṣitākhyāt kṣobhād",
    "GSP27motik_3u:400_3": "api niṣkrāntam kim apy anirvācyaṃ tattvam evāvaśiṣyate śiṣṭam bhavati / atra sargaḥ",
    "GSP27motik_3u:400_4": "svaviṣayaṃ padārthajātasākṣi prati / saṃhāraḥ svasādhyam padārthābhāvaṃ / saṃskāraḥ",
    "GSP27motik_3u:400_5": "padārthasaṃskāraṃ padārthābhāvaṃ / tayoḥ saṃskāraḥ padārthasaṃskāraṃ padārthābhāvasaṃskāraṃ",
    "GSP27motik_3u:400_6": "ceti vibhāgo jñātavyaḥ //MT_3,5.3 //",
    "GSP27motik_3u:401": "śāntāvaśiṣṭam eva sphuṭaṃ kathayati",
    "GSP27motik_3u:402": "āste 'nastamito bhāsvān ajo devo nirāmayaḥ / sarvadā sarvakṛt sarvaḥ paramātmā maheśvaraḥ //MU_3,5.4//",
    "GSP27motik_3u:403_0": "paramātmā sarveṣāṃ paramārthataḥ ahantāviṣayatayā bhāsamānam kim apy āntaraṃ tattvam /",
    "GSP27motik_3u:403_1": "āste tiṣṭhati / prathamam mahāpralayasākṣibhāvena tadanantaram api yathā tathā kalpyamānānāṃ",
    "GSP27motik_3u:403_2": "svābhāvānāṃ sākṣibhāvena sthitatvāt / atra sarvadā sthitasyātmanaḥ sthitivartamānatākathanaṃ",
    "GSP27motik_3u:403_3": "pramātrapekṣayā prayuktatvāt na doṣāvaham / kathambhūtaḥ asau paramātmety apekṣāyāṃ",
    "GSP27motik_3u:403_4": "viśeṣaṇāni kathayati anastamita iti / anastamitaḥ yathā tathā kalpitasya svāstasyāpi",
    "GSP27motik_3u:403_5": "grāhakatvena sthitatvāt phalataḥ astarahitaḥ / bhāsvān sākṣitayā sarvaprakāśakatvāt",
    "GSP27motik_3u:403_6": "sūryasvarūpaḥ / āścaryaṃ ca bhāsvataḥ anastamitatvam / ajaḥ janmarahitaḥ / prādurbhūtiḥ",
    "GSP27motik_3u:403_7": "hi janma / sā ca tasya na yuktā / ātmatvena sadā prādurbhūtatvāt / na hy ātmanaḥ",
    "GSP27motik_3u:403_8": "aprādurbhūtatvaṃ kadāpi yuktam / svāprādurbhūter api grāhakatayā sthitatvāt / devaḥ",
    "GSP27motik_3u:403_9": "krīḍāśīlaḥ / anyathā etādṛśaṃ jagat kathaṃ prādurbhavet / akrīḍāśīlo hi hastacālanamātrād",
    "GSP27motik_3u:403_10": "api parāṅmukho bhavati / nirāmayaḥ māyākhyarogāt niṣkrāntaḥ / anyathā māyākhyāmayagrastatvāt",
    "GSP27motik_3u:403_11": "māyāprerakatvam ayuktam syāt / na hi āmayagrastaḥ āmayaprerako bhavati / sarvadā",
    "GSP27motik_3u:403_12": "sarvakṛt sarveṣu deśeṣu kāleṣu ca sarvakārī / anyathā anubhūyamānaḥ sarvadā sarvodbhavaḥ",
    "GSP27motik_3u:403_13": "ayuktaḥ syāt / sarvaḥ sarvasvarūpaḥ / anyathā padārthānāṃ kiṃmayatvaṃ syāt / maheśvaraḥ",
    "GSP27motik_3u:403_14": "paramaniyantā / anyathā sarve svasvabhāve niyatāḥ na syuḥ //MT_3,5.4 //",
    "GSP27motik_3u:404": "punar api tam eva viśinaṣṭi",
    "GSP27motik_3u:405": "yato vāco nivartante yo muktair avagamyate / yasya cātmādikāḥ sañjñāḥ kalpitā na svabhāvajāḥ //MU_3,5.5//",
    "GSP27motik_3u:406_0": "vācaḥ samastāḥ laukikāḥ vaidikāś ca vācaḥ / yataḥ yasmāt paramātmanaḥ / nivartante /",
    "GSP27motik_3u:406_1": "vāk hi saṅketaṃ puraskṛtya vastuni pravartate / saṅketaś ca paramātmani kartum aśakyaḥ /",
    "GSP27motik_3u:406_2": "bāhyāntaḥkaraṇāgocaratvāt / indriyagocare eva vastuni hastagrāhikayā saṅketakaraṇaṃ",
    "GSP27motik_3u:406_3": "dṛśyate / tarhi asau nāstīty / atrāha yo muktair iti / muktaiḥ eva dṛśyānāsaktacittaiḥ",
    "GSP27motik_3u:406_4": "eva / na tu laukikaiḥ / yaḥ avagamyate ātmatayā jñāyate / muktāḥ hi śuddhaṃ kim api",
    "GSP27motik_3u:406_5": "tattvaṃ ātmatayā jānanti / anyathā muktatvāyogāt / tathā cāsattā asya na yukteti",
    "GSP27motik_3u:406_6": "bhāvaḥ / nanu vācāṃ tataḥ nivartanakathanam ayuktaṃ ātmādiśabdānāṃ tadvācakatvāt",
    "GSP27motik_3u:406_7": "ity / atrāha yasya ceti / tattvajñair iti śeṣaḥ / kalpitāḥ pravṛttinimittam anapekṣyaiva",
    "GSP27motik_3u:406_8": "tailapāyikādisañjñāvat kalpanayā sthāpitāḥ //MT_3,5.5 //",
    "GSP27motik_3u:407": "nanu yadi saḥ eka evāsti tat kathaṃ sāṅkhyādibhiḥ puruṣādayaḥ kathitā ity / atrāha",
    "GSP27motik_3u:408": "yaḥ pumān sāṅkhyadṛṣṭīnāṃ brahma vedāntavādinām / vijñānamātraṃ vijñānavidām ekāntanirmalam //MU_3,5.6//",
    "GSP27motik_3u:409_0": "sāṅkhyadṛṣṭīnāṃ sāṅkhyadarśanaratānām / sāṅkhyāḥ hi prakṛtivyatiriktam jīvāparaparyāyaṃ",
    "GSP27motik_3u:409_1": "puruṣam eva śeṣatvena kathayanti / sa ca vicāryamāṇaḥ uktaparamātmarūpatve eva viśrāmyatīti",
    "GSP27motik_3u:409_2": "yuktam uktaṃ yaḥ pumān sāṅkhyadṛṣṭīnām iti / evaṃ sarvatra yojyam / tathā ca nāmabhedasyaiva",
    "GSP27motik_3u:409_3": "sthitatvān noktadoṣaprasaṅga iti bhāvaḥ / nanu śrīvasiṣṭhena kiṃ darśanam āśrityedaṃ",
    "GSP27motik_3u:409_4": "śāstram uktam iti cet / satyam / sarveṣāṃ darśanānāṃ sāram āśritya etenedaṃ śāstraṃ",
    "GSP27motik_3u:409_5": "kṛtam / anyathā sarvamatāṅgīkāraḥ ayuktaḥ syāt / bāhulyena vedāntaśāstracarcā atra",
    "GSP27motik_3u:409_6": "dṛśyate / tadapekṣayā stokena mahārahasyabhūtasya śivaśāstrasyāpi ity alam aprakṛtacintanena /",
    "GSP27motik_3u:409_7": "brahma ajñānāśrayaviṣayībhūtam śāntam cittattvam / vijñānamātram ghaṭapaṭādiviṣayaṃ",
    "GSP27motik_3u:409_8": "nirākāraṃ jñānam //MT_3,5.6 //",
    "GSP27motik_3u:410": "yaḥ śūnyavādināṃ śūnyaṃ bhāsako yo 'rkatejasām / vaktā smartā ṛtaṃ bhoktā draṣṭā kartā sadaiva yaḥ //MU_3,5.7//",
    "GSP27motik_3u:411_0": "śūnyam suṣuptau anubhūyamānaṃ na kiñcittvaṃ / upalakṣaṇaṃ caitat / tena sarveṣāṃ",
    "GSP27motik_3u:411_1": "darśanānāṃ yat vastu viśrāntisthānaṃ bhavati tad asāv eveti jñeyam / punaḥ kathambhūto",
    "GSP27motik_3u:411_2": "'sau bhavatīty / atrāha bhāsaka iti / yaḥ arkatejasām arkādisvarūpāṇāṃ tejasāṃ /",
    "GSP27motik_3u:411_3": "bhāsakaḥ netrākhyādhiṣṭhānaviśeṣādhiśrayaṇena prakāśakaḥ bhavati / tathā yaḥ sadā",
    "GSP27motik_3u:411_4": "eva nityam eva / ṛtam satyatayā / paramārthataḥ iti yāvat / vaktā smartā bhoktā draṣṭā",
    "GSP27motik_3u:411_5": "kartā bhavati / samastavaktrādyātmatvena sthitatvāt / ṛtam iti kriyāviśeṣaṇam //MT_3,5.7 //",
    "GSP27motik_3u:412": "sad apy asad yo jagati yo dehastho 'pi dūragaḥ / citprakāśo hy ayaṃ yasmād āloka iva bhāsvataḥ //MU_3,5.8//",
    "GSP27motik_3u:413_0": "yaḥ ātmā / sad api etāvataḥ jagadbhramasyādhiṣṭhānatayā sthitatvāt satsvarūpam api /",
    "GSP27motik_3u:413_1": "asat bhavati / bāhyāntaḥkaraṇāgocaratvāt / yaḥ ātmā / dehasthaḥ api pāṣāṇarūpasya",
    "GSP27motik_3u:413_2": "dehasyānyathā ceṣṭāśrayatvāyogāt tatrastho 'pi / dūragaḥ bhavati / anyathākāśasthitānāṃ",
    "GSP27motik_3u:413_3": "sūryādīnāṃ grahaṇaṃ na syāt / hi niścaye / ayaṃ citprakāśaḥ padārthacetanarūpaḥ prakāśaḥ /",
    "GSP27motik_3u:413_4": "yasmāt bhavati / ka iva / āloka iva / yathā ālokaḥ padārthadarśanam / bhāsvataḥ sūryād /",
    "GSP27motik_3u:413_5": "bhavati / tathety arthaḥ //MT_3,5.8 //",
    "GSP27motik_3u:414": "yasmād viṣṇvādayo devāḥ sūryād iva marīcayaḥ / yasmāj jaganty anantāni budbudā jaladher iva //MU_3,5.9//",
    "GSP27motik_3u:415_0": "devāś cādhyātmikāḥ ādhidaivikāś ceti dvividhāḥ jñeyāḥ / tatra ādhidaivikāḥ prasiddhāḥ /",
    "GSP27motik_3u:415_1": "ādhyātmikā yathā / manaḥ brahmā / buddhiḥ viṣṇuḥ / ahaṅkāraḥ rudraḥ / indriyādayaḥ",
    "GSP27motik_3u:415_2": "devā iti / jaganty api evaṃ dvividhāni jñeyāni / tāny api ādhidaivikāni prasiddhāni /",
    "GSP27motik_3u:415_3": "ādhyātmikāni tu mānasikāḥ saṅkalpāḥ jñeyāḥ //MT_3,5.9 //",
    "GSP27motik_3u:416": "yaṃ yānti dṛśyavṛndāni payāṃsīva mahārṇavam / ya ātmānaṃ padārthaṃ ca prakāśayati dīpavat //MU_3,5.10//",
    "GSP27motik_3u:417_0": "dṛśyavṛndāni yam draṣṭṛrūpam yaṃ / yānti yasmin layībhavantīty arthaḥ / yaḥ śuddhacitsvarūpaḥ",
    "GSP27motik_3u:417_1": "yaḥ / ātmānam cinmātrasvarūpam svātmānam / tathā padārthaṃ jātau ekavacanam / padārthāṃś",
    "GSP27motik_3u:417_2": "ca dīpavat prakāśayati prakaṭīkaroti //MT_3,5.10 //",
    "GSP27motik_3u:418": "ākāśe yaḥ śarīre ca dṛśatsv apsu latāsu ca / pāṃsuṣv adriṣu vāteṣu pātāleṣu ca saṃsthitaḥ //MU_3,5.11//",
    "GSP27motik_3u:419_0": "yaḥ ātmā / ākāśe śarīre ca / tathā dṛśatsu śilāsu / apsu latāsu ca pāṃsuṣu rajassu /",
    "GSP27motik_3u:419_1": "adriṣu parvateṣu / vāteṣu pātāleṣu ca saṃsthitaḥ bhavati / upalakṣaṇaṃ caitat / tena",
    "GSP27motik_3u:419_2": "sarvatra sthāvare sthita iti jñeyam / sthāvareṣu sthitatvaṃ ātmanaḥ katham astīti",
    "GSP27motik_3u:419_3": "cet / satyam / sarve sthāvarāḥ tāvat vicāryamāṇāḥ anirvācyatāyām eva viśrāmyanti /",
    "GSP27motik_3u:419_4": "anirvācyatā eva ca ātmanaḥ svarūpam iti na kaścid virodhaḥ / atha vā sthāvarāḥ tāvat",
    "GSP27motik_3u:419_5": "ātmayuktāḥ nirātmakāḥ vā / nirātmakatve kiṃrūpatvaṃ teṣāṃ syāt / sātmakatve tu sphuṭam",
    "GSP27motik_3u:419_6": "eva teṣv ātmanaḥ avasthānam iti yojyam //MT_3,5.11 //",
    "GSP27motik_3u:420": "yaḥ plāvayati saṃrabdhaṃ puryaṣṭakam itas tataḥ / yena mūkīkṛtā mūḍhāḥ śilādhyānam ivāsthitāḥ //MU_3,5.12//",
    "GSP27motik_3u:421_0": "yaḥ ātmā / puryaṣṭakam antaḥkaraṇatrayaṃ tanmātrapañcakam itisvarūpaṃ puryaṣṭakaṃ /",
    "GSP27motik_3u:421_1": "arthāc cetanavargam / itaḥ tataḥ plāvayati yatra tatra gamayati / ceṣṭāṃ kārayatīti",
    "GSP27motik_3u:421_2": "yāvat / mūḍhāḥ jaḍāḥ / yena sāratayā sthitena ātmanā / mūkīkṛtāḥ vimarśāsamarthāḥ",
    "GSP27motik_3u:421_3": "kṛtāḥ santaḥ / śilādhyānam śilāvat dhyānam / āsthitāḥ iva bhavanti / atyantajaḍā",
    "GSP27motik_3u:421_4": "iva bhavantīti yāvat / mūḍhānām api paramārthataḥ śuddhacinmātrarūpatvāt ivaśabdaprayogaḥ //MT_3,5.12 //",
    "GSP27motik_3u:422": "vyoma yena kṛtaṃ śūnyaṃ śailā yena ghanīkṛtāḥ / āpo drutāḥ kṛtā yena dīpto yasya vaśād raviḥ //MU_3,5.13//",
    "GSP27motik_3u:423_0": "yena sarvaśaktitvāt nistattvarūpatām āśritena yenātmanā / vyoma vyāpyatayā sthitam",
    "GSP27motik_3u:423_1": "ākāśam / śūnyam nistattvasvarūpaṃ / kṛtam / tathā yena mṛcchilābhāvaṃ śritena yenātmanā /",
    "GSP27motik_3u:423_2": "śailāḥ svavyāpyāḥ parvatāḥ / ghanīkṛtāḥ nibiḍāḥ sampāditāḥ / tathā yena dravatvabhāvaṃ",
    "GSP27motik_3u:423_3": "gatena yenātmanā / āpaḥ svavyāpyāni jalāni / drutāḥ dravatvākhyaguṇayuktāḥ / kṛtāḥ /",
    "GSP27motik_3u:423_4": "tathā raviḥ vyāpyabhāvena sthitaḥ sūryaḥ / yasya vaśāt dīpanaśīlatejobhāvaṃ gatasya",
    "GSP27motik_3u:423_5": "yasyātmanaḥ vaśena / dīpto bhavati / upalakṣaṇaṃ caitat //MT_3,5.13 //",
    "GSP27motik_3u:424": "prasaranti yataś citrāḥ saṃsārāsāravṛṣṭayaḥ / akṣayāmṛtasampūrṇād ambhodād iva vṛṣṭayaḥ //MU_3,5.14//",
    "GSP27motik_3u:425_0": "akṣayam nāśarahitam / yat amṛtam ānandarasaḥ / tena sampūrṇāt nirbharāt / yataḥ yasmāt",
    "GSP27motik_3u:425_1": "ātmanaḥ / saṃsārāsāravṛṣṭayaḥ saṃsārarūpāḥ dhārāsāravṛṣṭayaḥ / prasaranti sañcaraṃ",
    "GSP27motik_3u:425_2": "yānti / kā iva / vṛṣṭayaḥ iva / yathā akṣayāmṛtasampūrṇāt avināśijalapūrṇāt / ambhodāt",
    "GSP27motik_3u:425_3": "meghāt / vṛṣṭayaḥ prasaranti / tathety arthaḥ //MT_3,5.14 //",
    "GSP27motik_3u:426": "āvirbhāvatirobhāvamayyas tribhuvanormayaḥ / sphuranty avirataṃ yasmin ghṛṇāv iva marīcayaḥ //MU_3,5.15//",
    "GSP27motik_3u:427_0": "āvirbhāvatirobhāvamayyaḥ āvirbhāvatirobhāvayuktāḥ / tribhuvanormayaḥ / yasmin arthāt",
    "GSP27motik_3u:427_1": "samudrarūpe / yasmin aviratam sphuranti / kā iva / marīcayaḥ iva / yathā ghṛṇau sūrye /",
    "GSP27motik_3u:427_2": "marīcayaḥ sphuranti / tathety arthaḥ //MT_3,5.15 //",
    "GSP27motik_3u:428": "nāśarūpo 'vināśātmā yo 'ntaḥsthaḥ sarvavastuṣu / gupto yo vyatirikto 'pi sarvabhāveṣu saṃsthitaḥ //MU_3,5.16//",
    "GSP27motik_3u:429_0": "avināśātmā yathā tathā sambhāvitasya svanāśasyāpi sākṣitayā sthitatvāt vināśarahitaḥ /",
    "GSP27motik_3u:429_1": "yaḥ ātmā / nāśarūpaḥ bhavati / nāśabhāvenāpi sthitatvāt / anyathā ātmarahitasya nāśasya",
    "GSP27motik_3u:429_2": "kena rūpeṇa bhānaṃ syāt / tathā vyatiriktaḥ api śuddhacinmātrarūpatvena samastapadārthottīrṇasvarūpaḥ",
    "GSP27motik_3u:429_3": "api / yaḥ ātmā / sarvabhāveṣu saṃsthitaḥ bhavati / sāratayā sthitatvāt / viruddhaṃ",
    "GSP27motik_3u:429_4": "ca avināśinaḥ vināśarūpatvam sarvabhāvavyatiriktasya sarvabhāveṣu saṃsthitatvam /",
    "GSP27motik_3u:429_5": "yaḥ ātmā kathambhūtaḥ / sarvavastuṣu antaḥsthaḥ / antaḥ niyāmakatvena sthitaḥ / ata",
    "GSP27motik_3u:429_6": "eva guptaḥ bahiḥ adṛśyaḥ //MT_3,5.16 //",
    "GSP27motik_3u:430": "prakṛtivratatir vyomni jātā brahmāṇḍasatphalā / cittamūlendriyadalā yena nṛtyati vāyunā //MU_3,5.17//",
    "GSP27motik_3u:431_0": "prakṛtiḥ jaganmūlakāraṇabhūtaṃ kim api tattvam / sā eva vratatiḥ latā / yena vāyunā",
    "GSP27motik_3u:431_1": "yenātmarūpeṇa vātena / nṛtyati kāryabhāvena pariṇāme kartṛtvaṃ bhajati / anyathā",
    "GSP27motik_3u:431_2": "kāryavargagatajaḍatvānyathānupapattyā jaḍarūpāyāḥ tasyāḥ kāryabhāvena pariṇāmaṃ prati",
    "GSP27motik_3u:431_3": "kartṛtvāyogāt / prakṛtivratatiḥ kathambhūtā / vyomni na kiñcidrūpatayā ākāśasvarūpe",
    "GSP27motik_3u:431_4": "cinmātre / jātā prādurbhūtā / tathā brahmāṇḍam eva satphalaṃ yasyāḥ / sā / tādṛśī /",
    "GSP27motik_3u:431_5": "tathā cittam eva mūlaṃ yasyāḥ / sā / tādṛśī / tathā indriyāṇy eva dalāṇi yasyāḥ /",
    "GSP27motik_3u:431_6": "sā / tādṛśī / cittamūlatvena prakṛteḥ pratītimātrasiddhatvamātram uktam iti brahmāṇḍamūlakāraṇabhūtāyāḥ",
    "GSP27motik_3u:431_7": "prakṛteḥ kathaṃ tadantargatapuruṣacinmātramūlatvam uktam iti na paryanuyojyam //MT_3,5.17 //",
    "GSP27motik_3u:432": "yaś cinmaṇiḥ prakacati pratidehasamudgakam / yasminn indau sphuranty etā jagajjālamarīcayaḥ //MU_3,5.18//",
    "GSP27motik_3u:433_0": "cinmaṇiḥ cid eva maṇiḥ / prakāśakatvāt ratnam / tatsvarūpaḥ yaḥ ātmā / pratidehasamudgakam",
    "GSP27motik_3u:433_1": "sarveṣu dehasamudgeṣu / prakacati jīvabhāvena sphura-ti / anyathā dehāntargatānāṃ",
    "GSP27motik_3u:433_2": "jīvānāṃ kiṃrūpatvaṃ syāt / yuktaṃ ca samudgake ratnaprakacanam / etāḥ puraḥ dṛśyamānāḥ /",
    "GSP27motik_3u:433_3": "jagajjālamarīcayaḥ / yasmin indau sphuranti / anyathā kimādhāram āsāṃ bhānaṃ syāt /",
    "GSP27motik_3u:433_4": "na hi nirādhārasya jagajjālasya sphuraṇaṃ buddhim ārohati / marīcitvaṃ ca jagajjālasya",
    "GSP27motik_3u:433_5": "citprakāśaviṣayatvena citprakāśatānapāyāj jñeyam / acidrūpo hi cidviṣayatāyogyo na",
    "GSP27motik_3u:433_6": "bhavati / viruddhatvena tatsānnidhye tasya sannidhānāsambhavāt //MT_3,5.18 //",
    "GSP27motik_3u:434": "praśāntacidghane yasmin sphuranty amṛtavarṣiṇi / dhārājalāni bhūtāni dṛṣṭayas taḍitaḥ sphuṭāḥ //MU_3,5.19//",
    "GSP27motik_3u:435_0": "amṛtavarṣiṇi ānandavarṣiṇi / praśāntacidghane yasmin nirapekṣaśuddhacidākhyameghasvarūpe",
    "GSP27motik_3u:435_1": "yasmin ātmani / bhūtāni samastāḥ padārthāḥ / dhārājalāni / dṛṣṭayaḥ tadviṣayāṇi jñānāni /",
    "GSP27motik_3u:435_2": "sphuṭāḥ prakaṭāḥ / taḍitaḥ sphuranti / yuktaṃ ca jalavarṣiṇi meghe dhārājalānāṃ taḍitāṃ",
    "GSP27motik_3u:435_3": "ca sphuraṇam / ānandavarṣitvaṃ cātmanaḥ parapremāspadatvena jñeyam / na hi ānandāvarṣī",
    "GSP27motik_3u:435_4": "parapremāspado bhavati / ānandavarṣiṇi putrādau eva premāspadatvadarśanāt / ātmanaḥ",
    "GSP27motik_3u:435_5": "parapremāspadatvaṃ ca sarveṣu svasākṣikam eveti nāyastam //MT_3,5.19 //",
    "GSP27motik_3u:436": "camatkurvanti vastūni yadālokanayā mithaḥ / asaj jātam asad yena yena sat sattvam āgatam //MU_3,5.20//",
    "GSP27motik_3u:437_0": "vastūni bhoktṛbhogyarūpāṇi bhāvajātāni / mithaḥ anyo'nyasmin / yadālokanayā yaddarśanena /",
    "GSP27motik_3u:437_1": "yaddarśanabhāveneti yāvat / camatkurvanti ānandam anubhavanti / yaddarśanam eva teṣāṃ",
    "GSP27motik_3u:437_2": "camatkārakāraṇam astīti yāvat / mithyā iti sāmānyākṣepeṇoktam / ayaṃ bhāvaḥ / bhoktāraḥ",
    "GSP27motik_3u:437_3": "tāvat iṣṭāniṣṭān bhogyān anubhūya bhogyāntaranirapekṣā jāyante / anyathā tatkālaṃ",
    "GSP27motik_3u:437_4": "viṣayīkṛtasya bhogyasya bhogaḥ samāptiṃ na vrajet / tatkālaṃ bhogyāntaranirapekṣatvaṃ",
    "GSP27motik_3u:437_5": "ca tatra teṣāṃ camatkārānubhavanaṃ vinā na sidhyati / ekasmin viṣaye anubhūyamānena",
    "GSP27motik_3u:437_6": "camatkāreṇaiva hi puruṣaḥ anyeṣu viṣayeṣu nirapekṣo bhavati / sa ca camatkāraḥ vicāryamāṇaḥ",
    "GSP27motik_3u:437_7": "nairapekṣyakāraṇatvāt ātmasvarūpa eva bhavati / paramaviśrāntipadasvarūpasya ātmana",
    "GSP27motik_3u:437_8": "eva nairapekṣyakāraṇatvāt iti yuktam eva bhoktuḥ bhogyeṣu yaddarśanarūpaṃ camatkārakāraṇam",
    "GSP27motik_3u:437_9": "iti / anubhavamātragamye 'smin vastuni pratibhāvadbhiḥ svayam api yatanīyam ity alaṃ",
    "GSP27motik_3u:437_10": "prapañcena / tathā yena sākṣitayā sthitena yenātmanā / asat asat jātam / tathā yena",
    "GSP27motik_3u:437_11": "tādṛśena yenātmanā / sat sattvam āgatam / sākṣiṇaṃ vinā sadasadgatayoḥ sattvāsattvayoḥ",
    "GSP27motik_3u:437_12": "asaṅkalpatvāt //MT_3,5.20 //",
    "GSP27motik_3u:438": "calatīdam anicchasya kāyāyo yasya sannidhau / jaḍaṃ paramaratnasya śāntam ātmani tiṣṭhataḥ //MU_3,5.21//",
    "GSP27motik_3u:439_0": "anicchasya icchādhāramate rahitatvāt icchārahitasya / ata evātmani śānte / tiṣṭhataś",
    "GSP27motik_3u:439_1": "calanecchākhyakṣobharahitaṃ tiṣṭhataḥ / yasya paramaratnasya sannidhau jaḍaṃ grāhyaikarūpatvena",
    "GSP27motik_3u:439_2": "acetanam / idaṃ kāyāyaḥ śarīrākhyam ayaḥ / calati ceṣṭāṃ karoti / kāyaceṣṭākāraṇatvenābhimatasya",
    "GSP27motik_3u:439_3": "prāṇasyāpi ātmaśaktiyuktatvena paramārthataḥ kāyacalanakāraṇatvāyogāt / bāhyaratnagatajaḍatvarāhityadyotanārthaṃ",
    "GSP27motik_3u:439_4": "paramapadopādānam / yuktam ca ayasaḥ ayaskāntākhyaratnasannidhāne calanam //MT_3,5.21 //",
    "GSP27motik_3u:440": "niyatir deśakālau ca calanaṃ spandanaṃ kriyāḥ / iti yena gataṃ sattāṃ sarvasattvābhigāminā //MU_3,5.22//",
    "GSP27motik_3u:441_0": "niyatiḥ padārtheṣu niyamādāyakaḥ śaktiviśeṣaḥ / deśaḥ padārthādhārabhūtaḥ vastuviśeṣaḥ /",
    "GSP27motik_3u:441_1": "kālaḥ sūryacārādyanumeyaḥ kalanāmātrasvarūpaḥ padārthaparivartikārakaḥ ko 'pi vastuviśeṣaḥ /",
    "GSP27motik_3u:441_2": "calanam sāmānyacalanam / spandanaṃ kriyāviṣayā ceṣṭā / kriyā pākādirūpaṃ karma /",
    "GSP27motik_3u:441_3": "upalakṣaṇaṃ caitat / iti etat / sarvasattvābhigāminā samastasattāviṣayapadārthavyāpakena /",
    "GSP27motik_3u:441_4": "yenātmanā / sattāṃ gatam / vyāpakenaiva hi vyāpyaṃ sattāṃ labhate //MT_3,5.22 //",
    "GSP27motik_3u:442": "śuddhasaṃvinmayatvād yaḥ khaṃ bhaved vyomavittayā / padārthavittayārthatvam avatiṣṭhaty aniṣṭhitaḥ //MU_3,5.23//",
    "GSP27motik_3u:443_0": "śuddhasaṃvinmayatvāt / śuddhā kenāpi rūpeṇa niṣṭhāṃ na gatā / yā saṃvit saṃvedanaṃ /",
    "GSP27motik_3u:443_1": "tatsvarūpatvāt / aniṣṭhitaḥ kenāpi rūpeṇa niṣṭhāṃ na gataḥ / yaḥ / vyomavittayā vyomāham",
    "GSP27motik_3u:443_2": "iti saṃvidyuktatvena / khaṃ vyoma / bhavati / padārthābhāvarūpaṃ bhavatīty arthaḥ /",
    "GSP27motik_3u:443_3": "padārthavittayā padārtho 'ham iti saṃvidyuktatvena / arthatvam padārthabhāvam / avatiṣṭhati",
    "GSP27motik_3u:443_4": "āśrayati / upasargasāmarthyāt tiṣṭhater āśrayaṇam arthaḥ / ghaṭatve niṣṭhitaḥ ghaṭaḥ",
    "GSP27motik_3u:443_5": "paṭatāṃ na yātīti aniṣṭhita ity uktam //MT_3,5.23 //",
    "GSP27motik_3u:444": "sargāntaślokenātmamāhātmyavarṇanaṃ samāpayati",
    "GSP27motik_3u:445": "kurvann apīva jagatāṃ mahatām ananta- spandaṃ na kiñcana karoti kadācanāpi / svātmany anastamayasaṃvidi nirvikāre tyaktodayasthitimatiḥ sthita eka eva //MU_3,5.24//",
    "GSP27motik_3u:446_0": "ya iti śeṣaḥ / yaḥ ātmā mahatām jagatām anantaspandam kurvan api iva jagatprādurbhāvānyathānupapattyā",
    "GSP27motik_3u:446_1": "mahājagadviṣayam anantaṃ spandaṃ kurvann apīva / kadācana kiñcana na karoti atiśuddhena",
    "GSP27motik_3u:446_2": "kartṛtvābhimānābhāvāt / anyathā ivaśabdaprayogāyogāt / yaḥ kathambhūtaḥ / anastamayasaṃvidi /",
    "GSP27motik_3u:446_3": "anastamayā yathā tathā kalpitasya svāstamayasyāpi sākṣitvenāvasthānāt paramārthataḥ",
    "GSP27motik_3u:446_4": "astamayarahitā / yā saṃvit / tatsvarūpe / tathā nirvikāre rāgadveṣādirūpebhyaḥ vikārebhyaḥ",
    "GSP27motik_3u:446_5": "niṣkrānte / svātmani svasvarūpe / sthitaḥ / punaḥ kathambhūtaḥ / tyaktā udayasthityoḥ",
    "GSP27motik_3u:446_6": "jagadviṣayoḥ udayasthityoḥ / matiḥ yena / saḥ / tādṛśaḥ / jagataḥ udaye sthitau arthāt",
    "GSP27motik_3u:446_7": "saṃhāre ca nirapekṣa ity arthaḥ / iti śivam //MT_3,5.24 //",
    "GSP27motik_3u:447": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe pañcamaḥ sargaḥ // 3,5 //",
    "GSP27motik_3u:448": "oṃ evaṃ paramātmanaḥ svarūpaṃ māhātmyaṃ ca pratipādya śrīrāmaṃ tatprāptiṃ prati tvaramāṇaṃ jñātvā sugamaṃ tatprāptyupāyaṃ kathayati",
    "GSP27motik_3u:449": "asya devātidevasya parasya paramātmanaḥ / jñānād eva parā siddhir na tv anuṣṭhānakhedadā //MU_3,6.1//",
    "GSP27motik_3u:450_0": "asya proktasvarūpasya / devātidevasya niratiśayakrīḍāśīlasya dyotanaśīlasya ca niratiśayaparamātmanaḥ /",
    "GSP27motik_3u:450_1": "jñānād eva jñānākhyād upāyād eva / siddhiḥ prāptirūpā siddhiḥ / bhavati / asya siddhiḥ",
    "GSP27motik_3u:450_2": "anuṣṭhānakhedadā / anuṣṭhānena yaḥ khedaḥ / taṃ dadātīti tādṛśī / na bhavati //MT_3,6.1 //",
    "GSP27motik_3u:451": "nanv anuṣṭhānaṃ vinā kathaṃ yuktatā syād ity / atrāha",
    "GSP27motik_3u:452": "atra jñānam anuṣṭhānaṃ na tv anyad upayujyate / mṛgatṛṣṇājalabhrāntiśāntivedanarūpi tat //MU_3,6.2//",
    "GSP27motik_3u:453_0": "atra asyāṃ ātmaprāptirūpāyāṃ siddhau / jñānam anuṣṭhānaṃ siddheḥ kāryasādhakaḥ prayatnaḥ /",
    "GSP27motik_3u:453_1": "bhavati / anyat jñānākhyānuṣṭhānavyatiriktaṃ kāyavyāpārākhyaṃ / anuṣṭhānaṃ nopayujyate /",
    "GSP27motik_3u:453_2": "tat jñānam / mṛgatṛṣṇāyāṃ yā jalabhrāntiḥ / tasyāḥ śāntiḥ / yena / tat / tādṛśaṃ",
    "GSP27motik_3u:453_3": "yat vedanam / tadvat rūpam / asyāstīti tādṛśaṃ bhavati / samyagjñānarūpaṃ bhavatīty",
    "GSP27motik_3u:453_4": "arthaḥ //MT_3,6.2 //",
    "GSP27motik_3u:454": "nanv īdṛśo 'sāv ātmā kutra tiṣṭhatīty / atrāha",
    "GSP27motik_3u:455": "na caiṣa dūre nākāśe nālabhyo viṣamo na ca / svānandabhāsarūpo 'sau svadehād eva labhyate //MU_3,6.3//",
    "GSP27motik_3u:456_0": "eṣaḥ ātmā / dūre na ca bhavati / svaśarīrāntarvartitvāt / etena dūrasthamahātīrthāśrayatvaśaṅkā",
    "GSP27motik_3u:456_1": "nivāritā / eṣaḥ ātmā / ākāśe na bhavati / etena uparisthabhuvanāśrayatvaśaṅkā nivāritā /",
    "GSP27motik_3u:456_2": "eṣaḥ ātmā / alabhyaḥ labdhum aśakyaḥ / na bhavati / sadā labdhatvāt / anyathā ātmatvāyogyatvāt /",
    "GSP27motik_3u:456_3": "etena durlabhatvaśaṅkā nivāritā / eṣaḥ ātmā / viṣamaḥ kaṭhinaḥ / na ca bhavati /",
    "GSP27motik_3u:456_4": "parapremāspadatvāt / na hi kaṭhine premāspadatvaṃ yuktam / paratvaviśeṣitasya tu",
    "GSP27motik_3u:456_5": "premnaḥ kā kathā / etena aiśvaryaleśamadagrastarājādivat krauryāśaṅkā nivāritā /",
    "GSP27motik_3u:456_6": "puruṣeṇa svānandabhāsarūpaḥ bhogādiviṣayanirapekṣasvayambhātānandapratibhāsasvarūpaḥ /",
    "GSP27motik_3u:456_7": "asau ātmā / svadehād eva labhyate / svānandabhāsarūpa ity anena viṣamatvanirāsaḥ /",
    "GSP27motik_3u:456_8": "svadehād ity anena dūrasthatvākāśasthatvayoḥ nirāsaḥ / labhyate ity anena alabhyatvanirāsaḥ //MT_3,6.3 //",
    "GSP27motik_3u:457": "nanu tapaḥprabhṛtināpi kecid ātmaprāptiṃ kathayantīty / atrāha",
    "GSP27motik_3u:458": "kiñcin nopakaroty atra tapodānavratādikam / svabhāvamātraviśrāntim ṛte nātrāsti sādhanam //MU_3,6.4//",
    "GSP27motik_3u:459_0": "atra asyāṃ ātmaprāptirūpāyāṃ siddhau / tapodānavratādikam kiñcit nopakaroti leśenāpi",
    "GSP27motik_3u:459_1": "upakāraṃ na karoti / bāhyāṅgatvena ārādupakārakatvāt / tapaḥprabhṛtinā hi sattvaśuddhir",
    "GSP27motik_3u:459_2": "eva bhavati / nātmaprāptiḥ / atra asyāṃ ātmaprāptau / svabhāvaviśrāntim ṛte svarūpaviśrāntiṃ",
    "GSP27motik_3u:459_3": "vihāya / sādhanaṃ na bhavati //MT_3,6.4 //",
    "GSP27motik_3u:460": "svabhāvaviśrāntau asamarthān prati upāyaṃ kathayati",
    "GSP27motik_3u:461": "śāstrasatsaṅgasadyogiparataivātra kevalam / sādhanaṃ bodhanaṃ mohajālasya yad akṛtrimam //MU_3,6.5//",
    "GSP27motik_3u:462_0": "atra asyām ātmaprāptau / śāstraṃ ca adhyātmaśāstraṃ / tac ca satsaṅgasadyoginaḥ ca",
    "GSP27motik_3u:462_1": "śāstrasatsaṅgasadyoginaḥ / tatra paratā ekaniṣṭhatvam / eva / na tu tapaḥprabhṛtikam /",
    "GSP27motik_3u:462_2": "sādhanaṃ upāyaḥ / bhavati / sādhanaṃ kiṃ / yat mohajālasya jagati jagattvajñānākhyasya",
    "GSP27motik_3u:462_3": "mithyājñānaprapañcasya / lakṣaṇayā jagati jagattvajñānākhyasya mohajālayuktasya puruṣasyākṛtrimaṃ",
    "GSP27motik_3u:462_4": "sahajaṃ / bodhanaṃ brahmaivedam ity / evaṃbodhakāri bhavati //MT_3,6.5 //",
    "GSP27motik_3u:463": "śāstrādiparatāphalabhūtasyātmaviśrāntim prati sādhanabhūtasya mukhyam upāyatvaṃ kathayati",
    "GSP27motik_3u:464": "ayaṃ sa deva ity eva samparijñānamātrataḥ / jantor na jāyate duḥkhaṃ jīvanmuktatvam eti ca //MU_3,6.6//",
    "GSP27motik_3u:465_0": "ayam ahantayā idantayā ca puraḥsphuraṇaśīlaḥ ahaṅkārādikaḥ saṃsāraḥ / saḥ sarveṣāṃ",
    "GSP27motik_3u:465_1": "paramārthataḥ ātmabhāvena sthitatvāt prasiddhaḥ / devaḥ dyotanaśīlaṃ krīḍāśīlaṃ ca",
    "GSP27motik_3u:465_2": "cittattvaṃ bhavati / ity eva etāvanmātreṇaiva / samparijñānamātrataḥ samyagjñānamātreṇa /",
    "GSP27motik_3u:465_3": "jantoḥ duḥkhaṃ na jāyate / pravāhāgatasya duḥkhasyāpi cinmātratvajñānāt / saḥ jantuḥ",
    "GSP27motik_3u:465_4": "jīvanmuktatvaṃ caiti prāpnoti / śarīrasānnidhye 'pi muktatvāt //MT_3,6.6 //",
    "GSP27motik_3u:466": "sādhanabhāvena prasiddhasya tapaḥprabhṛtikasyāsādhanatvam asahamānaḥ ātmanaḥ sulabhatve nikaṭavartitve ca sandihānaś ca śrīrāmaḥ pṛcchati",
    "GSP27motik_3u:467": "samparijñātamātreṇa kilānenātmanātmani / punar doṣā na bādhante maraṇādyāḥ kadācana //MU_3,6.7//",
    "GSP27motik_3u:468_0": "ātmani svasmin / samparijñātamātreṇa ahamādijagadadhiṣṭhānatayā samyaṅniścitena /",
    "GSP27motik_3u:468_1": "anena ātmanā maraṇādyāḥ doṣāḥ na bādhante / na hi cinmātratāṃ gatasya dehagatāḥ maraṇādyāḥ",
    "GSP27motik_3u:468_2": "bādhāṃ kartuṃ samarthāḥ bhavanti //MT_3,6.7 //",
    "GSP27motik_3u:469": "tarhi jñātajñeyatvena maunam eva kurv ity / atrāha",
    "GSP27motik_3u:470": "devadevo mahān eṣa kuto dūrād avāpyate / tapasā kena tīvreṇa kleśena kiyatātha vā //MU_3,6.8//",
    "GSP27motik_3u:471_0": "asmābhiḥ eṣaḥ devadevaḥ kutaḥ dūrāt kiyataḥ dūrāt / avāpyate / tathā kena tīvreṇa",
    "GSP27motik_3u:471_1": "tapasā avāpyata atha vā kiyatā kleśena prāṇarodhanādirūpeṇa kleśena / avāpyate /",
    "GSP27motik_3u:471_2": "na hi īdṛśasya devadevasya tapaādikaṃ prāṇarodhanādikaṃ ca vinā prāptiḥ yujyate /",
    "GSP27motik_3u:471_3": "sarveṣāṃ tatprāptiprasaṅgāt / na hi sarve tatprāptibhājaḥ dṛśyante / na cānavāptasya",
    "GSP27motik_3u:471_4": "jñānaviṣayatvaṃ yuktaṃ / prāptasya ghaṭāder eva tadviṣayatādarśanād iti bhāvaḥ //MT_3,6.8 //",
    "GSP27motik_3u:472": "śrīvasiṣṭhaḥ uttaraṃ kathayati",
    "GSP27motik_3u:473": "svapauruṣaprayatnena vivekena vikāsinā / sa devo jñāyate rāma na tapassnānakarmabhiḥ //MU_3,6.9//",
    "GSP27motik_3u:474_0": "he rāma / svapauruṣaprayatnena nijamānasikapauruṣākhyaprayatnasvarūpeṇa / tathā vikāsinā",
    "GSP27motik_3u:474_1": "vikāsayuktena vicāreṇa / ko 'ham idaṃ jagac ca kim ity evaṃrūpeṇa vivekena / puruṣeṇa",
    "GSP27motik_3u:474_2": "sa devaḥ jñāyate / tapaḥsnānakarmabhiḥ na jñāyate / cittādiśodhanamātraparatvāt teṣām /",
    "GSP27motik_3u:474_3": "jñāyate ity anena jñānamātram evātra sādhanīyaṃ / nāvāptiḥ / na hi puraḥsthāyāṃ śuktau",
    "GSP27motik_3u:474_4": "rajatabhramayuktasya śuktyavāptiṃ kāṅkṣamāṇasyāpi śuktyavāptiḥ sadhanīyā / śuktir",
    "GSP27motik_3u:474_5": "eveyam ity evaṃrūpasya jñānamātrasyaiva sādhanīyatvāt iti dyotitam / kuto dūrād ity",
    "GSP27motik_3u:474_6": "asyātyantāsaṅgatattvenottarākathanam //MT_3,6.9 //",
    "GSP27motik_3u:475": "rāgādiyuktasya tapaādeḥ sphuṭam eva asādhanatvam / tadrahitasya tu sādhanatve 'pi rāgādirāhityasyaiva sādhanatvaṃ yuktam ity abhiprāyeṇāha",
    "GSP27motik_3u:476": "rāgadveṣatamaḥkrodhamadamātsaryavarjanam / vinā rāma tapodānaṃ kleśa eva na vāstavam //MU_3,6.10//",
    "GSP27motik_3u:477": "tapaś ca dānaṃ ca tat tapodānaṃ / vāstavam sahajabhāvakṛtaṃ //MT_3,6.10//",
    "GSP27motik_3u:478": "rāgādyupahate citte vañcayitvā paraṃ dhanam / yad arjyate tato dānād yasyārthas tasya tat phalam //MU_3,6.11//",
    "GSP27motik_3u:479": "tataḥ tasya dhanasya / sārvavibhaktikaḥ tasil //MT_3,6.11//",
    "GSP27motik_3u:480": "rāgādyupahate citte vratādi kriyate ca yat / sa dambhaḥ procyate tasya phalam asti manāṅ na vā //MU_3,6.12//",
    "GSP27motik_3u:481": "vāśabdaḥ pakṣāntare //MT_3,6.12//",
    "GSP27motik_3u:482": "phalitaṃ kathayati",
    "GSP27motik_3u:483": "tasmāt puruṣayatnena mukhyam auṣadham āharet / sacchāstrasajjanāsaṅgaṃ saṃsṛtivyādhināśane //MU_3,6.13//",
    "GSP27motik_3u:484": "āharet arjayet / kuryād iti yāvat / saṃsṛtivyādhināśane saṃsṛtyākhyavyādhināśanārtham //MT_3,6.13//",
    "GSP27motik_3u:485": "atraikaṃ pauruṣaṃ yatnaṃ varjayitvetarā gatiḥ / sarvaduḥkhakṣayaprāptau na kācid upapadyate //MU_3,6.14//",
    "GSP27motik_3u:486": "atrāsyām ātmaprāptau / pauruṣaṃ yatnam sacchāstravicārādirūpaṃ / gatiḥ upāyaḥ / sarvaduḥkhakṣayaprāptau samastaduḥkhakṣayaprāptirūpāyāṃ //MT_3,6.14//",
    "GSP27motik_3u:487": "nanu tat pauruṣaṃ kīdṛg astīty / atrāha",
    "GSP27motik_3u:488": "śṛṇu tat pauruṣaṃ kīdṛg ātmajñānasya labdhaye / yena śāmyanty aśeṣeṇa rāgadveṣaviṣūcikāḥ //MU_3,6.15//",
    "GSP27motik_3u:489_0": "tvaṃ śṛṇu / kīdṛk kīdṛśaṃ / tat pauruṣaṃ ātmajñānasya labdhaye bhavati / yena pauruṣeṇa /",
    "GSP27motik_3u:489_1": "rāgadveṣaviṣūcikāḥ aśeṣeṇa śāmyanti / anyathā ātmajñānalabdhihetutvaṃ tasya na syād",
    "GSP27motik_3u:489_2": "iti bhāvaḥ //MT_3,6.15 //",
    "GSP27motik_3u:490": "pratijñātaṃ pauruṣasvarūpakathanam eva karoti",
    "GSP27motik_3u:491": "yathāsambhavayā vṛttyā lokaśāstrāviruddhayā / santoṣasantuṣṭamanā bhogagardhaṃ parityajan //MU_3,6.16//",
    "GSP27motik_3u:492": "yathāsambhavam udyogād anudvignatayā svayā / sādhusaṅgamasacchāstraparatāṃ prathamaṃ śrayet //MU_3,6.17//",
    "GSP27motik_3u:493": "yathāsambhavayā sambhavānusariṇyā / na tu prayatnasādhitayā / vṛttyā jīvikayā / bhogagardhaṃ bhogalobham //MT_3,6.16-17//",
    "GSP27motik_3u:494": "yathāprāptārthasantuṣṭo yo garhitam upekṣate / sādhusaṅgamasacchāstrarataḥ śīghraṃ sa mucyate //MU_3,6.18//",
    "GSP27motik_3u:495": "garhitam anyāyāgatam dhanādikam //MT_3,6.18//",
    "GSP27motik_3u:496": "nanu kathaṃ saḥ śīghraṃ mucyate ity / atrāha",
    "GSP27motik_3u:497": "vicāraṇāparijñātasvabhāvasya mahāmateḥ / anukampyā bhavanty ete brahmaviṣṇvindraśaṅkarāḥ //MU_3,6.19//",
    "GSP27motik_3u:498_0": "vicāraṇayā sādhusaṅgādiprabhāvasiddhena vicāreṇa / parijñātaḥ dehādivyatiriktatvena",
    "GSP27motik_3u:498_1": "niścitaḥ / svabhāvaḥ svarūpaṃ / yena / saḥ / tādṛśasya mahāmateḥ buddhiyuktasya puruṣasya /",
    "GSP27motik_3u:498_2": "ete brahmaviṣṇvindraśaṅkarāḥ anukampyāḥ / kīdṛśāḥ / eṣāṃ jagajjananādivyāpāraparatārūpā",
    "GSP27motik_3u:498_3": "vipad astīty evaṃrūpānukampāviṣayāḥ bhavanti / kim u vaktavyaṃ tasya śīghraṃ mokṣaḥ",
    "GSP27motik_3u:498_4": "kathaṃ syād iti bhāvaḥ //MT_3,6.19 //",
    "GSP27motik_3u:499": "nanu prathamaṃ tāvat tvayā sādhusaṅgatir evopāyatvenoktā / sa sādhur eva kaḥ syād yasya saṅgatiḥ kriyate ity / atrāha",
    "GSP27motik_3u:500": "bhṛśaṃ yaṃ sujanaprāyaṃ lokāḥ sādhuṃ pracakṣate / sa viśiṣṭaḥ sa sādhuḥ syāt taṃ prayatnena saṃśrayet //MU_3,6.20//",
    "GSP27motik_3u:501_0": "sujanaprāyam bāhulyena sujanam / prāyapadenāsādhutve 'pi / prayojanavaśād bāndhavaiḥ",
    "GSP27motik_3u:501_1": "uktasujanatve puruṣe sādhutve 'pi paranindaikarasikakhalajanaproktāsādhujanatve puruṣe",
    "GSP27motik_3u:501_2": "sādhutvāsādhutvayoḥ nirāsaḥ //MT_3,6.20 //",
    "GSP27motik_3u:502": "sādhunirṇayaṃ kṛtvā śāstranirṇayaṃ karoti",
    "GSP27motik_3u:503": "adhyātmavidyā vidyānāṃ pradhānaṃ tatkathāśrayam / śāstraṃ sacchāstram ity āhur mucyate tadvicāravān //MU_3,6.21//",
    "GSP27motik_3u:504_0": "vidyānām samastajñānānāṃ madhye / adhyātmavidyā ātmajñānaṃ / pradhānaṃ bhavati /",
    "GSP27motik_3u:504_1": "ataḥ paṇḍitāḥ tatkathāśrayam adhyātmavidyākathāvācakam / śāstram sacchāstram ity",
    "GSP27motik_3u:504_2": "āhuḥ / tadvicāravān proktasacchāstravicārayuktaḥ puruṣaḥ / mucyate saṃsārakṛtāt bandhanāt",
    "GSP27motik_3u:504_3": "mukto bhavati / ataḥ adhyātmaśāstram evātropayuktam astīti bhāvaḥ //MT_3,6.21 //",
    "GSP27motik_3u:505": "sacchāstrādeḥ utpannasya vivekasya mukhyopāyatvaṃ sargāntaślokena sphuṭīkṛtya kathayati",
    "GSP27motik_3u:506": "sacchāstrasatsaṅgamajair vivekais tathā vinaśyanti balān malāni / yathā jalānāṃ katakānuṣaṅgād yathā jaḍānām abhayopayogāt //MU_3,6.22//",
    "GSP27motik_3u:507_0": "malāni rāgādirūpāṇi / janapakṣe rajorūpāṇi / katakam jalaśuddhikārī dravyaviśeṣaḥ /",
    "GSP27motik_3u:507_1": "dvitīyaṃ dṛṣṭāntaṃ kathayati / yathā jaḍānām iti / jaḍānāṃ svavivekahīnānām / abhayopayogāt /",
    "GSP27motik_3u:507_2": "abhayena kenacid dattenābhayena / kṛtaḥ yaḥ upayogaḥ samāśvāsanākhyaḥ upayogaḥ /",
    "GSP27motik_3u:507_3": "tasmāt malāni rajjusarpādikṛtabhayarūpāṇi malāni / vinaśyanti / tathety arthaḥ /",
    "GSP27motik_3u:507_4": "vivekināṃ abhayaṃ svavicāreṇa vinaśyantīti jaḍānām ity uktam / iti śivam //MT_3,6.22 //",
    "GSP27motik_3u:508": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe ṣaṣṭhaḥ sargaḥ // 3,6 //",
    "GSP27motik_3u:509": "dūradeśagamanaṃ upāyajālaprayogaṃ ca vinātmāvāptim amanyamānaḥ śrīrāmaḥ punar api pūrvoktam eva praśnaṃ karoti",
    "GSP27motik_3u:510": "ya eṣa devaḥ kathito yasmiñ jñāte vimucyate / vada kvāsau sthito devaḥ katham enam ahaṃ labhe //MU_3,7.1//",
    "GSP27motik_3u:511_0": "tvayā yaḥ eṣaḥ devaḥ kathitaḥ / tathā yasmin deve / jñāte sati / puruṣeṇa vimucyate",
    "GSP27motik_3u:511_1": "muktiḥ prāpyate / tvam vada / asau devaḥ kva sthitaḥ bhavati / aham enam amuṃ devaṃ /",
    "GSP27motik_3u:511_2": "katham kaiḥ upāyaiḥ / labhe prāpnomi //MT_3,7.1 //",
    "GSP27motik_3u:512": "śrīvasiṣṭhaḥ uttaraṃ kathayati",
    "GSP27motik_3u:513": "ya eṣa devaḥ kathito naiṣa dūre 'vatiṣṭhate / śarīre saṃsthito nityaṃ cinmātram iti viśrutaḥ //MU_3,7.2//",
    "GSP27motik_3u:514_0": "mayā yaḥ eṣaḥ devaḥ kathitaḥ / eṣaḥ dūre dūradeśe / nāvatiṣṭhate / yataḥ cinmātram",
    "GSP27motik_3u:514_1": "iti viśrutaḥ prasiddhaḥ / eṣaḥ nityaṃ śarīre sthitaḥ bhavati / anyathā pāṣāṇatulyasya",
    "GSP27motik_3u:514_2": "śarīrasyāpi mṛtaśarīravat ceṣṭāśrayatvaṃ na syāt / na ca śarīrasthasya dūrasthatvaṃ",
    "GSP27motik_3u:514_3": "vaktuṃ yuktaṃ / svahastayor api dūrasthatvāsaṃyogāt iti bhāvaḥ //MT_3,7.2 //",
    "GSP27motik_3u:515": "nanu tarhi dehaparimāṇaḥ evāsau syāt / tathā ca dehavad anityatvam apy asya syād ity / atrāha",
    "GSP27motik_3u:516": "eṣa sarvam idaṃ viśvaṃ na viśvaṃ tv eṣa sarvagaḥ / vidyate hy eṣa evaiko na tu viśvābhidhāsti dṛk //MU_3,7.3//",
    "GSP27motik_3u:517_0": "eṣaḥ ātmā / sarvam idam viśvam sarvam idaṃ jagat / bhavati / sarvaṃ sāratvena sthitatvāt /",
    "GSP27motik_3u:517_1": "tu pakṣāntare / sarvagaḥ sa ca sāratvena sarvapadārthagaḥ / eṣaḥ viśvaṃ na bhavati /",
    "GSP27motik_3u:517_2": "hi yasmāt / eṣa eka eva vidyate / viśvābhidhā dṛk viśvanāmā dṛṣṭiḥ / viśvam iti yāvat /",
    "GSP27motik_3u:517_3": "na asti / bhāsamānasyāpi viśvasya taddṛṣṭyā etadrūpatvānapāyāt / na hi taraṅgākrānte",
    "GSP27motik_3u:517_4": "jale taraṅgābhidhā dṛk bhavati / bhāsamāneṣv api taraṅgeṣu vivekijanadṛṣṭyā jalatvānapāyāt //MT_3,7.3 //",
    "GSP27motik_3u:518": "nanu śaśibhṛdādayo 'pi mahādevatāsvarūpāḥ santy / tat katham tvayā vidyate hy eṣa evaika ity uktam ity / atrāha",
    "GSP27motik_3u:519": "cinmātram eṣa śaśibhṛc cinmātraṃ garuḍadhvajaḥ / cinmātram eva tapanaś cinmātraṃ kamalodbhavaḥ //MU_3,7.4//",
    "GSP27motik_3u:520_0": "eṣaḥ sṛṣṭisaṃhārakatvena prasiddhaḥ / śaśibhṛt śrīmahādevaḥ / cinmātraṃ bhavati /",
    "GSP27motik_3u:520_1": "nanu katham etad iti cet / satyaṃ / śaśibhṛt sacetano 'sti cetanārahito vā / acetanatve",
    "GSP27motik_3u:520_2": "pāṣāṇarūpasya tasya jagadgatasyāvaratulyayogakṣematvam eva / sacetanatve tu sphuṭam",
    "GSP27motik_3u:520_3": "cinmātram eva tadbhāvena sphurati / nanu tarhi śaśibhṛtkīṭayoḥ samatvam eva syād",
    "GSP27motik_3u:520_4": "iti cet / kenoktaṃ nāstīti / nanu kāryavilakṣaṇatādarśanād bhedaḥ kalpyate / ayuktam",
    "GSP27motik_3u:520_5": "eva kalpyate / na hi agnikaṇamahāgnicayayoḥ kāryavailakṣaṇyena bhedaḥ kalpayituṃ",
    "GSP27motik_3u:520_6": "yuktaḥ / nanu agnikaṇamahāgnicayayoḥ kāryavailakṣaṇyaṃ nāsti dāhākhyasyaikasya kāryasya",
    "GSP27motik_3u:520_7": "darśanāt iti cet / śaśibhṛtkīṭayor api / kiṃrūpaṃ kāryavailakṣaṇyam asti jñānakriyāyāḥ",
    "GSP27motik_3u:520_8": "karaṇakriyāyāś caikatvāt / yas tu bahvalpatākṛto bhedaḥ asti / saḥ dṛṣṭānte 'py astīti",
    "GSP27motik_3u:520_9": "na ko 'pi virodhaḥ / evam anyatrāpi yojyam / garuḍadhvajaḥ sthityadhikārī / tapanaḥ",
    "GSP27motik_3u:520_10": "brahmāṇḍagatavastupākakārī sūryaḥ / kamalodbhavaḥ sargādhikārī śrībrahmā / ābhyantarārthavivakṣāyāṃ",
    "GSP27motik_3u:520_11": "śaśibhṛt ahaṅkāraḥ / garuḍadhvajaḥ buddhiḥ / tapanaḥ prāṇaḥ / kamalodbhavaḥ manaḥ /",
    "GSP27motik_3u:520_12": "iti yojyam //MT_3,7.4 //",
    "GSP27motik_3u:521": "śrīrāmaḥ pṛcchati",
    "GSP27motik_3u:522": "bālā api vadanty etad yadi cetanamātrakam / jagad ity eva kevātra nāma syād upadeśatā //MU_3,7.5//",
    "GSP27motik_3u:523_0": "yadi jagat cetanamātrakam bhavati / ity eva bhavati / etad eva satyaṃ bhavatīti yāvat /",
    "GSP27motik_3u:523_1": "tadā bālā api etat vadanti / sarve eva hi cetanāparaparyāyajīvamayaṃ jagat kathayanti /",
    "GSP27motik_3u:523_2": "ataḥ atra upadeśatā nāma kā syāt / ajñātajñāpanasyaivopadeśatvāt / atra bālā ity",
    "GSP27motik_3u:523_3": "anena vijñānavādināṃ bauddhānāṃ grahaṇam / te eva hi vijñānāparaparyāyasya cetanasyātmatvaṃ",
    "GSP27motik_3u:523_4": "kathayanti //MT_3,7.5 //",
    "GSP27motik_3u:524": "śrīvasiṣṭhaḥ uttaraṃ kathayati",
    "GSP27motik_3u:525": "cinmātraṃ cetanaṃ viśvam iti yaj jñātavān asi / na kiñcid etad vijñātaṃ bhavatā bhavatāraṇam //MU_3,7.6//",
    "GSP27motik_3u:526_0": "cetanaṃ cinmātraṃ cetanākhyaṃ cinmātram / viśvaṃ bhavati / iti evam / asi tvam /",
    "GSP27motik_3u:526_1": "yat jñātavān / bhavatā etat kiñcit leśenāpi / bhavatāraṇam saṃsārāt tārakaṃ / na",
    "GSP27motik_3u:526_2": "vijñātam / cinmātrapadārthānabhijñatvāt / cinmātrapadārthajñānamātreṇaiva hi ca saṃsāraḥ",
    "GSP27motik_3u:526_3": "naśyati //MT_3,7.6 //",
    "GSP27motik_3u:527": "katham etad ity / atrāha",
    "GSP27motik_3u:528": "cetanaṃ nāma saṃsāro jīva eṣa paśuḥ smṛtaḥ / etasmād eva niryānti jarāmaraṇavīcayaḥ //MU_3,7.7//",
    "GSP27motik_3u:529_0": "nāma niścaye / cetanaṃ saṃsāraḥ bhavati / cinmātrasthasya cetyaunmukhyasyaiva cetanatvāt",
    "GSP27motik_3u:529_1": "cetyaunmukhyasyaiva ca saṃsāratvāt / saṃsāro hi saṃsaraṇam ucyate / saṃsaraṇaṃ ca",
    "GSP27motik_3u:529_2": "svasthānāt utthānaṃ / cinmātrasya ca cetyaunmukhyasamaye śuddhacinmātratārūpāt svasthānāt",
    "GSP27motik_3u:529_3": "utthānaṃ bhavaty evānyathā cetyaunmukhyatvaṃ nāma kiṃ syāt / paṇḍitaiḥ eṣaḥ cetanarūpaḥ",
    "GSP27motik_3u:529_4": "saṃsāraḥ / paśuḥ svarūpajñānarahitatvena paśutulyaḥ / jīvaḥ smṛtaḥ / jīvanakriyākartā",
    "GSP27motik_3u:529_5": "hi jīvaḥ ucyate / cetanaṃ ca jīvanam eva / ataḥ tadvati tadupacārāt cetanasyaiva",
    "GSP27motik_3u:529_6": "jīvatvam bhavati / tadvati tadupacārāśrayaṇaṃ tv atra paramārthataḥ śuddhacinmātrarūpasya",
    "GSP27motik_3u:529_7": "jīvasya jīvatve jīvanakriyāvyatiriktasādhanāntarabuddhinirāsārthaṃ kṛtam / nanu tato",
    "GSP27motik_3u:529_8": "'pi kim ity / atrāhaitasmād eveti / jarāmaraṇavīcayaḥ śarīrādigatāḥ jarāmaraṇataraṅgāḥ /",
    "GSP27motik_3u:529_9": "etasmād eva asmāc cetanāt eva / niryānti nirgacchanti / prādurbhavantīti yāvat /",
    "GSP27motik_3u:529_10": "svapnadraṣṭari na svapnaśarīragatāḥ jarāmaraṇavīcaya iti bhāvaḥ //MT_3,7.7 //",
    "GSP27motik_3u:530": "punar apy etad eva kathayati",
    "GSP27motik_3u:531": "paśur ajño hy amūrto 'pi duḥkhasyaivaiṣa bhājanam / cetanatvāc cetatīdam atyanarthaḥ svayaṃ sthitaḥ //MU_3,7.8//",
    "GSP27motik_3u:532_0": "amūrtaḥ sthūlasūkṣmaśarīravyatiriktaḥ / tathā duḥkhasyaiva svayam utpādyamānaprapañcarūpasya",
    "GSP27motik_3u:532_1": "duḥkhasyaiva / bhājanaṃ pātrabhūtaḥ / tadrūpatayā śuddhacinmātrāt utthānāt / anyathā",
    "GSP27motik_3u:532_2": "utthānasyāpi vyarthatvāt / tathā ajñaḥ śuddhacinmātrākhyasvasvarūpaparāmarśahīnaḥ /",
    "GSP27motik_3u:532_3": "ata eva paśuḥ api paśutulyo 'pi san / eṣaḥ jīvaḥ / cetanatvāt cetanamātrasvarūpatvāt /",
    "GSP27motik_3u:532_4": "idam agre sphuratsvarūpam ahaṅkārādikaṃ jagat / cetati svasphūrtiviṣayaṃ karoti /",
    "GSP27motik_3u:532_5": "cetanasya hy etad eva cetanatvaṃ yat kiñcic cetatīti cetanatvād ity uktam / nanu",
    "GSP27motik_3u:532_6": "taccetanena kiṃ sampannam ity / atrāhātīti / tataḥ atyanarthaḥ jagadrūpaḥ mahān anarthaḥ /",
    "GSP27motik_3u:532_7": "svayaṃ tadicchāṃ vinā / sthitaḥ prādurbhūtaḥ / atra ca svapnasya dṛṣṭāntatvaṃ sphuṭam",
    "GSP27motik_3u:532_8": "eveti nāyastam //MT_3,7.8 //",
    "GSP27motik_3u:533": "nanv asya cetanasyedaṃ duḥkhaṃ kiṃ kadācic chrāmyed apīty / atrāha",
    "GSP27motik_3u:534": "cetyanirmuktatā yā syād acetyonmukhatātha vā / asya sā bharitāvasthā tāṃ jñātvā nānuśocati //MU_3,7.9//",
    "GSP27motik_3u:535_0": "cetyāt nirmuktatā prathamaṃ svātantryeṇa cetyābhimukhībhūya tataḥ vicāradvāreṇa tataḥ",
    "GSP27motik_3u:535_1": "niṣkrāntiḥ / yā bhavati / atha vā acetyonmukhatā cetyānaunmukhyam eva / yā bhavati /",
    "GSP27motik_3u:535_2": "asya cetanasya / sā bharitāvasthā pūrṇāvasthā / bhavati / svarūpabhūtena cinmātratvena",
    "GSP27motik_3u:535_3": "pūrṇatvāt / tāṃ bharitāvasthāṃ / jñātvā paramārthasvarūpatvena niścitya / nānuśocati",
    "GSP27motik_3u:535_4": "saṃsārākhyaduḥkhabhāk na bhavati / bharitāvasthānena svasmin sthitāyāḥ cetanatāyāḥ",
    "GSP27motik_3u:535_5": "asatyatvajñānena tadukte duḥkhe 'py asatyatvajñānāt / atra ca cetyanirmuktatā jīvanmuktatāvasthāyāṃ",
    "GSP27motik_3u:535_6": "bhavati / acetyonmukhatā videhamuktatāvasthāyām iti vibhāgo jñeyaḥ //MT_3,7.9 //",
    "GSP27motik_3u:536": "nanu tadā asya cetanasya kīdṛśī avasthā bhaviṣyatīty / atrāha",
    "GSP27motik_3u:537": "bhidyate hṛdayagranthiś chidyante sarvasaṃśayāḥ / kṣīyante cāsya karmāṇi tasmin dṛṣṭe parāpare //MU_3,7.10//",
    "GSP27motik_3u:538_0": "tasmin sarvātmatvena sthitatvāt prasiddhe / parāpare pararūpacinmātrāpararūpacetanasvarūpe",
    "GSP27motik_3u:538_1": "mahācinmātre / dṛṣṭe paramārthataḥ ātmabhāvena niścite sati / asyāṃ bharitāvasthāyāṃ",
    "GSP27motik_3u:538_2": "jñātāyām iti yāvat / asya cetanasya / hṛdayagranthiḥ bhogādiviṣayā / bhidyate naśyate /",
    "GSP27motik_3u:538_3": "tṛptatvāt / tathā sarvasaṃśayāḥ padārthasvarūpaviṣayāḥ sarve sandehāḥ / chidyante /",
    "GSP27motik_3u:538_4": "cinmātrasāratāniścayāt / tathā karmāṇi śarīrayātrānimittaṃ kṛtāni karmāṇi / kṣīyante /",
    "GSP27motik_3u:538_5": "lepānādāyakatvāt //MT_3,7.10 //",
    "GSP27motik_3u:539": "nanu tarhi atyantopādeyabhūtaṃ acetyonmukhatvam evāhaṃ sādhayāmīty / atrāha",
    "GSP27motik_3u:540": "tasya cetyonmukhatvaṃ tu cetyāsambhavanaṃ vinā / roddhuṃ na śakyaṃ dṛśyaṃ tu cetyaṃ śāmyatu vai katham //MU_3,7.11//",
    "GSP27motik_3u:541_0": "tasya cetanasya / cetyonmukhatvam cetanatvāpādakaṃ cetyaunmukhyam / cetyāsambhavanaṃ",
    "GSP27motik_3u:541_1": "vinā roddhuṃ śakyaṃ na bhavati / na hi tūlapiṇḍe patitaḥ agniḥ śānto bhavati / nanu",
    "GSP27motik_3u:541_2": "tarhi cetyam eva nāśayāmi ity / atrāha cetyam iti / dṛśyaṃ dṛśyasvarūpaṃ cetyam /",
    "GSP27motik_3u:541_3": "kathaṃ śāmyatu / na śāmyaty eva sataḥ nāśāyogāt / ayaṃ bhāvaḥ / cetyaṃ yadi asti",
    "GSP27motik_3u:541_4": "tarhi kathaṃ śāmyet / yadi nāsti tadā cetyānaunmukhyaṃ svayam eva siddhaṃ bhavatīti /",
    "GSP27motik_3u:541_5": "na tadāharaṇe jñānamātraṃ vinā prayatno yuktaḥ / na hi vandhyāputranāśacintā kenāpi",
    "GSP27motik_3u:541_6": "kriyate iti //MT_3,7.11 //",
    "GSP27motik_3u:542": "atra śrīrāmaḥ pṛcchati",
    "GSP27motik_3u:543": "sādhusaṅgamasacchāstraiḥ saṃsārārṇavatārakaḥ / dṛśyate paramātmā yaḥ sa brahman vada kīdṛśaḥ //MU_3,7.12//",
    "GSP27motik_3u:544": "he brahman / puruṣeṇa sādhusaṅgamasacchāstraiḥ / saṃsāra eva durlaṅghyatvena arṇavaḥ / tasmāt tārakaḥ / yaḥ paramātmā dṛśyate / tvam vada / saḥ kīdṛśaḥ bhavati //MT_3,7.12//",
    "GSP27motik_3u:545": "śrīvasiṣṭhaḥ śrīrāmapraśnam anādṛtya pūrvoktam evārthaṃ kathayati",
    "GSP27motik_3u:546": "yad etac cetanaṃ jīvo viśīrṇo janmajaṅgale / etam ātmānam icchanti ye te 'jñāḥ paṇḍitā api //MU_3,7.13//",
    "GSP27motik_3u:547_0": "yad etat cetanam janmajaṅgale viśīrṇaḥ paricchinnatāṃ gataḥ / jīvaḥ bhavati / etam",
    "GSP27motik_3u:547_1": "ye ātmānam icchanti te paṇḍitāḥ api dehātmābhimānibhyaḥ sakāśāt kiñcinmātram vicāriṇaḥ",
    "GSP27motik_3u:547_2": "api / ajñāḥ bhavanti / anātmani jīvo ātmatvadarśanāt //MT_3,7.13 //",
    "GSP27motik_3u:548": "katham etad ity / atrāha",
    "GSP27motik_3u:549": "jīva eveha saṃsārāś cetanād duḥkhasantateḥ / asmiñ jñāte na vijñātaṃ kiñcid bhavati kutracit //MU_3,7.14//",
    "GSP27motik_3u:550_0": "saṃsārāḥ jāgradādibhedabhinnāḥ saṃsārāḥ / duḥkhasantateḥ cetanāt saṃsāragataduḥkhasantateḥ /",
    "GSP27motik_3u:550_1": "svāśrayatayā anubhavanāt jīve eva bhavanti / ataḥ asmin saṃsārāśraye jīve / jñāte",
    "GSP27motik_3u:550_2": "sati / lakṣaṇayā prāpte sati / kiñcit vijñātaṃ jñānaviṣayīkṛtaṃ / lakṣaṇayā prāptaṃ /",
    "GSP27motik_3u:550_3": "na bhavati //MT_3,7.14 //",
    "GSP27motik_3u:551": "tarhi kasya jñānena kiñcit prāptaṃ bhavatīty / atrāha",
    "GSP27motik_3u:552": "jñāyate paramātmā ced rāma tad duḥkhasantatiḥ / kṣayam eti viṣāveśaśāntāv iva viṣūcikā //MU_3,7.15//",
    "GSP27motik_3u:553_0": "he rāma / paramātmā proktasya jīvasya sāratayā sthitam paramātmatattvam / cet yadi /",
    "GSP27motik_3u:553_1": "jñāyate / lakṣaṇayā prāpyate / tat tadā / duḥkhasantatiḥ saṃsārarūpā duḥkhasantatiḥ /",
    "GSP27motik_3u:553_2": "kṣayam nāśam / eti gacchati / tadaiva kiñcit prāptaṃ bhavatīty arthaḥ / kā iva /",
    "GSP27motik_3u:553_3": "viṣūcikā iva / yathā sā viṣāveśaśāntau kṣayam eti / tathety arthaḥ //MT_3,7.15 //",
    "GSP27motik_3u:554": "śrīrāmaḥ paramātmasvarūpaśravaṇākāṅkṣānirbharatvena kathanāyogyatvāc chrīvasiṣṭhenānādṛtam api ātmasvarūpapraśnaṃ punaḥ karoti",
    "GSP27motik_3u:555": "rūpaṃ kathaya me brahman yathāvat paramātmanaḥ / yasmin dṛṣṭe naro mohāt samagrāt santariṣyati //MU_3,7.16//",
    "GSP27motik_3u:556": "rūpam svarūpam / yathāvat samyak //MT_3,7.16//",
    "GSP27motik_3u:557": "śrīvasiṣṭhaḥ ākāṅkṣānirbharatvena śrīrāmasyādhikāritvaṃ niścityottaraṃ kathayati",
    "GSP27motik_3u:558": "deśād deśāntaraṃ dūraṃ prāptāyāḥ saṃvido vapuḥ / nimeṣeṇaiva yan madhye tad rūpaṃ paramātmanaḥ //MU_3,7.17//",
    "GSP27motik_3u:559_0": "deśāt ālambanīkṛtāt ekasmāt saṃvedyarūpāt deśāt / dūraṃ atyantavilakṣaṇam / deśāntaram",
    "GSP27motik_3u:559_1": "ālambanaviṣayīkriyamāṇam anyasaṃvedyākhyam deśāntaram / nimeṣeṇaiva ekasmin nimeṣe",
    "GSP27motik_3u:559_2": "eva / na tu madhye mauḍhyam anubhūya / prāptāyāḥ ālambanabhāvena gṛhṇantyāḥ / saṃvidaḥ",
    "GSP27motik_3u:559_3": "dṛśyagrahaṇonmukhāyāḥ citaḥ / madhye pūrvāparasaṃvedyarāgārūṣitāyāṃ madhyāvasthāyāṃ /",
    "GSP27motik_3u:559_4": "yat vapuḥ bhavati yat anirvācyaṃ svarūpaṃ bhavati / tad eva / na tu tatsadṛśam anyat /",
    "GSP27motik_3u:559_5": "paramātmanaḥ samastajīvātmasārabhūtasya paramātmatattvasya / rūpaṃ bhavati / sarvamayatve",
    "GSP27motik_3u:559_6": "'pi sarvottīrṇatvāt / nanu pūrvasaṃvedyam ālambanīkṛtya tadaivottarasaṃvedyam ālambanīkurvantyāḥ",
    "GSP27motik_3u:559_7": "saṃvidaḥ kim idaṃ madhyaṃ nāma yatrasthāyāḥ citaḥ paramātmarūpatā uktā / ucyate /",
    "GSP27motik_3u:559_8": "pūrvasaṃvedyena rañjitāyāḥ saṃvidaḥ svaṃ nirmalaṃ rūpam aprāpyottarasaṃvedyena kariṣyamāṇasya",
    "GSP27motik_3u:559_9": "rāgasyāyuktatvāt nirmalasvarūpatāmayaṃ madhyam avaśyam evāstīti jñātavyam / yathā",
    "GSP27motik_3u:559_10": "nīlīrāgarañjitasya paṭasya pītarāgakaraṇecchayā prakṣālaṇena sphuṭīkṛtaṃ śuddhapaṭatāmayaṃ",
    "GSP27motik_3u:559_11": "madhyaṃ bhavati / anyathā kariṣyamāṇasya pītarāgasya karaṇāsambhavāt / nanu pūrvasaṃvedyaviṣayā",
    "GSP27motik_3u:559_12": "saṃvit pūrvam eva kṣīṇā / uttarasaṃvedyaviṣayā tu navīnā jātā / tathā ca madhyaṃ",
    "GSP27motik_3u:559_13": "nāma śūnyam evāstīti / kiṃ śūnyarūpa evātmāstīti cet / na / uttarasaṃvedyagrahaṇakāle",
    "GSP27motik_3u:559_14": "pūrvasaṃvedyasmṛtyanupapatteḥ / na hi pūrvasaṃvedyagrahaṇakālasthāṃ madhye śuddharūpatayā",
    "GSP27motik_3u:559_15": "sthitāṃ uttarasaṃvedyagrahaṇakāle 'pi sthitām ekāṃ saṃvidam antareṇa pūrvasaṃvedyaviṣayā",
    "GSP27motik_3u:559_16": "smṛtiḥ upapadyate / etena saṃvedyoparāgarahitaṃ jāḍyārūṣitaṃ saṃvittattvaṃ paramātmatvenoktam /",
    "GSP27motik_3u:559_17": "atra cābhyāsaṃ kurvatām acirād ayatnenaiva paramātmalābho bhaviṣyaty / asyaiva ca",
    "GSP27motik_3u:559_18": "madhyadhāmāveśa iti nāmāstīty alaṃ rahasyodghāṭanena / atra ca sadṛśayoḥ saṃvedyayoḥ",
    "GSP27motik_3u:559_19": "madhyam atidurlabham iti dūram ity uktam //MT_3,7.17 //",
    "GSP27motik_3u:560": "atyantābhāva evāsti saṃsārasya jagatsthiteḥ / yasmin bodhamahāmbhodhau tad rūpaṃ paramātmanaḥ //MU_3,7.18//",
    "GSP27motik_3u:561_0": "yasmin bodhamahāmbhodhau bodhākhye mahāsamudre / jagatsthiteḥ jagatsattāsvarūpasya /",
    "GSP27motik_3u:561_1": "saṃsārasya / atyantābhāva eva budbudavat traikālikaḥ abhāvaḥ eva / asti / tat paramātmanaḥ",
    "GSP27motik_3u:561_2": "rūpaṃ bhavati / ayaṃ bhāvaḥ / mumukṣuḥ sacchāstrādibhiḥ prathamaṃ rajjusarpādidṛṣṭāntena",
    "GSP27motik_3u:561_3": "tataḥ kanakakaṭakādidṛṣṭāntena dṛśyasya brahmavyatiriktasattābhāvaṃ niścitya śuddhacittattvaikye",
    "GSP27motik_3u:561_4": "jātaniścayaḥ yadā abhyāsabalena sarvatra śuddhacittattvamātram evānubhavati suvarṇakāra",
    "GSP27motik_3u:561_5": "iva kaṭakādiṣu suvarṇatām tadā tasya jñānam yatsvarūpaṃ bhavati tad eva paramātmasvarūpam",
    "GSP27motik_3u:561_6": "iti / nanu jagatpratiyogikaḥ atyantābhāvaḥ na sambhavati / pūrvaṃ bhūtatvāt jagataḥ",
    "GSP27motik_3u:561_7": "jagadatyantābhāve niścitasyāpi hi pūrvaṃ jagad bhāsamānam āsīd eveti ced / asat etat /",
    "GSP27motik_3u:561_8": "paurvakālikaṃ mithyābhānaṃ hi vastunaḥ uttarakāle niścitaṃ traikālikābhāvapratiyogitvaṃ",
    "GSP27motik_3u:561_9": "na nihanti / pūrvaṃ rajjau bhāte sarpe 'pi atyantābhāvapratiyogitvaghātitvaprasaṅgāt /",
    "GSP27motik_3u:561_10": "pūrvaṃ sarpatvena bhātāyāṃ rajjau tu sarve sarpasya traikālikātyantābhāvapratiyogitvaṃ",
    "GSP27motik_3u:561_11": "sphuṭam eva paśyantīti na ko 'pi virodhaḥ //MT_3,7.18 //",
    "GSP27motik_3u:562": "draṣṭṛdṛśyakramo yatra sthito 'py astam alaṃ gataḥ / yad anākāśam ākāśas tad rūpaṃ paramātmanaḥ //MU_3,7.19//",
    "GSP27motik_3u:563_0": "sthitaḥ api pratyakṣaṃ bhāsamāno 'pi / draṣṭṛdṛśyakramaḥ ayaṃ draṣṭā idaṃ dṛśyam",
    "GSP27motik_3u:563_1": "ity evaṃrūpaḥ kramaḥ / yatra yasmin vastuni / alaṃ atiśayena / samyag iti yāvat /",
    "GSP27motik_3u:563_2": "astaṃ layaṃ / gataḥ bhavati / nanu sthitasya draṣṭṛdṛśyakramasya katham anyasmin",
    "GSP27motik_3u:563_3": "layasambhavaḥ / tathā cānena dvāreṇa paramātmasvarūpakathanam ayuktam eveti cen /",
    "GSP27motik_3u:563_4": "na / draṣṭṛdṛśyau tāvat kasyacit sākṣiṇaḥ bhātau bhavataḥ na vā / na cet kathaṃ tarhi",
    "GSP27motik_3u:563_5": "tayoḥ draṣṭṛdṛśyatve sidhyataḥ / yathā tathā tatsiddhau api kathaṃ tayoḥ vyavasthā",
    "GSP27motik_3u:563_6": "sidhyati / ayaṃ draṣṭaivedaṃ dṛśyam eveti bhātau cet tarhi tasmin layaḥ tayoḥ sukaraḥ",
    "GSP27motik_3u:563_7": "eva / na hi svapnasākṣiṇam atikramya svapnabhāte draṣṭṛdṛśye kenāpi svarūpeṇa yukte",
    "GSP27motik_3u:563_8": "sambhavataḥ iti na kaścid virodhaḥ / tathā yat vastu / anākāśam grāhakaikasvabhāvatvena",
    "GSP27motik_3u:563_9": "grāhyatvābhāvāt grāhyaikasvarūpākāśavyatiriktam api sat / ākāśaḥ bhavati / vyāpakatvasvacchatvādiguṇaiḥ",
    "GSP27motik_3u:563_10": "ākāśaśabdavācyo bhavatīty arthaḥ / tat tad eva vastu / na tu tatsadṛśam anyat kiñcit /",
    "GSP27motik_3u:563_11": "paramātmanaḥ rūpaṃ bhavati //MT_3,7.19 //",
    "GSP27motik_3u:564": "aśūnyam iva yac chūnyaṃ yasmiñ śūnye jagat sthitam / sargaughe sati yac chūnyaṃ tad rūpaṃ paramātmanaḥ //MU_3,7.20//",
    "GSP27motik_3u:565_0": "śūnyam bāhyāntaḥkaraṇāgrāhyatvena na kiñcid rūpaṃ / yat vastu / aśūnyam iva kiñcid",
    "GSP27motik_3u:565_1": "iva / bhavati / anyathā jagadrūpabhramādhiṣṭhānatvāsambhavāt / na hi asad vastu kasyacid",
    "GSP27motik_3u:565_2": "adhiṣṭhānībhavitum arhati / vandhyāputrasyāpi maitrabhramādhiṣṭhānatvaprasaṅgāt /",
    "GSP27motik_3u:565_3": "tathā śūnye proktanyāyena śūnyasvarūpe / yasmin / jagat sthitaṃ sattābhāk bhavati /",
    "GSP27motik_3u:565_4": "mṛdīva ghaṭādayaḥ / anyathā jagataḥ kiṃrūpatvaṃ syāt iti bhāvaḥ / tathā sargaughe",
    "GSP27motik_3u:565_5": "sṛṣṭisamūhe / sati adhiṣṭheyatayā kāryatayā vā sthitiṃ bhajati sati / yat śūnyam",
    "GSP27motik_3u:565_6": "svavyatiriktavasturahitam eva / bhavati / na hi rajjau sarpāvasthānena mṛdi vā ghaṭāvasthānena",
    "GSP27motik_3u:565_7": "svavyatiriktavastuyuktatvaṃ kalpayituṃ śakyate / tat paramātmanaḥ rūpaṃ bhavati //MT_3,7.20 //",
    "GSP27motik_3u:566": "yan mahācinmayam api bṛhatpāṣāṇavat sthitam / jaḍaṃ tv ajaḍam evāntas tad rūpaṃ paramātmanaḥ //MU_3,7.21//",
    "GSP27motik_3u:567_0": "yat yat vastu / mahācinmayam api samastajagatsākṣitānyathānupapattyā mahācitprakāśasvarūpam",
    "GSP27motik_3u:567_1": "api sat / bṛhatpāṣāṇavat sthitaṃ bhavati / mahājaḍam iva bhavati / atiśāntatvena",
    "GSP27motik_3u:567_2": "svaparāmarśe 'pi svātantryeṇa vimukhatvāt / yat kathambhūtaṃ tu / antaḥ pāramārthike",
    "GSP27motik_3u:567_3": "svarūpe / ajaḍam eva sat / jaḍaṃ tu jaḍam iva ity arthaḥ / idaṃ viśeṣaṇadvayam yathāsaṅkhyātikrameṇa",
    "GSP27motik_3u:567_4": "pūrvārdhoktasyārthasya samarthakatvena jñeyam / tat paramātmanaḥ rūpaṃ bhavati //MT_3,7.21 //",
    "GSP27motik_3u:568": "sabāhyābhyantaraṃ sarvaṃ yena samprāpya saṅgamam / svarūpasattām āpnoti tad rūpaṃ paramātmanaḥ //MU_3,7.22//",
    "GSP27motik_3u:569_0": "sarvaṃ sabāhyābhyantaraṃ bāhyābhyantaratvena vartamānaṃ samastaṃ jagat / yena sākṣitayā",
    "GSP27motik_3u:569_1": "sthitena yena vastunā / saṅgamaṃ sambandhaṃ / prāpya / yadviṣayatvaṃ prāpyeti yāvat /",
    "GSP27motik_3u:569_2": "svarūpasattām prātisvikasya rūpasya sattām / prāpnoti / sākṣipratītau sphuraṇaṃ vinā",
    "GSP27motik_3u:569_3": "hi sato 'pi nīlasukhādeḥ sattā asatkalpā eva dṛśyate / tat paramātmanaḥ rūpaṃ bhavati //MT_3,7.22 //",
    "GSP27motik_3u:570": "prakāśasya yathāloko yathā śūnyatvam ambare / tathedaṃ saṃsthitaṃ yatra tad rūpaṃ paramātmanaḥ //MU_3,7.23//",
    "GSP27motik_3u:571_0": "prakāśasya tejasaḥ / yathā ālokaḥ padārthaprākaṭyahetuḥ bhāsvaratākhyo guṇaviśeṣaḥ",
    "GSP27motik_3u:571_1": "bhavati / yathā vā śūnyatvam śūnyabhāvaḥ / ambare ākāśe / bhavati / tathā tadvat /",
    "GSP27motik_3u:571_2": "idam jagat / yatra yasmin adṛśye vastuni / sthitaṃ bhavati / tat paramātmanaḥ rūpaṃ",
    "GSP27motik_3u:571_3": "bhavati / ayaṃ bhāvaḥ / yathā bhāsamānaḥ ālokaḥ svapradhānatvena na kathyate / anyathā",
    "GSP27motik_3u:571_4": "prakāśaguṇatvakathanānupapatteḥ / prakāśaś ca vicāryamāṇaḥ anirvācyatām evāvagāhate /",
    "GSP27motik_3u:571_5": "tathā bhāsamānam idaṃ jagat api anirvācye kasmin citsārabhūte pradhāne sthitam iti",
    "GSP27motik_3u:571_6": "jñeyam / yasmin tu sthitam asti tad eva paramātmā bhavatīti / nanv etaiḥ anumānagamyasya",
    "GSP27motik_3u:571_7": "kasyāpi vastunaḥ paramātmatvaṃ sādhitam / tathā cāsau paramātmā kalpita iti jñeyam /",
    "GSP27motik_3u:571_8": "anumānagamyasya kalpitatvāt / nirvikalpapratyakṣamātragamyasya svalakṣaṇasyaiva paramārthasattvād",
    "GSP27motik_3u:571_9": "iti ced / asad etat / upadeśyasya pratikṣaṇaṃ madhyāvasthāsu ātmatvena pratyakṣaṃ",
    "GSP27motik_3u:571_10": "sphuraṇaśīlam apy ātmatayā ajñātam paramātmasvarūpaṃ / ciravismṛtapuraḥsthitabāndhavavat",
    "GSP27motik_3u:571_11": "tavātmā bhavatīti na ko 'py atra pratibhāvataḥ prati anumānasparśaḥ / apratibhāvatāṃ",
    "GSP27motik_3u:571_12": "tv atrādhikāra eva nāstīty alaṃ paradoṣaguṇavicāraṇena //MT_3,7.23 //",
    "GSP27motik_3u:572": "śrīrāmaḥ pṛcchati",
    "GSP27motik_3u:573": "sarvataḥ paramātmaiṣa kathaṃ nāmābhibudhyate / iyato 'sya jagannāmno dṛśyasyāsambhavaḥ kutaḥ //MU_3,7.24//",
    "GSP27motik_3u:574_0": "asmābhiḥ / eṣaḥ jagadvyatiriktasvarūpaḥ / paramātmā / sarvataḥ sarvatra / sarvāsv",
    "GSP27motik_3u:574_1": "avasthāsv iti yāvat / kathaṃ nāma abhibudhyate / yataḥ iyataḥ bāhyāntaravyāpakasya /",
    "GSP27motik_3u:574_2": "asya dṛśyasya asambhavaḥ kutaḥ syāt / jāgrati hi sthūlaṃ jagat sphurati / svapne",
    "GSP27motik_3u:574_3": "svapnajagat / suṣuptau jāḍyam / etābhyaḥ vyatiriktā tu avasthā nāstīti / ayaṃ ca",
    "GSP27motik_3u:574_4": "praśnaḥ sarvadā paramātmamayatvāsādanākāṅkṣiṇā śrīrāmeṇa jāgrati pratikṣaṇaṃ sphuramāṇāḥ",
    "GSP27motik_3u:574_5": "śuddhaparamātmasvarūpamayyaḥ madhyāvasthāḥ anāśritya kṛtaḥ //MT_3,7.24 //",
    "GSP27motik_3u:575": "śrīvasiṣṭhaḥ uttaraṃ kathayati",
    "GSP27motik_3u:576": "bhramasya jāgatasyāsya jātasyākāśavarṇavat / atyantābhāvasambodho yadi rūḍhibalaṃ bhavet //MU_3,7.25//",
    "GSP27motik_3u:577": "taj jñātaṃ brahmaṇo rūpaṃ bhaven nānyena karmaṇā / dṛśyātyantābhāvatas tu ṛte nānyā śubhā gatiḥ //MU_3,7.26//",
    "GSP27motik_3u:578_0": "ākāśavarṇavat jātasya prādurbhūtasya / asya puraḥsphurataḥ / jagata iti yāvat / atyantābhāvasambodhaḥ",
    "GSP27motik_3u:578_1": "atyantābhāvajñānam / na tu nāśanākhyaḥ / rūḍhi siddhiyuktaṃ / balaṃ yatra / tat /",
    "GSP27motik_3u:578_2": "tādṛśaṃ / bhavet yadi syāt / tat tadā / brahmaṇaḥ paramātmanaḥ / rūpaṃ svarūpaṃ /",
    "GSP27motik_3u:578_3": "jñātaṃ bhavet / anyena karmaṇā etadvyatiriktena tapaḥprabhṛtinā / na bhavet / yataḥ",
    "GSP27motik_3u:578_4": "dṛśyātyantābhāvataḥ ṛte dṛśyātyantābhāvād ṛte / anyā śubhā gatiḥ śubhaḥ upāyaḥ /",
    "GSP27motik_3u:578_5": "na bhavati / dṛśyātyantābhāvaś ca jñānadvāreṇaiva sidhyati / prayatnasādhitasya abhāvasya",
    "GSP27motik_3u:578_6": "pradhvaṃsābhāvatvād iti śuktau rajatātyantābhāvavat mṛdi ghaṭātyantābhāvavad vātyantābhāvasambodhasyopāyatvakathanam //MT_3,7.25-26 //",
    "GSP27motik_3u:579": "nanu samyagjñānadvāreṇa siddhasya dṛśyatvarūpajagadatyantābhāvasyaiva kathaṃ paramātmaprāptau upāyatvam astīty / atrāha",
    "GSP27motik_3u:580": "atyantābhāvasampattau dṛśyasyāsya yathāsthiteḥ / śiṣyate paramārtho 'sau budhyate jñāyate tataḥ //MU_3,7.27//",
    "GSP27motik_3u:581_0": "yathāsthiteḥ evam eva vartamānasya / na tu prayatnanāśitasya / asya dṛśyasya jagadrūpasya",
    "GSP27motik_3u:581_1": "dṛśyasya / atyantābhāvasampattau atyantābhāvasya sampattau / śuktau bhātarajatātyantābhāvavat",
    "GSP27motik_3u:581_2": "mṛdi bhātaghaṭātyantābhāvavad vā siddhau satyāṃ / asau paramārthaḥ dṛśyādhiṣṭhānabhūtaḥ",
    "GSP27motik_3u:581_3": "dṛśyasārabhūtaḥ vā asau paramātmā / śiṣyate śeṣatvena sthito bhavati / rajatātyantābhāvajñāne",
    "GSP27motik_3u:581_4": "iva śuktiḥ ghaṭātyantābhāvajñāne iva vā mṛt / tadvyatirekeṇānyasya kasyāpy asattvāt",
    "GSP27motik_3u:581_5": "tataḥ puruṣeṇāsau budhyate / astīti parokṣapratītyā niścīyate / tataḥ tadanantaram /",
    "GSP27motik_3u:581_6": "jñāyate / aham ity aparokṣapratītyā niścīyate //MT_3,7.27 //",
    "GSP27motik_3u:582": "nanu jñānopāyikaḥ dṛśyātyantābhāvo mā sidhyatu prāṇarodhanādyupāyajālasādhitayā vismṛtyā eva paramātmajñānaṃ bhaviṣyatīty / atrāha",
    "GSP27motik_3u:583": "na cid apratibimbāsti dṛśyābhāvād ṛte kvacit / kva vinā pratibimbena kilādarśo 'vatiṣṭhate //MU_3,7.28//",
    "GSP27motik_3u:584_0": "cit sākṣibhāvena sthitam cittattvam / dṛśyābhāvād ṛte svasākṣibhāvasiddhāt dṛśyābhāvāt",
    "GSP27motik_3u:584_1": "ṛte / apratibimbā dṛśyapratibimbarahitā / dṛśyasākṣitām akurvatīti yāvat / kvacin",
    "GSP27motik_3u:584_2": "na bhavati / svabhāvatyāgaprasaṅgāt / atra samarthakaṃ dṛṣṭāntaṃ kathayati / kva",
    "GSP27motik_3u:584_3": "vineti / na hi bimbasattāyāṃ pratibimbarahitaḥ ādarśaḥ dṛśyate iti bhāvaḥ / nanv",
    "GSP27motik_3u:584_4": "anyadeśasthe bimbe sattāṃ bhajaty api ādarśaḥ pratibimbarahitaḥ dṛśyate / tathā bahiḥ",
    "GSP27motik_3u:584_5": "dṛśyasattā bhavatu / prāṇarodhādidvāreṇa bahiḥ aprasarantī cit dṛśyasparśarahitā",
    "GSP27motik_3u:584_6": "bhaviṣyatīti cet / asad etat / atyantābhāvajñānaṃ vinā dṛśyabījasya nāśayitum aśakyatvāt /",
    "GSP27motik_3u:584_7": "anyathā nidritasyāntaḥ svapnaprapañcabhānaṃ na syāt / nanu tasya prāṇarodhādyupāyarāhityāt",
    "GSP27motik_3u:584_8": "svapnapratibhānam astīti cet / tarhi dṛśyātyantābhāvajñānahīnān kapaṭarahitān prāṇarodhādikāriṇaḥ",
    "GSP27motik_3u:584_9": "eva pṛccha / kiṃ yuṣmākaṃ svapnapratibhānam asti na veti / nanu kapaṭarahitāḥ dṛśyātyantābhāvajñānayuktā",
    "GSP27motik_3u:584_10": "api asmābhiḥ pṛṣṭā eva / tair api svasya svapnapradarśakatvam uktam / ucyatāṃ nāma",
    "GSP27motik_3u:584_11": "kā hāniḥ / yathā jāgrati bhāsata eva jagataḥ atyantābhāvajñānaṃ teṣām asti tathā",
    "GSP27motik_3u:584_12": "svapne 'pi / na hi te bhāsamānam eva dṛśyaṃ dṛśyatayā paśyanti / kiṃ tu brahmatayety",
    "GSP27motik_3u:584_13": "alaṃ prapañcena //MT_3,7.28 //",
    "GSP27motik_3u:585": "nanu tathāpi dṛśyātyantābhāvena vinaivātmatattvaṃ paśyāma ity / atrāha",
    "GSP27motik_3u:586": "jagannāmno 'sya dṛśyasya sattāsambhavanaṃ vinā / budhyate paramaṃ tattvaṃ na kadācana kenacit //MU_3,7.29//",
    "GSP27motik_3u:587_0": "asya puraḥsphurataḥ / jagannāmnaḥ jagad iti nāmadheyayuktasya / dṛśyasya dṛśikriyāviṣayasya",
    "GSP27motik_3u:587_1": "bhāvajātasya / sattāsambhavanaṃ vinā atyantābhāvaṃ vinā / kenacit puruṣeṇa / kadācit /",
    "GSP27motik_3u:587_2": "paramaṃ tattvam paramātmākhyaṃ tattvam / na budhyate na jñāyate / tasmāt dṛśyātyantābhāvaḥ",
    "GSP27motik_3u:587_3": "samyagjñānopāyena sādhyaḥ iti bhāvaḥ //MT_3,7.29 //",
    "GSP27motik_3u:588": "dṛśyāsattāyāṃ sandihānaḥ śrīrāmaḥ pṛcchati",
    "GSP27motik_3u:589": "iyato dṛśyajālasya brahmāṇḍasya jagatsthiteḥ / mune katham asattāsti kva meruḥ sarṣapodare //MU_3,7.30//",
    "GSP27motik_3u:590_0": "vaipulyakathanam / yathā meruḥ sarṣapodare astīti kenacid ukte sati / tasmin asambhavārthapratipādakatvam",
    "GSP27motik_3u:590_1": "eva viśrāmyati / tathā jagataḥ sattā nāstīti pratipādake tvayy apīti bhāvaḥ //MT_3,7.30 //",
    "GSP27motik_3u:591": "śrīvasiṣṭhaḥ uttaraṃ kathayati",
    "GSP27motik_3u:592": "dināni katicid rāma yadi tiṣṭhasy akhinnadhīḥ / sādhusaṅgamasacchāstraparamas tad aham kṣaṇāt //MU_3,7.31//",
    "GSP27motik_3u:593": "pramārjayāmi te dṛśyaṃ bodho mṛgajalaṃ yathā / dṛśyābhāve draṣṭṛtā ca śāmyed bodho 'vaśiṣyate //MU_3,7.32//",
    "GSP27motik_3u:594_0": "he rāma / tvaṃ / cet yadi katicit dināni kiyanti dināni / akhinnadhīḥ anudvignamatiḥ",
    "GSP27motik_3u:594_1": "san / saṃmukhadhīḥ sann iti yāvat / sādhusaṅgamasacchāstraparamaḥ tiṣṭhasi / tat",
    "GSP27motik_3u:594_2": "tadā / ahaṃ kṣaṇāt te tava / tvāṃ pratīti yāvat / dṛśyam dṛśyarūpaṃ jagat / pramārjayāmi",
    "GSP27motik_3u:594_3": "nāśayāmi / jñānadvāreṇātyantābhāvayuktatvaṃ sampādayāmīti yāvat / kaḥ yathā / bodho",
    "GSP27motik_3u:594_4": "yathā / yathā bodhaḥ samyagjñānam / mṛgatṛṣṇājalaṃ pramārjayati / tathety arthaḥ /",
    "GSP27motik_3u:594_5": "anena sādhusaṅgādeḥ dṛśyātyantābhāvajñānaṃ prati mukhyam upāyatvam uktam / nanu dṛśyamārjanena",
    "GSP27motik_3u:594_6": "kiṃ setsyatīty / atrāha dṛśyābhāve iti / dṛśyābhāve jñānadvāreṇa dṛśyābhāve siddhe",
    "GSP27motik_3u:594_7": "sati / draṣṭṛtā ca śāmyet layaṃ vrajet / nanu tarhi abhāva eva śiṣyate ity / atrāha",
    "GSP27motik_3u:594_8": "bodha iti / bodhaḥ dṛśyadraṣṭratyantābhāvasākṣibhūtaṃ śuddhacittattvaṃ / śiṣyate",
    "GSP27motik_3u:594_9": "avaśiṣṭaṃ bhavati / anyathā siddhasyāpi dṛśyātyantābhāvasya asatkalpatvaṃ syāt //MT_3,7.31-32 //",
    "GSP27motik_3u:595": "nanu kathaṃ dṛśyamātrātyantābhāvenaiva draṣṭṛtā śāntiṃ vrajatīty / atrāha",
    "GSP27motik_3u:596": "draṣṭṛtvaṃ sati dṛśye 'smin dṛśyatvaṃ saty avekṣake / ekatvaṃ sati hi dvitve dvitvaṃ caikatvavedane //MU_3,7.33//",
    "GSP27motik_3u:597_0": "asmin puraḥsphuraṇaśīle / dṛśye dṛśikriyāviṣaye bhāvajāte / sati sattāṃ bhajati sati /",
    "GSP27motik_3u:597_1": "draṣṭṛtvam paramārthataḥ śuddhacinmātrasvarūpadraṣṭṛviṣayaḥ draṣṭṛbhāvaḥ syāt / viṣayasadbhāvena",
    "GSP27motik_3u:597_2": "dṛśikriyāṃ prati kartṛtvasambhavāt / taṇḍulādiṣu hi satsu tadviṣayāṃ pākakriyāṃ prati",
    "GSP27motik_3u:597_3": "kartṛtvaṃ bhajataḥ puruṣasyaiva pācakatvaṃ bhavati / na kevalaṃ dṛśyasattayā draṣṭuḥ",
    "GSP27motik_3u:597_4": "eva draṣṭṛtā bhavati / api tu draṣṭṛsattayāpi dṛśyasya dṛśyatvam astīty abhiprāyeṇāha",
    "GSP27motik_3u:597_5": "dṛśyatvam iti / avekṣake prekṣake / draṣṭarīti yāvat / sati sattām bhajati sati /",
    "GSP27motik_3u:597_6": "dṛśyatvam paramārthataḥ śuddhacinmātrasvarūpadṛśyāśrayaḥ dṛśyabhāvaḥ syāt / na hi",
    "GSP27motik_3u:597_7": "pācakena pākakriyāviṣayīkṛtaṃ taṇḍulādikam odanāvasthādyaparaparyāyaṃ pācyabhāvam",
    "GSP27motik_3u:597_8": "avalambate / ataḥ anyo'nyāpekṣatvena dṛśyamātrātyantābhāvena draṣṭṛviṣayā draṣṭṛtā",
    "GSP27motik_3u:597_9": "naśyaty eveti bhāvaḥ / draṣṭṛtvadṛśyatvānyo'nyāśrayakathanaprasaṅgena tayoḥ ekatvadvitvayor",
    "GSP27motik_3u:597_10": "api anyo'nyāśrayaṃ kathayati ekatvam iti / ekatvam mukhyatayā pūrvaṃ gaṇanārhe draṣṭari",
    "GSP27motik_3u:597_11": "gatam ekatvam / dvitve avaratayā paścād gaṇanārhadṛśyagate dvitve / sati sattāṃ bhajati",
    "GSP27motik_3u:597_12": "sati / syāt / dvitvābhāve gaṇanasyaiva apravṛtteḥ / gaṇanaṃ hi dvitvādikaṃ vīkṣyaiva",
    "GSP27motik_3u:597_13": "vyavasthātuṃ pravartate / dvitvādyabhāve tu kimarthaṃ tasya pravartanaṃ syāt / vyavasthāyāḥ",
    "GSP27motik_3u:597_14": "svayaṃ vṛttau ca tatprathamāvayavabhūtasya ekatvasya sphuṭā evāsiddhiḥ / tathā dvitvam",
    "GSP27motik_3u:597_15": "dṛśyagataṃ dvitvam / ekatvavedane ekatvākāre vedane / draṣṭṛgate ekatve iti yāvat /",
    "GSP27motik_3u:597_16": "sati / syāt / ekaṃ vigaṇayyaiva dvitīyo gaṇanaviṣayatāṃ yātīti sphuṭā eva hi ekatvaṃ",
    "GSP27motik_3u:597_17": "vinā dvitvasya anupapattiḥ //MT_3,7.33 //",
    "GSP27motik_3u:598": "phalitaṃ kathayati",
    "GSP27motik_3u:599": "ekābhāve dvayor eva siddhir bhavati nātra hi / dvitvaikyadraṣṭṛdṛśyatvakṣaye sad avaśiṣyate //MU_3,7.34//",
    "GSP27motik_3u:600_0": "hi niścaye / ataḥ atra anayoḥ ekatvadvitvayoḥ madhye / ekābhāve ekasya dvitvasya",
    "GSP27motik_3u:600_1": "vā abhāve sati / dvayoḥ eva ubhayoḥ dvitvaikatvayoḥ eva / siddhiḥ na bhavati / nanu",
    "GSP27motik_3u:600_2": "tataḥ kiṃ setsyatīty / atrāha dvitvaikyeti / dvitvaikyayoḥ draṣṭṛdṛśyayoś ca kṣayaḥ",
    "GSP27motik_3u:600_3": "dvitvaikyadraṣṭṛdṛśyakṣayaḥ / tasmin sati sat dvitvādisākṣitvena sthitaṃ sadākhyaṃ",
    "GSP27motik_3u:600_4": "vastu / avaśiṣyate avaśiṣṭaṃ bhavati //MT_3,7.34 //",
    "GSP27motik_3u:601": "vyavahitaṃ dṛśyapramārjanapratijñāṃ punar api karoti",
    "GSP27motik_3u:602": "ahantādi jagad dṛśyaṃ sarvaṃ te mārjayāmy aham / atyantāsattvasaṃvittyā manomakurato malam //MU_3,7.35//",
    "GSP27motik_3u:603_0": "aham / ahantādi ahambhāvapramukham / malaṃ malabhūtaṃ / sarvaṃ dṛśyaṃ jagat / te",
    "GSP27motik_3u:603_1": "manomakurataḥ tvanmanodarpaṇāt / atyantāsattvasaṃvittyā atyantābhāvajñānena / dṛśyaviṣayātyantābhāvajñānotpādaneneti",
    "GSP27motik_3u:603_2": "yāvat / pramārjayāmi / yuktaṃ ca makurāt malāpamārjanam //MT_3,7.35 //",
    "GSP27motik_3u:604": "nanv etāvataḥ dṛśyasya pramārjanaṃ kathaṃ kartuṃ śaknoṣīty / atrāha",
    "GSP27motik_3u:605": "nāsato vidyate bhāvo nābhāvo vidyate sataḥ / / yat tu nāsti svabhāvena kaḥ kleśas tatpramārjane //MU_3,7.36//",
    "GSP27motik_3u:606_0": "asataḥ sattākartṛtvam abhajataḥ / bhāvaḥ sattā / na vidyate / śaśaśṛṅgasyāpi sattāpatteḥ /",
    "GSP27motik_3u:606_1": "sataḥ sattākartṛtvaṃ bhajataḥ / abhāvaḥ asattā / na vidyate / svarūpahāniprasaṅgāt /",
    "GSP27motik_3u:606_2": "na ca svarūpahāniḥ yuktā / agner api agnitvahāniprasaṅgāt / yat svarūpeṇa nāsti /",
    "GSP27motik_3u:606_3": "tatpramārjane kaḥ kleśaḥ bhavati / na hi śaśiśṛṅgatroṭane kasyāpi yatnaḥ dṛṣṭaḥ //MT_3,7.36 //",
    "GSP27motik_3u:607": "nanu tathāpi pravartane kim āyātam ity / atrāha",
    "GSP27motik_3u:608": "jagad ādāv anutpannam yac cedaṃ dṛśyate tatam / tat svātmany eva vimale brahma cittvāt svabṛṃhitam //MU_3,7.37//",
    "GSP27motik_3u:609_0": "jagat ādau prathamaṃ eva / anutpannaṃ bhavati / ataḥ jagatpramārjane kleśo nāstīti",
    "GSP27motik_3u:609_1": "bhāvaḥ / nanu yadi jagat prathamam evānutpannaṃ bhavati tarhi kim idaṃ bhāsata ity /",
    "GSP27motik_3u:609_2": "atrāha yac cedam iti / yac cedam yac caitat / tatam vistāritasvarūpaṃ kiñcit dṛśyate /",
    "GSP27motik_3u:609_3": "tat brahma eva brahmākhyaṃ vastu eva / vimale svātmani śuddhacinmātrasvarūpāyāṃ svabhittau /",
    "GSP27motik_3u:609_4": "cittvāt svabṛṃhitaṃ atiśayena bṛṃhāgataṃ bhavati / anyathā brahmatvāyogāt / bṛṃhāyuktam",
    "GSP27motik_3u:609_5": "eva hi brahmocyate / na ca vastuni bṛṃhaṇaṃ nāmānyavastunaḥ utpattiḥ vaktuṃ śakyate /",
    "GSP27motik_3u:609_6": "jale 'pi dravatvāt prādurbhūtasya taraṅgatayā bṛṃhaṇasyānyavastūtpattitvaprasaṅgāt /",
    "GSP27motik_3u:609_7": "na ca mūrkho 'pi jale taraṅgānām anyatvam aṅgīkaroti / cidrūpasyātmana eva svapnapadārthabhāvena",
    "GSP27motik_3u:609_8": "bṛṃhaṇaṃ dṛṣṭam iti cittvād ity uktam //MT_3,7.37 //",
    "GSP27motik_3u:610": "punaḥ punar etad eva kathayati",
    "GSP27motik_3u:611": "jagan nāma na cotpannaṃ na cāsti na ca dṛśyate / hemnīva kaṭakāditvaṃ kim etanmārjane śramaḥ //MU_3,7.38//",
    "GSP27motik_3u:612_0": "nāma niścaye / jagat na cotpannaṃ bhavati / na ca asti / na ca dṛśyate / brahmaṇa",
    "GSP27motik_3u:612_1": "evaitadrūpatayā sthitatvāt / jagat kim iva / kaṭakāditvam iva / yathā hemni bhāsamānaṃ",
    "GSP27motik_3u:612_2": "kaṭakāditvaṃ nāsti / hemnaḥ eva tadrūpatayā sthitatvāt / tathā ity arthaḥ / ataḥ",
    "GSP27motik_3u:612_3": "etatpramārjane śramaḥ kiṃ bhavati / brahmatājñānamātreṇaiva pramārjitatvāt / na hi",
    "GSP27motik_3u:612_4": "hemni bhāsamānaṃ kaṭakāditvaṃ aśakyapramārjanaṃ bhavati / hematājñānamātreṇaiva tasya",
    "GSP27motik_3u:612_5": "pramārjitatvāt //MT_3,7.38 //",
    "GSP27motik_3u:613": "etāvata āśvāsarahitaṃ śiṣyaṃ jñātvā tasya samāśvāsanaṃ karoti",
    "GSP27motik_3u:614": "tathaitad vistareṇeha vakṣyāmo bahuyuktibhiḥ / abādhitaṃ yathā nūnaṃ svayam evānubhūyate //MU_3,7.39//",
    "GSP27motik_3u:615": "vayam / etat pūrvoktaṃ vastu / vistareṇa bahuyuktibhiḥ tathā ihāsmin śāstre / vakṣyāmaḥ / nūnaṃ niścaye / yathā tvayā etat abādhitaṃ svayam evānubhūyate //MT_3,7.39//",
    "GSP27motik_3u:616": "prakṛtam eva kathayati",
    "GSP27motik_3u:617": "ādāv eva hi notpannaṃ yat tasyehāstitā kutaḥ / kuto marau jalasarid dvitīyendau kuto grahaḥ //MU_3,7.40//",
    "GSP27motik_3u:618": "hi niścaye / yat vastu / ādāv eva utpannaṃ na bhavati / tasyehāstitā sattvam / kutaḥ bhavati / atra dṛṣṭāntadvayam kathayati kuta ityādi //MT_3,7.40//",
    "GSP27motik_3u:619": "yathā vandhyāsuto nāsti yathā nāsti marau jalam / yathā nāsti nabhovṛkṣas tathā nāsti jagadbhramaḥ //MU_3,7.41//",
    "GSP27motik_3u:620": "jagadbhramaḥ jagadrūpaḥ bhramaḥ / jagad iti yāvat //MT_3,7.41//",
    "GSP27motik_3u:621": "tarhi kim idaṃ bhāsate ity / atrāha",
    "GSP27motik_3u:622": "yad idaṃ dṛśyate rāma tad brahmaiva nirāmayam / etat purastād vakṣyāmo yuktito na giraiva vaḥ //MU_3,7.42//",
    "GSP27motik_3u:623_0": "asmābhiḥ yat idaṃ dṛśyate / tat nirāmayam bhāvābhāvākhyāmayarahitam / brahmaiva bhavati /",
    "GSP27motik_3u:623_1": "vayam / etat purastāt agre / yuktitaḥ yuktibhiḥ / vaḥ yuṣmākam / vakṣyāmaḥ / na girā",
    "GSP27motik_3u:623_2": "eva vakṣyāmaḥ / sārvavibhaktikas tasil //MT_3,7.42 //",
    "GSP27motik_3u:624": "sargāntaślokena yuktiyuktavākyopekṣāṃ tyājyatvena kathayati",
    "GSP27motik_3u:625": "yan nāma yuktibhir iha pravadanti tajjñās tatrāvahelanam ayuktam udārabuddheḥ / / yo yuktiyuktam avamatya vimūḍhabuddhyā kaṣṭāvaho bhavati taṃ vidur ajñam eva //MU_3,7.43//",
    "GSP27motik_3u:626": "nāma niścaye / avahelanam upekṣā / kaṣṭāvahaḥ kaṣṭadāyī / asambhavaprayatnair ātmana iti śeṣaḥ / iti śivam //MT_3,7.43//",
    "GSP27motik_3u:627": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe saptamaḥ sargaḥ // 3,7 //",
    "GSP27motik_3u:628": "śrīrāmaḥ pṛcchati",
    "GSP27motik_3u:629": "kayaitaj jñāyate yuktyā katham etat prasidhyati / nyāye 'nubhūta etasmin na jñeyam avaśiṣyate //MU_3,8.1//",
    "GSP27motik_3u:630_0": "etat dṛśyāsatyatvam / nanu kimartham atra yuktiṃ pṛcchasīty / atrāha nyāyeti / yataḥ",
    "GSP27motik_3u:630_1": "etasmin nyāye / nyāyena anubhūte sati / jñeyam nāvaśiṣyate / yuktiśravaṇena sarvasya",
    "GSP27motik_3u:630_2": "jñātatvāt //MT_3,8.1 //",
    "GSP27motik_3u:631": "śrīvasiṣṭhaḥ vistarakathanapratijñāṃ sampādayiṣyann uttaraṃ kathayati",
    "GSP27motik_3u:632": "bahukālam iyaṃ rūḍhā mithyājñānaviṣūcikā / jagannāmnī vicārākhyād ṛte mantrān na śāmyati //MU_3,8.2//",
    "GSP27motik_3u:633": "ārūḍhā buddhau satyatayā sphuritā / jagataś ca mithyājñānarūpatvaṃ śuktirajatavaj jñeyam / yuktaś ca viṣūcikāyāḥ mantreṇa nāśaḥ //MT_3,8.2//",
    "GSP27motik_3u:634": "vakṣyamāṇopadeśaśravaṇaṃ prati śrīrāmaṃ dṛḍhīkaroti",
    "GSP27motik_3u:635_0": "vadāmy ākhyāyikā rāma yā imā bodhasiddhaye / tāś cec chṛṇoṣi tat sādho mukta evāsi",
    "GSP27motik_3u:635_1": "buddhimān //MU_3,8.3 //ākhyāyikāḥ upadeśakārīṇi ākhyānāni / bodhasiddhaye dṛśyātyantābhāvajñānasiddhaye /",
    "GSP27motik_3u:635_2": "muktaḥ dṛśyenāspṛṣṭaḥ //MT_3,8.3 //",
    "GSP27motik_3u:636": "aśravaṇe daṇḍaṃ kathayati",
    "GSP27motik_3u:637": "no ced udvegaśīlatvād ardhād utthāya gacchasi / tat tiryagdharmiṇas te 'dya kiñcin nāpi tu setsyati //MU_3,8.4//",
    "GSP27motik_3u:638": "tvaṃ no cet śṛṇoṣi / atha vā udvegaśīlatvāt ardhād utthāya gacchasi / tat tadā / tiryagdharmiṇaḥ paśutulyasya / te / kiñcid api na setsyati //MT_3,8.4//",
    "GSP27motik_3u:639": "nanu dṛḍhatayā śravaṇenāpi yadi kiñcin na setsyati tadā kiṃ kāryam ity / atrāha",
    "GSP27motik_3u:640": "yo yam arthaṃ prārthayate tadarthaṃ yatate tathā / so 'vaśyaṃ tad avāpnoti na cec chrānto nivartate //MU_3,8.5//",
    "GSP27motik_3u:641_0": "yaḥ puruṣaḥ / yam artham yat vastu / prārthayate prārthanāviṣayaṃ karoti / tathā",
    "GSP27motik_3u:641_1": "tadanukalpena / na tv anyathā / yatate / saḥ avaśyaṃ tat āpnoti / cet yadi / śrāntaḥ",
    "GSP27motik_3u:641_2": "na nivartate //MT_3,8.5 //",
    "GSP27motik_3u:642": "nanv aham asmin prārthite vastuni kiṃrūpaṃ yatnaṃ karomīty / atrāha",
    "GSP27motik_3u:643": "sādhusaṅgamasacchāstraparo bhavasi rāma cet / tad dinair eva vā māsaiḥ prāpnoṣi paramaṃ padam //MU_3,8.6//",
    "GSP27motik_3u:644": "niratiśayapratibhāvattve dinaiḥ / anyathā māsair / iti vibhāgaḥ //MT_3,8.6//",
    "GSP27motik_3u:645": "śrīvasiṣṭhasādhutve niścitaḥ śrīrāmaḥ ātmajñānaprabodhanimittaṃ śāstraṃ pṛcchati",
    "GSP27motik_3u:646": "ātmajñānaprabodhāya śāstraṃ śāstravidāṃ vara / kiṃnāma tatpradhānaṃ syād yasmiñ jñāte na śocyate //MU_3,8.7//",
    "GSP27motik_3u:647": "ātmajñānaprabodhāya ātmajñānāvirbhāvārtham / na śocyate dṛśyāsaktirūpaṃ śocanaṃ nānubhūyate //MT_3,8.7//",
    "GSP27motik_3u:648": "śrīvasiṣṭha uttaraṃ kathayati",
    "GSP27motik_3u:649": "ātmajñānapradhānānām idam eva mahāmate / śāstrāṇāṃ paramaṃ śāstraṃ mahārāmāyaṇābhidham //MU_3,8.8//",
    "GSP27motik_3u:650_0": "ātmajñānaṃ pradhānaṃ vācyatayā sārabhūtaṃ yeṣāṃ / te / tādṛśānām / idaṃ rāmāyaṇābhidham",
    "GSP27motik_3u:650_1": "ayam mahārāmāyaṇākhyaḥ itihāsaḥ / nanu śrīvālmīkinā svenopanibaddhe śrīmahārāmāyaṇe",
    "GSP27motik_3u:650_2": "śrīrāmavṛttāntakathanaprasaṅgataḥ śrīrāmaṃ prati śrīvasiṣṭhena kṛtaḥ upadeśaḥ nibaddhaḥ",
    "GSP27motik_3u:650_3": "yaḥ kenāpi dayālunā asmāc chrīmahārāmāyaṇād uddhṛtaḥ tat katham upadeśakālānantarabhāvinaḥ",
    "GSP27motik_3u:650_4": "śrīmahārāmāyaṇasya śrīvasiṣṭhena idam ity anena parāmarśaḥ kṛtaḥ / anena hi śrīmahārāmāyaṇasya",
    "GSP27motik_3u:650_5": "śrīvasiṣṭhakṛtatvaṃ dyotate iti cet / ārambhe evāsmābhiḥ ayaṃ nirṇayaḥ kṛtaḥ / kiṃ",
    "GSP27motik_3u:650_6": "punaḥ punaḥ pṛcchasi / yataḥ tatra pratibhāvatāṃ svayam asyārthasyāvabodhakatvaṃ",
    "GSP27motik_3u:650_7": "uktam / tadrahitānāṃ tv anadhikāraḥ uktaḥ / iti pratibhām eva pṛccha / yadi na pratibhā",
    "GSP27motik_3u:650_8": "asti tadānadhikāritvān maunam eva kāryam ity alaṃ prapañcena //MT_3,8.8 //",
    "GSP27motik_3u:651": "śrīmahārāmāyaṇam eva praśaṃsati",
    "GSP27motik_3u:652": "itihāsottamād asmāt paro bodhaḥ pravartate / sarveṣām itihāsānām ayaṃ sāra udāhṛtaḥ //MU_3,8.9//",
    "GSP27motik_3u:653": "asmāt rāmāyaṇākhyāt //MT_3,8.9//",
    "GSP27motik_3u:654": "śrute 'smin vāṅmaye yasmāj jīvanmuktatvam akṣatam / udeti svayam evāta idam evātipāvanam //MU_3,8.10//",
    "GSP27motik_3u:655": "vāṅmaye śāstre //MT_3,8.10//",
    "GSP27motik_3u:656": "sthitam evāstam āyāti jagaddṛśyaṃ vicāraṇāt / yathā svapne parijñāte svapnārthād eva bhāvanā //MU_3,8.11//",
    "GSP27motik_3u:657_0": "sthitam eva na tu mudgarādiprahāraiḥ nāśaṃ nītam / atra dṛṣṭāntam āha yatheti / bhāvanā",
    "GSP27motik_3u:657_1": "satyatābhāvanā / evakāraḥ pādapūraṇārthaḥ / ayaṃ bhāvaḥ / yathā svapne jāgradavasthāyāṃ",
    "GSP27motik_3u:657_2": "asatyatayā parijñāte sati / tatrānubhūtaiḥ bhāvābhāvaiḥ harṣāmarṣau na jñāyete /",
    "GSP27motik_3u:657_3": "anyathā hi jāgraty anubhūtair atītair api bhāvābhāvair iva tatratyaiḥ bhāvābhāvaiḥ",
    "GSP27motik_3u:657_4": "harṣāmarṣotpādaḥ syāt / tathā mahārāmāyaṇavicāraṇena dṛśye asatyatayā jñāte sati",
    "GSP27motik_3u:657_5": "dṛśyaviṣayaiḥ bhāvābhāvaiḥ harṣāmarṣau na jñāyete iti //MT_3,8.11 //",
    "GSP27motik_3u:658": "nanv anyāny api śāstrāṇi santy eva / tat katham asyaivāsādhāraṇakāraṇatvaṃ kathayasīty / atrāha",
    "GSP27motik_3u:659": "yad ihāsti tad anyatra yan nehāsti na tat kvacit / idaṃ samastavijñānaśāstrakośaṃ vidur budhāḥ //MU_3,8.12//",
    "GSP27motik_3u:660_0": "yat iha asmin rāmāyaṇe / asti sāmastyena vidyate / tat anyatra anyaśāstreṣu / asti",
    "GSP27motik_3u:660_1": "vyastatvena bhavatīty arthaḥ / yat iha nāsti tat kvacit kutrāpi śāstre / nāsti /",
    "GSP27motik_3u:660_2": "ataḥ budhāḥ samastaśāstrasārajñāḥ / idam etat śrīmahārāmāyaṇaṃ / samastavijñānaśāstrakośaṃ",
    "GSP27motik_3u:660_3": "sakalādhyātmaśāstrabhāṇḍāgāraṃ / viduḥ jānanti //MT_3,8.12 //",
    "GSP27motik_3u:661": "uktalakṣaṇaśrīmahārāmāyaṇaśravaṇe phalaṃ kathayati",
    "GSP27motik_3u:662": "ya idaṃ śṛṇuyād nityaṃ tasyodāracamatkṛteḥ / bālasyāpi paraṃ bodhaṃ buddhir eti na saṃśayaḥ //MU_3,8.13//",
    "GSP27motik_3u:663": "bālasyāpi mūrkhasyāpīty arthaḥ / paṇḍitasya tu kā katheti bhāvaḥ //MT_3,8.13//",
    "GSP27motik_3u:664": "etadvimukhasya kartavyaṃ kathayati",
    "GSP27motik_3u:665": "yasmai nedaṃ tv abhavyāya rocate duṣkṛtodayāt / vicārayatu yatkiñcit sa śāstraṃ jñānavāṅmayam //MU_3,8.14//",
    "GSP27motik_3u:666": "abhavyāya āsurasvabhāvayuktāya / jñānavāṅmayam jñānavākyanirbharam //MT_3,8.14//",
    "GSP27motik_3u:667": "nanu muktikāmasya mama kim etacchravaṇenety / atrāha",
    "GSP27motik_3u:668": "jīvanmuktatvam asmiṃs tu śrute samanubhūyate / svayam eva yathā pīte nīrogatvaṃ varauṣadhe //MU_3,8.15//",
    "GSP27motik_3u:669": "svayam eva ayatnam eva //MT_3,8.15//",
    "GSP27motik_3u:670": "śrūyamāṇe hi śāstre 'smiñ śrotā vetty etad ātmanā / yathāvad idam asmābhir na tūktaṃ varaśāpavat //MU_3,8.16//",
    "GSP27motik_3u:671_0": "etat maduktaṃ vastu / nanu yady etacchravaṇe pravṛttasya kiñcit pratyavāyādi syāt",
    "GSP27motik_3u:671_1": "tadā kiṃ kāryam ity / atrāha idam iti / varaśāpavat varaśāpayuktam / mantravad iti",
    "GSP27motik_3u:671_2": "śeṣaḥ //MT_3,8.16 //",
    "GSP27motik_3u:672": "sargāntaślokena svātmavicārasya dṛśyātyantābhāvajñāne asādhāraṇakāraṇatvaṃ kathayati",
    "GSP27motik_3u:673": "śāmyati saṃsṛtiduḥkham idaṃ te svātmavicāramahākathayaiva / no dhanadānatapaḥśrutavedais tatkathanojjhitayatnaśatena //MU_3,8.17//",
    "GSP27motik_3u:674_0": "te tava / idaṃ dṛśyasvarūpaṃ / saṃsṛtiduḥkham janmākhyaṃ duḥkhaṃ / svātmavicāramahākathayā /",
    "GSP27motik_3u:674_1": "svātmavicārasya / yā mahākathā anyo'nyaṃ mahatī kathā / tayaiva śāmyati / dhanadānatapaḥśrutavedaiḥ",
    "GSP27motik_3u:674_2": "idaṃ saṃsṛtiduḥkham no śāmyati / ataḥ bhavitavyam iti śeṣaḥ / ataḥ kāraṇāt puruṣeṇa /",
    "GSP27motik_3u:674_3": "tasya svātmavicārasya / yat kathanam sādhubhiḥ saha anyo'nyakathanaṃ / tadarthaṃ",
    "GSP27motik_3u:674_4": "ujjhitāni tyaktāni / yatnaśatāni kathanavyatiriktāni yatnaśatāni / yena / saḥ / tādṛśena",
    "GSP27motik_3u:674_5": "bhavitavyam / iti śivam //MT_3,8.17 //",
    "GSP27motik_3u:675": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe 'ṣṭamaḥ sargaḥ // 3,8 //",
    "GSP27motik_3u:676": "oṃ pūrvasargāntaślokārtham eva sphuṭaṃ kathayati",
    "GSP27motik_3u:677": "taccittās tadgataprāṇā bodhayantaḥ parasparam /",
    "GSP27motik_3u:678": "kathayantaś ca taṃ nityaṃ tuṣyanti ramayanti ye //MU_3,9.1//",
    "GSP27motik_3u:679": "teṣāṃ jñānaikaniṣṭhānām ātmajñānavicāraṇāt / sā jīvanmuktatodeti videhonmuktataiva yā //MU_3,9.2//",
    "GSP27motik_3u:680_0": "taccittāḥ / tasmin svātmavicāre / cittaṃ yeṣāṃ / te / tādṛśāḥ / tathā tasmin svātmavicāre /",
    "GSP27motik_3u:680_1": "gatāḥ niṣṭhāṃ gatāḥ / prāṇāḥ bāhyendriyāṇi yeṣāṃ / te / tādṛśāḥ / tathā tam ātmavicāraṃ /",
    "GSP27motik_3u:680_2": "parasparam bodhayantaḥ / tathā taṃ ātmavicāraṃ / kathayantaś ca ye sādhavaḥ / tuṣyanti",
    "GSP27motik_3u:680_3": "tuṣṭiyuktāḥ bhavanti / tathā ramayanti anyān tuṣṭiyuktān sampādayanti / ātmajñānaikaniṣṭhānāṃ",
    "GSP27motik_3u:680_4": "ātmavicāraikaparāṇāṃ / teṣāṃ puruṣāṇām / ātmajñānavicāraṇāt sā jīvanmuktatā udeti",
    "GSP27motik_3u:680_5": "prādurbhavati / yā videhamuktataiva bhavati / niḥśeṣaṃ dehābhimānābhāvāt //MT_3,9.1-2 //",
    "GSP27motik_3u:681": "śrīrāmaḥ pṛcchati",
    "GSP27motik_3u:682": "brahman videhamuktasya jīvanmuktasya lakṣaṇam / brūhi yena tathaivāhaṃ yate śāstradṛśā dhiyā //MU_3,9.3//",
    "GSP27motik_3u:683_0": "jīvanmuktasyety atra caśabdo 'dhyāhāryaḥ / yate yatnaṃ karomi / lakṣaṇam svarūpapratiṣṭhāpakaḥ",
    "GSP27motik_3u:683_1": "dharmaḥ / dhiyā buddhyā / kathambhūtayā / śāstram eva dṛk netre / yasyāḥ / sā / tādṛśyā /",
    "GSP27motik_3u:683_2": "śāstrānusāriṇyety arthaḥ //MT_3,9.3 //",
    "GSP27motik_3u:684": "śrīvasiṣṭha uttaraṃ kathayati",
    "GSP27motik_3u:685": "yathāsthitam idaṃ yasya vyavahāravato 'pi ca / astaṃ gataṃ sthitaṃ vyoma sa jīvanmukta ucyate //MU_3,9.4//",
    "GSP27motik_3u:686_0": "vyavahāravato 'pi viśvapadārtheṣu vyavahāraṃ kurvato 'pi / yasya puruṣasya / yathāsthitam",
    "GSP27motik_3u:686_1": "anena prakāreṇaiva sthitam / na tu kenāpi prayatnena nāśitasvarūpaṃ / idam puraḥsphuraṇaśīlaṃ",
    "GSP27motik_3u:686_2": "jagat / astaṃ gataṃ nāśaṃ gataṃ / ata eva vyoma śūnyarūpaṃ bhavati / paṇḍitaiḥ sa",
    "GSP27motik_3u:686_3": "jīvanmuktaḥ ucyate / bhāsamānasya jagataḥ śuktikārajatavat asatyatvadarśitvaṃ jīvanmuktalakṣaṇam",
    "GSP27motik_3u:686_4": "iti bhāvaḥ //MT_3,9.4 //",
    "GSP27motik_3u:687": "bodhaikaniṣṭhatāṃ yāto jāgraty eva suṣuptavat / ya āste vyavahartaiva sa jīvanmukta ucyate //MU_3,9.5//",
    "GSP27motik_3u:688_0": "bodhe dṛśyātyantābhāvajñānapūrvake ātmajñāne / ekaṃ kevalaṃ / niṣṭhā ratiḥ yasya /",
    "GSP27motik_3u:688_1": "saḥ bodhaikaniṣṭhaḥ / tasya bhāvaḥ tattā / tām yātaḥ gataḥ / yaḥ puruṣaḥ / jāgraty",
    "GSP27motik_3u:688_2": "eva jāgradavasthāyām eva / tatrāpi vyavahartaiva pravāhāgatavyavahārakāry eva / suṣuptavat",
    "GSP27motik_3u:688_3": "suṣuptyāviṣṭa iva / āste / niranusandhāna āste iti yāvat / paṇḍitaiḥ saḥ jīvanmuktaḥ",
    "GSP27motik_3u:688_4": "ucyate / dṛśyate ca stryādiniṣṭhasya puruṣasya jāgrati vyavahartur eva sataḥ suṣuptavad",
    "GSP27motik_3u:688_5": "avasthitir iti nāyastam //MT_3,9.5 //",
    "GSP27motik_3u:689": "nodeti nāstam āyāti sukhe duḥkhe mukhaprabhā / yathāprāptasthiter yasya sa jīvanmukta ucyate //MU_3,9.6//",
    "GSP27motik_3u:690": "yathāprāptasthiteḥ pravāhāgataniṣṭhasya / yasya / sukhe duḥkhe ca mukhaprabhā nodeti nāstam āyāti harṣāmarṣarāhityāt / paṇḍitaiḥ saḥ jīvanmuktaḥ ucyate //MT_3,9.6//",
    "GSP27motik_3u:691": "yo jāgarti suṣuptastho yasya jāgran na vidyate / yasya nirvāsano bodhaḥ sa jīvanmukta ucyate //MU_3,9.7//",
    "GSP27motik_3u:692_0": "yaḥ puruṣaḥ / jāgarti bāhyapadārthaviṣayaṃ bodhaṃ bhajati / kathambhūtaḥ / suṣupte",
    "GSP27motik_3u:692_1": "suṣuptau iva tiṣṭhatīti / tādṛśaḥ / ekacinmātratāniścayena bāhyaprapañcānusandhānarahitatvāt /",
    "GSP27motik_3u:692_2": "tathā yasya puruṣasya / jāgrat laukikā jāgradavasthā / na vidyate turyamayatvāt /",
    "GSP27motik_3u:692_3": "jīvanmukto hi jāgrati sarvaṃ cinmātramayaṃ paśyan turyāvasthāviṣṭa eva bhavati /",
    "GSP27motik_3u:692_4": "tathā yasya nirvāsanaḥ ahaṃmamatārūpavāsanārahitaḥ / bodhaḥ bāhyadehādipadārthajñānaṃ /",
    "GSP27motik_3u:692_5": "bhavati / paṇḍitaiḥ sa jīvanmukta ucyate //MT_3,9.7 //",
    "GSP27motik_3u:693": "rāgadveṣabhayādīnām anurūpaṃ carann api / yo 'ntar vyomavad atyacchaḥ sa jīvanmukta ucyate //MU_3,9.8//",
    "GSP27motik_3u:694_0": "yaḥ puruṣaḥ / rāgadveṣabhayādīnām anurūpaṃ caran api / rāgādhāre putrādau ratiṃ bhajan",
    "GSP27motik_3u:694_1": "api / dveṣādhāre śatrau vimukho bhavan api / bhayakāraṇāt siṃhādeḥ calan api / antaḥ",
    "GSP27motik_3u:694_2": "manasi / vyomavat atyacchaḥ atinirmalaḥ bhavati / putrādiviṣayasya ratyādeḥ pravāhabalena",
    "GSP27motik_3u:694_3": "niranusandhānakaraṇāt / anusandhāna eva hi manasi malaṃ bhavati / paṇḍitaiḥ saḥ jīvanmuktaḥ",
    "GSP27motik_3u:694_4": "ucyate / ādiśabdena dehādiviṣayāṇām asmitādīnāṃ grahaṇam //MT_3,9.8 //",
    "GSP27motik_3u:695": "yasya nāhaṅkṛto bhāvo buddhir yasya na lipyate / / kurvato 'kurvato vāpi sa jīvanmukta ucyate //MU_3,9.9//",
    "GSP27motik_3u:696_0": "yasya puruṣasya / ahaṅkṛtaḥ bhāvaḥ ahaṅkāramayī cittavṛttiḥ / nāsti / sarvatra brahmakartṛtvadarśanāt /",
    "GSP27motik_3u:696_1": "tathā yasya puruṣasya / buddhiḥ na lipyate lepayuktā na kriyate / rāgādirūpaiḥ pāpair",
    "GSP27motik_3u:696_2": "iti śeṣaḥ / paṇḍitaiḥ saḥ jīvanmukta ucyate / yasya kathambhūtasya / kurvataḥ śarīrayātrānimittaṃ",
    "GSP27motik_3u:696_3": "pravāhāgataṃ vā karma kurvataḥ / tathā kenāpi kāraṇena akurvataḥ vā / tatra karaṇakāle",
    "GSP27motik_3u:696_4": "niranusandhānakaraṇāt akaraṇakāle śuddhacinmātraparāmarśaniṣṭhatvāt ahambhāvadhīleparāhityaṃ",
    "GSP27motik_3u:696_5": "jñeyam //MT_3,9.9 //",
    "GSP27motik_3u:697": "yaś conmeṣanimeṣābhyāṃ vidheḥ pralayasambhavau / paśyet trilokyāḥ khasamaḥ sa jīvanmukta ucyate //MU_3,9.10//",
    "GSP27motik_3u:698_0": "khasamaḥ ākāśasadṛśaḥ / yaḥ puruṣaḥ / trilokyāḥ vidheḥ bhvādibāhyatrilokīvidhānasya",
    "GSP27motik_3u:698_1": "jāgradādyāntaratrilokīvidhānasya ca / unmeṣanimeṣābhyāṃ / arthāt paramātmatayā niścitasya",
    "GSP27motik_3u:698_2": "cittattvasya unmeṣeṇa cetyānaunmukhyākhyena prādurbhāvena / nimeṣeṇa cetyaunmukhyākhyena",
    "GSP27motik_3u:698_3": "svarūpagopanena / pralayasambhavau paśyati saṃhārotpattī / tathā tirobhāvāvirbhāvau",
    "GSP27motik_3u:698_4": "paśyati / paṇḍitaiḥ saḥ jīvanmuktaḥ ucyate / atha vā svaparāmarśaḥ unmeṣaḥ / tatrāpi",
    "GSP27motik_3u:698_5": "upekṣā nimeṣaḥ / tathā ca unmeṣeṇa sambhavaḥ / nimeṣeṇa pralayaḥ / iti yathāsaṅkhyaṃ",
    "GSP27motik_3u:698_6": "vihāyaiva sambandhaḥ kāryaḥ //MT_3,9.10 //",
    "GSP27motik_3u:699": "bhoktaiva yo na bhokteva śuddhabodhaikatāṃ gataḥ / buddhaḥ supta ivāste 'ntaḥ sa jīvanmukta ucyate //MU_3,9.11//",
    "GSP27motik_3u:700_0": "śuddhabodhaikatāṃ śuddhabodhenaikatvaṃ gataḥ / yaḥ puruṣaḥ / buddhaḥ bodhayuktaḥ",
    "GSP27motik_3u:700_1": "san / antaḥ suptaḥ iva āste tiṣṭhati / niranusandhānatvāt / yaḥ kathambhūta iva /",
    "GSP27motik_3u:700_2": "bhoktā eva bhujikriyākartṛtvaṃ bhajann eva / abhoktā iva svasmin śuddhabodhatājñānena",
    "GSP27motik_3u:700_3": "bhoktāham ity abhimānābhāvāt / paṇḍitaiḥ saḥ jīvanmuktaḥ ucyate //MT_3,9.11 //",
    "GSP27motik_3u:701": "nityaṃ draṣṭaiva cādraṣṭā jīvann eva mṛtopamaḥ / vyavahartaiva śailābhaḥ sa jīvanmukta ucyate //MU_3,9.12//",
    "GSP27motik_3u:702_0": "yaḥ draṣṭaiva dṛśikriyākartṛtvaṃ bhajann eva / na tv andhavat tiṣṭhan / adraṣṭā bhavati /",
    "GSP27motik_3u:702_1": "tathā yaḥ jīvann eva jīvanakriyākartṛtvaṃ bhajann eva / mṛtopamaḥ bhavati / mṛtasadṛśaḥ",
    "GSP27motik_3u:702_2": "bhavati / mṛtavat bhogādivāñchābhāvāt / tathā yaḥ vyavahartā eva vyavahāraṃ kurvan",
    "GSP27motik_3u:702_3": "eva / śailābhaḥ bhavati / tattvataḥ kṣobharāhityāt / paṇḍitaiḥ saḥ jīvanmuktaḥ ucyate //MT_3,9.12 //",
    "GSP27motik_3u:703_0": "yasmān nodvijate loko lokān nodvijate ca yaḥ / harṣāmarṣabhayonmuktaḥ sa jīvanmukta",
    "GSP27motik_3u:703_1": "ucyate //MU_3,9.13 //lokaḥ sāmānyalokaḥ / yasmāt nodvijate udvegakāraṇābhāvena udvegaṃ",
    "GSP27motik_3u:703_2": "na yāti / tathā yaḥ lokāt na udvijate niṣprayojanatvāt / svaprayojanaparaḥ eva hi",
    "GSP27motik_3u:703_3": "yebhyaḥ svaprayojanaṃ na paśyati tebhyaḥ udvijate / yaḥ kathambhūtaḥ / harṣāmarṣabhayonmuktaḥ",
    "GSP27motik_3u:703_4": "harṣāmarṣabhayarahitaḥ / svasmin śuddhabodhaikatājñānāt / paṇḍitaiḥ saḥ jīvanmuktaḥ",
    "GSP27motik_3u:703_5": "ucyate //MT_3,9.13 //",
    "GSP27motik_3u:704": "śāntasaṃsārakalanaḥ kalāvān api niṣkalaḥ / yaḥ sacitto 'pi niścittaḥ sa jīvanmukta ucyate //MU_3,9.14//",
    "GSP27motik_3u:705_0": "śāntā ātmani cinmātratādarśanena layaṃ gatā / saṃsārakalanā yasya / saḥ / tādṛśaḥ /",
    "GSP27motik_3u:705_1": "yaḥ puruṣaḥ / kalāvān api jñānākhyakalāyukto 'pi / niṣkalaḥ kalābhyaḥ niṣkrāntaḥ",
    "GSP27motik_3u:705_2": "bhavati / svasya niṣkalacinmātratājñānāt / tathā yaḥ sacittaḥ api śuddhasattvasvarūpacittayuktaḥ",
    "GSP27motik_3u:705_3": "api / niścittaḥ cittān niṣkrāntaḥ bhavati / malinacittābhāvāt / paṇḍitaiḥ saḥ jīvanmuktaḥ",
    "GSP27motik_3u:705_4": "ucyate //MT_3,9.14 //",
    "GSP27motik_3u:706": "yaḥ samastārthajāteṣu vyavahāry api śītalaḥ / parārtheṣv iva pūrṇātmā sa jīvanmukta ucyate //MU_3,9.15//",
    "GSP27motik_3u:707_0": "pūrṇātmā nirapekṣaśāntacinmātratvena tṛptātmā / yaḥ samastārthajāteṣu pravāhāgateṣu",
    "GSP27motik_3u:707_1": "sakaleṣu prayojanasamūheṣu / śītalaḥ kim ayaṃ sidhyati na veti santāparahitaḥ bhavati /",
    "GSP27motik_3u:707_2": "keṣv iva / parārtheṣv iva / yathā laukikaḥ parārtheṣu śītalaḥ bhavati / tathety arthaḥ /",
    "GSP27motik_3u:707_3": "paṇḍitaiḥ sa jīvanmuktaḥ ucyate //MT_3,9.15 //",
    "GSP27motik_3u:708": "jīvanmuktim uktvā kramaprāptāṃ videhamuktiṃ kathayati",
    "GSP27motik_3u:709": "jīvanmuktapadaṃ tyaktvā dehe kālavaśāt kṣate / cid yāty adehamuktatvaṃ pavanaḥ spandanām iva //MU_3,9.16//",
    "GSP27motik_3u:710_0": "cit lakṣaṇayā cidbhāvatāgataḥ jīvanmuktaḥ / dehe śarīre / kālavaśāt niyativaśena /",
    "GSP27motik_3u:710_1": "kṣate naṣṭe sati / jīvanmuktapadam jīvanmuktatāṃ / tyaktvā / adehamuktatvaṃ videhamuktabhāvaṃ /",
    "GSP27motik_3u:710_2": "yāti / ka iva kāṃ tyaktvā / pavana iva spandanām / yathā pavanaḥ spandanām ceṣṭākaraṇam /",
    "GSP27motik_3u:710_3": "tyajati / tathety arthaḥ / pavanaḥ spandatām iveti vā pāṭhaḥ //MT_3,9.16 //",
    "GSP27motik_3u:711": "jīvanmuktavat tasyāpi lakṣaṇāni leśataḥ kathayati",
    "GSP27motik_3u:712": "videhamukto nodeti nāstam eti na śāmyati / na san nāsan na dūrasthaṃ na cāhaṃ na ca vetarat //MU_3,9.17//",
    "GSP27motik_3u:713_0": "videhamuktaḥ anahambhāvena gṛhītasya dehasyāpy abhāvena videhamuktiṃ gataḥ puruṣaḥ /",
    "GSP27motik_3u:713_1": "na udeti sadoditacinmātrabhāvena avasthānāt / tathā astam na eti / yathā tathā kalpitasya",
    "GSP27motik_3u:713_2": "tadastasya tataḥ evotthānāt / anyathāsambhavāt / tathā na śāmyati saṃsārabhānābhāvaprasaṅgāt /",
    "GSP27motik_3u:713_3": "na sat bhavati / bāhyāntarakaraṇāgocaratvāt / tathā asat na bhavati / etādṛkprapañcabhāvena",
    "GSP27motik_3u:713_4": "bhānābhāvaprasaṅgāt / na hi śaśaśṛṅgaṃ kenāpi rūpeṇa bhātuṃ śaknoti / tathā dūrasthaṃ",
    "GSP27motik_3u:713_5": "na bhavati / sarveṣām ahantāsāratvena sthitatvāt / tathā ahaṃ na bhavati / paricchinnaḥ",
    "GSP27motik_3u:713_6": "pramātā na bhavati / aparimitapramātṛtvena sthitatvāt / tathā itarat parimitaṃ prameyaṃ /",
    "GSP27motik_3u:713_7": "na bhavati / aparimitaprameyabhāvena sthitatvāt //MT_3,9.17 //",
    "GSP27motik_3u:714": "viśvottīrṇatām uktvā viśvamayatāṃ leśataḥ kathayati",
    "GSP27motik_3u:715": "sūryo bhūtvā pratapati viṣṇuḥ pāti jagattrayam / rudraḥ sarvān saṃharati sarvān sṛjati padmajaḥ //MU_3,9.18//",
    "GSP27motik_3u:716_0": "asau śuddhacinmātratāṃ yātaḥ videhamuktaḥ sūryo bhūtvā sūryabhāvam āsādya / pratapati",
    "GSP27motik_3u:716_1": "tāpakriyākartṛtvaṃ bhajati / tathā viṣṇuḥ bhūtvā jagattrayaṃ pāti rakṣati / evaṃ",
    "GSP27motik_3u:716_2": "sarvatra yojyam / eṣāṃ sūryādīnāṃ ca bāhyāntaratvena dvaividhyaṃ jñeyam / bāhye hi",
    "GSP27motik_3u:716_3": "sūryaḥ yaḥ vyomni dṛśyate / āntaras tu prāṇaḥ / sūryavat śarīrapākakāritvāt / tathā",
    "GSP27motik_3u:716_4": "viṣṇuḥ buddhiḥ / tadvat saṅkalpasthitikāritvāt / tathā rudraḥ ahaṅkāraḥ / tadvat",
    "GSP27motik_3u:716_5": "sarvasaṅkalpānāṃ svasmin layīkaraṇāt / tathā padmajaḥ manaḥ / tadvat saṅkalpotpādakatvāt /",
    "GSP27motik_3u:716_6": "evaṃ yathāsambhavaṃ sarvatra yojyam / nanu kathaṃ videhamuktaḥ sūryādicarācarapadārthabhāvam",
    "GSP27motik_3u:716_7": "āgatya tadgatāḥ sarvāḥ kriyāḥ karotīti cet / satyam / tatra carāḥ tāvat sphuṭam eva",
    "GSP27motik_3u:716_8": "antaryāmiśuddhacittattvādhiṣṭhitāḥ lakṣyante / anyathā maraṇāvasthāṃ gateṣv api teṣu",
    "GSP27motik_3u:716_9": "prāgvat kriyādhāratvaprasaṅgāt / nanu tatkriyāyāṃ prāṇa eva prerakaḥ dṛśyate / niṣprāṇānām",
    "GSP27motik_3u:716_10": "acaraśarīrāṇāṃ niṣkriyatvadarśanāt / asad etat / na hi prāṇo nāmātra prerakatve samarthaḥ",
    "GSP27motik_3u:716_11": "kaścic cetana iva lakṣyate / kiṃ tv anyasya kasyāpi svatantrasya cetanasya preraṇayā /",
    "GSP27motik_3u:716_12": "devadattapreryamāṇakandukavat nirgamapraveśakārīva dṛśyate iti śuddhasya cinmātrasyaiva",
    "GSP27motik_3u:716_13": "carāntaryāmitvena caragatakriyākartṛtvaṃ jñāyate / acareṣv api dṛśyamāṇā avasthitikriyā",
    "GSP27motik_3u:716_14": "kriyātvāt caragatakriyāvat tatkṛtā eva jñeyā / yataḥ yatra sākṣāc cetanatayā bhāsamānānāṃ",
    "GSP27motik_3u:716_15": "carāṇāṃ svakriyāyām asāmarthyam asti tatra sākṣāj jaḍatvena bhāsamānānāṃ acarāṇāṃ",
    "GSP27motik_3u:716_16": "kā kathā kriyākāritve / tena yathā adhiṣṭhātṛbhūtena devadattena kvacit sthāpitāḥ",
    "GSP27motik_3u:716_17": "stambhādayaḥ tiṣṭhanti tathā svāntargatena kenāpi tattvena sthāpitāḥ acarāḥ tiṣṭhantīti",
    "GSP27motik_3u:716_18": "jñeyam / tatra devadattasya tebhyaḥ bahiḥsthatā pratyakṣam eva dṛśyate iti na tatra",
    "GSP27motik_3u:716_19": "tasya tadantargatatvaṃ kalpyate / atra tu bahiḥ sthūlasya kasyāpy adarśanāt tadantargatatvaṃ",
    "GSP27motik_3u:716_20": "kalpyate / bahirgatatvam api tasya na virudhyate ity āstām etat / evaṃ ca śuddhacinmātre",
    "GSP27motik_3u:716_21": "paryavasitaṃ sarvakriyākartṛtvaṃ tanmayatāgate tasminn api siddham eva / samudre",
    "GSP27motik_3u:716_22": "līnasya jalabindoḥ iva samudraguṇaviśiṣṭatvam / avaśiṣṭaṃ mṛtaśarīram api pakṣākṣiptam",
    "GSP27motik_3u:716_23": "eva jñeyam / nanu tathāpi videhamuktaḥ sarvāḥ kriyāḥ karotīty etāvanmātram eva siddham /",
    "GSP27motik_3u:716_24": "na tu sarvaṃ bhūtvety etat siddham / tatra kā vārteti cet / satyam / tatreyaṃ vārtā /",
    "GSP27motik_3u:716_25": "carācarāḥ bhāvāḥ kimmayāḥ iti vicāryamāṇe tatsvarūpaṃ hastagrāhābhāvāt anirvācyatāyām",
    "GSP27motik_3u:716_26": "eva viśrāmyati / anirvācyatā eva ca śuddhacittattvasya svarūpam iti śuddhacidrūpatāṃ",
    "GSP27motik_3u:716_27": "gatasya videhamuktasya sarvabhāvo yukta eveti na ko 'pi virodhaḥ / etac ca śuddhacittattvasvarūpam",
    "GSP27motik_3u:716_28": "anubhavatsu pratyakṣasiddham eva / tadavidvadarthe tu ayaṃ prayatnaḥ kṛta ity alaṃ",
    "GSP27motik_3u:716_29": "prapañcena //MT_3,9.18 //",
    "GSP27motik_3u:717": "khaṃ bhūtvā pavanaskandhān dhatte sarkṣasurāsurān / kulācalagaṇo bhūtvā lokapālapurāspadam //MU_3,9.19//",
    "GSP27motik_3u:718": "sarkṣasurāsurān nakṣatradevāsurasahitān / kulācalagaṇaḥ bhūtvā lokapālapurāspadaṃ bhavatīti sambandhaḥ //MT_3,9.19//",
    "GSP27motik_3u:719": "bhūmir bhūtvā bibhartīmāṃ lokasthitim akhaṇḍitām / tṛṇagulmalatā bhūtvā dadāti phalasantatim //MU_3,9.20//",
    "GSP27motik_3u:720": "spaṣṭam //MT_3,9.20//",
    "GSP27motik_3u:721": "bibhraj jalānalākāraṃ jvalati bhavati drutaḥ / candro 'mṛtaṃ prasravati mṛtiṃ hālāhalaṃ viṣam //MU_3,9.21//",
    "GSP27motik_3u:722": "jalākāraṃ bibhrad drutaḥ dravaguṇayuktaḥ / bhavati / analākāraṃ bibhrat jvalatīty yojyam / candro bhūtvā hālāhalaṃ bhūtveti sambandhanīyam //MT_3,9.21//",
    "GSP27motik_3u:723": "tejaḥ prakaṭayaty āśās tanoty āndhyaṃ tamo bhavat / śūnyaṃ sad vyomatām eti giriḥ san rodhayaty alam //MU_3,9.22//",
    "GSP27motik_3u:724": "rodhayati rodhanaṃ karoti //MT_3,9.22//",
    "GSP27motik_3u:725": "karoti jaṅgamaṃ cittve sthāvaraṃ sthāvarākṛtiḥ / bhūtvārṇavo valayati bhūstriyaṃ valayo yathā //MU_3,9.23//",
    "GSP27motik_3u:726_0": "cittve cidbhāve sthitvā / cidbhāvayukto bhūtveti yāvat / jaṅgamaṃ karoti sthāvarākṛtiḥ",
    "GSP27motik_3u:726_1": "san sthāvaraṃ karoti / arṇavaḥ bhūtvā bhūstriyaṃ bhūr eva strī / tām valayati samantāt",
    "GSP27motik_3u:726_2": "paryanteṣu āvṛṇoti / ko yathā / valayo yathā / yathā valayaḥ striyaṃ / arthāt strībhujaṃ /",
    "GSP27motik_3u:726_3": "valayati / tathety arthaḥ //MT_3,9.23 //",
    "GSP27motik_3u:727": "paramārkavapur bhūtvā prakāśe 'ntar visārayan / trijagattrasareṇvoghaṃ śāntam evāvatiṣṭhati //MU_3,9.24//",
    "GSP27motik_3u:728_0": "paramārkavapuḥ citsūryavapuḥ / bhūtvā / prakāśe prakāśarūpāyāṃ svabhittau / trijagattrasareṇvoghaṃ",
    "GSP27motik_3u:728_1": "trijagadākhyaṃ paramāṇusamūhaṃ / visārayan vistārayan / śāntam eva sākṣibhāvena sthitatvāt",
    "GSP27motik_3u:728_2": "tatkṛtakṣobharahitam evāvatiṣṭhati / yuktaṃ cārkasya prakāśe trasareṇvoghavisāraṇaṃ",
    "GSP27motik_3u:728_3": "śāntam avasthānaṃ ca //MT_3,9.24 //",
    "GSP27motik_3u:729": "viśeṣakalanām aśakyāṃ jñātvā sāmānyena kathayati",
    "GSP27motik_3u:730": "yat kiñcid idam ābhāti bhātaṃ vā bhām upaiṣyati / kālatrayagataṃ dṛśyaṃ tad asau sarvam eva vā //MU_3,9.25//",
    "GSP27motik_3u:731_0": "vā pakṣāntare / yat kiñcit idaṃ jagat / bhātam pūrvaṃ sphuritaṃ / tathā ābhāti adya",
    "GSP27motik_3u:731_1": "sphurati / tathā bhām sphuraṇam / upaiṣyati agre āgamiṣyati / tat kālatrayagatam",
    "GSP27motik_3u:731_2": "sarvaṃ dṛśyam asau uktaḥ videhamuktaḥ / bhavati //MT_3,9.25 //",
    "GSP27motik_3u:732": "atra śrīrāmaḥ pṛcchati",
    "GSP27motik_3u:733": "katham evaṃ vada brahman bhūyate viṣamā hi me / dṛṣṭir eṣā tu duṣprāpā durākramyeti niścayaḥ //MU_3,9.26//",
    "GSP27motik_3u:734_0": "he brahman / tvaṃ vada kathaya / puruṣeṇa evam etādṛgguṇayuktena videhamuktena /",
    "GSP27motik_3u:734_1": "katham bhūyate kathaṃ sampadyate / hi yasmāt kāraṇāt / me niścayaḥ / iti evaṃ / bhavati /",
    "GSP27motik_3u:734_2": "iti kim / iti viṣamā kaṭhinā / eṣā pūrvoktā / dṛṣṭiḥ videhamuktirūpā dṛṣṭiḥ / duṣprāpā",
    "GSP27motik_3u:734_3": "durākramyā ca bhavati //MT_3,9.26 //",
    "GSP27motik_3u:735": "śrīvasiṣṭha uttaraṃ kathayati",
    "GSP27motik_3u:736": "muktir eṣocyate rāma brahmaitat samudāhṛtam / nirvāṇam etat kathitaṃ śṛṇu samprāpyate katham //MU_3,9.27//",
    "GSP27motik_3u:737_0": "he rāma / paṇḍitaiḥ eṣā etat videhamuktatvaṃ / muktiḥ ucyate / jīvanmuktatvasya sattvarūpacittāśrayatvenāmuktikalpatvāt /",
    "GSP27motik_3u:737_1": "paṇḍitaiḥ etat brahma samudāhṛtam kathitam / sarvapadārthabhāvena bṛṃhaṇābhāktvāt /",
    "GSP27motik_3u:737_2": "paṇḍitaiḥ etat nirvāṇaṃ kathitam sarvathā parimitāhantāyāḥ layībhāvāt / tvaṃ śṛṇu",
    "GSP27motik_3u:737_3": "etat puruṣeṇa kathaṃ prāpyate //MT_3,9.27 //",
    "GSP27motik_3u:738": "yad idaṃ dṛśyate dṛśyam ahaṃtvattādisaṃyutam / sato 'py asyāpy anutpattyā buddhyā vaitad avāpyate //MU_3,9.28//",
    "GSP27motik_3u:739_0": "asmābhiḥ / ahaṃtvattādisaṃyutaṃ yad idam dṛśyaṃ jagat / dṛśyate anubhūyate / sataḥ",
    "GSP27motik_3u:739_1": "api evam eva sthitasyāpi / asya jagataḥ / anutpattyāḥ buddhyā anutpannam evedam ity",
    "GSP27motik_3u:739_2": "evaṃrūpasya abhāvasya jñānenaiva / tajjagadviṣayānutpannatvajñāneneti yāvat / etat",
    "GSP27motik_3u:739_3": "uktaguṇaṃ videhamuktatvam / avāpyate prāpyate / apivāśabdau evaśabdārthe / etena",
    "GSP27motik_3u:739_4": "dṛśyātyantābhāvasya videhamuktiṃ prati kāraṇatvam uktam //MT_3,9.28 //",
    "GSP27motik_3u:740": "śrīrāmaḥ punaḥ pṛcchati",
    "GSP27motik_3u:741": "videhamuktās trailokyaṃ sampadyante yadā tadā / manye te sargatām eva gatā vedyavidāṃ vara //MU_3,9.29//",
    "GSP27motik_3u:742_0": "videhamuktāḥ yadā yadi / trailokyaṃ sampadyante / he vedyavidāṃ vara / ahaṃ manye /",
    "GSP27motik_3u:742_1": "tadā te sargatām eva gatāḥ sargabhāvam eva gatāḥ bhavanti / sargāntargatapadārthabhāvenaiva",
    "GSP27motik_3u:742_2": "sphuraṇāt //MT_3,9.29 //",
    "GSP27motik_3u:743": "śrīvasiṣṭha uttaraṃ kathayati",
    "GSP27motik_3u:744": "vidyate cet tribhuvanaṃ tat tattāṃ samprayāntu te / yatra trailokyaśabdārtho na sambhavati kaścana //MU_3,9.30//",
    "GSP27motik_3u:745": "tatra trilokatāṃ yātaṃ brahmety uktyarthadhīḥ kutaḥ /",
    "GSP27motik_3u:746": "tasmān no sambhavaty anyā jagacchabdārthakalpanā //MT_3,9.31//",
    "GSP27motik_3u:747_0": "tribhuvanaṃ sargaḥ /ced yadi / vidyate satyaṃ bhavati / tat tadā / te videhamuktāḥ /",
    "GSP27motik_3u:747_1": "tattām tribhuvanatāṃ / samprayāntu samyak gacchantu / yatra yasmin sthāne / kaścana",
    "GSP27motik_3u:747_2": "trailokyaśabdārthaḥ trailokyaśabdayuktaḥ arthaḥ / trailokyaśabdārthaḥ trailokyākhyaḥ",
    "GSP27motik_3u:747_3": "śabdaḥ tadarthaś ceti yāvat / na sambhavati / tatra tasmin sthāne / ity uktyarthadhīḥ",
    "GSP27motik_3u:747_4": "evaṃrūpoktyarthākārā dhīḥ / evaṃrūpā uktiḥ evaṃrūpaḥ arthaś ceti yāvat / kutaḥ bhavati /",
    "GSP27motik_3u:747_5": "trailokyaśabdārthayor asambhavāt / na sambhavatīty arthaḥ / iti kim / iti brahma",
    "GSP27motik_3u:747_6": "lakṣaṇayā videhamuktaḥ / trilokatāṃ sargatāṃ / yātaṃ bhavati / upasaṃhāraṃ karoti",
    "GSP27motik_3u:747_7": "tasmād iti / tasmāt tato hetoḥ / anyā brahmaṇaḥ anyā / jagacchabdārthakalpanā jagacchabdārtharūpā",
    "GSP27motik_3u:747_8": "kalpanā / na bhavati //MT_3,9.30-31 //",
    "GSP27motik_3u:748": "anena prasaṅgena jagadbrahmaṇoḥ aikyam eva punaḥ punaḥ kathayati",
    "GSP27motik_3u:749": "ananyac chāntam ābhāsamātram ākāśanirmalam / brahmaiva jagad ity eva satyaṃ satyāvabodhinaḥ //MU_3,9.32//",
    "GSP27motik_3u:750_0": "jagat kartṛ / ananyat sarvarūpatvena sthitatvāt svavyatiriktavasturahitaṃ / śāntaṃ",
    "GSP27motik_3u:750_1": "svarūpe viśrāntam / ābhāsamātrakam ābhāsamātrasvarūpam / ākāśanirmalam ākāśavat svaccham /",
    "GSP27motik_3u:750_2": "brahma eva bhavati / ity eva etad eva / satyāvabodhinaḥ satyajñānayuktasya / satyaṃ",
    "GSP27motik_3u:750_3": "bhavati //MT_3,9.32 //",
    "GSP27motik_3u:751": "atra dṛṣṭāntaṃ kathayati",
    "GSP27motik_3u:752": "yathā hi hemakaṭake vicāryāpi na dṛśyate / kaṭakatvaṃ kvacin nāma ṛte nirmalahāṭakam //MU_3,9.33//",
    "GSP27motik_3u:753_0": "yathā hīti dṛṣṭāntatvadyotakam / asmābhiḥ / hemakaṭake suvarṇavalaye / vicāryāpi",
    "GSP27motik_3u:753_1": "vicārayitvāpi / nirmalahāṭakam ṛte kaṭakatvaṃ nāma kvacit na dṛśyate / yathā kaṭakaṃ",
    "GSP27motik_3u:753_2": "hemaiva bhavati tathā jagat brahmaiva bhavatīti pūrvaślokadṛṣṭāntatayā yojyam uttaraślokadvayaṃ",
    "GSP27motik_3u:753_3": "ca //MT_3,9.33 //",
    "GSP27motik_3u:754": "dvitīyaṃ dṛṣṭāntaṃ kathayati",
    "GSP27motik_3u:755": "jalād ṛte payovīcau nāhaṃ paśyāmi kiñcana / vīcitvaṃ tvādṛśair dṛṣṭaṃ yat tu nāsty eva tatra hi //MU_3,9.34//",
    "GSP27motik_3u:756": "ahaṃ payovīcau jalataraṅge / jalād ṛte kiñcana na paśyāmi payovīcau nāsti //MT_3,9.34//",
    "GSP27motik_3u:757": "tṛtīyaṃ dṛṣṭāntaṃ kathayati",
    "GSP27motik_3u:758": "spandatvaṃ pavanād anyan na kadācana kutracit / spanda eva sadā vāyur jagat tasmān na vidyate //MU_3,9.35//",
    "GSP27motik_3u:759_0": "kadācana kutrāpi kāle / kutracit kutrāpi deśe / spandatvam pavanāt anyat na bhavati /",
    "GSP27motik_3u:759_1": "yataḥ vāyuḥ spanda eva bhavati / phalitaṃ kathayati jagad iti / yataḥ jagataḥ brahmatve",
    "GSP27motik_3u:759_2": "dṛṣṭāntatrayam asti tasmāt jagat na vidyate / ataś ca videhamuktasya sargatāgamanaṃ",
    "GSP27motik_3u:759_3": "kathaṃ bhavatīti bhāvaḥ //MT_3,9.35 //",
    "GSP27motik_3u:760": "punar api pūrvoktam artham eva sadṛṣṭāntaṃ kathayati",
    "GSP27motik_3u:761": "yathā śūnyatvam ākāśas tāpa eva marau jalam / teja eva yathāloko brahmaiva trijagat tathā //MU_3,9.36//",
    "GSP27motik_3u:762": "spaṣṭam //MT_3,9.36//",
    "GSP27motik_3u:763": "śrīrāmaḥ pṛcchati",
    "GSP27motik_3u:764": "atyantābhāvasampattyā jagaddṛśyasya muktatā / yayodeti mune yuktyā tāṃ mamopadiśottamām //MU_3,9.37//",
    "GSP27motik_3u:765_0": "he mune / jagaddṛśyasya jagadrūpasya dṛśyasya / yayā yuktyā atyantābhāvasampattyā",
    "GSP27motik_3u:765_1": "atyantābhāvasampādanena / muktatā udeti / tvam mama uttamāṃ niratiśayām / tām yuktiṃ /",
    "GSP27motik_3u:765_2": "upadiśa / jagadviṣayasyātyantābhāvasya muktatāsādhane kathaṃ sāmarthyam astīty atra",
    "GSP27motik_3u:765_3": "yuktiṃ kathayeti bhāvaḥ //MT_3,9.37 //",
    "GSP27motik_3u:766": "nanu yuktim eva kiṃ punaḥ punaḥ pṛcchasīty atrottarakathanapūrvaṃ praśnāntaraṃ karoti",
    "GSP27motik_3u:767": "mithaḥ sampannayor draṣṭṛdṛśyayor ekasaṅkṣaye / dvayābhāve sthitiṃ yāte nirvāṇam avaśiṣyate //MU_3,9.38//",
    "GSP27motik_3u:768": "dṛśyasya jagatas tasmād atyantānudbhavo yathā / brahma cetthaṃ svabhāvasthaṃ budhyate vada me tathā //MU_3,9.39//",
    "GSP27motik_3u:769_0": "uktanītyā mithaḥ sampannayoḥ yataḥ tvayaivaitad uktam iti śeṣaḥ / yataḥ tvayā eva",
    "GSP27motik_3u:769_1": "uktaṃ mithaḥ sampannayoḥ uktanītyā mithaḥ siddhayoḥ / draṣṭṛdṛśyayoḥ madhye / ekasaṅkṣaye",
    "GSP27motik_3u:769_2": "sati / tataḥ dvayābhāve sthitiṃ yāte sati / nirvāṇaṃ kaivalyam / avaśiṣyate / tasmāt",
    "GSP27motik_3u:769_3": "tataḥ kāraṇāt / dṛśyasya jagataḥ dṛśyasvarūpasya jagataḥ / atyantānudbhavaḥ atyantābhāvasvarūpā",
    "GSP27motik_3u:769_4": "atyantānutpattiḥ / yathā yayā yuktyā / budhyate jñāyate / tathā brahma jagadbhāvena",
    "GSP27motik_3u:769_5": "bṛṃhitaṃ śuddhacittattvaṃ / itthaṃ jagadrūpeṇa / svabhāvasthaṃ svarūpasthaṃ / yathā",
    "GSP27motik_3u:769_6": "budhyate / tvaṃ tathā ca me vada kathaya //MT_3,9.38-39 //",
    "GSP27motik_3u:770": "rasāveśenonmattavat punar api dṛśyātyantābhāvasiddhiyuktiṃ brahmaṇaḥ itthaṃsvabhāvāvasthitiyuktiṃ ca pṛcchati",
    "GSP27motik_3u:771": "kayaitaj jñāyate yuktyā katham etat prasidhyati / / etasmiṃs tu mune siddhe na sādhyam avaśiṣyate //MU_3,9.40//",
    "GSP27motik_3u:772_0": "etat ayaṃ dṛśyātyantābhāvaḥ idam brahmaṇaḥ itthaṃsvabhāvāvasthānaṃ ca / nanu kimartham",
    "GSP27motik_3u:772_1": "atra punaḥ punaḥ praśnān karoṣīty / atrāha etasmin iti / he mune / etasmin siddhe",
    "GSP27motik_3u:772_2": "sati / sādhyam sādhanīyaṃ / nāvaśiṣyate avaśiṣṭaṃ na bhavati / muktimātrasyaivākāṅkṣitatvāt",
    "GSP27motik_3u:772_3": "tasya cānenaiva siddhatvāt //MT_3,9.40 //",
    "GSP27motik_3u:773": "śrīvasiṣṭhaḥ uttaraṃ kathayati",
    "GSP27motik_3u:774": "bahukālam iyaṃ rūḍhā mithyājñānaviṣūcikā / / nūnaṃ vicāramantreṇa nirmūlam upaśāmyati //MU_3,9.41//",
    "GSP27motik_3u:775_0": "nūnaṃ niścaye / iyaṃ mithyājñānaviṣūcikā śuddhacinmātre dṛśyam idam ity evaṃrūpo",
    "GSP27motik_3u:775_1": "jñānaviśeṣaḥ / rūḍhā manasi satyatvena bhātā / yuktaṃ ca mantreṇa viṣūcikāyāḥ upaśamanam /",
    "GSP27motik_3u:775_2": "vicāraś cātra kiṃrūpam idaṃ dṛśyam ity evaṃrūpo jñeyaḥ //MT_3,9.41 //",
    "GSP27motik_3u:776": "nanv asmin samaye mayā kṛta eva leśato vicāraḥ / tat katham idaṃ dṛśyaṃ na śāntam ity / atrāha",
    "GSP27motik_3u:777": "na śakyate jhagity eva samucchedayituṃ kṣaṇāt / samaprayatane hy adrau samārohāvarohaṇe //MU_3,9.42//",
    "GSP27motik_3u:778_0": "samucchedayituṃ nāśayitum / uttarārdhenaitat samarthayati sameti / yathā kaścit parvatāgram",
    "GSP27motik_3u:778_1": "ārūḍhaḥ tataś cāvataritum icchan na jhagity evāvatarituṃ śaknoti / tathā cirarūḍhā",
    "GSP27motik_3u:778_2": "dṛśyasatyatāpratītiḥ na jhagiti dūrīkartuṃ śakyate iti bahukālaṃ vicāraḥ kartavya",
    "GSP27motik_3u:778_3": "iti bhāvaḥ //MT_3,9.42 //",
    "GSP27motik_3u:779": "yuktikathanaṃ phalitatvena pratijānīte",
    "GSP27motik_3u:780": "tasmād abhyāsayogena yuktyā nyāyopapattibhiḥ / jagadbhrāntir yathā śāmyet tathedaṃ kathyate śṛṇu //MU_3,9.43//",
    "GSP27motik_3u:781_0": "tasmāt tato hetoḥ / abhyāsayogena vicārābhyāsayuktyā / tathā yuktyā svabuddhikṛtayā",
    "GSP27motik_3u:781_1": "yuktyā / tathā nyāyopapattibhiḥ nyāyaśāstreṣūktābhiḥ yuktibhiḥ / jagadbhrāntiḥ dṛśyasvarūpajagadbhramaḥ /",
    "GSP27motik_3u:781_2": "yathā yena prakāreṇa / śāmyet / tathā tena prakāreṇa / idam vakṣyamāṇaṃ vāgjālaṃ /",
    "GSP27motik_3u:781_3": "mayā kathyate / tvaṃ tat śṛṇu śravaṇaviṣayaṃ kuru //MT_3,9.43 //",
    "GSP27motik_3u:782": "nanu tacchravaṇena mama kiṃ setsyatīty / atrāha",
    "GSP27motik_3u:783": "vadāmy ākhyāyikāṃ rāma yām imāṃ bodhasiddhaye / tāṃ cec chṛṇoṣi tat sādho mukta evāsi buddhimān //MU_3,9.44//spaṣṭam //MT_3,9.44//",
    "GSP27motik_3u:784": "samanantarakṛtāṃ pratijñāṃ sampādayan prakaraṇārambhe pratijñātaṃ savistarakathanaṃ prastauti",
    "GSP27motik_3u:785": "athotpattiprakaraṇaṃ mayedaṃ tava kathyate / / yaḥ kilotpadyate rāma tena muktena bhūyate //MU_3,9.45//",
    "GSP27motik_3u:786_0": "athaśabdaḥ ānantaryārthaḥ saṅkṣepakathanānantaratāṃ dyotayati / kimartham utpattiprakaraṇam",
    "GSP27motik_3u:786_1": "eva prathamaṃ kathyate ity / atrāha yaḥ kileti / ataḥ muktikathane pravṛttair asmābhiḥ",
    "GSP27motik_3u:786_2": "utpattiprakaraṇakathanam eva kāryam / anyathā nirādhārāyāḥ mukteḥ kathanam ayuktaṃ",
    "GSP27motik_3u:786_3": "syād iti bhāvaḥ //MT_3,9.45 //",
    "GSP27motik_3u:787": "vistareṇa kathayiṣyamāṇe 'sminn utpattiprakaraṇe tvaṃ kiṃ kathayasīty / atrāha",
    "GSP27motik_3u:788": "iyam itthaṃ jagadbhrāntir bhāty ajātaiva khātmikā / ity utpattiprakaraṇe kathyate 'smin mayādhunā //MU_3,9.46//",
    "GSP27motik_3u:789_0": "iyam puraḥsphuraṇaśīlā / jagadbhrāntiḥ jagadākāraḥ bhramaḥ / itthaṃ anayā yuktyā /",
    "GSP27motik_3u:789_1": "ajātā eva anutpannā eva / ataḥ khātmikā ākāśasvarūpā satī / bhāti sphurati / iti",
    "GSP27motik_3u:789_2": "etat / mayā adhunā asmin utpattiprakaraṇe kathyate //MT_3,9.46 //",
    "GSP27motik_3u:790": "utpattiprakaraṇam eva kathayiṣyan sthūṇānikhanananyāyenotpattimūlakāraṇabhūtaśuddhacinmātraprakaṭanārtham ādau tadāvarakaprapañcalayaṃ tāvat kathayati",
    "GSP27motik_3u:791": "yad idaṃ dṛśyate kiñcij jagat sthāvarajaṅgamam / / sarvaṃ sarvaprakārāḍhyaṃ sasurāsurakiṃnaram //MU_3,9.47//",
    "GSP27motik_3u:792_0": "tan mahāpralaye prāpte rudrādipariṇāmini / bhavaty asad adṛśyaṃ ca kvāpi yāti vinaśyati //MU_3,9.48 //kiñcit",
    "GSP27motik_3u:792_1": "anirvācyasvarūpam / sarvaprakārāḍhyaṃ samastabhāvābhāvādiprakārayuktaṃ / mahāpralaye",
    "GSP27motik_3u:792_2": "turyākhye avasthāviśeṣe mahākalpāntasamaye ca / rudrādipariṇāmini rudrādilayayukte /",
    "GSP27motik_3u:792_3": "rudro 'tra ahaṅkāraḥ saṃhārādhikārī śrīmahādevo jñeyaḥ / ādiśabdena buddhyādeḥ sṛṣṭisthityadhikāriṇaḥ",
    "GSP27motik_3u:792_4": "viṣṇvādeś ca grahaṇam / adṛśyam bāhyendriyāgocaram / nanu katham adṛśyaṃ ca bhavatīty /",
    "GSP27motik_3u:792_5": "atrāha kvāpīti / kvāpi yāti anirvācye kasmin cittattve ekatāṃ yāti / anyatayā sphuratīti",
    "GSP27motik_3u:792_6": "yāvat / ata eva vinaśyati adarśanaṃ gacchati / na hi bhāsamānasya sarvathā vināśo",
    "GSP27motik_3u:792_7": "yuktaḥ / śuktikārajatasyāpi sarvathā vināśaprasaṅgāt / na hi śuktikārajataṃ sarvathā",
    "GSP27motik_3u:792_8": "vinaśyati / kiṃ tu śuktibhāvena sphurati //MT_3,9.47-48 //",
    "GSP27motik_3u:793": "nanu bhāsamānasyaitasya jagataḥ nāśe kiṃ śiṣyate / bhāsamānasya śuktikārajatasya nāśe hi śuktikā śiṣyate ity / atrāha",
    "GSP27motik_3u:794_0": "tataḥ stimitagambhīraṃ na tejo na tamas tatam / anākhyam anabhivyaktaṃ sat kiñcid",
    "GSP27motik_3u:794_1": "avaśiṣyate //MU_3,9.49 //tataḥ dṛśyanāśānantaram / kiñcit arthāt dṛśyavināśasākṣisvarūpaṃ",
    "GSP27motik_3u:794_2": "kim api anirvācyaṃ vastu / śiṣyate śiṣṭaṃ bhavati / anyathā bhāsamānasya iyataḥ jagataḥ",
    "GSP27motik_3u:794_3": "kutrāvasthānaṃ syān / na hi bhāsamānasya vināśo ghaṭasvarūpanāśavat yuktaḥ / śuktikārajatanāśavad",
    "GSP27motik_3u:794_4": "anyarūpatayā sphuraṇamātrarūpatvāt / anyarūpatayā sphuraṇaṃ prādhānyaṃ vinā nopapadyata",
    "GSP27motik_3u:794_5": "iti / kiñcit kathambhūtam / stimitagambhīram / stimitam cetyaunmukhyākhyaspandarahitam /",
    "GSP27motik_3u:794_6": "gambhīram svaviṣayāvagāhitrabhāvenāvagāhanakriyāviṣayatvābhāvena ca avagāhitum aśakyam /",
    "GSP27motik_3u:794_7": "tādṛśaṃ ca tat tādṛśaṃ ceti / punaḥ kathambhūtaṃ / na tejaḥ śuddhacinmātrarūpatvena",
    "GSP27motik_3u:794_8": "jīvādisvarūpalaukikacetanavyatiriktam ity arthaḥ / tathā na tamaḥ jaḍapadārthavyatiriktam",
    "GSP27motik_3u:794_9": "ity arthaḥ / atha vā cinmātrarūpatvena cetyasvarūpabāhyatejastamovyatiriktam iti",
    "GSP27motik_3u:794_10": "jñeyam / punaḥ kathambhūtam / sarvatrānusyūtam / punaḥ kathambhūtam / anākhyam ākhyākartṛtvenāvasthānāt",
    "GSP27motik_3u:794_11": "ākhyāviṣayatvābhāvāc cākhyātum aśakyam ity arthaḥ / punaḥ kathambhūtaṃ / anabhivyaktam",
    "GSP27motik_3u:794_12": "bāhyāntaḥkaraṇāgocaratvena aprakaṭasvarūpam / kṛtaś ca pūrvam eṣāṃ viśeṣaṇānāṃ hetuhetumadbhāvena",
    "GSP27motik_3u:794_13": "śṛṅkhalābandha iti na punar āyastam //MT_3,9.49 //",
    "GSP27motik_3u:795": "avaśiṣṭatayā proktaṃ vastu punar api vistareṇa viśinaṣṭi",
    "GSP27motik_3u:796": "na śūnyaṃ nāpi cākāśaṃ na dṛśyaṃ na ca darśanam / na ca bhūtapadārthaugho yad anantatayā sthitam //MU_3,9.50//",
    "GSP27motik_3u:797_0": "anantatayā anantabhāvena / sthitaṃ yat vastu / śūnyaṃ na bhavati / tattve hi jagadadhiṣṭhānatvam",
    "GSP27motik_3u:797_1": "ayuktaṃ syāt / na hi śūnyaṃ kasyāpi adhiṣṭhānaṃ dṛṣṭam / tatra bhāsamānasya picchikādeḥ",
    "GSP27motik_3u:797_2": "nāyanaraśmyadhiṣṭhānatvāt / tathā yat vastu / ākāśaṃ na bhavati / proktanyāyena śūnyavyatiriktatvāt /",
    "GSP27motik_3u:797_3": "ākāśasya ca śūnyaikamayatvāt / yat dṛśyaṃ na bhavati / kevaladraṣṭṛsvarūpatvāt /",
    "GSP27motik_3u:797_4": "yat vastu / darśanam na bhavati / draṣṭṛdṛśyānapekṣasiddhikatvāt / yat bhūtapadārthaughaḥ",
    "GSP27motik_3u:797_5": "na bhavati / tattve hi jaḍaṃ syāt //MT_3,9.50 //",
    "GSP27motik_3u:798": "kim apy avyapadeśātma pūrṇāt pūrṇatarākṛti / na san nāsan na sadasan nābhāvo bhavanaṃ na ca //MU_3,9.51//",
    "GSP27motik_3u:799_0": "pūrṇāt pūrṇatvenābhimatāt ākāśādeḥ / pūrṇatarākṛti pūrṇatarākāram / yat vastu / kim",
    "GSP27motik_3u:799_1": "apy avyapadeśātma kim apy anirvācyasvarūpaṃ bhavati / tathā yat sat na bhavati /",
    "GSP27motik_3u:799_2": "[...] jagadadhiṣṭhānatvāyogāt / tathā yat sadasat na bhavati / ubhayadoṣaprasaṅgāt /",
    "GSP27motik_3u:799_3": "tathā yat abhāvaḥ na bhavati / tadviruddhābhāvatayāpy avasthānāt //MT_3,9.51 //",
    "GSP27motik_3u:800": "cinmātraṃ cetyarahitam anantam ajaraṃ śivam / anādimadhyaparyantaṃ yad anādhi nirāmayam //MU_3,9.52//",
    "GSP27motik_3u:801_0": "yat evaṃvidhaṃ bhavati / evaṃvidhaṃ kīdṛg ity apekṣāyām āha cinmātram ityādi / cinmātram",
    "GSP27motik_3u:801_1": "kevalaṃ citsvarūpam / ata eva cetyarahitam cetyārūṣitam / anantam svāntasyāpi sākṣitvena",
    "GSP27motik_3u:801_2": "sthitatvāt / tatra hi anādimadhyaparyantam ādimadhyaparyantavyavasthākārideśakālabhāsakatvāt",
    "GSP27motik_3u:801_3": "ādimadhyaparyantarahitam / anādhi cittābhāvena tadāśritādhirahitam / nirāmayam bhāvābhāvādisvarūparogarahitam //MT_3,9.52 //",
    "GSP27motik_3u:802": "yasmiñ jagat prasphurati dṛṣṭimauktikahaṃsavat / yaś cedaṃ yaś ca naivedaṃ devaḥ sadasadātmakaḥ //MU_3,9.53//",
    "GSP27motik_3u:803_0": "yasmin vastuni / jagat prasphurati adhiṣṭheyatayā vilasati / kathaṃ / dṛṣṭimauktikahaṃsavat /",
    "GSP27motik_3u:803_1": "dṛṣṭau sphuritau mauktikahaṃsau dṛṣṭimauktikahaṃsau / tāv iva tadvat / rogavaśena",
    "GSP27motik_3u:803_2": "hi dṛṣṭyavayavabhūtāḥ raśmayaḥ mauktikabhāvena haṃsabhāvena cākāśe sphuranti / sadasadātmakaḥ",
    "GSP27motik_3u:803_3": "sadasatsvarūpaḥ / anirvācya iti yāvat / yaḥ devaḥ / yaḥ krīḍāśīlaḥ dyotanaśīlaś ca /",
    "GSP27motik_3u:803_4": "idaṃ idantayā viṣayīkṛtaṃ bhāvajātaṃ bhavati / sārabhāvena sthitatvāt / yaḥ devaḥ",
    "GSP27motik_3u:803_5": "idaṃ na bhavati / ahantāsāratvena sthitatvāt //MT_3,9.53 //",
    "GSP27motik_3u:804": "akarṇajihvo 'nāsātvaṅnetraḥ sarvatra sarvadā / yaḥ śṛṇoty āsvādayati jighran spṛśati paśyati //MU_3,9.54//",
    "GSP27motik_3u:805_0": "akarṇajihvaḥ śrotrendriyarasanendriyarahitaḥ / tathā anāsātvaṅnetraḥ ghrāṇendriyatvagindriyanetrendriyarahitaḥ /",
    "GSP27motik_3u:805_1": "yaḥ sarvatra sarvadeśeṣu / sarvadā sarvakāleṣu / śṛṇoti samastaśabdaśravaṇakriyāṃ",
    "GSP27motik_3u:805_2": "karoti / āsvādayati samastāsvādāsvādanakriyāṃ karoti / jighran bhavati / samastagandhaśiṅghaṇakriyāṃ",
    "GSP27motik_3u:805_3": "kurvan bhavati / spṛśati samstasparśasparśanakriyāṃ karoti / paśyati samastarūpadarśanakriyāṃ",
    "GSP27motik_3u:805_4": "karoti / samastadeśakālagatasamastaprasādasamastendriyasāratvena sthitatvāt śravaṇādikriyākartṛtvābhimānagrastasamastadeśakālagatasamastapramātṛbhāvena",
    "GSP27motik_3u:805_5": "vā sthitatvāt / na cendriyasāratvena sthitasyāsyānyendriyāpekṣā yuktā / indriyāṇām",
    "GSP27motik_3u:805_6": "indriyāntaranairapekṣyeṇa tatsārasyāpi tadvat tadapekṣāyāḥ ayuktavāt / kalpyamānānām",
    "GSP27motik_3u:805_7": "api teṣāṃ etatsāratvaṃ vinā nakiñcidrūpatvāpatteḥ / etatsāratve tu etasyaiva tadbhāvenāpi",
    "GSP27motik_3u:805_8": "sthitatvāt / sarvapramātṛbhāvena sthitatve api nendriyāntarāpekṣā / tadindriyair",
    "GSP27motik_3u:805_9": "evendriyamattvena indriyāntarāṇām anupayogitvāt //MT_3,9.54 //",
    "GSP27motik_3u:806": "sa eva sadasadrūpaṃ yenālokena lakṣyate / sargacitram anādyantaṃ kharūpaṃ cāpy arañjanam //MU_3,9.55//",
    "GSP27motik_3u:807_0": "sa eva cinmātrasvarūpaḥ san draṣṭṛtām āpannaḥ sa eva / na tv anyaḥ kaścit / yenālokena",
    "GSP27motik_3u:807_1": "yatsvarūpeṇa / sargacitraṃ jagadrūpaṃ citram / citprakāśena lakṣyate dṛśyate / cidālokaṃ",
    "GSP27motik_3u:807_2": "vinā draṣṭuḥ jagaddarśanāsambhavāt / kathambhūtaṃ sargacitraṃ / sadasadrūpaṃ / phalataḥ",
    "GSP27motik_3u:807_3": "sadasadbhyām anirvacanīyam / punaḥ kathambhūtam / anādyantam anādyantacinmātrasāratvenādyantarahitam",
    "GSP27motik_3u:807_4": "ity arthaḥ / punaḥ kathambhūtaṃ ca / kharūpaṃ ca / ābhāsamātrarūpatvena svapnavat",
    "GSP27motik_3u:807_5": "ākāśarūpaṃ cety arthaḥ / punaḥ kathambhūtam / arañjanam bhāsamānābhiḥ bhāvābhāvarañjanābhiḥ",
    "GSP27motik_3u:807_6": "śuddhatvena paramārthato muktam ity arthaḥ / apiśabdaḥ pādapūraṇārthaḥ //MT_3,9.55 //",
    "GSP27motik_3u:808": "ardhonmīlitadṛgbhrūbhūmadhyatārakavaj jagat / vyomātmaiva sadābhāsaṃ svarūpaṃ yo 'bhipaśyati //MU_3,9.56//",
    "GSP27motik_3u:809_0": "yaḥ svarūpaṃ cinmātrākhyaṃ svabhāvaṃ / jagat naśvaracetyarūpaṃ / paśyati svagocarīkaroti /",
    "GSP27motik_3u:809_1": "kathambhūtam jagat / vyomātmaiva paramārthato jagadrūpatābhāvāt nakiñcidrūpam eva /",
    "GSP27motik_3u:809_2": "punaḥ kathambhūtaṃ / sadābhāsaṃ sad ivābhāsata iti sadābhāsam / paramārthato na sad",
    "GSP27motik_3u:809_3": "ity arthaḥ / kathaṃ paśyati / ardhonmīlitadṛgbhrūbhūmadhyatārakavat / ardham unmīlitā",
    "GSP27motik_3u:809_4": "dṛk yena / saḥ ardhonmīlitadṛk / bhruvau eva bhūḥ sthānaṃ / tasyā madhyaṃ bhrūbhūmadhyaṃ /",
    "GSP27motik_3u:809_5": "ardhonmīlitadṛśaḥ bhrūbhūmadhye bhāsamānā yā tārakā / tadvat / ardhonmīlitanetraḥ",
    "GSP27motik_3u:809_6": "puruṣaḥ svabhrūmadhye svadṛṣṭiraśmim eva tārakākārāṃ yathā paśyati / tathety arthaḥ /",
    "GSP27motik_3u:809_7": "abhinayagamyaś cārthaḥ //MT_3,9.56 //",
    "GSP27motik_3u:810": "yasyānyad asti na vibhoḥ kāraṇaṃ śaśaśṛṅgavat / yasyedaṃ ca jagat kāryaṃ taraṅgaugha ivāmbhasaḥ //MU_3,9.57//",
    "GSP27motik_3u:811_0": "yasya vibhoḥ kāraṇaṃ nāstīty arthaḥ / nanu kathaṃ nāsya kāraṇam asti / satyam / tatkāraṇaṃ",
    "GSP27motik_3u:811_1": "cidrūpam acidrūpaṃ vā / nāntyaḥ cidrūpaṃ prati acidrūpakāraṇatvāyogāt / ādye tu sa",
    "GSP27motik_3u:811_2": "eva cidrūpaḥ cidrūpasya svasya kāraṇaṃ kathaṃ syāt / iti sarvasya jagataḥ tatkāryatvaṃ",
    "GSP27motik_3u:811_3": "kathayati yasyedam iti / jagataḥ cinmātrakāryatvaṃ svapnajagadvaj jñeyam //MT_3,9.57 //",
    "GSP27motik_3u:812": "jvalataḥ sarvato 'jasraṃ cittasthālīṣu tiṣṭhataḥ / yasya cinmātradīpasya bhāsā bhāti jagattrayam //MU_3,9.58//",
    "GSP27motik_3u:813_0": "yasya cinmātradīpasya / dīpatvaṃ cāsya prakāśakatvena jñeyam / bhāsā indriyadvāranirgatayā",
    "GSP27motik_3u:813_1": "citprabhayā / jagattrayam avasthātraye bhāsamānaṃ prapañcatrayaṃ / bhāti sphurati /",
    "GSP27motik_3u:813_2": "kathambhūtasya / sarvataḥ sarvatra / jvalataḥ sarvaṃ prakaṭayituṃ samarthasyety arthaḥ /",
    "GSP27motik_3u:813_3": "punaḥ kathambhūtasya / cittasthālīṣu cittarūpeṣu pātreṣu / tiṣṭhataḥ sārabhāvena",
    "GSP27motik_3u:813_4": "sthitavataḥ / yuktaṃ ca dīpasya pātreṣv avasthānam / yady api suṣuptau cittaṃ līyata",
    "GSP27motik_3u:813_5": "eva tathāpi bījatvenātrāsyāvasthānāt evam uktam / bahir api bhūrbhuvassvarākhyaṃ",
    "GSP27motik_3u:813_6": "jagattrayaṃ cittenaiva bhāti //MT_3,9.58 //",
    "GSP27motik_3u:814": "yaṃ vinārkādayo 'py ete prakāśās timiropamāḥ / sati yasmin pravartante trijaganmṛgatṛṣṇikāḥ //MU_3,9.59//",
    "GSP27motik_3u:815_0": "yaṃ vinā cakṣurindriyasārabhāvena sthitaṃ yaṃ vinā / ete dṛśyamānāḥ / arkādayo 'pi",
    "GSP27motik_3u:815_1": "timiropamā andhakārasadṛśāḥ / bhavanti / cakṣuṣā aprakāśitāḥ sūryādayo hi sphuṭam",
    "GSP27motik_3u:815_2": "evāndhakārasadṛśā eva / satīti / yathā sūryasannidhāne mṛgatṛṣṇikāḥ pravartante /",
    "GSP27motik_3u:815_3": "tathā yatsannidhāne trijagad ity arthaḥ //MT_3,9.59 //",
    "GSP27motik_3u:816": "saspande samudetīva niḥspande 'ntargateva ca / iyaṃ yasmiñ jagallakṣmīr alāta iva cakratā //MU_3,9.60//",
    "GSP27motik_3u:817_0": "yasmin saspande dṛśyaunmukhyākhyaspandayukte sati / jagallakṣmīḥ samudetīva / niḥspande",
    "GSP27motik_3u:817_1": "sati / antargateva tadantargateva ca bhavati / paramārthato nodeti nāntargacchatīti",
    "GSP27motik_3u:817_2": "ivaśabdopādānam / kasminn ivālāta iva / yathālāte saspande bhrāmite sati / cakratā",
    "GSP27motik_3u:817_3": "cakrākāratvam / udeti / aspande sati / alātāntargateva bhavati / tathety arthaḥ //MT_3,9.60 //",
    "GSP27motik_3u:818": "jagannirmāṇavilayavilāso vyāpako mahān / spandāspandātmako yasya svabhāvo nirmalo 'kṣayaḥ //MU_3,9.61//",
    "GSP27motik_3u:819_0": "jagannirmāṇavilayavilāsaḥ jagatsṛṣṭisaṃhāravilāsaḥ / yasyākṣayaḥ nāśarahitaḥ / nirmalaḥ",
    "GSP27motik_3u:819_1": "bhedamālinyādūṣitaḥ / mahān mahattvayukta / ata eva vyāpakaḥ / svabhāvaḥ svarūpam",
    "GSP27motik_3u:819_2": "eva / bhavati / na tv anyat / kathaṃ / sṛṣṭisaṃhāravilāsaḥ cetyamāno 'cetyamāno vā",
    "GSP27motik_3u:819_3": "ity etasyāsatkalpatvād alaṃ taccintayādye cidviṣayatayā cidantargatatvāt tadrūpa",
    "GSP27motik_3u:819_4": "eveti na virodhaḥ / kathambhūtaḥ / spandāspandātmakaḥ spandāspandasvarūpaḥ / tatra",
    "GSP27motik_3u:819_5": "sṛṣṭivilāsaḥ spandamayaḥ / aspandamayaḥ saṃhāravilāsaḥ //MT_3,9.61 //",
    "GSP27motik_3u:820": "spandāspandamayī yasya pavanasyeva sarvagā / sattā nāmnaiva bhinneva vyavahārān na vastutaḥ //MU_3,9.62//",
    "GSP27motik_3u:821_0": "yasya spandāspandamayī sattā / cetyaunmukhyayuktā sattā spandamayī / tadrahitāspandamayī /",
    "GSP27motik_3u:821_1": "vyavahārān nāmnaiva vyavahārārthaṃ kṛtena nāmnā eva / bhinnā iva / kathambhūtā /",
    "GSP27motik_3u:821_2": "sarvagā viśve taduttīrṇe ca svarūpe gatā / kasyeva / pavanasyeva / pavanasya spandamayī",
    "GSP27motik_3u:821_3": "sattā yayā vṛkṣādayaḥ kampante / 'spandamayī ākāśasvarūpā / nanu kathaṃ spandāspandamayyāḥ",
    "GSP27motik_3u:821_4": "sattāyā ekatvaṃ / satyaṃ / saspandasya niḥspandasya ca jalasyaikatvaṃ yathā nipuṇair",
    "GSP27motik_3u:821_5": "niścīyate tathātrāpīti na virodhaḥ //MT_3,9.62 //",
    "GSP27motik_3u:822": "sarvadaiva prabuddho yaḥ supto yaḥ sarvadaiva ca / na prasupto na buddhaś ca yaḥ sarvatraiva sarvadā //MU_3,9.63//",
    "GSP27motik_3u:823_0": "yaḥ sarvadaiva sarvāsu daśāsv eva / prabuddhaḥ sākṣitayāvasthānāt prakṛṣṭajñānayukta",
    "GSP27motik_3u:823_1": "eva / yaḥ sarvadā eva suptaś ca / tatparāmarśarahitatvāt suptiṃ gataś ca bhavati /",
    "GSP27motik_3u:823_2": "yaḥ sarvatraiva sarvadeśeṣu eva / sarvadā sarvāvasthāviśeṣeṣu / prasupto na bhavati /",
    "GSP27motik_3u:823_3": "nityaṃ bodharūpatvāt / buddhaś ca na bhavati / upekṣayā svaparāmarśe 'pi vimukhatvāt //MT_3,9.63 //",
    "GSP27motik_3u:824": "yadaspandaḥ śivaṃ śāntaṃ yatspandas trijagatsthitiḥ / spandāspandavilāsātmā ya eko bharitākṛtiḥ //MU_3,9.64//",
    "GSP27motik_3u:825_0": "iti / yadaspandaḥ yaccetyaunmukhyarāhityam / śāntaṃ kṣobharahitaṃ / śivam ānandaḥ /",
    "GSP27motik_3u:825_1": "bhavati / yatspandaḥ yaccetyaunmukhyam / trijagatsthitiḥ trijagatsattā / bhavati /",
    "GSP27motik_3u:825_2": "yaḥ ekaḥ spandāspandavilāsātmā cetyaunmukhyatāyuktatadrahitasvarūpaḥ / bhavati /",
    "GSP27motik_3u:825_3": "kathambhūtaḥ / bharitākṛtiḥ / bharitā sarvamayī / ākṛtiḥ svarūpaṃ yasya / tādṛśaḥ /",
    "GSP27motik_3u:825_4": "ekasya yugapatspandamayatvaṃ vaicitryāvaham //MT_3,9.64 //",
    "GSP27motik_3u:826": "āmoda iva puṣpeṣu na naśyati vināśiṣu / pratyakṣastho 'py athāgrāhyaḥ śauklyaṃ śuklapaṭeṣv iva //MU_3,9.65//",
    "GSP27motik_3u:827_0": "yaḥ vināśiṣu padārtheṣu / na naśyati tannāśe 'pi tadupādānatayā sūkṣmatvenāvasthānāt /",
    "GSP27motik_3u:827_1": "na hi ghaṭe naṣṭe 'pi tadapekṣayā sūkṣmam upādānabhūtaṃ mṛtsvarūpaṃ naśyati / ka",
    "GSP27motik_3u:827_2": "ivāmoda iva / yathā puṣpe naṣṭe 'pi tadāmodaḥ ākāśe bhrāmyan kiñcit kālaṃ na naśyati /",
    "GSP27motik_3u:827_3": "tathety arthaḥ / yaḥ agrāhyaḥ kenāpi bāhyenāntareṇa vendriyeṇa grahītuṃ śakyo na",
    "GSP27motik_3u:827_4": "bhavati / kathambhūto 'pi / pratyakṣastho 'pi pratyakṣe vartamāno 'pi / na hi kasyacit",
    "GSP27motik_3u:827_5": "svātmāpratyakṣaḥ nāham atrāsmīti / kim iva / śauklyam iva / yathā paṭe vartamānaṃ",
    "GSP27motik_3u:827_6": "śuklatvaṃ pratyakṣam api na hastena grāhyaṃ bhavati / tathety arthaḥ //MT_3,9.65 //",
    "GSP27motik_3u:828": "mūkopamo 'pi yo vaktā mantā yo 'py upalopamaḥ / yo bhoktā nityatṛpto 'pi kartā yaś cāpy akiñcana //MU_3,9.66//",
    "GSP27motik_3u:829_0": "yaḥ vaktā bhavati / sarvavaktṛrūpatayā sthitatvāt / kathambhūto 'pi / mūkopamo 'pi",
    "GSP27motik_3u:829_1": "mūkopamatvaṃ cāsya nirvikalpatvāt / yaḥ mantāpi jñātā / na hi taṃ vinā ko 'py anyo",
    "GSP27motik_3u:829_2": "mantā nāma syāt / upalopamaḥ bhavati / cinmātrasvarūpatvena mantṛtvaleparahitatvāt /",
    "GSP27motik_3u:829_3": "yaḥ nityatṛpto 'pi parānandarūpatvena sarvadaiva svenaiva tṛpto 'pi / bhoktā bhavati /",
    "GSP27motik_3u:829_4": "bhoktuḥ tadrūpatānapāyāt / yaḥ kartāpi sarvakartṝṇāṃ sāmarthyāpādakatvena kartṛtvam",
    "GSP27motik_3u:829_5": "āpanno 'pi / akiñcana bhavati / kiñcanātra kartā jñeyaḥ / kartāto na bhavatīty arthaḥ /",
    "GSP27motik_3u:829_6": "akartṛtvaṃ cāsya nakiñcanatvenaiva jñeyam / kartṛtvasya kiñcidrūpatvāt //MT_3,9.66 //",
    "GSP27motik_3u:830": "yo 'naṅgo 'pi samastāṅgaḥ sahasrakaralocanaḥ / na kiñcit saṃsthitenāpi yena vyāptam idaṃ jagat //MU_3,9.67//",
    "GSP27motik_3u:831_0": "yaḥ anaṅgo 'pi śuddhacinmātratvenāṅgarahito 'pi / samastāṅgo bhavati / yaḥ kathambhūtaḥ /",
    "GSP27motik_3u:831_1": "sahasrakaralocanaḥ / sahasrapadam atrānantatāvācakaṃ / tena anantakaralocana ity",
    "GSP27motik_3u:831_2": "arthaḥ / anantakaralocanatvaṃ cāsyānantadehe svātmabhūtatayā jñeyam / sahasreti viśeṣaṇadvāreṇa",
    "GSP27motik_3u:831_3": "hetuḥ / tathā yena sarvam idaṃ vyāptam / anyathā kiṃmayam etat syād iti bhāvaḥ /",
    "GSP27motik_3u:831_4": "yena kathambhūtenāpi / na saṃsthitenāpi kutrāpi na vartamānenāpi / kathaṃ / kiñcit",
    "GSP27motik_3u:831_5": "leśenāpīty arthaḥ / nasaṃsthitatvaṃ vāsya grahītum aśakyatvāt //MT_3,9.67 //",
    "GSP27motik_3u:832": "nirindriyabalasyāpi yasyāśeṣendriyakriyāḥ / yasya nirmanaso 'py etā manonirmāṇarītayaḥ //MU_3,9.68//",
    "GSP27motik_3u:833_0": "yasyāśeṣendriyakriyāḥ bhavanti / kathambhūtasyāpi / nirindriyabalasyāpi / aśeṣendriyakriyatvam",
    "GSP27motik_3u:833_1": "asyendriyasārarūpatayā / yasya nirmanaso 'pi nirvikalpacinmātratayā manorūpasyāpi /",
    "GSP27motik_3u:833_2": "manonirmāṇarītayaḥ bhavanti / anyathā yena tena rūpeṇa bhāsamānānām āsāṃ kuta utthānaṃ",
    "GSP27motik_3u:833_3": "syāt //MT_3,9.68 //",
    "GSP27motik_3u:834": "yadanālocanād bhānti saṃsāroragabhītayaḥ / yasmin dṛṣṭe palāyante sarvathā sarvadetayaḥ //MU_3,9.69//",
    "GSP27motik_3u:835_0": "yadanālocanāt yadviṣayasamyagjñānābhāvāt / saṃsāroragabhītayaḥ saṃsārākhyasarpodbhavāni",
    "GSP27motik_3u:835_1": "bhayāni / bhānti vilasanti / yathā rajjusamyagjñānābhāvāt uragabhītayaḥ sphurantīty",
    "GSP27motik_3u:835_2": "uragapadābhiprāyaḥ / paramātmājñānād eva hi tasmin saṃsāraḥ tadbhītayaś ca bhānti /",
    "GSP27motik_3u:835_3": "yasmin paramātmani / dṛṣṭe svarūpatvenānubhūte sati / sarvathā sarvaprakāreṇa vartamānā /",
    "GSP27motik_3u:835_4": "ītayaḥ bādhāḥ / sarvadā sarvakāleṣu / palāyante dūre gacchanti / ītīnāṃ palāyanam",
    "GSP27motik_3u:835_5": "ītirūpatāviparyayeṇa paramātmarūpatājñānam eva / tāsām api paramārthataḥ tadrūpatvāt //MT_3,9.69 //",
    "GSP27motik_3u:836": "sākṣiṇi sphāra ābhāse dhruve dīpa iva kriyāḥ / sati yasmin pravartante citrehāḥ spandapūrvikāḥ //MU_3,9.70//",
    "GSP27motik_3u:837_0": "sākṣiṇi sarvāsāṃ staimityaspandāvasthānāṃ grāhakatvena sākṣibhūte / sphāre vyāpake /",
    "GSP27motik_3u:837_1": "ābhāse sphurattaikasāre / dhruve udāsīne / yasmin sati sannidhimātraṃ bhajati sati /",
    "GSP27motik_3u:837_2": "citrehāḥ nānāvidhāḥ manovyāpārāḥ / kathambhūtāḥ / spandapūrvikāḥ śarīraceṣṭāḥ / pravartante /",
    "GSP27motik_3u:837_3": "tatsahitā ity arthaḥ / asati āntare kasmin cittattve vikalpānāṃ śarīraceṣṭānāṃ cotthānaṃ",
    "GSP27motik_3u:837_4": "yuktaṃ na syād iti bhāvaḥ / kā iva / kriyā iva lokakriyā iva / yathā dīpe sannidhimātraṃ",
    "GSP27motik_3u:837_5": "bhajati lokakriyā svayam eva pravartante / tathety arthaḥ //MT_3,9.70 //",
    "GSP27motik_3u:838": "yasmād ghaṭapaṭākārapadārthaśatapaṅktayaḥ / taraṅgakaṇakallolavīcayo vāridher iva //MU_3,9.71//",
    "GSP27motik_3u:839_0": "yasmād upādānabhūtāt / yataḥ ghaṭapaṭākārapadārthaśatapaṅktayaḥ ghaṭapaṭasvarūpāḥ",
    "GSP27motik_3u:839_1": "padārthaśatasamūhāḥ / bhavanti / yady api paramāṇvāder evopādānatvam anyair uktaṃ",
    "GSP27motik_3u:839_2": "tathāpi cetanān prati tasyopādānatvābhāvāt kim api cetanācetanasvarūpam upādānaṃ",
    "GSP27motik_3u:839_3": "kalpyam iti na vivādaḥ / kā iva / taraṅgakaṇakallolavīcaya iva / yathā tāḥ ambudheḥ",
    "GSP27motik_3u:839_4": "bhavanti / tathety arthaḥ //MT_3,9.71 //",
    "GSP27motik_3u:840": "sa evānyatayodeti yaḥ padārthaśatabhramaiḥ / kaṭakāṅgadakeyūranūpurair iva kāñcanam //MU_3,9.72//",
    "GSP27motik_3u:841_0": "sa eva cidākhyo 'pūrvarūpeṇa vartamāna evānyatayānyasvarūpeṇodeti udayaṃ yāty / anyasvarūpatām",
    "GSP27motik_3u:841_1": "iva bhajata ity arthaḥ / kaiḥ kṛtvā / padārthaśatabhramaiḥ padārthaśatarūpāḥ bhramāḥ /",
    "GSP27motik_3u:841_2": "taiḥ / padārthaśatair ity arthaḥ / śatapadaṃ cātrānantatāparam / kim iva / kāñcanam",
    "GSP27motik_3u:841_3": "iva / yathā kāñcanaṃ / tad eva kaṭakāṅgadakeyūranūpurair udeti / tathety arthaḥ //MT_3,9.72 //",
    "GSP27motik_3u:842": "yas tvam ekāvabhāsātmā yo 'ham ete janāś ca ye / yaś ca na tvam abuddhātman nāhaṃ naite janāś ca yaḥ //MU_3,9.73//",
    "GSP27motik_3u:843_0": "he abuddhātman adya tāvat ajñātaparamātmatattva / ekāvabhāsātmā kevalajñānasvarūpaḥ /",
    "GSP27motik_3u:843_1": "yaḥ tvam upadeśyabhūtaḥ asti / tvattayā bhātīty arthaḥ / yaḥ aham upadeśakabhūtaḥ",
    "GSP27motik_3u:843_2": "asti / mattayā bhātīty arthaḥ / yaś ca ya ete janāḥ asti / tattayā bhātīty arthaḥ /",
    "GSP27motik_3u:843_3": "sarvatra sāratayā sthitatvāt / nanu paricchinna eva tarhy asau nety āha yaś ceti /",
    "GSP27motik_3u:843_4": "tvattādivikalparahitaśuddhacinmātrarūpeṇa paramārthataḥ sthitatvād ity arthaḥ //MT_3,9.73 //",
    "GSP27motik_3u:844": "anyevāvyatiriktaiva saivāseva ca bhaṅgurā / payasīva taraṅgālī yasmin sphurati dṛśyabhūḥ //MU_3,9.74//",
    "GSP27motik_3u:845_0": "bhaṅgurā naśvarasvabhāvā / dṛśyabhūḥ / dṛśyaṃ dṛśikriyāviṣayo bhāvajātaṃ / tad eva",
    "GSP27motik_3u:845_1": "bhūḥ nānāracanādhāratvāt bhūmiḥ / sā yasminn ādhārabhūte / sphurati vilasati / citsvarūpasya",
    "GSP27motik_3u:845_2": "dṛśyādhāratvaṃ svapnadṛṣṭāntena jñeyaṃ / kathambhūtaivāvyatiriktaiva tato vyatirekam",
    "GSP27motik_3u:845_3": "anāpannaiva / anyevānyavat / bhāsamānety arthaḥ / avyatiriktasyānyatābhāsanaṃ vaicitryāvahaṃ /",
    "GSP27motik_3u:845_4": "vyatirekābhāve 'pi jātivyaktyor iva aikyābhāvam āśaṅkya tanmayatāṃ kathayati saiveti /",
    "GSP27motik_3u:845_5": "saiva na tu leśenāpy atadrūpatāmatī / aseva atadvad bhāsamānā / keva / taraṅgālīva /",
    "GSP27motik_3u:845_6": "taraṅgālyāḥ ca payasi tadrūpatāyām apy atadrūpatayeva bhāsanaṃ sarvapratītisiddham",
    "GSP27motik_3u:845_7": "eva //MT_3,9.74 //",
    "GSP27motik_3u:846": "yataḥ kālasya kalanā yato dṛśyasya dṛśyatā / mānasī kalanā yena yena bhāsāṃ vibhāsanam //MU_3,9.75//",
    "GSP27motik_3u:847_0": "kālasya vartamānādyupādhyasahitasya vastunaḥ / yataḥ kalanā kalpanā bhavati / na",
    "GSP27motik_3u:847_1": "hy āntaraṃ kalpayitāraṃ vinā kālasya kalpanā yukteti bhāvaḥ / yataḥ dṛśyasya dṛśyatā",
    "GSP27motik_3u:847_2": "bhavati / na hi draṣṭāraṃ vinā dṛśyasya dṛśyatvam upapadyate / yena mānasī kalanā",
    "GSP27motik_3u:847_3": "bhavati / na hi sākṣiṇaṃ vinā mano 'pi sidhyati / yena bhāsāṃ ghaṭādijñānānāṃ / vibhāsanaṃ",
    "GSP27motik_3u:847_4": "sphuraṇaṃ / bhavati / na hi jñātāraṃ vinā jñānāny utpadyante //MT_3,9.75 //",
    "GSP27motik_3u:848": "kriyāṃ rūpaṃ rasaṃ gandhaṃ sparśaṃ śabdaṃ ca cetanam / yad vetsi tad asau devo yena vetsi tad apy asau //MU_3,9.76//",
    "GSP27motik_3u:849_0": "kriyām ity anena vetsīty asya sthāne karoṣīty etat sambandhanīyam / tenāyam arthaḥ /",
    "GSP27motik_3u:849_1": "tvaṃ / kriyāṃ yat karoṣi / tat karaṇam / api asau pūrvoktaḥ / devaḥ krīḍākārī / bhavati /",
    "GSP27motik_3u:849_2": "yena karmendriyeṇa karoṣi / tat karmendriyam / apy asau devaḥ bhavati / tathā rūpaṃ",
    "GSP27motik_3u:849_3": "rasaṃ gandhaṃ sparśaṃ śabdaṃ yad vetsi tad vedanam / asau devaḥ bhavati / yena dhīndriyapañcakena",
    "GSP27motik_3u:849_4": "vetsi tad apy asau devaḥ bhavati / tathā cetanam saṅkalpādikaṃ / yad vetsi tad asau",
    "GSP27motik_3u:849_5": "devaḥ bhavati / yenāntaḥkaraṇena / vetsi tad apy asau devaḥ bhavati / etena kriyāphalasya",
    "GSP27motik_3u:849_6": "tatkaraṇasya ca tanmayatā kathitā / kartus tu sā nirvivādasiddhaiva //MT_3,9.76 //",
    "GSP27motik_3u:850": "evaṃ viśeṣaṇadvāreṇa tatsvarūpam uktvā tatpraveśopāyam āha",
    "GSP27motik_3u:851": "draṣṭṛdarśanadṛśyānāṃ madhye yad darśanaṃ sthitam / sādho tadavadhānena svātmānam avabudhyase //MU_3,9.77//",
    "GSP27motik_3u:852_0": "he sādho paramātmabodhārha / tvaṃ tadavadhānena tatrāvadhānadānena / svātmānaṃ svarūpabhūtaṃ",
    "GSP27motik_3u:852_1": "paramātmānam / avabudhyase jānāsi / tatra kutra / draṣṭṛdarśanadṛśyānāṃ trayāṇāṃ /",
    "GSP27motik_3u:852_2": "madhye / yad darśanaṃ sthitaṃ bhavati / ayam atra nirṇayaḥ / sarvo vyavahāraḥ tāvat",
    "GSP27motik_3u:852_3": "tripuṭyām eva sampadyate / tatra draṣṭā kartā / darśanaṃ kriyā / dṛśyam ālambanabhūtaṃ",
    "GSP27motik_3u:852_4": "karma / yadviṣayā kriyotpadyate / karaṇaṃ tv asādhāraṇakāraṇarūpam etebhyo na vyatiricyate /",
    "GSP27motik_3u:852_5": "sāmagryā eva karaṇatvāt / tatrāhaṃ draṣṭety abhimānagrastād draṣṭuḥ grāhyaikarūpadṛśyaviṣayaṃ",
    "GSP27motik_3u:852_6": "darśanam utpadyate / 'nyathā tayoḥ draṣṭṛdṛśyatāyogāt / draṣṭābhimānagrastatvān na",
    "GSP27motik_3u:852_7": "jhagiti śuddhīkartuṃ śakyate / dṛśyaṃ tv atyantajaḍatayā tattulyayogakṣemam evātaḥ",
    "GSP27motik_3u:852_8": "tau hitvā darśana evāvadhānaṃ vihitaṃ / nanu darśanam apy āśrayaviṣayadoṣeṇa dūṣitaṃ /",
    "GSP27motik_3u:852_9": "natarāṃ śuddhīkartuṃ śakyate / satyaṃ / draṣṭari sthitāyā ahantāyāḥ dṛśyasthāyāḥ",
    "GSP27motik_3u:852_10": "jaḍatāyāś ca nivāraṇam aśakyam eva / leśata ubhayasparśadūṣitasya darśanasya tu aṃśabhāvena",
    "GSP27motik_3u:852_11": "sthitadoṣadvayanivāraṇaṃ suśakam eva / tatreyaṃ rītiḥ / darśanaṃ madrūpaṃ nāsti /",
    "GSP27motik_3u:852_12": "sphuṭaṃ madvyatiriktatvāt / madvyatiriktatvaṃ cāsya draṣṭṛtvābhāvāt dṛśyarūpam api",
    "GSP27motik_3u:852_13": "nāsti / grāhakatvāt / ataḥ tābhyāṃ vyatiriktaṃ kim api grahītum aśakyam avyapadeśyaṃ",
    "GSP27motik_3u:852_14": "darśanaṃ nāmāstīti siddhā darśanasya paramātmarūpatā / tato draṣṭṛdṛśyayoś ca sā",
    "GSP27motik_3u:852_15": "siddhataraiva / na hi darśanasambandhavilaye draṣṭṛdṛśyayoḥ sthitiḥ sambhavati /",
    "GSP27motik_3u:852_16": "darśanāśrayatvenaiva draṣṭur draṣṭṛtvāt / tadviṣayatvena ca dṛśyasya dṛśyatvāt /",
    "GSP27motik_3u:852_17": "athavā darśanam atra darśanecchākālīnaṃ jñeyaṃ / tad dhi tadā āśrayaviṣayoparāgābhāvena",
    "GSP27motik_3u:852_18": "śuddhatayaiva sphurati / paścāt tu sthūlatāṃ yāti //MT_3,9.77 //",
    "GSP27motik_3u:853": "pūrvoktaṃ sargāntaślokena saṅgṛhṇāti",
    "GSP27motik_3u:854_0": "ajam ajaram ajāḍyaṃ śāśvataṃ brahma nityaṃ śivam amalam anādyaṃ vandhyavedyair anindyam /",
    "GSP27motik_3u:854_1": "sakalakalanaśūnyaṃ kāraṇaṃ kāraṇānām anubhavanam avedyaṃ vedanaṃ vittvam antaḥ //MU_3,9.78 //",
    "GSP27motik_3u:855_0": "vittvaṃ vettīti yāvat / antaḥ bhavati / sarvasya dṛśyajātasya paryavasānarūpaṃ bhavati /",
    "GSP27motik_3u:855_1": "mahāpralaye śiṣyate iti yāvat / kathambhūtaṃ / ajam sarvadaiva vartamānatvāt / ajaraṃ",
    "GSP27motik_3u:855_2": "śarīravyatiriktatvāt / ajāḍyaṃ manovyatiriktatvāt / śāśvataṃ viśvātmakatve 'pi svarūpād",
    "GSP27motik_3u:855_3": "acyutatvāt / brahma jagadrūpeṇa bṛṃhaṇāt / nityaṃ kālatrayānapāyitvāt / śivaṃ sukhaikarūpatvāt /",
    "GSP27motik_3u:855_4": "amalaṃ bhedamālinyarahitatvāt / anādyaṃ kasyāpi tadādyatvenāvartamānatvāt / vandhyavedyaiḥ",
    "GSP27motik_3u:855_5": "vyarthavedyair / anindyam akadarthitaṃ / tatsthair bhāvābhāvair adūṣitatvāt / sakalakalanaśūnyaṃ",
    "GSP27motik_3u:855_6": "nirvikalpasvarūpatvāt / kāraṇānāṃ kāraṇatvenābhimatānāṃ brahmādīnāṃ / kāraṇaṃ / teṣām",
    "GSP27motik_3u:855_7": "apy ākṛtimattvena sakāraṇatvāt / anubhavanam anubhavasvarūpaṃ / anubhava eva pūrvoktaviśeṣāṇāṃ",
    "GSP27motik_3u:855_8": "sambhavāt / anubhavasvarūpatve 'pi vedyamālinyam āśaṅkyāhāvedyam iti / avedyaṃ vedyasparśādūṣitaṃ /",
    "GSP27motik_3u:855_9": "vedanam / acetyacidrūpam iti yāvat / iti śivam //MT_3,9.78 //",
    "GSP27motik_3u:856": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe navamaḥ sargaḥ // 3,9 //",
    "GSP27motik_3u:857": "oṃ / atra moham āpanna iva śrīrāmaḥ pṛcchati",
    "GSP27motik_3u:858": "mahāpralayasampattau yad etad avaśiṣyate / bhavatv etad anākāraṃ nāma nāsty atra saṃśayaḥ //MU_3,10.1//",
    "GSP27motik_3u:859_0": "atra saṃśayo nāsti / etat vastu / anākāram ākārarahitaṃ / bhavatu / atra mamāpi viśvāso",
    "GSP27motik_3u:859_1": "'stītīti bhāvaḥ / etat kiṃ / mahāpralayasampattau sarvabhāvakṣaye / yat etat sad",
    "GSP27motik_3u:859_2": "vastu / avaśiṣyate avaśiṣṭatayā tiṣṭhati //MT_3,10.1 //",
    "GSP27motik_3u:860": "bahir anubhūyamānākārarahitaśūnyādivasturūpatānirāsas tu tasya na yujyata iti kathayati",
    "GSP27motik_3u:861": "na śūnyaṃ katham etat syān na prakāśaḥ kathaṃ bhavet / kathaṃ vā na tamorūpaṃ kathaṃ vā naiva khātmakam //MU_3,10.2//",
    "GSP27motik_3u:862": "tat śūnyaṃ kathaṃ na bhavet / tad eva bhavatv ity arthaḥ / evaṃ sarvatra yojyam / prakāśaḥ mahābhūtaprakāśaḥ / khātmakam ākāśarūpam //MT_3,10.2//",
    "GSP27motik_3u:863": "kathaṃ vā naiva cidrūpaṃ jīvo vā na kathaṃ bhavet / kathaṃ na buddhitattvaṃ syāt kathaṃ vā na mano bhavet //MU_3,10.3//",
    "GSP27motik_3u:864": "cidrūpatvasyāpi tatra paramārthatayā nivāraṇād etad uktam //MT_3,10.3//",
    "GSP27motik_3u:865": "kathaṃ vā na na kiñcit syāt kathaṃ vā sarvam ity api / anayā ca vacobhaṅgyā mama moha ivoditaḥ //MU_3,10.4//",
    "GSP27motik_3u:866": "na kiñcit kenāpi rūpeṇa sthitaṃ na bhavati / nakiñcittvasyāpi nirākaraṇāt / sarvam ity api kathaṃ vā na bhavati //MT_3,10.4//",
    "GSP27motik_3u:867": "śrīvasiṣṭha uttaram āha",
    "GSP27motik_3u:868": "viṣamo 'yam ati praśno bhavatā samudāhṛtaḥ / bhinadmy enaṃ tv ayatnena naiśaṃ tama ivāṃśumān //MU_3,10.5//",
    "GSP27motik_3u:869_0": "atiśabdo bhinnakramaḥ / bhavatā ayaṃ praśnaḥ ativiṣamaḥ durbodhataraḥ / samudāhṛtaḥ /",
    "GSP27motik_3u:869_1": "tu viśeṣe / 'haṃ enam ayatnena sukhenaiva / bhinadmi / manogranthirūpatvāt praśnasya",
    "GSP27motik_3u:869_2": "bhinadmīti kathanam / ka ivāṃśumān iva sūrya iva / aṃśumān yathā naiśaṃ niśāsambandhi /",
    "GSP27motik_3u:869_3": "tamaḥ bhinatti / tathety arthaḥ //MT_3,10.5 //",
    "GSP27motik_3u:870": "praśnam eva bhinatti",
    "GSP27motik_3u:871": "mahākalpāntasampattau yat tat sad avaśiṣyate / tad rāma na yathā śūnyaṃ tad idaṃ śṛṇu kathyate //MU_3,10.6//",
    "GSP27motik_3u:872_0": "mahākalpāntasampattau turye turyātīte mahāpralayasamayaniṣpattau vā / tat prasiddhaṃ",
    "GSP27motik_3u:872_1": "kenāpi apalapitum aśakyaṃ / he rāma / tat yacchabdakathitaṃ sad vastu / yathā yena",
    "GSP27motik_3u:872_2": "prakāreṇa / śūnyaṃ na bhavati / tat tam eva prakāram / idaṃ samanantaram eva kathyamānaṃ /",
    "GSP27motik_3u:872_3": "śṛṇu / yato mayā kathyate //MT_3,10.6 //",
    "GSP27motik_3u:873": "tad eva kathayati",
    "GSP27motik_3u:874": "anutkīrṇā yathā stambhe saṃsthitā sālabhañjikā / tathā viśvaṃ sthitaṃ tatra tena śūnyaṃ na tat padam //MU_3,10.7//",
    "GSP27motik_3u:875_0": "anutkīrṇā takṣakāreṇa nistakṣya na prakaṭīkṛtā / stambhe saṃsthitatvam asyā agre",
    "GSP27motik_3u:875_1": "prakaṭībhāvāt / viśvasya sadrūpe sthitatvam adyaiva bhāsamānatvād / iti tu viśeṣaḥ /",
    "GSP27motik_3u:875_2": "tat padaṃ paramātmākhyaṃ padam / yadi tac chūnyaṃ syāt tadā jagat kutra bhūyāt /",
    "GSP27motik_3u:875_3": "niradhiṣṭhānasya bhramasyāyuktatvād iti bhāvaḥ / bhedenaiva bhātīty anutkīrṇety uktam //MT_3,10.7 //",
    "GSP27motik_3u:876": "etad evam vistaraṃ kathayati",
    "GSP27motik_3u:877": "ayam itthaṃ mahābhogo jagadākhyo 'vabhāsate / satyo bhavatv asatyo vā yatra tatra kva śūnyatā //MU_3,10.8//",
    "GSP27motik_3u:878_0": "ayam anubhūyamānaḥ vistāraḥ / satyo bhavatu satsvarūpo bhavākhyaḥ / jagad iti nāmadheyaḥ /",
    "GSP27motik_3u:878_1": "mahābhogaḥ mahāvistāraḥ / satyo bhavatu satsvarūpo bhavatv / asatyo vāsatsvarūpo",
    "GSP27motik_3u:878_2": "vā bhavatu / saḥ yatra ādhārabhūte yasmin vastuni / avabhāsate sphurati / tatra kva",
    "GSP27motik_3u:878_3": "śūnyatā / na yukteti bhāvaḥ //MT_3,10.8 //",
    "GSP27motik_3u:879": "yathā na putrikāśūnyaḥ stambho 'nutkīrṇasālikaḥ / tathā tāta jagad brahma tena śūnyaṃ na tat padam //MU_3,10.9//",
    "GSP27motik_3u:880_0": "anutkīrṇasālikaḥ anutkīrṇaputrikaḥ / dārṣṭāntike yojayati tatheti / he tāta he pūjya /",
    "GSP27motik_3u:880_1": "tathety anena pūrvavākyasthaṃ neti śūnya iti ca padadvayam ākṛṣyate / tenāyam arthaḥ /",
    "GSP27motik_3u:880_2": "tathā brahma jagacchūnyaṃ na bhavati / phalitam āha teneti //MT_3,10.9 //",
    "GSP27motik_3u:881": "somyāmbhasi yathā vīcir na cāsti na ca nāsti ca / tathā jagad brahmaṇīdaṃ śūnyāśūnyapadaṃ gatam //MU_3,10.10//",
    "GSP27motik_3u:882_0": "somyāmbhasi kṣobharahite jale / na cāsti / tadānīm alabhyatvāt / na ca nāsti / agre",
    "GSP27motik_3u:882_1": "sphuṭībhaviṣyamāṇatvāt / dārṣṭāntikam āha tatheti / bhāsamānatvād aśūnyapadaṃ gataṃ /",
    "GSP27motik_3u:882_2": "paramārthato nakiñcidrūpatvāc chūnyapadaṃ gatam iti yojyam //MT_3,10.10 //",
    "GSP27motik_3u:883": "nanu tarhi putrikādisādṛśyena siddhā eva brahmaṇi jagatsthitir ity / atrāha",
    "GSP27motik_3u:884": "deśakālādiśāntatvāt putrikāracanaṃ drume / sambhavaty ajadhātau tu kena nāntar vimuhyate //MU_3,10.11//",
    "GSP27motik_3u:885_0": "drume lakṣaṇayā stambhe / putrikāracanaṃ deśavaśena kālavaśena kartrādivaśena ca",
    "GSP27motik_3u:885_1": "sambhavati / tu viśeṣe / ajadhātau navīnaprādurbhāvarahitacidākhyamūlakāraṇaviṣaye /",
    "GSP27motik_3u:885_2": "'ntaḥ manasi / kena puruṣeṇa / na muhyate mohitena bhūyate / 'pi tu sarveṇaivety",
    "GSP27motik_3u:885_3": "arthaḥ / kuto muhyate / deśakālādiśāntatvāt / ādiśabdena kartrādīnāṃ grahaṇam / deśakālakartrādiśānter",
    "GSP27motik_3u:885_4": "ity arthaḥ / tacchāntiś cātra śuddhacinmātratayaiva jñeyā / mohaś ca deśakālādisparśarahite",
    "GSP27motik_3u:885_5": "brahmaṇi kathaṃ jagad bhāti ity evaṃrūpo jñeyaḥ //MT_3,10.11 //",
    "GSP27motik_3u:886": "phalitam āha",
    "GSP27motik_3u:887": "tat stambhaputrikādy etat paramārthajagatsthiteḥ / ekadeśena sadṛśam upamānaṃ na sarvataḥ //MU_3,10.12//",
    "GSP27motik_3u:888_0": "yataḥ deśakālādisambhavena stambhe putrikāracanaṃ yuktaṃ / tacchāntyā tu ciddhātau",
    "GSP27motik_3u:888_1": "tu na yuktam / tat tato hetoḥ / etat samanantaram evoktaṃ stambhaputrikādi / ādiśabdena",
    "GSP27motik_3u:888_2": "vīcyambhasor grahaṇam / paramārthe yā jagatsthitis / tasyāḥ ekadeśena śūnyatānivāraṇamātreṇa /",
    "GSP27motik_3u:888_3": "sadṛśam upamānaṃ bhavati / na sarvataḥ na sarveṇa prakāreṇa / na bhavatīty arthaḥ //MT_3,10.12 //",
    "GSP27motik_3u:889": "jagadādhāratvena śūnyatvaṃ nirasya tadrūpatayā nirasyati",
    "GSP27motik_3u:890": "na kadācid udetīdaṃ parasmān na ca śāmyati / idaṃrūpaṃ kevalaṃ sad brahma svātmani saṃsthitam //MU_3,10.13//",
    "GSP27motik_3u:891_0": "parasmāt paramātmanaḥ / nanu yadi jagan nodeti na ca śāmyati tarhi kim idaṃ bhāsata",
    "GSP27motik_3u:891_1": "ity / atrāha idam iti / kevalam advitīyaṃ / sat satsvarūpaṃ / brahma bṛṃhitaṃ vastu /",
    "GSP27motik_3u:891_2": "svātmani svasvarūpe / saṃsthitaṃ bhavati / kathambhūtaṃ idaṃrūpaṃ / idaṃ śāntyudayasahitaṃ",
    "GSP27motik_3u:891_3": "jagat / rūpaṃ svarūpaṃ / yasya / tat / tādṛśaṃ / śāntyudayasahitasya jagato brahmatvaṃ",
    "GSP27motik_3u:891_4": "brahmāśrayabṛṃhāviṣayatvena jñeyaṃ / bṛṃhāviṣayo hi brahmasvarūpam eva bhavati /",
    "GSP27motik_3u:891_5": "tathā ca brahmaṇaḥ śūnyatvaṃ na yuktam iti bhāvaḥ //MT_3,10.13 //",
    "GSP27motik_3u:892": "aśūnyatvāsambhavena śūnyatvanirāsam āha",
    "GSP27motik_3u:893_0": "aśūnyāpekṣayā śūnyaśabdārthaparikalpanā / aśūnyatvāsambhavataḥ śūnyatvāśūnyate kutaḥ //MU_3,10.14 //aśūnyatvāpekṣayāśūnyatvasya",
    "GSP27motik_3u:893_1": "kiñcidrūpatvasyāpeksayā tad apekṣyety arthaḥ / śūnyatvaparikalpanā / śūnyatvasya",
    "GSP27motik_3u:893_2": "nakiñcidrūpatvasya / parikalpanā kalpanaṃ / bhavati / tataḥ kim ity / atrāha aśūnyatveti /",
    "GSP27motik_3u:893_3": "aśūnyatvāsambhavataḥ uktayuktyā kiñcidrūpatvāsambhavena / śūnyatvāśūnyate nakiñcittvakiñcittve /",
    "GSP27motik_3u:893_4": "kutaḥ / na sta ity arthaḥ / sāpekṣayor ekanāśe dvayor api nāśād iti bhāvaḥ / kiñcidrūpatvābhāvaś",
    "GSP27motik_3u:893_5": "ca nirālambaśuddhacinmātratayā jñeyaḥ //MT_3,10.14 //",
    "GSP27motik_3u:894": "śūnyatvaṃ nivārya prakāśarūpatvaṃ nivārayati",
    "GSP27motik_3u:895": "brahmaṇy ayaṃ prakāśo hi na sambhavati bhūtajaḥ / sūryānalendutārādi kutas tatra kilāvyaye //MU_3,10.15//",
    "GSP27motik_3u:896_0": "ayaṃ netreṇa dṛśyamāṇaḥ / bhūtajaḥ agnyādibhūtotpannaḥ / prakāśaḥ tejaḥ / hi niścaye /",
    "GSP27motik_3u:896_1": "brahmaṇi vyāpake vastuni / na sambhavati / cinmātratayā taduttīrṇatvāt / atra hetutvenottarārdham",
    "GSP27motik_3u:896_2": "āha sūryeti / kilaśabdo hetutvadyotanārthaḥ / avyaye nāśarahite / sūryādīnām ākṛtimattvena",
    "GSP27motik_3u:896_3": "nāśasambhavān nātra sthitir yuktā / tadrūpatāyās tu kā kathā iti bhāvaḥ //MT_3,10.15 //",
    "GSP27motik_3u:897": "tamorūpatvaṃ nivārayati",
    "GSP27motik_3u:898": "mahābhūtaprakāśānām abhāvas tama ucyate / mahābhūtābhāvajaṃ tu tenātra na tamaḥ kvacit //MU_3,10.16//",
    "GSP27motik_3u:899_0": "tejo'bhāvasyaiva tamastvaṃ vādibhiḥ pratipāditam iti bhāvaḥ / phalitam āha mahābhūteti /",
    "GSP27motik_3u:899_1": "tu viśeṣe / mahābhūtābhāvajaṃ lakṣaṇayā mahābhūtaprakāśābhāvāt jātaṃ / tadrūpam iti",
    "GSP27motik_3u:899_2": "yāvat / tamo / 'tra sadvastuni / tena mahābhūtaprakāśābhāvatvena hetunā / nāsti /",
    "GSP27motik_3u:899_3": "kutra / kvacit kasminn apy aṃśe mahābhūtasthityāyatane / mahābhūtapratiyogikābhāvāsambhavena",
    "GSP27motik_3u:899_4": "tamo 'py atra na yuktaṃ / tadrūpasya tu kā katheti bhāvaḥ //MT_3,10.16 //",
    "GSP27motik_3u:900": "nanu tejaso 'bhāve kathaṃ tat prakāśata ity / atrāha",
    "GSP27motik_3u:901": "svānubhūtiprakāśo 'sya kevalaṃ vyomarūpiṇaḥ / yo 'ntar asti sa tenaiva na tv anyenānubhūyate //MU_3,10.17//",
    "GSP27motik_3u:902_0": "vyomarūpiṇaḥ nakiñcidrūpasyāsya sadvastunaḥ / svānubhūtiḥ svāsvarūpabhūtā cāsāv anubhūtiḥ",
    "GSP27motik_3u:902_1": "anubhavaḥ / svānubhūtiḥ / saiva prakāśaḥ prākaṭyakaraṇabhūtaṃ tejaḥ / svānubhūtyaivāsau",
    "GSP27motik_3u:902_2": "bhāti na bāhyatejasety arthaḥ / kathambhūtad ity / atrāha yo 'ntar iti / yo 'ntar",
    "GSP27motik_3u:902_3": "asti / puruṣeṇa sa tenaivākaraṇabhūtena tenaivānubhūyate / svapratītiviṣayatāṃ nīyate /",
    "GSP27motik_3u:902_4": "na tv anyena / anyasya tatra praveśāsambhavāt / svayam evāsāv anubhavo 'nubhavitānubhavanam",
    "GSP27motik_3u:902_5": "anubhūtiviṣayaś ceti / na tatra kasyāpy apekṣeti bhāvaḥ //MT_3,10.17 //",
    "GSP27motik_3u:903": "prakṛtam anusandhatte",
    "GSP27motik_3u:904": "muktaṃ tamaḥprakāśābhyām ity etad ajaraṃ padam / ākāśakośam evainaṃ viddhi kośaṃ jagatsthiteḥ //MU_3,10.18//",
    "GSP27motik_3u:905_0": "iti anena prakāreṇa / etat avaśeṣatayā kathyamānam / ajaraṃ jarādoṣarahitaṃ / padaṃ",
    "GSP27motik_3u:905_1": "sthānaṃ / tamaḥprakāśābhyāṃ tamasā prakāśena ca / muktaṃ bhavati / khātmakatvam asya",
    "GSP27motik_3u:905_2": "nivārayituṃ prastauti / ākāśeti / tvam enaṃ paramātmānam / ākāśakośam eva ākāśamadhyam",
    "GSP27motik_3u:905_3": "eva / jagatsthiteḥ kośaṃ bhāṇḍāgāraṃ / viddhi jānīhi //MT_3,10.18 //",
    "GSP27motik_3u:906": "dṛṣṭāntenaitad eva dṛḍhayati",
    "GSP27motik_3u:907": "bilvasya bilvasaṃjñasya yathā bhedo na kaścana / tatheha brahmajagator na manāg api bhinnatā //MU_3,10.19//",
    "GSP27motik_3u:908_0": "bilvasya bilvaphalasya / bilvasañjñasya bilveti saṃjñāpravṛttinimittasya vastunaḥ /",
    "GSP27motik_3u:908_1": "yathā yena prakāreṇa / kaścana ko 'pi / bhedaḥ nāsti / tathā tena prakāreṇehāsmiṃl",
    "GSP27motik_3u:908_2": "lokatraye / brahmajagator manāg api bhinnatā na bhavati / yad eva brahma tad eva",
    "GSP27motik_3u:908_3": "jagat / yad eva jagat tad eva brahmeti bhāvaḥ / bilvasya bilvamadhyasyeti vā pāṭhaḥ //MT_3,10.19 //",
    "GSP27motik_3u:909": "nanu tathāpi prakṛte kim āyātam ity / atrāha",
    "GSP27motik_3u:910": "salile 'ntar yathā vīcir mṛdo 'ntar ghaṭako yathā / tathā yatra jagatsattā tat kathaṃ khātmakaṃ bhavet //MU_3,10.20//",
    "GSP27motik_3u:911_0": "salile jale / 'ntaḥ vīciḥ yathā bhavati / tathā tena prakāreṇa / yatra yasminn upādānabhūte /",
    "GSP27motik_3u:911_1": "jagatsattā bhavati / tad vastu / khātmakam ākāśasvarūpaṃ / kathaṃ bhavet //MT_3,10.20 //",
    "GSP27motik_3u:912": "cidrūpatānivāraṇārthaṃ prakriyām ārabhate",
    "GSP27motik_3u:913": "mṛjjalādyupamānaśrīḥ sākārātra samā na sā / brahma tv ākāśaviśadaṃ tasyāntaḥsthaṃ tathaiva tat //MU_3,10.21//",
    "GSP27motik_3u:914_0": "mṛjjalādyupamānaśrīḥ / atra brahmaviṣaye / samā yogyā / na bhavati / kuta ity apekṣāyām",
    "GSP27motik_3u:914_1": "āha / sākāreti / yataḥ sākārā ākārasahitā bhavati / sākāratvena kathaṃ mṛjjalāder",
    "GSP27motik_3u:914_2": "upamānayogyatvam ity / atrāha brahmeti / tuḥ viśeṣe / brahmākāśaviśadaṃ nirākāraṃ /",
    "GSP27motik_3u:914_3": "bhavati / sākārasya mṛdādeḥ nirākāraṃ brahma prati upamānatvaṃ na yuktam iti bhāvaḥ /",
    "GSP27motik_3u:914_4": "phalitam āha / tasyeti / tat tato hetoḥ / tadantaḥsthaṃ tadantare sthitaṃ / jagat",
    "GSP27motik_3u:914_5": "tathaiva nirākāraṃ bhavatīty arthaḥ //MT_3,10.21 //",
    "GSP27motik_3u:915": "punar apy upasaṃhāravyājena jagato nirākāratvaṃ sādhayati",
    "GSP27motik_3u:916": "tasmād yādṛk cidākāśam ākāśād api nirmalam / tadantaḥsthaṃ tādṛg eva jagacchabdārthabhāg api //MU_3,10.22//",
    "GSP27motik_3u:917_0": "ākāśād api nirmalatvaṃ cidākāśasya jaḍatvābhāvena jñeyam / tadantaḥsthaṃ jagat /",
    "GSP27motik_3u:917_1": "tādṛg eva nirākāram eva bhavati / kathambhūtam api / jagacchabdārthabhāg api / bhāvapradhāno",
    "GSP27motik_3u:917_2": "nirdeśaḥ / tena jagadrūpatayā bhāsamānatvena jagacchabdārthatābhāg apīty arthaḥ //MT_3,10.22 //",
    "GSP27motik_3u:918": "marice 'ntar yathā taikṣṇyam ṛte bhoktur na lakṣyate / cinmātratvaṃ parākāśe tathā cetyakalāṃ vinā //MU_3,10.23//",
    "GSP27motik_3u:919_0": "yathā kenacit marice 'ntaḥ maricāntare / sthitaṃ taikṣṇyaṃ tiktatā / bhoktuḥ ṛte",
    "GSP27motik_3u:919_1": "na lakṣyate na dṛśyate / bhoktari tu sati tenaiva lakṣyate ity arthaḥ / tathā parākāśe",
    "GSP27motik_3u:919_2": "paramātmani / sthitaṃ cinmātratvaṃ / cetyakalāṃ cetyāṃśaṃ vinā / na lakṣyate / cetyacarvaṇād",
    "GSP27motik_3u:919_3": "eva hi cinmātrasya cinmātratā jñāyate //MT_3,10.23 //",
    "GSP27motik_3u:920": "phalitam āha",
    "GSP27motik_3u:921": "tasmāc cid apy acidrūpā cetyariktatayātmani / jagattā tādṛśy eveyaṃ tādṛṅmātrātmatāvaśā //MU_3,10.24//",
    "GSP27motik_3u:922_0": "tasmāt tato hetoḥ / cetyariktatayā cetyarāhityenātmani cinmātrākhye svasvarūpe /",
    "GSP27motik_3u:922_1": "cid api acid eva bhavati / cetyasyaiva pūrvanayena cinmātratādṛḍhīkaraṇasāmarthyāt",
    "GSP27motik_3u:922_2": "tasya cātrābhāvāt / tasyābhāvaś cātra brahmāntaḥsthatvena brahmatayaiva jñeyaḥ /",
    "GSP27motik_3u:922_3": "brahmābhinne jagaty api acittvam atidiśati / jagatteti / iyaṃ jagattāpi / tādṛśī",
    "GSP27motik_3u:922_4": "eva cidrūpabrahmābhinnatvenācidrūpaiva bhavati / atra hetutayā viśeṣaṇam āha / tādṛṅmātrātmatāvaśeti /",
    "GSP27motik_3u:922_5": "yataḥ tādṛṅmātrātmatāyāḥ acidrūpabrahmamātrasvarūpatāyāḥ / vaśā āyattā / acidbrahmasvarūpiṇīty",
    "GSP27motik_3u:922_6": "arthaḥ / etena brahmajagatoḥ sarvathābhedo 'pi sādhitaḥ / na brahmaṇo 'cidrūpamātratā /",
    "GSP27motik_3u:922_7": "tasyā agre 'pi sādhyamānatvāt //MT_3,10.24 //",
    "GSP27motik_3u:923": "nanu jagataḥ sarvathābhinnatve rūpālokamanaskārāḥ kiṃrūpā ity / atrāha",
    "GSP27motik_3u:924": "rūpālokamanaskārās tanmayā eva netarat / yathāsthitam ato viśvaṃ suṣuptaṃ turyam eva vā //MU_3,10.25//",
    "GSP27motik_3u:925_0": "rūpālokamanaskārāḥ / rūpaṃ nīlapītādi / ālokaḥ taddarśanam karaṇabhūtaḥ prakāśo vā /",
    "GSP27motik_3u:925_1": "manaskāraḥ mānasaḥ parāmarśaḥ / tadviṣayāḥ ete tanmayā eva / evaśabdārtham āha netarad",
    "GSP27motik_3u:925_2": "iti / tanmayatvaṃ caiṣāṃ tadviṣayatvaṃ vināsatkalpatvāt / phalitam āha yatheti /",
    "GSP27motik_3u:925_3": "ato hetoḥ / viśvaṃ jagat / yathāsthitam anena prakāreṇaiva vartamānaṃ / na tu yayā",
    "GSP27motik_3u:925_4": "kayāpi śaktyāntardhim āpāditaṃ / suṣuptaṃ bhavati / suṣuptau bhedasaṃskāram āśaṅkyāha",
    "GSP27motik_3u:925_5": "turyam iti / turyasvarūpacinmātraikamayam eva vā bhavatīty arthaḥ //MT_3,10.25 //",
    "GSP27motik_3u:926": "jagataḥ turyarūpabrahmatvena yogino vyavahāre 'pi brahmamayatām āha",
    "GSP27motik_3u:927": "tena yogī suṣuptātmā vyavahāry api śāntadhīḥ / āste brahma nirābhāsaṃ sarvabhāsāṃ samudgakam //MU_3,10.26//",
    "GSP27motik_3u:928_0": "tena pūrvoktena hetunā / yogī jagadbrahmaikatve samāhitaḥ / brahma brahmasvarūpam /",
    "GSP27motik_3u:928_1": "āste / kuta evaṃrūpa āste / yataḥ vyavahāry api vyavahāraṃ kurvāṇo 'pi / śāntadhīḥ",
    "GSP27motik_3u:928_2": "kṣobharahitabuddhiḥ / īdṛśo 'pi kutaḥ / yataḥ suṣuptātmā prapañcaṃ prati suptāntaḥkaraṇaḥ /",
    "GSP27motik_3u:928_3": "prapañcaṃ prati suptamanaso hi śāntadhītvaṃ yuktam eva / kathambhūtaṃ brahma / nirābhāsaṃ",
    "GSP27motik_3u:928_4": "nānābhāsebhyo niṣkrāntaṃ / taduttīrṇam ity arthaḥ / punaḥ kathambhūtaṃ / sarvabhāsāṃ",
    "GSP27motik_3u:928_5": "sarveṣāṃ ghaṭapaṭādijñānānāṃ / samudgakam udbhūtisthānam //MT_3,10.26 //",
    "GSP27motik_3u:929": "punar api prakṛtaṃ brahmajagadabhedam eva kathayati",
    "GSP27motik_3u:930": "ākāriṇi yathā saumye sthitas toye dravakramaḥ / anākṛtau tathā viśvaṃ sthitaṃ tatsadṛśaṃ pare //MU_3,10.27//",
    "GSP27motik_3u:931_0": "ākāriṇi bāhyendriyagrāhyasvarūpayukte / saumye kṣobharahite / toye / dravakramaḥ",
    "GSP27motik_3u:931_1": "ādyaspandanāsamavāyikāraṇabhūtaguṇaviśeṣaparipāṭī / yathā sthitaḥ bhavati / tathānākṛtau",
    "GSP27motik_3u:931_2": "pare parabrahmaṇi / viśvaṃ sthitaṃ bhavati / kathambhūtaṃ / tatsadṛśam anākṛtīty",
    "GSP27motik_3u:931_3": "arthaḥ / saumye jale yathā sphuṭībhaviṣyamāṇatvena kiñcittvārho 'pi dravākhyo guṇaḥ",
    "GSP27motik_3u:931_4": "tanmayaḥ / tathā bhāsamānatvena bhinnatvārho 'pi prapañcaḥ brahmamaya iti bhāvaḥ //MT_3,10.27 //",
    "GSP27motik_3u:932": "abhedam uktvā tattvam eva kathayati",
    "GSP27motik_3u:933": "pūrṇāt pūrṇaṃ prasarati nirākārān nirākṛti / brahmaṇo viśvam ābhātaṃ tad viśvārthavivarjitam //MU_3,10.28//",
    "GSP27motik_3u:934_0": "pūrṇād brahmaṇaḥ / pūrṇarūpaṃ jagat / prasarati vilasati / prasaraṇaṃ cātra prapañcākrāntabuddhiṃ",
    "GSP27motik_3u:934_1": "śiṣyaṃ prayuktam / nirākārāt brahmaṇaḥ / nirākṛti jagat / prasarati / ataḥ brahmaṇaḥ",
    "GSP27motik_3u:934_2": "yad viśvam ābhātaṃ bhānam āgataṃ / tat viśvārthavivarjitam viśvārthaiḥ ghaṭapaṭādibhiḥ",
    "GSP27motik_3u:934_3": "vivarjitaṃ bhavati / brahmaikamayaṃ bhavatīty arthaḥ //MT_3,10.28 //",
    "GSP27motik_3u:935": "pūrṇāt pūrṇaṃ prasarati saṃsthitaṃ pūrṇam eva tat / ato viśvam anutpannaṃ yac cotpannaṃ tad eva tat //MU_3,10.29//",
    "GSP27motik_3u:936_0": "pūrṇād brahmaṇaḥ / pūrṇarūpaṃ jagat / prasarati vilasati / prasaraṇaṃ saṃsthitaṃ",
    "GSP27motik_3u:936_1": "bhavati / na tu tatprasaraṇena kācit khaṇḍanāsya jāyate ity arthaḥ / phalitam āhāta",
    "GSP27motik_3u:936_2": "iti / ataḥ pūrvoktād dhetoḥ / viśvam anutpannaṃ bhavati / brahmatvena tasya sadā",
    "GSP27motik_3u:936_3": "sthitatvāt / viśvānutpannatvam asahamānaṃ praty āha yac ceti / yat cotpannaṃ bhavati /",
    "GSP27motik_3u:936_4": "tat tad eva brahmaiva / bhavati / utpannasyāpi brahmatvāviruddhatvād ity arthaḥ //MT_3,10.29 //",
    "GSP27motik_3u:937": "etāvatyā prakriyayā siddham acidrūpatvaṃ brahmaṇaḥ kathayati",
    "GSP27motik_3u:938": "cetyāsambhavatas tasmin pade keva cidarthatā / āsvādakāsambhavato marice keva tīkṣṇatā //MU_3,10.30//",
    "GSP27motik_3u:939_0": "ata ity adhyāhāryam / ato hetoḥ / cetyāsambhavataḥ / cetyasya cidviṣayasya jagato /",
    "GSP27motik_3u:939_1": "'sambhavataḥ / tasmin pade brahmasvarūpe pade / keva cidarthatā cicchabdapravṛttinimittatā /",
    "GSP27motik_3u:939_2": "bhavati / na kāpīty arthaḥ / cetyaviṣayīkaraṇenaiva hi citaḥ cid iti nāma yuktam /",
    "GSP27motik_3u:939_3": "cetyābhāve tu tan na yuktam / cetyābhāvaś ca savistaraṃ pūrvaṃ sādhitaḥ / cidarthatāniṣedhaś",
    "GSP27motik_3u:939_4": "cātra taduttīrṇatayā jñeyaḥ na jaḍatayeti / atra samarthakaṃ dṛṣṭāntam āha āsvādaketi /",
    "GSP27motik_3u:939_5": "keva na kāpīty arthaḥ / āsvādakāsambhavata āsvādakāsambhavena ity arthaḥ //MT_3,10.30 //",
    "GSP27motik_3u:940": "punar apy etad eva kathayati",
    "GSP27motik_3u:941": "satyeveyam asatyaiva citeś cittoditā pare / abhāvāt pratibimbasya pratibimbārhatā kutaḥ //MU_3,10.31//",
    "GSP27motik_3u:942_0": "citeḥ cittā citsambandhī cidbhāvaḥ / pare paramātmani / asatyaiva paramārthato 'satsvarūpaiva",
    "GSP27motik_3u:942_1": "satī / satyeva satyavad / uditātra dṛṣṭāntam āha abhāvād iti / darpaṇasyeti śeṣaḥ /",
    "GSP27motik_3u:942_2": "yathā darpaṇasya pratibimbārhatā pratibimbenaiva jñāyate / tadabhāve tu sā na jñāyate /",
    "GSP27motik_3u:942_3": "evaṃ parasya cittā cetyenaiva jñāyate / tadabhāve tu kuto jñāyate iti bhāvaḥ //MT_3,10.31 //",
    "GSP27motik_3u:943": "jīvādirūpatānirāsārthaṃ paramātmatattvaṃ viśinaṣṭi",
    "GSP27motik_3u:944": "paramāṇor api paraṃ tad aṇīyo 'py aṇīyasaḥ / śuddhaṃ sūkṣmaṃ paraṃ śāntaṃ tad ākāśodarād api //MU_3,10.32//",
    "GSP27motik_3u:945_0": "tat brahma / paramāṇor api param aṇīyaḥ atisūkṣmaṃ / bhavati / kathambhūtād api /",
    "GSP27motik_3u:945_1": "aṇīyaso 'pi dvyaṇukādyapekṣayā sūkṣmatarād api / sūkṣmataratvaṃ cāsya bāhyendriyāgrāhyatvena",
    "GSP27motik_3u:945_2": "jñeyam / tat brahma / kathambhūtaṃ / śuddhaṃ rāgādirajo'dūṣitaṃ / sūkṣmaṃ / param",
    "GSP27motik_3u:945_3": "uttīrṇaṃ / śāntaṃ sarvapracāraśūnyaṃ / kasmād api / ākāśodarād api //MT_3,10.32 //",
    "GSP27motik_3u:946": "dikkālādyanavacchinnarūpatvād ativistṛtam / tad anādyantam ābhāsaṃ bhāsanīyavivarjitam //MU_3,10.33//",
    "GSP27motik_3u:947_0": "tat brahmātivistṛtam ativistīrṇaṃ bhavati / kutaḥ / dikkālādyanavacchinnarūpatvāt /",
    "GSP27motik_3u:947_1": "ādiśabdena vastuparigrahaḥ trividhaparicchedaśūnyatvād ity arthaḥ / nanu katham asya",
    "GSP27motik_3u:947_2": "digādiparicchedaśūnyatvaṃ / tathātve 'py ativistṛtatvam iti cet / dik tāvat cetyamānā",
    "GSP27motik_3u:947_3": "na vā / na cet tarhi svayam evāsiddhā katham anyaṃ paricchedayet / cetyamānā cet",
    "GSP27motik_3u:947_4": "tarhi citaiva sā paricchinnā kathaṃ tāṃ paricchedayet / evaṃ kālāder api jñeyam /",
    "GSP27motik_3u:947_5": "digādibhiḥ paricchinnam eva paricchinnaṃ bhavati / tadabhāve tv ativistṛtam eveti",
    "GSP27motik_3u:947_6": "sthitam asyātivistṛtatvam / punaḥ kathambhūtam / anādyantaṃ yathā tathā kalpyamānayor",
    "GSP27motik_3u:947_7": "apy ādyantayoḥ sākṣitvād ādyantarahitam / punaḥ kathambhūtaṃ / bhāsanīyavivarjitam",
    "GSP27motik_3u:947_8": "ābhāsajñeyarahitajñānasvarūpam ity arthaḥ //MT_3,10.33 //",
    "GSP27motik_3u:948": "proktaviśeṣaṇāvaṣṭambhena jīvādirūpatām asya nivārayati",
    "GSP27motik_3u:949": "cidrūpam eva no yatra labhyate tatra jīvatā / kathaṃ syāc cittatākārā vāsanānilarūpiṇī //MU_3,10.34//",
    "GSP27motik_3u:950_0": "yatraivaṃvidhaguṇaviśiṣṭe brahmaṇi / cidrūpam eva bhāvapradhāno nirdeśaḥ cidrūpatvam",
    "GSP27motik_3u:950_1": "eva / no labhyate pūrvanyāyena nānubhūyate / tatra tādṛśe brahmaṇi / jīvatā jīvabhāvaḥ /",
    "GSP27motik_3u:950_2": "kathaṃ syāt / kathambhūtā / cittatākārā cetyaśayanāviṣṭaṃ cittatvaṃ cittaṃ / tadrūpiṇīty",
    "GSP27motik_3u:950_3": "arthaḥ / punaḥ kathambhūtā / vāsanānilarūpiṇī / cetyabhāvanā vāsanā / saiva calattayānilaḥ /",
    "GSP27motik_3u:950_4": "tadrūpiṇī / śuddhā cidrūpatāpi yatra nāsti cetyaśayanāviṣṭāyā jīvatāyāḥ kā tatra",
    "GSP27motik_3u:950_5": "vārteti bhāvaḥ //MT_3,10.34 //",
    "GSP27motik_3u:951": "cidrūpatvābhāvenaiva yugapajjīvāditāṃ nirākaroti",
    "GSP27motik_3u:952": "cidrūpānudayād eva tatra nāsty eva jīvatā / na buddhitā na cittattvaṃ nendriyatvaṃ na vāsanāḥ //MU_3,10.35//",
    "GSP27motik_3u:953_0": "cidrūpānudayād eva citsvarūpānudbhūter eva / na tv anyena hetunā / tadrūpānudayas",
    "GSP27motik_3u:953_1": "tu pūrvaṃ kathitaḥ / sūkṣmarūpeṇa sthitā cetyabhāvanā vāsanā / nanu cidrūpānudayena",
    "GSP27motik_3u:953_2": "katham atra jīvāditā nāsti / satyaṃ / ciducchūnatāyā eva jīvādibhāvena tadrūpatvānudaye",
    "GSP27motik_3u:953_3": "yuktam eva jīvatādyabhāvatvam iti na virodhaḥ //MT_3,10.35 //",
    "GSP27motik_3u:954": "phalitam āha",
    "GSP27motik_3u:955": "evaṃ sthitaṃ layārambhapūrṇam apy ajaraṃ padam / asmaddṛṣṭyā sthitaṃ śāntaṃ śūnyam ākāśato 'dhikam //MU_3,10.36//",
    "GSP27motik_3u:956_0": "layārambhapūrṇaṃ sthitam api ajaraṃ jarākhyaśarīradharmarahitaṃ / padaṃ paramātmalakṣaṇaṃ",
    "GSP27motik_3u:956_1": "sthānam / asmaddṛṣṭyākāśataḥ ākāśāpekṣayādhikaṃ śāntaṃ / tathā śūnyaṃ nakiñcidrūpaṃ /",
    "GSP27motik_3u:956_2": "sthitaṃ bhavati / katham / evaṃ pūrvoktayā yuktyety arthaḥ //MT_3,10.36 //",
    "GSP27motik_3u:957": "paramātmasvarūpaṃ durbodhaṃ jñātvā punar api śrīrāmaḥ pṛcchati",
    "GSP27motik_3u:958": "paramārthasya kiṃ rūpaṃ tasyānantacidākṛteḥ / punar etat samācakṣva nipuṇaṃ bodhavṛddhaye //MU_3,10.37//",
    "GSP27motik_3u:959_0": "tvaṃ punaḥ nipuṇaṃ samyak / bodhavṛddhaye paramātmaviṣayajñānavṛddhaye / etat samācakṣva",
    "GSP27motik_3u:959_1": "kathaya / etat kiṃ / tasya prasiddhasyānantacidākṛteḥ digādyaparicchinnacitsvarūpasya /",
    "GSP27motik_3u:959_2": "paramārthasya satyasvarūpasya paramātmanaḥ / kiṃ rūpam astīti //MT_3,10.37 //",
    "GSP27motik_3u:960": "śrīvasiṣṭha uttaram āha",
    "GSP27motik_3u:961": "mahāpralayasampattau sarvakāraṇakāraṇam / śiṣyate yat paraṃ brahma tad idaṃ varṇyate śṛṇu //MU_3,10.38//",
    "GSP27motik_3u:962_0": "mahāpralayasampattau turye turyātīte mahākalpāntasamaye vā / kāraṇakāraṇaṃ mūlakāraṇaṃ /",
    "GSP27motik_3u:962_1": "yat paraṃ brahma jagadbhāvena bṛṃhāṃ gataṃ paramātmalakṣaṇaṃ vastu / śiṣyate mahāpralayasākṣibhāvena",
    "GSP27motik_3u:962_2": "śiṣṭaṃ bhavati / mayā tad idaṃ varṇyate / 'taḥ tvaṃ śṛṇu //MT_3,10.38 //",
    "GSP27motik_3u:963": "paramātmasvarūpam eva varṇayati",
    "GSP27motik_3u:964": "nāśayitvā svam ātmānaṃ manaso vṛttisaṅkṣaye / yad rūpaṃ yad anākhyeyaṃ tad rūpaṃ tasya vastunaḥ //MU_3,10.39//",
    "GSP27motik_3u:965_0": "tasya vastunaḥ paraṃ brahmāparaparyāyasya paramātmalakṣaṇasya vastunaḥ / tat rūpaṃ",
    "GSP27motik_3u:965_1": "bhavati / tat kiṃ / yat tad rūpaṃ / śiṣyata iti śeṣaḥ / śiṣyate svanāśasākṣibhāvena",
    "GSP27motik_3u:965_2": "śiṣṭaṃ bhavati / kasya / manasaḥ / kiṃ kṛtvā / svam ātmānaṃ nāśayitvā śuddhacinmātre",
    "GSP27motik_3u:965_3": "layaṃ nītvā / kasmin sati / vṛttisaṅkṣaye vṛttināśe sati ity arthaḥ / tad rūpaṃ kiṃ /",
    "GSP27motik_3u:965_4": "yat anākhyeyaṃ bhavati / atiśuddhatvena ākhyāyogyaṃ na bhavatīty arthaḥ / ayaṃ bhāvaḥ /",
    "GSP27motik_3u:965_5": "manasaiva manaḥ chittveti nyāyena kiñcinmātraṃ samyakjñānena saṃsārakalanābhyo niṣkrāntaṃ",
    "GSP27motik_3u:965_6": "śuddhaṃ manaḥ bhāvanābalena śuddhāśuddhavṛttikṣayeṇa hetunā śuddhāśuddhaṃ svaṃ rūpaṃ",
    "GSP27motik_3u:965_7": "nāśayati / tataḥ tan manaḥ śuddhatare kutrāpy anākhyeye layībhūtam anākhyeyaṃ bhavati /",
    "GSP27motik_3u:965_8": "etadrūpatā ca suṣuptau sarvair anubhūyate / kiṃ tu mūḍhatāmiśrā / tac ca mano yadā",
    "GSP27motik_3u:965_9": "tādṛk syāt tadāsya paramātmatābhāvaḥ bhavatīti / tatraiva yoginā sāvadhānena bhāvyam",
    "GSP27motik_3u:965_10": "iti //MT_3,10.39 //",
    "GSP27motik_3u:966": "nāsti dṛśyaṃ jagad draṣṭā dṛśyābhāvād vilīnavat / bhātīti bhāsanaṃ yat syāt tad rūpaṃ tasya vastunaḥ //MU_3,10.40//",
    "GSP27motik_3u:967_0": "tasya vastunaḥ paramātmalakṣaṇasya vastunaḥ / tad rūpaṃ bhavati / tat kiṃ / yad iti",
    "GSP27motik_3u:967_1": "evaṃ / bhāsanaṃ sphuraṇaṃ syāt / iti kim / iti dṛśyaṃ dṛśikriyāviṣayo / jagat nāsti",
    "GSP27motik_3u:967_2": "pratītimātrasiddhatvāt / draṣṭā dṛśikriyākartā / dṛśyābhāvād vilīnavat līna iva /",
    "GSP27motik_3u:967_3": "bhātīti / ayaṃ bhāvaḥ / pūrvaṃ samyagjñānena dṛśyātyantābhāvo yuktyā niśceyaḥ / tataḥ",
    "GSP27motik_3u:967_4": "dṛśyātyantābhāvena draṣṭāpi layībhūta iva bhavati / tataś ca draṣṭā dṛśyaṃ ca nāstīti",
    "GSP27motik_3u:967_5": "sphurati / tatsphuraṇaṃ ca draṣṭṛdṛśyaleparahitatvena nakiñcidrūpatvād anākhyeyaṃ",
    "GSP27motik_3u:967_6": "bhavati / tad eva ca paramātmasvarūpam iti / tatra yoginā sāvadhānena bhāvyam iti //MT_3,10.40 //",
    "GSP27motik_3u:968": "citer jīvasvabhāvo yo yadi cetyonmukho vapuḥ / cinmātraṃ vimalaṃ śāntaṃ tat tat kāraṇakāraṇam //MU_3,10.41//",
    "GSP27motik_3u:969_0": "tat prasiddhaṃ / tac cinmātraṃ / kāraṇakāraṇaṃ mūlakāraṇabhūtaṃ paramātmasvarūpaṃ",
    "GSP27motik_3u:969_1": "bhavati / tat cinmātraṃ kiṃ / citeḥ jīvopādānakāraṇabhūtāyāḥ citeḥ / vapuḥ svarūpaṃ /",
    "GSP27motik_3u:969_2": "cinmātrasvarūpatvāt citeḥ / punaḥ kathambhūtaṃ / vimalaṃ cetyamālinyenādūṣitaṃ /",
    "GSP27motik_3u:969_3": "punaḥ kathambhūtaṃ / śāntaṃ cetyakṣatakṣobharahitaṃ / tat cinmātraṃ kiṃ / yaḥ jīvasvabhāvaḥ",
    "GSP27motik_3u:969_4": "jīvasya rūpo / bhavati / svabhāvaśabdāpekṣayā yacchabdasya puṃliṅgatā / nanu kadāsau",
    "GSP27motik_3u:969_5": "jīvasvabhāvo bhavatīty āha yadīti / yadi cetyonmukhaḥ syāt / cetyonmukhāyāḥ citer",
    "GSP27motik_3u:969_6": "eva jīvatvāt / ayaṃ bhāvaḥ / yac cinmātraṃ cetyonmukhaṃ sat jīvatāṃ yāti tad eva",
    "GSP27motik_3u:969_7": "samyagjñānena cetyāsattvaṃ niścitya śuddhīkṛtaṃ sat anākhyeyaṃ bhavati / tad eva",
    "GSP27motik_3u:969_8": "ca paramātmarūpam iti / tatra yoginā sāvadhānena bhāvyam iti / citiś ca svaparāmarśakāritayā",
    "GSP27motik_3u:969_9": "parāmarśakartṛtvena parāmarśaviṣayatvena ca dvividhāsti / tatra prathamāyāḥ cinmātram",
    "GSP27motik_3u:969_10": "iti nāma dvitīyasyāḥ citir iti //MT_3,10.41 //",
    "GSP27motik_3u:970": "aṅguṣṭhasyātha vāṅgulyā vātādyasparśane sati / jīvataś cetaso rūpaṃ yat tat paramam ātmanaḥ //MU_3,10.42//",
    "GSP27motik_3u:971_0": "rūpam iti śeṣaḥ / tat paramam utkṛṣṭaṃ vastu / paramātmanaḥ rūpaṃ bhavati / tat kiṃ /",
    "GSP27motik_3u:971_1": "cetasaḥ manasaḥ / yad rūpaṃ bhavati / kathambhūtasya cetasaḥ / jīvataḥ svavyāpāraṃ",
    "GSP27motik_3u:971_2": "prati samarthasya / na tu mūrchādyavasthāvat tatrāśaktasya / tadā hi tasya mūḍhatvam",
    "GSP27motik_3u:971_3": "eva bhavati / na paramātmatvam / kasmin sati / aṅguṣṭhasyātha vāṅgulyā / upalakṣaṇaṃ",
    "GSP27motik_3u:971_4": "caitat / sarvaśarīrāvayavānāṃ vātādyasparśane sati / ādiśabdena tejaḥprabhṛtīnāṃ",
    "GSP27motik_3u:971_5": "grahaṇam / asparśanam asparśaḥ / ayaṃ bhāvaḥ / puruṣasya yasmin kasmiṃścic charīrāvayave",
    "GSP27motik_3u:971_6": "kasyāpi dravyasya sparśe asati tadā nirālambam eva tad avayavavyāpi caitanyaṃ bhavet /",
    "GSP27motik_3u:971_7": "tadā tadavayavamātrānusandhānaparasya tasya bāhyagrahaṇasamartham api manaḥ śuddhanirālambācetyacinmātrarūpaparamātmarūpam",
    "GSP27motik_3u:971_8": "eva tiṣṭhatīti / tadaiva sarvāḥ manovṛttīḥ vihāya yoginā sāvadhānena parīkṣyam iti //MT_3,10.42 //",
    "GSP27motik_3u:972": "asvapnāyā anantāyā ajaḍāyā ghanasthiteḥ / yad rūpaṃ ciracintāyās tat tadānagha śiṣyate //MU_3,10.43//",
    "GSP27motik_3u:973_0": "he 'nagha rāgādidoṣarahita / tat vastu / tadā mahātmalayasamaye / śiṣyate / tat kiṃ /",
    "GSP27motik_3u:973_1": "yat rūpaṃ bhavati / kasyāḥ / ciracintāyāḥ / ciraṃ sarvarātraṃ / kṛtā yā cintā prāpteṣṭaviṣayam",
    "GSP27motik_3u:973_2": "ādhyānam / tasyāḥ cintāviśeṣaṇāny āhāsvapnāyā ityādi / asvapnāyāḥ svapnatvenāpariṇatāyāḥ /",
    "GSP27motik_3u:973_3": "jāgrati kriyamāṇā cintā svapnatvena pariṇamate / svapnatayā pariṇatatve tu anāyattatayānyaviṣayiṇy",
    "GSP27motik_3u:973_4": "api syād iti yuktam uktam asvapnāyā iti / anantāyāḥ acchinnasantānatvena pravṛttāyāḥ /",
    "GSP27motik_3u:973_5": "anyā kācic cintā tatra madhye nāyātīty arthaḥ / ajaḍāyāḥ kācid dhi cintā nairantaryeṇa",
    "GSP27motik_3u:973_6": "kriyamāṇā mūrchām āvahati / tannivāraṇārtham ajaḍāyā iti viśeṣaṇam / ghanasthiteḥ /",
    "GSP27motik_3u:973_7": "ghanā nibiḍā / cintyamānasyāpi praveśam adadhatī / sthitir avasthānaṃ / yasyāḥ /",
    "GSP27motik_3u:973_8": "sā / tādṛśyāḥ / nirālambāyā ity arthaḥ / ayaṃ bhāvaḥ / jāgrati kriyamāṇā chinnā jāḍyadoṣarahitā",
    "GSP27motik_3u:973_9": "cintyamānasparśadūṣitā cintācchinnabodhamayācetyacinmayatām eva yāty / acetyacinmayam",
    "GSP27motik_3u:973_10": "eva ca paramātmarūpam iti yoginā tatra sāvadhānena bhāvyam iti //MT_3,10.43 //",
    "GSP27motik_3u:974": "yad vyomno hṛdayaṃ yad vā śilāyāḥ pavanasya ca / tasyācetyasya cidvyomnas tad rūpaṃ paramātmanaḥ //MU_3,10.44//",
    "GSP27motik_3u:975_0": "tasya prasiddhasya / acetyasya sparśādūṣitasya / cidvyomnaḥ bhānākāśarūpasya / paramātmanaḥ",
    "GSP27motik_3u:975_1": "rūpaṃ svarūpaṃ / tat bhavati / tat kiṃ / yat vyomnaḥ hṛdayaṃ śūnyākhyaṃ / bhavati /",
    "GSP27motik_3u:975_2": "yad vā / yat hṛdayaṃ / śilāyāḥ pavanasya ca bhavati / tatra śilāyā hṛdayaṃ anyasya",
    "GSP27motik_3u:975_3": "praveśānarhaṃ sūkṣmāvayavanaividdhyarūpaṃ bhavati / pavanasya hṛdayaṃ mṛgyamānaṃ",
    "GSP27motik_3u:975_4": "śūnyatāyām eva viśrāmyati / nanv etena jaḍatvam asyāyātam iti cen / na / cidvyomna",
    "GSP27motik_3u:975_5": "iti nāmadheyakathanena tannivāraṇāt / vicāre kriyamāṇe vyomādīnāṃ hṛdayaṃ yathāyathaṃ",
    "GSP27motik_3u:975_6": "śūnyarūpam anyapraveśām arhaṃ bhavati / tādṛg eva ca paramātmano rūpam iti yoginā",
    "GSP27motik_3u:975_7": "tatra sāvadhānena bhāvyam //MT_3,10.44 //",
    "GSP27motik_3u:976": "acetyasyāmanaskasya jīvato yā kriyāvataḥ / syāt sthitiḥ sā parā śāntā sattā tasyādyavastunaḥ //MU_3,10.45//",
    "GSP27motik_3u:977_0": "parā utkṛṣṭā / śāntā kṣobharahitā / sattāvasthitiḥ / tasyādyavastunaḥ paramātmalakṣaṇasya",
    "GSP27motik_3u:977_1": "vastunaḥ / sā syāt / sā kā / yā sthitiḥ sattā syāt / kasya / jīvataḥ jīvayuktasya",
    "GSP27motik_3u:977_2": "puruṣasya / na tu mṛtasya / kathambhūtasyācetyasya / samyagjñānena cetyābhāve niścitatvāt /",
    "GSP27motik_3u:977_3": "cetyarahitasyāta evāmanaskasya manorahitasya / punaḥ kathambhūtasya / kriyāvataḥ",
    "GSP27motik_3u:977_4": "calanādikriyākāriṇaḥ / ayaṃ bhāvaḥ / cetyaṃ prati manovyāpāram akurvan ata eva sarvathānusandhānaśūnyaḥ",
    "GSP27motik_3u:977_5": "puruṣaḥ calanādikriyākārī yādṛśo bhavati tādṛg eva sṛṣṭyādivyāpārakāri param ātmatattvaṃ",
    "GSP27motik_3u:977_6": "bhavatīti / tatra yoginā sāvadhānena bhāvyam iti //MT_3,10.45 //",
    "GSP27motik_3u:978": "citprakāśasya yan madhyaṃ prakāśasya ghanasya ca / darśanasya ca yan madhyaṃ tad rūpaṃ brahmaṇo viduḥ //MU_3,10.46//",
    "GSP27motik_3u:979_0": "paṇḍitāḥ / brahmaṇaḥ nānāpadārthabhāvena bṛṃhitasya paramātmanaḥ / tad rūpaṃ viduḥ",
    "GSP27motik_3u:979_1": "jānanti / tat kiṃ / citprakāśasya cita utthitasya cetyaprakāṭyarūpasya prakāśasya /",
    "GSP27motik_3u:979_2": "yat madhyaṃ madhyāvasthā / bhavati / tathā ghanasya nibiḍasya / prakāśasya sūryamaṇḍalāder",
    "GSP27motik_3u:979_3": "utthitasya / yan madhyaṃ madhyāvasthā / bhavati / tathā darśanasya draṣṭur utthitāyāḥ",
    "GSP27motik_3u:979_4": "dṛśikriyāyāḥ / yan madhyaṃ madhyāvasthā / bhavati / ayaṃ bhāvaḥ / citprakāśasya bāhyaprakāśasya",
    "GSP27motik_3u:979_5": "darśanasya ca tisro 'vasthā bhavanti / ādyāvasthā madhyāvasthāntyāvasthā / tatra",
    "GSP27motik_3u:979_6": "bāhyaprakāśasyādityāder utthānasamaye yādyāvasthā sādityasparśadūṣitā / yā ca padārthaprakāśanasamaye",
    "GSP27motik_3u:979_7": "'ntyāvasthā sā padārthasparśadūṣitā / madhyāvasthā tu śuddhaprakāśasvarūpānākhyā",
    "GSP27motik_3u:979_8": "ca bhavati / tādṛg eva ca paramātmasvarūpam iti / tatra yoginā sāvadhānena bhāvyam /",
    "GSP27motik_3u:979_9": "citprakāśadarśanayor apy evaṃ yojyam / citprakāśasya darśanasya ca parimitatvāparimitatvamātrakṛto",
    "GSP27motik_3u:979_10": "bhedo jñeyaḥ //MT_3,10.46 //",
    "GSP27motik_3u:980": "vedanasya prakāśasya dṛśyasya tamasas tathā / vedanaṃ yad anādyantaṃ tad rūpaṃ paramātmanaḥ //MU_3,10.47//",
    "GSP27motik_3u:981_0": "tat paramātmanaḥ rūpaṃ bhavati / tat kiṃ / yad vedanam anusandhānaṃ / bhavati / kathambhūtam /",
    "GSP27motik_3u:981_1": "anādyantaṃ nairantaryeṇa pravṛttam / sāntarasyaiva hi madhye punaḥ punaḥ sāditvaṃ",
    "GSP27motik_3u:981_2": "sāntatvaṃ ca bhavati / kasya / prakāśasyārthaprakāśarūpasya / vedanasya jñānasya /",
    "GSP27motik_3u:981_3": "punaḥ kasya / tamasaḥ grāhyaikasvarūpasya / dṛśyasya avaśyadarśanīyatayā kalpitasya",
    "GSP27motik_3u:981_4": "kasyacid devatāviśeṣasya / ayaṃ bhāvaḥ / jñānadhāraṇā jñeyaikarūpadevatādhāraṇā ca",
    "GSP27motik_3u:981_5": "nairantaryeṇa pravartamānā jñānaikamayatayā devataikamayatayā ca pariṇatā satī ekasvarūpaparamātmarūpā",
    "GSP27motik_3u:981_6": "bhavatīti / tatra yoginā sāvadhānena bhāvyam / atha vā vedanasya jñānakaraṇasya /",
    "GSP27motik_3u:981_7": "prakāśasya / dṛśyasyālokābhām [?]kṛtacakṣurgrāhyasya / tamasaḥ bāhyatamasa iti yojyam /",
    "GSP27motik_3u:981_8": "bāhyatejasaḥ bāhyatamasaś ca dhāraṇāyāḥ kaiścid uktatvāt //MT_3,10.47 //",
    "GSP27motik_3u:982": "yato jagad udetīva nityānuditarūpy api / vibhinnavad ivābhinnaṃ tad rūpaṃ pāramātmikam //MU_3,10.48//",
    "GSP27motik_3u:983_0": "tat pāramātmikam paramātmasambandhi / rūpaṃ bhavati / kiṃ tat / yataḥ yasmāt / jagad",
    "GSP27motik_3u:983_1": "udetīva udayaṃ yātīva / bhāsamānatvāt / kathambhūtam api / nityānuditarūpy api nityam",
    "GSP27motik_3u:983_2": "anuditaṃ / paramārthataḥ cinmātrarūpatayā jagadrūpeṇāprādurbhūtaṃ rūpam asyāstīti /",
    "GSP27motik_3u:983_3": "tādṛśam api / punaḥ kathambhūtam / abhinnaṃ tanmayaṃ / punaḥ kathambhūtaṃ / sthitam",
    "GSP27motik_3u:983_4": "iti śeṣaḥ / sthitaṃ vartamānaṃ / kathaṃ / vibhinnavat vibhinnam iva / paramārthataḥ",
    "GSP27motik_3u:983_5": "bhinnatvanirāsāya vatiśabdopādānam / ayaṃ bhāvaḥ / yataḥ sūkṣmatarād vastuna idaṃ",
    "GSP27motik_3u:983_6": "jagat payasa iva vīcikadambakaṃ niryāti / tad eva paramātmano rūpam iti / tatra yoginā",
    "GSP27motik_3u:983_7": "sāvadhānena bhāvyam iti //MT_3,10.48 //",
    "GSP27motik_3u:984": "vyavahāraparasyāpi yat pāṣāṇavad āsanam / avyomna eva vyomatvaṃ tad rūpaṃ pāramātmikam //MU_3,10.49//",
    "GSP27motik_3u:985_0": "tat pāramātmikam paramātmasambandhi / rūpaṃ bhavati / kiṃ tat / yat vyavahāraparasyāpi",
    "GSP27motik_3u:985_1": "vyavahāraṃ kurvāṇasyāpi / pāṣāṇavat āsanaṃ sthitiḥ / bhavati / tad āsanaṃ kiṃ / avyomna",
    "GSP27motik_3u:985_2": "eva jaḍatvādivyomadharmarahitatvenākāśasvarūpavyatiriktasya eva / vyomatvaṃ vyomabhāvaḥ /",
    "GSP27motik_3u:985_3": "ayaṃ bhāvaḥ / vyavahāraṃ kurvann api puruṣaḥ tatratyasiddhyasiddhyanusandhānarahitaḥ",
    "GSP27motik_3u:985_4": "paramātmarūpa eva bhavatīti / tatra yoginā sāvadhānena bhāvyam iti //MT_3,10.49 //",
    "GSP27motik_3u:986": "vedyavedanavettṛtvarūpatrayam idaṃ punaḥ / yatrodety astam āyāti tat tat paramam uttamam //MU_3,10.50//",
    "GSP27motik_3u:987_0": "tat tat prasiddhaṃ / paramam utkṛṣṭaṃ / uttamam niratiśayam paramātmalakṣaṇaṃ vastu /",
    "GSP27motik_3u:987_1": "bhavati / tat kiṃ / yatra yasmin / idam anubhūyamānaṃ / vedyaṃ vidikriyāviṣayo /",
    "GSP27motik_3u:987_2": "vedanaṃ vidikriyā / vettā vidikriyākartā / teṣāṃ bhāvaḥ vedyavedanavettṛtvam / tadākhyaṃ",
    "GSP27motik_3u:987_3": "rūpatrayaṃ vedyavedanavettṛtvarūpatrayaṃ udeti astaṃ yāti / ayaṃ bhāvaḥ / vedyāditripuṭī",
    "GSP27motik_3u:987_4": "cetyamānatvena kutracic cinmātrākhye vastuni udeti layībhavati ca / tad eva paramātmano",
    "GSP27motik_3u:987_5": "rūpam iti / yoginā tatra sāvadhānena bhāvyam iti //MT_3,10.50 //",
    "GSP27motik_3u:988": "vedyavedanavettṛtvaṃ yatredaṃ pratibimbati / abuddhyādau mahādarśe tad rūpaṃ paramaṃ smṛtam //MU_3,10.51//",
    "GSP27motik_3u:989_0": "paṇḍitaiḥ / tat paramaṃ utkṛṣṭaṃ / rūpaṃ paramātmalakṣaṇaṃ svarūpaṃ / smṛtam / tat",
    "GSP27motik_3u:989_1": "kiṃ / yatra mahādarśe vedyavedanavettṛtvaṃ vedyāditripuṭī / pratibimbati pratibimbatayā",
    "GSP27motik_3u:989_2": "sphurati / kathambhūte / 'buddhyādau buddhyādirahite / yuktaṃ cādarśasya buddhyādirahitatvam /",
    "GSP27motik_3u:989_3": "ādarśasya jāḍyena buddhyādirahitatvam asya uttīrṇatveneti viśeṣaḥ / ayaṃ bhāvaḥ /",
    "GSP27motik_3u:989_4": "vedyāditripuṭī kṣaṇa eva sphuramāṇā kṣaṇa eva ca layabhāginī svasphūrtyāśrayasya",
    "GSP27motik_3u:989_5": "kim api mālinyam anādadhatī pratibimbatayaiva bhāti / yataḥ pratibimbam api kṣaṇa",
    "GSP27motik_3u:989_6": "eva sphurati kṣaṇa eva ca layībhavati svāśrayasya makurādeḥ mālinyaṃ na dadhāti /",
    "GSP27motik_3u:989_7": "tava vedyāditripuṭīpratibimbāśrayaṃ tripuṭīvyatiriktaṃ kim api vastu svīkāryam /",
    "GSP27motik_3u:989_8": "anyathā tripuṭīpratibimbāyogāt / tac ca tādṛśaṃ svīkriyamāṇam anākhyam eva bhavati /",
    "GSP27motik_3u:989_9": "tad eva ca paramātmatattvam iti / tatra yoginā sāvadhānena bhāvyam iti //MT_3,10.51 //",
    "GSP27motik_3u:990": "manaṣṣaṣṭhendriyātītaṃ yad rūpaṃ syān mahāciteḥ / jaṅgame sthāvare vāpi tat sargānte 'vaśiṣyate //MU_3,10.52//",
    "GSP27motik_3u:991_0": "tat vastu / sargānte mahāpralaye / 'vaśiṣyate / tat kiṃ / yat mahāciteḥ cinmātrasya /",
    "GSP27motik_3u:991_1": "rūpaṃ syāt / kathambhūtaṃ / manaṣṣaṣṭhendriyātītaṃ / mana eva ṣaṣṭhaṃ yeṣāṃ / tāni",
    "GSP27motik_3u:991_2": "manaḥṣaṣṭhāni / tāni ca tānīndriyāṇi manaḥṣaṣṭhendriyāṇi / tāny atītaṃ manaḥṣaṣṭhendriyātītaṃ /",
    "GSP27motik_3u:991_3": "tadagocaram ity arthaḥ / kutra / jaṅgame sthāvare vāpi / ayaṃ bhāvaḥ / jaṅgame cittatvaṃ",
    "GSP27motik_3u:991_4": "tāvan nirvivādam eva / sthāvare tṛṇādāv api tathaiva parvatādāv api / tṛṇādyudgamena",
    "GSP27motik_3u:991_5": "naiva nirṇītam / na / na hi niścetanāt kasyāpy udgamo yuktaḥ / mṛtaśarīrād romādyudgamādarśanāt /",
    "GSP27motik_3u:991_6": "tathā ca yena rūpeṇa sarvatra cid asti tad anākhyam eva / tad eva ca paramātmatattvam",
    "GSP27motik_3u:991_7": "iti / tatra yoginā sāvadhānena bhāvyam iti //MT_3,10.52 //",
    "GSP27motik_3u:992": "sthāvarāṇāṃ hi yad rūpaṃ tac ced bodhamayaṃ bhavet / manobuddhyādinirmuktaṃ tat pareṇa samaṃ bhavet //MU_3,10.53//",
    "GSP27motik_3u:993_0": "hiśabdopādānaṃ pādapūraṇārthaṃ / tat pareṇa paramātmanā / samaṃ tulyaṃ / bhavet syāt /",
    "GSP27motik_3u:993_1": "tat tadā / kadā / tat bodhamayaṃ bodhanasvarūpaṃ / cet syāt / tat kiṃ / sthāvarāṇāṃ",
    "GSP27motik_3u:993_2": "yad rūpaṃ bhavati / ayaṃ bhāvaḥ / sthāvarāṇāṃ rūpaṃ avaśyaṃ kṣobharahitam eva kiṃ",
    "GSP27motik_3u:993_3": "tu jāḍyadūṣitam / ataḥ jāḍyaṃ vihāya jñeyāsparśenaiva svaṃ jñānatattvaṃ kṣobharahitaṃ",
    "GSP27motik_3u:993_4": "kāryaṃ / tataś ca paramātmaprāptir bhavatīti / tatra yoginā sāvadhānena bhāvyam iti /",
    "GSP27motik_3u:993_5": "etāś ca dhāraṇāḥ pratyekaṃ paramātmaprāptyupāyabhūtā iti sphuṭīkṛtāḥ iti //MT_3,10.53 //",
    "GSP27motik_3u:994": "sargāntaślokena pūrvoktam upasaṃharati",
    "GSP27motik_3u:995": "brahmārkaśakraharaviṣṇusadāśivādi- śāntau śivaṃ paramam etad ihaikam āste / śiṣṭaṃ pradiṣṭam avinaṣṭam akaṣṭam iṣṭaṃ miśraṃ na miśram aṇunāśritam āśritena //MU_3,10.54//",
    "GSP27motik_3u:996_0": "etat svātmatvena sthitaṃ / śivaṃ parānandasvarūpaṃ / paramam utkṛṣtaṃ / vastu / āste",
    "GSP27motik_3u:996_1": "svasvarūpe tathaiva tiṣṭhati / na tu naśyati / kasyāṃ satyāṃ / brahmārkaśakraharaviṣṇusadāśivādiśāntau",
    "GSP27motik_3u:996_2": "satyāṃ / ādiśabdena surāditṛṇāntānāṃ grahaṇam / brahmādīnāṃ tattadbhuvanādhipatīnāṃ /",
    "GSP27motik_3u:996_3": "śāntirūpe mahākalpāntasamaye sati / haraḥ saṃhārakārī / sadāśivaḥ sarvasya svamayatāpādanenānandakārī /",
    "GSP27motik_3u:996_4": "atha vā brahmādīnāṃ saṅkalpotpattyādikāriṇāṃ manaḥprabhṛtīnāṃ / śāntau turyākhye",
    "GSP27motik_3u:996_5": "satīty arthaḥ / kathambhūtaṃ / śiṣṭaṃ pradiṣṭaṃ sarvaśāntisākṣitayā śeṣatvena kathitaṃ /",
    "GSP27motik_3u:996_6": "punaḥ kathambhūtam / avinaṣṭam nāśāgocaraṃ / punaḥ kathambhūtam / akaṣṭaṃ subodhaṃ /",
    "GSP27motik_3u:996_7": "punaḥ kathambhūtam / iṣṭaṃ sarvasya priyatamaṃ / punaḥ kathambhūtaṃ / miśraṃ nānābhāvābhāvasvarūpaṃ /",
    "GSP27motik_3u:996_8": "punaḥ kathambhūtaṃ / na miśraṃ śuddhacinmātrarūpaṃ / punaḥ kathambhūtam / aṇunā parimitenāśritena",
    "GSP27motik_3u:996_9": "dharmabhūtena jagatāśritam ādhāratvena gṛhītam / iti śivam //MT_3,10.54 //",
    "GSP27motik_3u:997": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe daśamaḥ sargaḥ // 3,10 //",
    "GSP27motik_3u:998": "oṃ śrīrāmaḥ pṛcchati",
    "GSP27motik_3u:999": "idaṃrūpam idaṃ dṛśyaṃ jagan nāmāsti bhāsuram / mahāpralayasampattau bho brahman kva nu gacchati //MU_3,11.1//",
    "GSP27motik_3u:1000_0": "idaṃ puraḥ sphurat / dṛśyaṃ dṛśikriyāviṣayo / jagan nāma jagadākhyaṃ vastu / asti",
    "GSP27motik_3u:1000_1": "paramārthata evāsti / anyathā bhāsamānatvāyogāt / kathambhūtam idaṃrūpam / idam anubhūyamānabhāvābhāvamayaṃ /",
    "GSP27motik_3u:1000_2": "rūpaṃ svarūpaṃ yasya / tat idaṃrūpam / tataḥ kim ity / atrāha mahāpralayeti / bho",
    "GSP27motik_3u:1000_3": "brahman / idam eva jagat mahāpralayasampattau kva nu gacchati / kaṃ deśaṃ yātīty",
    "GSP27motik_3u:1000_4": "arthaḥ //MT_3,11.1 //",
    "GSP27motik_3u:1001": "śrīvasiṣṭho 'py etatsadṛśaṃ kiñcit pṛcchati",
    "GSP27motik_3u:1002": "kuta āyāti kīdṛg vā vandhyāputraḥ kva gacchati / kva yāti kuta āyāti vada vā vyomakānanam //MU_3,11.2//",
    "GSP27motik_3u:1003": "kutaḥ āyāti / utpattisamaye ity arthaḥ / kīdṛg vā kiṃsvarūpo vā / yāti / kva gacchati / nāśasamaya ity arthaḥ / etatsadṛśaḥ tava praśna iti bhāvaḥ //MT_3,11.2//",
    "GSP27motik_3u:1004": "śrīrāmo 'trottaraṃ dadhāti",
    "GSP27motik_3u:1005": "vandhyāputro vyomavanaṃ naivāsti na bhaviṣyati / kīdṛśī dṛśyatā tasya kīdṛśī tasya nāstitā //MU_3,11.3//",
    "GSP27motik_3u:1006": "vartamānabhaviṣyanniṣedhena bhūtaniṣedho 'py ākṣiptaḥ / tataḥ kim ity / atrāha kīdṛśīti / dṛśyatā darśanayogyatā / lakṣaṇayāstiteti yāvat //MT_3,11.3//",
    "GSP27motik_3u:1007": "śrīvasiṣṭhaḥ śrīrāmoktam uttaraṃ dṛṣṭāntīkṛtyottaram āha",
    "GSP27motik_3u:1008": "vandhyāputravyomavane yathā na staḥ kadācana / jagadādy akhilaṃ dṛśyaṃ tathā nāsti kadācana //MU_3,11.4//",
    "GSP27motik_3u:1009": "jagadādīty ādiśabdena pralayaḥ gṛhyate / kadācana kadāpīty arthaḥ //MT_3,11.4//",
    "GSP27motik_3u:1010": "phalitam āha",
    "GSP27motik_3u:1011": "na cotpannaṃ na ca dhvaṃsi yat kilādau na vidyate / utpattiḥ kīdṛśī tasya nāśaśabdasya kā kathā //MU_3,11.5//",
    "GSP27motik_3u:1012_0": "kileti niścaye / yat vastu / ādau pūrvaṃ / na cotpannaṃ bhavati / na ca dhvaṃsi bhavati /",
    "GSP27motik_3u:1012_1": "nāśabhāg api na bhavati / tathā na vidyate sthitiviṣayatāṃ ca na yāti / tasya kīdṛśī",
    "GSP27motik_3u:1012_2": "kiṃrūpā / utpattir bhavati / utpattyabhāve ca nāśaśabdasya kā kathā / etad vaktum",
    "GSP27motik_3u:1012_3": "api na yuktam iti bhāvaḥ //MT_3,11.5 //",
    "GSP27motik_3u:1013": "śrīrāmaḥ punaḥ pṛcchati",
    "GSP27motik_3u:1014": "vandhyāputranabhovṛkṣakalpanā tāvad asti hi / sā yathā nāśajanmāḍhyā tathaivedaṃ na kiṃ bhavet //MU_3,11.6//",
    "GSP27motik_3u:1015_0": "tāvacchabdo vipratipattyabhāvadyotakaḥ / hi niścaye / vandhyāputrādikalpanābhāve",
    "GSP27motik_3u:1015_1": "vandhyāputretyādikathaiva na yuktā syād iti bhāvaḥ / tataḥ kim ity / atrāha sā iti /",
    "GSP27motik_3u:1015_2": "sā vandhyāputrādikalpanā / asatyatve 'pi nāśajanmāḍhyā nāśajanmayuktā / yathā bhavati /",
    "GSP27motik_3u:1015_3": "tathedaṃ dṛśyam / asatyatve 'pi nāśajanmāḍhyaṃ kiṃ na bhavet / bhavatv ity arthaḥ /",
    "GSP27motik_3u:1015_4": "tathā ca kva nu gacchatīti praśno yukta eveti bhāvaḥ //MT_3,11.6 //",
    "GSP27motik_3u:1016": "anyatra striyi dṛṣṭasya putrasyāropeṇa yuktaiva vandhyāputrakalpanātra tu dṛśyasya kva yatrāpi sattaiva nāstīti na tatkalpanā yuktety uttaraṃ śrīvasiṣṭho bhaṅgyāntareṇāha",
    "GSP27motik_3u:1017": "phullasyātulabhuḥ samyag ālakaiḥ kuru kolanam / niranvayā yathaivoktir jagatsattā tathaiva hi //MU_3,11.7//",
    "GSP27motik_3u:1018_0": "hi niścaye / jagatsattā tathaiva tena prakāreṇaiva / niranvayā kam apy artham anuddiśya",
    "GSP27motik_3u:1018_1": "pravṛttā / vyartheti yāvat / bhavati / tathā kathaṃ / phullasyetyādi kolanam ityantoktir",
    "GSP27motik_3u:1018_2": "yathā niranvayā bhavati //MT_3,11.7 //",
    "GSP27motik_3u:1019": "niranvayatvam eva dṛṣṭāntāntaraiḥ pratipādayati",
    "GSP27motik_3u:1020": "yathā sauvarṇakaṭake dṛśyamānam api sphuṭam / kaṭakatvaṃ tu nāsty eva jagattvaṃ tu tathā pare //MU_3,11.8//",
    "GSP27motik_3u:1021": "yathā sauvarṇakaṭake sphuṭaṃ dṛśyamānam api kaṭakatvaṃ nāsti paramārthataḥ suvarṇaikamayatvāt / pare cinmātre / jagattvaṃ tathaiva nāstīty arthaḥ //MT_3,11.8//",
    "GSP27motik_3u:1022": "ākāśe ca yathā nāsti śūnyatvaṃ vyatirekavat / jagattvaṃ brahmaṇi tathā nāsty evāpy upalabdhimat //MU_3,11.9//",
    "GSP27motik_3u:1023_0": "caśabdaḥ samuccaye / vyatirekavat vyatirekayuktam / ākāśaśūnyatvayoḥ vyatirekānupalabdher",
    "GSP27motik_3u:1023_1": "ity arthaḥ / dārṣṭāntikam āha jagattvam iti / jagattvam jagadrūpatvam / tathā tena",
    "GSP27motik_3u:1023_2": "prakāreṇa / brahmaṇi vyāpake citsvarūpe / nāsty eva / vicārāsahatvād ity arthaḥ /",
    "GSP27motik_3u:1023_3": "kathambhūtam api / upalabdhimad api bhāsamānatvena upalabdham apīty arthaḥ //MT_3,11.9 //",
    "GSP27motik_3u:1024": "kajjalān na yathā kārṣṇyaṃ śvaityaṃ ca na yathā himāt / pṛthag evaṃ bhaved buddhaṃ jagan nāsti pare pade //MU_3,11.10//",
    "GSP27motik_3u:1025_0": "yathā kārṣṇyaṃ kṛṣṇatā / kajjalāt pṛthak na bhavet / tathā śvaityaṃ śvetatā / himād",
    "GSP27motik_3u:1025_1": "yathā pṛthaṅ na bhavet / buddhaṃ paramārthena niścitaṃ / jagat / pare pade paramātmani /",
    "GSP27motik_3u:1025_2": "evaṃ tathā / pṛthak nāsti / pare pade iti saptamīdvayaṃ pañcamīsthāne jñeyam //MT_3,11.10 //",
    "GSP27motik_3u:1026": "yathā śaityaṃ ca śaśino na himād vyatiricyate / brahmaṇo na tathā sargo vidyate vyatirekavān //MU_3,11.11//",
    "GSP27motik_3u:1027": "caśabdaḥ samuccaye / yathā śaityaṃ śītatā / himāt śītalāt / śaśinaḥ / na vyatiricyate nādhikā bhavati / tathā sargaḥ brahmaṇaḥ vyatirekavān bhedavān / na bhavati //MT_3,11.11//",
    "GSP27motik_3u:1028": "guṇiguṇanidarśanenaikyam uktvā jagato bhramasiddhatayā aikyaṃ kathayati",
    "GSP27motik_3u:1029": "marunadyāṃ yathā toyaṃ dvitīyendau yathendutā / nāsty evaivaṃ jagan nāsti dṛṣṭam apy amalātmani //MU_3,11.12//",
    "GSP27motik_3u:1030_0": "dārṣṭāntikaṃ kathayati evam iti / amalātmani śuddhacitsvarūpe paramātmani / evam",
    "GSP27motik_3u:1030_1": "tathā / dṛṣṭam api bhātam api / jagan nāstīty arthaḥ / nanu pūrvaṃ kaṭakādayaḥ dṛṣṭāntatvenopāttā",
    "GSP27motik_3u:1030_2": "iha tu marujalādīti vaiṣamyam āpatitam iti cen / na / pūrvadṛṣṭāntaiḥ brahmaikarūpatvaṃ",
    "GSP27motik_3u:1030_3": "jagata uktam / ihāsatyatvam / phalatas tu sarveṣāṃ dṛṣṭāntānāṃ brahmaikatāyām eva",
    "GSP27motik_3u:1030_4": "tātparyam iti na kiñcid viruddham //MT_3,11.12 //",
    "GSP27motik_3u:1031": "punar apy etad eva dṛṣṭāntāntareṇa dṛḍhayati",
    "GSP27motik_3u:1032": "saṃvidvilocanāloko bhāty ayaṃ saṃvidambare / jagadākhye 'male vyomni dṛṣṭimuktāvalī yathā //MU_3,11.13//",
    "GSP27motik_3u:1033_0": "ayaṃ ātmatvena pratyakṣe sthitaḥ / saṃvidvilocanālokaḥ / saṃvid eva cid eva / vilocanaṃ",
    "GSP27motik_3u:1033_1": "prakāśakatvasāmyena netraṃ / tasyālokaḥ raśmiḥ / bhāti padārthabhāvena sphurati /",
    "GSP27motik_3u:1033_2": "kutra / jagadākhye jagannāmni / saṃvidambare cidākāśe / kā yathā / dṛṣṭimuktāvalī",
    "GSP27motik_3u:1033_3": "yathā / yathā sā amale vyomni bhūtākāśe / sphurati / tathety arthaḥ / ayaṃ bhāvaḥ /",
    "GSP27motik_3u:1033_4": "yathā netrān nirgatāḥ raśmayaḥ ākāśe sphurantaḥ muktāvalīrūpeṇa dṛśyante / tathā",
    "GSP27motik_3u:1033_5": "cita utthitāḥ cidālokākhyāḥ raśmayaḥ jagadākhye cidambare sphurantaḥ nānāpadārtharūpeṇa",
    "GSP27motik_3u:1033_6": "dṛśyante iti //MT_3,11.13 //",
    "GSP27motik_3u:1034": "cidākāśe cidākāśaś cittvād yaḥ kacati svayam / tad eva tena rūpaṃ svaṃ jagad ity avabudhyate //MU_3,11.14//",
    "GSP27motik_3u:1035_0": "cidākāśaḥ cidākāśe cidākāśākhyāyāṃ svabhittau / cittvāc cidbhāvena / kacati sphurati /",
    "GSP27motik_3u:1035_1": "aham iti svaparāmarśaviṣayo bhavatīti yāvat / parāmarśābhāve hi tasya cittvam eva",
    "GSP27motik_3u:1035_2": "na syāt / tena tena cidākāśena / tat kacanākhyaṃ svaṃ rūpaṃ / jagad ity avabudhyate",
    "GSP27motik_3u:1035_3": "jñāyate / kacanarūpatvād eva jagataḥ //MT_3,11.14 //",
    "GSP27motik_3u:1036": "prakṛtam anusarati",
    "GSP27motik_3u:1037": "ādāv eva hi yan nāsti kāraṇāsambhavāt svayam / vartamāne 'pi tan nāsti nāśaḥ syāt tatra kīdṛśaḥ //MU_3,11.15//",
    "GSP27motik_3u:1038_0": "hi niścaye / yat yat jagadākhyaṃ vastu / kāraṇāsambhavāt ādau eva svayaṃ nāsti /",
    "GSP27motik_3u:1038_1": "tat vartamāne 'pi nāsti / tatra tasmin vastuni / nāśaḥ vandhyāputradṛṣṭāntena śaṅkitaḥ",
    "GSP27motik_3u:1038_2": "nāśaḥ / kīdṛśaḥ kiṃrūpaḥ / syāt viṣayābhāvenāyogyatvān na syād ity arthaḥ //MT_3,11.15 //",
    "GSP27motik_3u:1039": "nanu paramātmalakṣaṇasya kāraṇasya sadbhāvāt kāraṇāsambhavaḥ katham udety / atrāha",
    "GSP27motik_3u:1040": "kvāsambhavadbhūtajāḍyaṃ pṛthvyāder jaḍavastunaḥ / kāraṇaṃ bhavituṃ śaktaṃ chāyāyā ātapo yathā //MU_3,11.16//",
    "GSP27motik_3u:1041_0": "bhūteṣu dṛśyamānaṃ jāḍyaṃ bhūtajāḍyam / asambhavat bhūtajāḍyaṃ yasya / tat asambhavadbhūtajāḍyaṃ /",
    "GSP27motik_3u:1041_1": "arthāt cidākhyaṃ vastu / pṛthvyādeḥ jaḍavastunaḥ kāraṇaṃ bhavituṃ kva śaktaṃ / na",
    "GSP27motik_3u:1041_2": "śaktam ity arthaḥ / atra dṛṣṭāntam āha chāyāyā iti / ātapasya chāyāyā nāśakatvena",
    "GSP27motik_3u:1041_3": "sphuṭaṃ chāyākāraṇatvāyogād dṛṣṭāntatā //MT_3,11.16 //",
    "GSP27motik_3u:1042": "nanu kāraṇābhāve 'pi jagad astu ity / atrāha",
    "GSP27motik_3u:1043": "kāraṇābhāvataḥ kāryaṃ nedaṃ tat kiñcanoditam / yat tatkāraṇam evāsti tad evettham avasthitam //MU_3,11.17//",
    "GSP27motik_3u:1044_0": "tat pūrvoktād dhetoḥ / kāraṇābhāvataḥ kāraṇābhāvāt / idam anubhūyamānaṃ / kāryaṃ",
    "GSP27motik_3u:1044_1": "jagadākhyaṃ kāryam / uditam utpannaṃ / nāsti / kathaṃ / kiñcana leśenāpīty arthaḥ /",
    "GSP27motik_3u:1044_2": "punaḥ kim etad dṛśyata ity / atrāha yad iti / tad eva vastu / itthaṃ jagadrūpeṇāvasthitaṃ",
    "GSP27motik_3u:1044_3": "vartamānaṃ bhavati / tad eva kiṃ / yat vastu / tatkāraṇam etasya jagataḥ kāraṇatvena",
    "GSP27motik_3u:1044_4": "śaṅkitaṃ vastu / eva bhavati / na tv anyat kiñcid iti bhāvaḥ //MT_3,11.17 //",
    "GSP27motik_3u:1045": "ajātam eva yad bhāti saṃvido bhānam eva tat / yaj jagad dṛśyate svapne saṃvitkacanam eva tat //MU_3,11.18//",
    "GSP27motik_3u:1046_0": "yad vastu / ajātam eva bhāti / tat saṃvido jñānasya / bhānam eva tathātvena sphuraṇam",
    "GSP27motik_3u:1046_1": "eva / bhavati / atrānurūpaṃ dṛṣṭāntam āha yad iti / tat ity anena jagataḥ parāmarśaḥ /",
    "GSP27motik_3u:1046_2": "svapnasya saṃvitkacanarūpatvaṃ sarvapratītisiddham eveti dṛṣṭāntatvena gṛhītam //MT_3,11.18 //",
    "GSP27motik_3u:1047": "saṃvitkacanam evāntar yathā svapnajagadbhramaḥ / sargādau brahmaṇi tathā jagatkacanam ātatam //MU_3,11.19//",
    "GSP27motik_3u:1048_0": "antaḥ manasi / svapnajagadbhramaḥ svapnajagadrūpo bhramaḥ / svapnajagad iti yāvat /",
    "GSP27motik_3u:1048_1": "sargādau buddhyāropite sargārambhe / tathāśabdena saṃvitkacanam ākṣipyate / ātatam",
    "GSP27motik_3u:1048_2": "vistīrṇam //MT_3,11.19 //",
    "GSP27motik_3u:1049": "yad idaṃ dṛśyate kiñcit tat sad evātmani sthitam / nāstam eti na codeti jagat kiñcit kadācana //MU_3,11.20//",
    "GSP27motik_3u:1050_0": "yat idam anubhūyamānaṃ / kiñcit vastu / dṛśyate / tat sad eva sad vastv eva / svātmani",
    "GSP27motik_3u:1050_1": "cinmaye svasvarūpe / sthitaṃ bhavati / phalitam āha nāstam iti / ata ity adhyāhāryaṃ /",
    "GSP27motik_3u:1050_2": "cinmātrākhyena rūpeṇa sadaiva sthitatvād iti bhāvaḥ //MT_3,11.20 //",
    "GSP27motik_3u:1051": "yathā dravatvaṃ salilaṃ spandatvaṃ pavano yathā / yathā prakāśa ābhāso brahmaiva trijagat tathā //MU_3,11.21//",
    "GSP27motik_3u:1052": "na hi kaścit dravatvādi salilādeḥ pṛthakkṛtya darśayituṃ samartha iti bhāvaḥ / prakāśaḥ sūryādiprakāśaḥ / ābhāsaḥ arthaprākaṭyaṃ //MT_3,11.21//",
    "GSP27motik_3u:1053": "yathā puram ivāste 'ntar vid eva svapnasaṃvidi / tathā jagad ivābhāti svātmaiva paramātmani //MU_3,11.22//",
    "GSP27motik_3u:1054_0": "yathā svapnasaṃvidi svapnajñāne / svapnāvasthāyām iti yāvat / antaḥ antaḥkaraṇe /",
    "GSP27motik_3u:1054_1": "vid eva jñānam eva / puram ivābhāti vilasati / tathā svātmaiva paramātmani / paramātmetyākhyāyāṃ",
    "GSP27motik_3u:1054_2": "svabhittau / jagad ivābhāti / na tv anyaj jagan nāmāstīti bhāvaḥ //MT_3,11.22 //",
    "GSP27motik_3u:1055": "atra śrīrāmaḥ pṛcchati",
    "GSP27motik_3u:1056": "evaṃ cet tat kathaṃ brahman sughanapratyayaṃ vada / idaṃ dṛśyaviṣaṃ jātam asatsvapnānubhūtivat //MU_3,11.23//",
    "GSP27motik_3u:1057_0": "he brahman / tvaṃ vada / evaṃ cet pūrvoktaḥ prakāro yadi bhavati / tat tarhi / idam",
    "GSP27motik_3u:1057_1": "anubhūyamānaṃ / dṛśyaviṣaṃ / dṛśyam eva mohādāyakatvena viṣaṃ viṣadravyaṃ / sughanapratyayaṃ /",
    "GSP27motik_3u:1057_2": "sughanaḥ pratyayaḥ āśvāsaḥ yasmin / tat / tādṛśaṃ / kathaṃ kena hetunā / jātam utpannaṃ /",
    "GSP27motik_3u:1057_3": "katham / asatsvapnānubhūtivat / asatī yā svapnānubhūtiḥ svapnākārā anubhūtiḥ / svapnam",
    "GSP27motik_3u:1057_4": "iti yāvat / tadvat //MT_3,11.23 //",
    "GSP27motik_3u:1058": "dṛśyātyantāsambhavaṃ vinā muktim amanyamānaḥ tam eva vistareṇa pṛcchati",
    "GSP27motik_3u:1059": "sati dṛśye kila draṣṭā sati draṣṭari dṛśyatā / ekasattve dvayor bandho muktir ekakṣaye dvayoḥ //MU_3,11.24//",
    "GSP27motik_3u:1060_0": "kileti niścaye / dṛśyasattāyāṃ draṣṭṛsattā bhavati / draṣṭṛsattāyāṃ ca dṛśyasattā",
    "GSP27motik_3u:1060_1": "bhavati / yataḥ tvayaiveti bhāvaḥ / phalitam āha ekasattveti / dvayoḥ madhye ekasattve",
    "GSP27motik_3u:1060_2": "bandhaḥ syāt / dvayoḥ madhye ekakṣaye muktiḥ syāt / tasmāt muktyartham ekakṣaya eva",
    "GSP27motik_3u:1060_3": "sādhyaḥ iti bhāvaḥ //MT_3,11.24 //",
    "GSP27motik_3u:1061": "nanu tatrāpi kiṃ punaḥ punaḥ dṛśyātyantābhāvam eva pṛcchasīty / atrāha",
    "GSP27motik_3u:1062": "atyantāsambhavo yāvad buddho dṛśyasya nākṣayaḥ / tāvad draṣṭur adraṣṭṛtvaṃ na sambhavati mokṣadam //MU_3,11.25//",
    "GSP27motik_3u:1063_0": "buddhaḥ samyak jñātaḥ / akṣayaḥ avicchinnaḥ / adraṣṭṛtvaṃ adraṣṭṛbhāvaḥ / śuddhacinmātrateti",
    "GSP27motik_3u:1063_1": "yāvat / dṛśyātyantābhāvasya sukaratvād draṣṭṛtānirāsasya ca dṛśyātyantābhāvaṃ vinā",
    "GSP27motik_3u:1063_2": "duṣkaratvāc ca punaḥ punaḥ dṛśyātyantābhāvapraśna iti bhāvaḥ //MT_3,11.25 //",
    "GSP27motik_3u:1064": "nanu dṛśyātyantābhāve tava kiṃ prayojanaṃ / dṛśyadhvaṃsenāpi kāryasiddher ity / atrāha",
    "GSP27motik_3u:1065": "dṛśyaṃ cet sambhavaty ādau paścāt kṣayam upāgatam / tad dṛśyasmaraṇānartharūpo bandho na naśyati //MU_3,11.26//",
    "GSP27motik_3u:1066_0": "tat tadā / dṛśyasmaraṇānartharūpaḥ dṛśyasmaraṇam evānarthaḥ / saḥ rūpaṃ yasya / saḥ",
    "GSP27motik_3u:1066_1": "tādṛśaḥ bandhaḥ / na naśyati nāśaṃ na yāti / pūrvaṃ satyatayā jñātasya tato naṣṭasyārthasya",
    "GSP27motik_3u:1066_2": "smaraṇaṃ hi durnivāram eva / yathā mātrāder iti bhāvaḥ / tat kadā / cet yadi / ādau",
    "GSP27motik_3u:1066_3": "pūrvaṃ / dṛśyaṃ sambhavati satyatayā upapattimad bhavati / paścāt kṣayaṃ nāśam /",
    "GSP27motik_3u:1066_4": "upāgataṃ bhavati / tasmāt traikālika evābhāvo 'trāṅgīkaraṇīya iti bhāvaḥ //MT_3,11.26 //",
    "GSP27motik_3u:1067": "nanu naṣṭasya dṛśyasya kā smṛtir bhavatīty / atrāha",
    "GSP27motik_3u:1068": "yatra kvacana saṃsthasya svādarśasyeva cidgateḥ / pratibimbo lagaty eva sargasmṛtimayo hy ayam //MU_3,11.27//",
    "GSP27motik_3u:1069_0": "hi niścaye / ayaṃ samanantaram uktaḥ / sargasmṛtimayaḥ sargasmaraṇasvarūpaḥ / pratibimbaḥ",
    "GSP27motik_3u:1069_1": "lagaty evāvaśyaṃ lagati / kasyāḥ / cidgateḥ citprakārasya / kasyevādarśasyeva / yathā",
    "GSP27motik_3u:1069_2": "yatra kvacana saṃsthitasyādarśasya padārthasānnidhye pratibimbo lagati tathā yatra",
    "GSP27motik_3u:1069_3": "kvacana sthitāyāḥ cidgateḥ sūkṣmatvena sthitadṛśyasānnidhyāt pratibimbo lagatīty",
    "GSP27motik_3u:1069_4": "arthaḥ //MT_3,11.27 //",
    "GSP27motik_3u:1070": "tarhi muktiḥ kadā sambhavatīty / atrāha",
    "GSP27motik_3u:1071": "ādāv eva hi notpannaṃ dṛśyaṃ nāsty eva cet svayam / draṣṭṛdṛśyabhramābhāvāt tat sambhavati muktatā //MU_3,11.28//",
    "GSP27motik_3u:1072_0": "dṛśyaṃ dṛśikriyāviṣayo bhāvajātaṃ / ādāv eva prathamam eva / svayaṃ svabhāvenānutpannaṃ",
    "GSP27motik_3u:1072_1": "ajātaṃ sat / cet yadi / nāsty eva / tat tadā / muktatā sambhavati upapattiyuktā bhavati /",
    "GSP27motik_3u:1072_2": "kutaḥ / draṣṭṛdṛśyabhramābhāvāt / ayaṃ bhāvaḥ / dṛśyātyantābhāve sati puruṣasyedaṃ",
    "GSP27motik_3u:1072_3": "dṛśyam iti bhramaḥ śāmyati / tacchāntau cāhaṃ draṣṭeti bhramo 'pi śāmyaty eva / tataś",
    "GSP27motik_3u:1072_4": "ca śuddhacinmātrasvarūpa evāsau śiṣyate / tad eva ca muktir iti //MT_3,11.28 //",
    "GSP27motik_3u:1073": "praśnam upasaṃharati",
    "GSP27motik_3u:1074": "tasmād asambhavanmukter mama protsāhayuktitaḥ / atyantāsambhavaṃ dṛśye kathayātmavidāṃ vara //MU_3,11.29//",
    "GSP27motik_3u:1075_0": "he ātmavidāṃ vara śreṣṭha / tasmāt tato hetoḥ / asambhavanmukteḥ dṛśyātyantābhāvajñānaṃ",
    "GSP27motik_3u:1075_1": "vinānupapadyamānamukteḥ / mama / dṛśye vartamānam atyantāsambhavaṃ / kathaya / kutaḥ /",
    "GSP27motik_3u:1075_2": "protsāhayuktitaḥ prakṛṣṭam udyogaṃ kṛtvety arthaḥ //MT_3,11.29 //",
    "GSP27motik_3u:1076": "śrīvasiṣṭha uttaram āha",
    "GSP27motik_3u:1077": "asad eva yathā bhāti jagat sarvātmakaṃ tathā / śṛṇv ahaṃ kathayā rāma dīrghayā kathayāmi te //MU_3,11.30//",
    "GSP27motik_3u:1078_0": "tvaṃ śṛṇu / ahaṃ tathā taṃ prakāraṃ / kathayāmi / kayā / dīrghayā savistarayā / kathayā",
    "GSP27motik_3u:1078_1": "vākyaprabandhena / tathā kathaṃ / sarvātmakaṃ samastadṛśyasvarūpaṃ / jagat / yathā",
    "GSP27motik_3u:1078_2": "yena prakāreṇa / asad eva bhāti budbudau asatyatayā sphurati //MT_3,11.30 //",
    "GSP27motik_3u:1079": "nanu kimarthaṃ dīrghayā kathayā kathayasīty / atrāha",
    "GSP27motik_3u:1080": "vyavasāyakathāvākyair yāvat tan nānuvarṇitam / na viśrāmyati te tāvad dhṛdi pāṃsur yathā hrade //MU_3,11.31//",
    "GSP27motik_3u:1081_0": "vyavasāyakathāvākyaiḥ / vyavasāyasya viśiṣṭasya niścayasyotpādikā kathā vyavasāyakathā /",
    "GSP27motik_3u:1081_1": "tadabhidhāyakaiḥ vākyaiḥ vyavasāyakathāvākyaiḥ / tat dṛśyāsattvaṃ / yāvat nānuvarṇitaṃ",
    "GSP27motik_3u:1081_2": "syāt / tāvat te hṛdi na viśrāmyati na sthitiṃ karoti / ko yathā / pāṃsur yathā /",
    "GSP27motik_3u:1081_3": "yathā pāṃsū rajaḥ / hrade na viśrāmyati / tathety arthaḥ //MT_3,11.31 //",
    "GSP27motik_3u:1082": "nanu dṛśyātyantābhāvajñānena kiṃ mama setsyatīty / atrāha",
    "GSP27motik_3u:1083": "atyantābhāvam asyās tvaṃ jagatsargabhramasthiteḥ / buddhvaikadhyānaniṣṭhātmā vyavahāraṃ kariṣyasi //MU_3,11.32//",
    "GSP27motik_3u:1084_0": "tvaṃ vyavahāraṃ paramparāyātaṃ rājyarūpaṃ vyavahāraṃ / kariṣyasi kūṭakārṣāpaṇavyavahāravat",
    "GSP27motik_3u:1084_1": "kariṣyasi / na tu vairāgyāvasthāvat tadvimukho bhaviṣyasi / mūḍhatvāvasthāvad vā",
    "GSP27motik_3u:1084_2": "tadāsaktaḥ / tvaṃ kathambhūtaḥ / ekadhyānaniṣṭhātmā / ekasya cinmātrākhyasya vastunaḥ /",
    "GSP27motik_3u:1084_3": "dhyāne cintāyāṃ / niṣṭhā yasya / tādṛśaḥ ātmā sattvarūpaṃ manaḥ yasya / saḥ / tādṛśaḥ /",
    "GSP27motik_3u:1084_4": "antaḥ cinmātradhyāna ekaniṣṭhaḥ / bahiḥ vyavahārabhāg api bhaviṣyasīty arthaḥ / kiṃ",
    "GSP27motik_3u:1084_5": "kṛtvā / asyāḥ anubhūyamānāyāḥ / jagatsargabhramasthiteḥ / jagatsargarūpā jagatsṛṣṭirūpā /",
    "GSP27motik_3u:1084_6": "yā bhramasthitiḥ bhramadārḍhyaṃ / tasyāḥ atyantābhāvaṃ traikālikābhāvaṃ / buddhvā",
    "GSP27motik_3u:1084_7": "jñātvety arthaḥ //MT_3,11.32 //",
    "GSP27motik_3u:1085": "nanu tato 'pi kim ity apekṣāyāṃ phalāntaram api kathayati",
    "GSP27motik_3u:1086": "bhāvābhāvagrahotsargasthūlasūkṣmacalācalāḥ / dṛśas tvāṃ vedhayiṣyanti na mahādrim iveṣavaḥ //MU_3,11.33//",
    "GSP27motik_3u:1087_0": "dṛśyātyantābhāvajñāne sati bhāvābhāvagrahotsargasthūlasūkṣmacalācalāḥ dṛśaḥ tvāṃ",
    "GSP27motik_3u:1087_1": "na vedhayiṣyanti harṣāmarṣotpādanarūpāṃ tāḍanāṃ na kurvanti / bhāvaḥ udbhūtiḥ / abhāvaḥ",
    "GSP27motik_3u:1087_2": "antardhiḥ / grahaḥ grahaṇaṃ / utsargaḥ tyāgaḥ / bhāvādīnām api dṛśyatayātyantābhāvasya",
    "GSP27motik_3u:1087_3": "sampannatvān na tatkṛtā tāḍanā tava bhaviṣyati / na hi vandhyāputreṇa kaścit tāḍita",
    "GSP27motik_3u:1087_4": "iti bhāvaḥ / tāḥ kā iva / iṣavaḥ iva / yathā iṣavaḥ mahāntaṃ parvataṃ na vidhyanti /",
    "GSP27motik_3u:1087_5": "tathety arthaḥ //MT_3,11.33 //",
    "GSP27motik_3u:1088": "dṛśyātyantābhāvakathanaṃ pratijānīte",
    "GSP27motik_3u:1089": "sa eṣo 'sty eka evātmā na dvitīyāsti kalpanā / jagad atra yathotpannaṃ tat te vakṣyāmi rāghava //MU_3,11.34//",
    "GSP27motik_3u:1090_0": "saḥ prasiddhaḥ / eṣaḥ sarveṣām aparokṣatvena vartamānaḥ / eka evāsti / evaśabdārthaṃ",
    "GSP27motik_3u:1090_1": "sphuṭayati neti / dvitīyā kalpanā dṛśyamayī kalpanā / nāsti / tathā ca dṛśyātyantābhāvaḥ",
    "GSP27motik_3u:1090_2": "sphuṭa eveti bhāvaḥ / tarhi bhāsamānaṃ jagat katham astīty / atrāha jagad iti / atrādvitīye",
    "GSP27motik_3u:1090_3": "brahmaṇi / jagat yathā utpannaṃ tat te vakṣyāmi / tenaiva dṛśyātyantābhāvaḥ sphuṭībhaviṣyatīti",
    "GSP27motik_3u:1090_4": "bhāvaḥ //MT_3,11.34 //",
    "GSP27motik_3u:1091": "sargāntaślokenaitat saṅgṛhṇāti",
    "GSP27motik_3u:1092": "tasmād imāni sakalāni vijṛmbhitāni yo hīdam aṅga sakale sakalaṃ mahātmā / rūpāvalokanamanomananaprakāśa- kośāspadaṃ svayam udeti ca līyate ca //MU_3,11.35//",
    "GSP27motik_3u:1093_0": "tasmāt paramātmalakṣaṇāt upādānakāraṇāt / imāni anubhūyamānāni / vijṛmbhitāni dṛśyarūpāṇi",
    "GSP27motik_3u:1093_1": "vilāsitāni / mṛda iva ghaṭā niryāntīti śeṣaḥ / tasmāt kasmāt / hi niścaye / he aṅga /",
    "GSP27motik_3u:1093_2": "yaḥ sakalaṃ samastadṛśyaprapañcarūpaṃ bhūtvā / svayaṃ svenaivodeti ca udayaṃ yāti",
    "GSP27motik_3u:1093_3": "ca / vilīyate layaṃ yāti ca / yaḥ mahātmā kiṃ / rūpāvalokanamanomananaṃ manaskāraḥ /",
    "GSP27motik_3u:1093_4": "prakāśaḥ indriyeṇālokitasya rūpasya manomananadvāreṇa sākṣibhūte cinmātre sphuraṇam /",
    "GSP27motik_3u:1093_5": "teṣāṃ kośarūpam āspadaṃ sthānaṃ / tatraivaite tiṣṭhanti / tata eva ca niryāntīty",
    "GSP27motik_3u:1093_6": "arthaḥ / iti śivam //MT_3,11.35 //",
    "GSP27motik_3u:1094": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe ekādaśaḥ sargaḥ // 3,11 //",
    "GSP27motik_3u:1095": "oṃ / vakṣyāmīti pratijñāṃ sampādayati",
    "GSP27motik_3u:1096": "etasmāt paramāc chāntāt padāt paramapāvanāt / yathedam utthitaṃ viśvaṃ tac chṛṇūttamayā dhiyā //MU_3,12.1//",
    "GSP27motik_3u:1097_0": "etasmāt samanantaram eva pratipāditasvarūpāt / paramāt sarvotkṛṣṭāt / śāntāt prapañcakṣobharahitāt /",
    "GSP27motik_3u:1097_1": "paramapāvanāt pāvanānām api pāvakatvena niratiśayapāvanāt / padāt parātmalakṣaṇāt",
    "GSP27motik_3u:1097_2": "sthānāt / yathā yena prakāreṇedam anubhūyamānaṃ / viśvaṃ jagat / utthitaṃ prādurbhūtaṃ /",
    "GSP27motik_3u:1097_3": "tat taṃ prakāram / uttamayotkṛṣṭayā / dhiyā / śṛṇu / etenottamadhīr evādhikāritvenoktaḥ //MT_3,12.1 //",
    "GSP27motik_3u:1098": "tad eva kathayati",
    "GSP27motik_3u:1099": "suṣuptaṃ svapnavad bhāti bhāti brahmaiva sargavat / sarvam ekaṃ ca tac chāntaṃ tatra tāvat kramaṃ śṛṇu //MU_3,12.2//",
    "GSP27motik_3u:1100_0": "suṣuptaṃ suṣuptiḥ / svapnavat svapna iva / bhāti sphurati / ghananidrāta utthitasya",
    "GSP27motik_3u:1100_1": "eva svapnaprādurbhāvāt / brahmaiva sargabhāvena bṛṃhitaṃ cinmātrākhyaṃ vastu eva /",
    "GSP27motik_3u:1100_2": "sargavat sarga iva / bhāti / nanu tarhi jagadupādānabhūtaṃ brahma jagadvad eva jaḍaṃ",
    "GSP27motik_3u:1100_3": "syāt / kāryavaiguṇyayuktasya kāraṇasyādarśanāt ity / atrāha sarvam iti / tat brahma /",
    "GSP27motik_3u:1100_4": "sarvaṃ bhavati / ekaṃ ca bhavati / śāntaṃ ca bhavati / sarvathāścaryam eva tad iti",
    "GSP27motik_3u:1100_5": "bhāvaḥ / nanu katham utpadyata ity / atrāha tatreti / tāvacchabdaḥ sākalye //MT_3,12.2 //",
    "GSP27motik_3u:1101": "kramam eva kathayati",
    "GSP27motik_3u:1102": "tasyānantaprakāśātmarūpasyātatacinmaṇeḥ / sattāmātrātma kacanaṃ yad ajasraṃ svabhāvataḥ //MU_3,12.3//",
    "GSP27motik_3u:1103": "tad ātmani svayaṃ kiñcic cetyatām iva gacchati / agṛhītātmakaṃ saṃvidīhāmarṣaṇasūcakam //MU_3,12.4//",
    "GSP27motik_3u:1104_0": "tat kacanaṃ / kiñcit leśena / cetyatām iva gacchati paramārthato na gacchatītīvaśabdopādānam /",
    "GSP27motik_3u:1104_1": "kathaṃ / svayaṃ svenaiva / na tu parapreraṇayā / parasya tatrābhāvāt / kasmin / ātmani",
    "GSP27motik_3u:1104_2": "sphuraṇākhyacetakasvabhāve kharūpe / tadvyatirekeṇa tadā kasyāpy abhāvāt / tat kiṃ /",
    "GSP27motik_3u:1104_3": "yat kacanaṃ sphuraṇam / aham iti parāmarśa iti yāvat / ajasraṃ santataṃ / svabhāvataḥ",
    "GSP27motik_3u:1104_4": "svabhāvenaiva / bhavati / kasya / tasya sarveṣv aham iti bhāsamānatvena prasiddhasyānantaprakāśātmarūpasyānantaḥ",
    "GSP27motik_3u:1104_5": "aparicchinnaḥ / yaḥ prakāśaḥ tadātmā / tadekamayaḥ svabhāvaḥ svarūpaṃ yasya / saḥ /",
    "GSP27motik_3u:1104_6": "tasyānantaprakāśarūpasyeti yāvat / ātatacinmaṇeḥ / ātataḥ sarvatra vyāptaḥ yaḥ cinmaṇiḥ /",
    "GSP27motik_3u:1104_7": "tasya / kathambhūtaṃ kacanaṃ / sattāmātrātma sattāmātrasvarūpaṃ / sphurattārūpe kacana",
    "GSP27motik_3u:1104_8": "eva sattāvyavahārāt / ayaṃ bhāvaḥ / śuddha",
    "GSP27motik_3u:1105_0": "mānatvaṃ ca cidviṣayatvaṃ / tac ca citsambandhaḥ / citāthācidrūpasya sambandho na",
    "GSP27motik_3u:1105_1": "yujyate viruddhatvāt / na hi tejastamasoḥ sambandhaḥ kvāpi dṛṣṭaḥ / citaś ca śāntatvam",
    "GSP27motik_3u:1105_2": "uktanyāyena cetyāsambhavenaiva siddham iti //MT_3,13.50 //",
    "GSP27motik_3u:1106": "brahmaiva kacati svaccham ittham ātmātmanātmani / cittvād dravatvāt salilam ivāvartatayātmani //MU_3,13.51//",
    "GSP27motik_3u:1107_0": "itthaṃ jagadrūpatayā / svacchaṃ cetyamalarahitaṃ / ātmanā svayam / ātmani bhittibhūte",
    "GSP27motik_3u:1107_1": "svasvarūpe / ātma sarvātmabhūtaṃ / brahmaiva kacati bhāti / kutaḥ / cittvāt cidbhāvāt /",
    "GSP27motik_3u:1107_2": "cetyarūpajagattayābhāne cittvam eva tasya na syād iti bhāvaḥ / atra dṛṣṭāntam āha",
    "GSP27motik_3u:1107_3": "dravatvād iti / yathā salilaṃ dravatvāt ātmani salilākhye svarūpe / āvartarūpeṇa",
    "GSP27motik_3u:1107_4": "sphurat bhavati / tathety arthaḥ //MT_3,13.51 //",
    "GSP27motik_3u:1108": "asad evedam ābhāti sad ivehānubhūyate / vinaśyaty asad evānte svapne svamaraṇaṃ yathā //MU_3,13.52//",
    "GSP27motik_3u:1109": "idaṃ jagat / asad eva bhāti vilasati / asmābhiḥ sad iva sadvat / iha parātmasvarūpe / 'nubhūyate / 'nte saṃhāre / asad eva vinaśyati / atra dṛṣṭāntam āha svapna iti //MT_3,13.52//",
    "GSP27motik_3u:1110": "jagadatyantābhāvaṃ vistareṇoktvā siddhāntabhūtaṃ brahmamayatvaṃ tasya kathayati",
    "GSP27motik_3u:1111": "atha vājasvarūpatvāt sadaivedam anāmayam / akhaṇḍitam anādyantaṃ jñātamātrāmbarodaram //MU_3,13.53//",
    "GSP27motik_3u:1112_0": "atha vā idaṃ jagat / sadaivājasvarūpatvāt janmarahitacinmātrasvarūpatvāt / anāmayam",
    "GSP27motik_3u:1112_1": "pūrvoktādhāratvādheyatvādirogarahitaṃ bhavati / na tv abhāvayuktam / tadabhāvaś ca",
    "GSP27motik_3u:1112_2": "tadākrāntabuddhīn satyaṃ tadrūpam apaśyataḥ praty evoktaḥ / kathambhūtam idaṃ / akhaṇḍitaṃ",
    "GSP27motik_3u:1112_3": "pūrṇasvarūpaṃ / anādyantaṃ ādyantarahitam / jñātamātrāmbarodaram / jñātamātram eva /",
    "GSP27motik_3u:1112_4": "na tu mudgarādiprahāraiḥ nāśitaṃ sat / ambarodaram samyagjñānenālocitaṃ hi jagat",
    "GSP27motik_3u:1112_5": "ambarodaram eva bhavati //MT_3,13.53 //",
    "GSP27motik_3u:1113": "sargāntaślokena pūrvoktaṃ saṅgṛhṇāti",
    "GSP27motik_3u:1114": "ākāśa eva parame prathamaḥ prajeśo nityaṃ svayaṃ kacati śūnyatayā samānaḥ / sa hy ātivāhikavapur na tu bhūtarūpī pṛthvyādi tena na sad asti yadā na jātam //MU_3,13.54//",
    "GSP27motik_3u:1115_0": "prathamaḥ ādyaḥ / prajeśaḥ brahmā / parame sarvottīrṇe / ākāśe cidākāśe / nityaṃ",
    "GSP27motik_3u:1115_1": "sadā / svayaṃ svenaiva / kacati sphurati / tathā ca pūrvoktā sarvā prakriyā sargārambhaṃ",
    "GSP27motik_3u:1115_2": "vinā atuṣṭamanasaḥ praty eveti bhāvaḥ / kathambhūtaḥ / śūnyatayā śūnyabhāvena / samānaḥ",
    "GSP27motik_3u:1115_3": "śuddhatvena tatsamānaḥ / na tu tadrūpaḥ jaḍatvāpatteḥ / hi niścaye / saḥ prajeśaḥ /",
    "GSP27motik_3u:1115_4": "ātivāhikavapuḥ sūkṣmaśarīramayaḥ / bhavati / na tu bhūtarūpaḥ / tu viśeṣe / saḥ sthūlapṛthvyādibhūtarūpī",
    "GSP27motik_3u:1115_5": "na bhavati / tena tadabhūtarūpitākhyena hetunā / pṛthvyādi sat nāsti / nanu prajeśasyāpṛthvyādirūpatayā",
    "GSP27motik_3u:1115_6": "kathaṃ na pṛthvyādi sat astīty / atrāha yadeti / yata ity asyārthe / yataḥ jātam",
    "GSP27motik_3u:1115_7": "utpannaṃ / nāsti / śuddhamanorūpasya prajeśasya tadrūpatāgrahaṇena pṛthvyāder jātatvaṃ",
    "GSP27motik_3u:1115_8": "syān / na tu pūrvanyāyena prajeśasya tadrūpatāgrahaṇaṃ sambhavaty / ataḥ pṛthvyāder",
    "GSP27motik_3u:1115_9": "api jātatvaṃ na sambhavatīti bhāvaḥ / iti śivam //MT_3,13.54 //",
    "GSP27motik_3u:1116": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe trayodaśaḥ sargaḥ // 3,13 //",
    "GSP27motik_3u:1117": "oṃ / evaṃ jagato 'tyantābhāvaṃ paramātmaikamayatāṃ ca punaḥ punaḥ uktvā tāvanmātram eva sādhanīyaṃ jñātvā punar api tad eva kathayati",
    "GSP27motik_3u:1118": "itthaṃ jagad ahantādi dṛśyaṃ jātaṃ na kiñcana / ajātatvāc ca nāsty eva yac cāsti param eva tat //MU_3,14.1//",
    "GSP27motik_3u:1119_0": "ahantādi ahantāprabhṛti / dṛśyaṃ jagat itthaṃ pūrvaprakāreṇa / kiñcana leśenāpi /",
    "GSP27motik_3u:1119_1": "na jātaṃ bhavati / tataḥ kim ity / atrāha ajāteti / jagat ajātatvāt / caśabdaḥ pādapūraṇārthaḥ /",
    "GSP27motik_3u:1119_2": "nāsty eva / nanu katham ajātatvena jagato 'sattvaṃ sādhayasi bhāsamānatvena sattvād",
    "GSP27motik_3u:1119_3": "ity / atrāha yac ceti / tat param eva uttīrṇaṃ cinmātram eva / bhavati / na tu jagat /",
    "GSP27motik_3u:1119_4": "tat kiṃ / yat asti yat bhāsamānatvena nirākartuṃ na śakyata ity arthaḥ //MT_3,14.1 //",
    "GSP27motik_3u:1120": "nanu tarhi pūrvaṃ sādhitā jīvatā katham astīty / atrāha",
    "GSP27motik_3u:1121": "paramākāśa evāsau jīvatāṃ cetati svayam / niḥspandāmbhodhijaṭhare salilaṃ spandatām iva //MU_3,14.2//",
    "GSP27motik_3u:1122_0": "asau pūrvoktaḥ / paramākāśa eva cinmātrākāśa eva / svayaṃ svena / jīvatāṃ jīvabhāvaṃ /",
    "GSP27motik_3u:1122_1": "cetati anubhavati / kim iva / salilam iva / yathā niḥspandāmbhodhijaṭhare niḥspandasamudramadhye /",
    "GSP27motik_3u:1122_2": "sthitaṃ jalaṃ spandatāṃ / spandaśabdenātra spandayukto lakṣyate / spandayuktatāṃ /",
    "GSP27motik_3u:1122_3": "cetati / cetanaṃ cātra tadyogyatāmātram eva / na hi tatra salilasya saspandatā kenāpy",
    "GSP27motik_3u:1122_4": "aṃśena yuktā / evaṃ brahmaṇy api jīvatāyogyatvamātram eva / na tu tatra jīvatā nāma",
    "GSP27motik_3u:1122_5": "kācid asti / salile 'gre saspandatāyuktatvāt yogyatājñānaṃ / brahmaṇi jīvarūpatayā",
    "GSP27motik_3u:1122_6": "bhāsaneneti viśeṣaḥ //MT_3,14.2 //",
    "GSP27motik_3u:1123": "etad eva nānābhaṅgībhiḥ pratipādayati",
    "GSP27motik_3u:1124": "ākāśarūpam ajahad eva vettīva dṛśyatām / svapnasaṅkalpaśailādāv iva cidvṛttir āntarī //MU_3,14.3//",
    "GSP27motik_3u:1125_0": "asau paramākāśaḥ dṛśyatām dṛśyabhāvaṃ / vetti iva anubhavati iva / kathambhūta eva /",
    "GSP27motik_3u:1125_1": "ākāśarūpaṃ cinmātrākāśākhyaṃ rūpam / ajahad eva / tattyāge tu vedanam asya na syād",
    "GSP27motik_3u:1125_2": "iti bhāvaḥ / kevāntarī ahamparāmarśasya sārabhūtāntaḥkaraṇopahitā / cidvṛttir iva",
    "GSP27motik_3u:1125_3": "sā yathā / svapnasaṅkalpaśailādau svapne saṅkalpe ca svaviṣayīkṛte svasvarūpaparvatādau",
    "GSP27motik_3u:1125_4": "sthitāṃ / dṛśyatāṃ vetti / śailo 'yam iti / tathety arthaḥ //MT_3,14.3 //",
    "GSP27motik_3u:1126": "pṛthvyādirahito deho yo virāḍātmano mahān / ātivāhika evāsau cinmātrācchanabhomayaḥ //MU_3,14.4//",
    "GSP27motik_3u:1127_0": "pṛthvyādirahitaḥ sthūlapṛthvyādisparśādūṣitaḥ / virāḍātmanaḥ virāṭsvarūpatayā sthitasya",
    "GSP27motik_3u:1127_1": "paramātmanaḥ / mahān vyāpakaḥ / yo deho 'sti / saḥ ātivāhika eva sūkṣma eva / bhavati /",
    "GSP27motik_3u:1127_2": "atra hetutvena viśeṣaṇam āha cinmātreti / yataḥ cinmātrākhyanirmalākāśasvarūpaḥ /",
    "GSP27motik_3u:1127_3": "cinmātramayasya śarīrasyātivāhikatvaṃ svapne dṛṣṭam iti nāyastam //MT_3,14.4 //",
    "GSP27motik_3u:1128": "akṣayasvapnaśailābhaḥ sthirasvapnapuropamaḥ / citrakṛtsthitacittasthacitrasainyasamākṛtiḥ //MU_3,14.5//",
    "GSP27motik_3u:1129": "anikhātamahāstambhaputrikaughasamopamaḥ / brahmākāśe 'nikhātātmā sustambhe sālabhañjakaḥ //MU_3,14.6//",
    "GSP27motik_3u:1130": "ādyaḥ prajāpatiḥ pūrvaṃ svayambhūr iti viśrutaḥ / prāktanānāṃ svakāryāṇām abhāvād apakāraṇaḥ //MU_3,14.7//",
    "GSP27motik_3u:1131_0": "ādyaḥ kāraṇabhūtaḥ / svayambhūr iti viśrutaḥ / svayambhūr iti nāmnā prasiddhaḥ /",
    "GSP27motik_3u:1131_1": "prajāpatiḥ / pūrvaṃ sargārambhe / apakāraṇaḥ kāraṇarahitaḥ / bhavati / kutaḥ / prāktanānāṃ",
    "GSP27motik_3u:1131_2": "svakāryāṇāṃ pūrvakalpakṛtakarmaṇām / abhāvāt / karmaṇāṃ ca janmahetutvaṃ sarvaśāstreṣu",
    "GSP27motik_3u:1131_3": "prasiddham eva / kāryāṇām abhāvaś cāsya cinmātrataḥ sadya utthitatvena jñeyaḥ / kiṃrūpo",
    "GSP27motik_3u:1131_4": "'sau / akṣaya ityādi / akṣayaḥ itarasvapnaśailavat kṣaṇikatvadoṣarahitaḥ yaḥ svapnaśailaḥ /",
    "GSP27motik_3u:1131_5": "tadvad ābhā yasya / sa akṣayasvapnaśailābhaḥ / sthirasvapnapuropamaḥ / itarasvapnapuravailakṣyeṇa",
    "GSP27motik_3u:1131_6": "sthiraṃ sthirākāraṃ / yat svapnapuraṃ / tasyopamā yasya / saḥ / etena viśeṣaṇadvayenātivāhikatāyām",
    "GSP27motik_3u:1131_7": "apy asya sthiratoktā / citrakṛti sthitaṃ cittaṃ citrakṛtsthitacittaṃ / tatrasthaṃ",
    "GSP27motik_3u:1131_8": "yat citrasainyam agre prakaṭībhavad ālekhyasainyaṃ / tena samākṛtiḥ svarūpaṃ yasya /",
    "GSP27motik_3u:1131_9": "saḥ citrakṛtsthitacittasthacitrasainyasamākṛtiḥ / anikhāto 'nutkīrṇaḥ / yaḥ mahāstambhaputrikaughaḥ /",
    "GSP27motik_3u:1131_10": "tena samā upamā yasya / saḥ anikhātamahāstambhaputrikaughasamopamaḥ / brahmākāśe",
    "GSP27motik_3u:1131_11": "sustambhe anikhātātmā anutkīrṇasvarūpaḥ / sālabhañjakaḥ mahatī putrikā / anikhāteti",
    "GSP27motik_3u:1131_12": "viśeṣaṇasyaiveyaṃ vyākhyā / etena viśeṣaṇadvayena brahmaikamayatāsyoktā //MT_3,14.5-7 //",
    "GSP27motik_3u:1132": "mahāpralayaparyanteṣv ādyāḥ kila pitāmahāḥ / mucyante sarva evātaḥ prāktanaṃ karma teṣu kim //MU_3,14.8//",
    "GSP27motik_3u:1133_0": "sarve eva ādyāḥ pitāmahāḥ mahāpralayaparyanteṣu / paryantaśabdenātra udrekatā vivakṣitā /",
    "GSP27motik_3u:1133_1": "mucyante cinmātrākhye svarūpe layībhavanti / phalitam āhātaḥ iti / ato hetoḥ / teṣu",
    "GSP27motik_3u:1133_2": "sarveṣu ādyeṣu pitāmaheṣu / prāktanaṃ karma kiṃ bhavati / na kiñcid apīty arthaḥ /",
    "GSP27motik_3u:1133_3": "tathā ca / sarve 'pi te 'pakāraṇā eveti bhāvaḥ //MT_3,14.8 //",
    "GSP27motik_3u:1134": "moktavya eva kuḍyātmā dṛśyo 'dṛśyaś ca saṃsthitaḥ / na ca dṛśyaṃ na ca draṣṭā na sraṣṭā sarvam eva ca //MU_3,14.9//",
    "GSP27motik_3u:1135": "praticchandaḥ padārthānāṃ sarveṣām eṣa eva saḥ / asmād udeti jīvālī dīpālī dīpakād iva //MU_3,14.10//",
    "GSP27motik_3u:1136_0": "eṣa sa eva pūrvoktaḥ prajāpatir eva / sarveṣāṃ padārthānāṃ praticchandaḥ samaṣṭirūpaḥ",
    "GSP27motik_3u:1136_1": "ābhāsaḥ / bhavati / sarveṣām ābhāsānām etatsvarūpatvāt / kathambhūto 'sau / moktavya",
    "GSP27motik_3u:1136_2": "eva moktuṃ madhye gantuṃ śakya eva / kuḍyātmā / kuḍyaṃ hi rodhakatvena madhye gantuṃ",
    "GSP27motik_3u:1136_3": "na śakyate / 'yaṃ tu apūrvam eva kuḍyaḥ / moktavyatvam asya sarveṣāṃ dṛśyasañcārāṇāṃ",
    "GSP27motik_3u:1136_4": "praveśanirgamamahattvāt / kuḍyatvaṃ tu sarvādhāratvena / punaḥ kathambhūtaḥ / dṛśyaḥ",
    "GSP27motik_3u:1136_5": "saṃsthitaḥ dṛśyarūpeṇāsthitaḥ / adṛśyaś ca sthitaḥ draṣṭṛrūpeṇa ca sthitaḥ / cinmātrābhāsaśuddhamanorūpaprajāpatirūpatvād",
    "GSP27motik_3u:1136_6": "draṣṭṛdṛśyayoḥ / punaḥ kiṃ / na dṛśyaṃ na ca draṣṭā na sraṣṭā na sṛjikriyākartā sarvottīrṇarūpatvāt /",
    "GSP27motik_3u:1136_7": "punaḥ kiṃ / sarvam eva ca / nanu katham ayaṃ praticchandaḥ astīty / atrāha asmād",
    "GSP27motik_3u:1136_8": "iti / yataḥ asmāt prajāpateḥ / jīvālī udeti prādurbhavati / nanu mṛdo ghaṭālī rajjusamūhāt",
    "GSP27motik_3u:1136_9": "vā sarpālīnyaṃ tathā udeti / na tayoḥ tatpraticchandatvaṃ dṛśyate ity / atrāha dīpālīti /",
    "GSP27motik_3u:1136_10": "vivartapariṇāmābhyām anya eva praticchandyapraticchandakarūpaḥ prakāraḥ atrāstīti",
    "GSP27motik_3u:1136_11": "bhāvaḥ //MT_3,14.9-10 //",
    "GSP27motik_3u:1137": "saṅkalpa eva saṅkalpāt kilaiti kṣmādivarjitaḥ / kṣmādimān iva niṣkuḍyaḥ svapnāt svapnāntaraṃ yathā //MU_3,14.11//",
    "GSP27motik_3u:1138_0": "kileti niścaye / kṣmādivarjitaḥ ābhāsarūpatvena sthūlapṛthvyādirahitaḥ / kṣmādimān",
    "GSP27motik_3u:1138_1": "iva bhāsamānatvena tatsahita iva bhāsamānaḥ / niṣkuḍyaḥ bhāsamānaiḥ kuḍyarūpaiḥ parvatādibhiḥ",
    "GSP27motik_3u:1138_2": "hīnaḥ / saṅkalpaḥ jagadākhyaḥ saṅkalpaḥ / saṅkalpāt śuddhamanorūpād brahmaṇaḥ / eti",
    "GSP27motik_3u:1138_3": "prādurbhavati / atra dṛṣṭāntam āha svapnād iti / svapnāt saṅkalparūpāt / svapnāntaraṃ",
    "GSP27motik_3u:1138_4": "saṅkalparūpam anyasvapnam / yathaiti / tathety arthaḥ //MT_3,14.11 //",
    "GSP27motik_3u:1139": "asmād eva praticchandāj jīvāḥ samprasaranty amī / sahakārikāraṇānām abhāvāc ca sa eva te //MU_3,14.12//",
    "GSP27motik_3u:1140_0": "asmāt prajāpatināmnaḥ / praticchandāt ābhāsāt / amī pratyaksaṃ sphuramāṇāḥ / jīvāḥ /",
    "GSP27motik_3u:1140_1": "samprasaranti sañcāraṃ yānti / tarhi tata utpannatvena tato bhinnā eva syur ity /",
    "GSP27motik_3u:1140_2": "atrāha sahakārīti / te jīvāḥ / sa eva bhavanti / na tu tato bhinnāḥ / kutaḥ / sahakārikāraṇānām",
    "GSP27motik_3u:1140_3": "prāktanakarmarūpāṇāṃ sahakārikāraṇānām / abhāvāt / sahakārikāraṇābhāve kāryaṃ kāraṇarūpam",
    "GSP27motik_3u:1140_4": "eveti hi prasiddhiḥ //MT_3,14.12 //",
    "GSP27motik_3u:1141": "sahakārikāraṇānām abhāve kāryakāraṇam / ekam etad ato nānyaḥ parasmāt sargavibhramaḥ //MU_3,14.13//",
    "GSP27motik_3u:1142": "kāryaṃ ca tat kāraṇaṃ ca kāryakāraṇaṃ / parasmāt dṛśyāpekṣayā utkṛṣṭāt prajāpateḥ / sargavibhramaḥ sargavilāsaḥ //MT_3,14.13//",
    "GSP27motik_3u:1143": "brahmaivādyo virāḍātmā virāḍātmaiva sargatā / jīvākāśaḥ sa evetthaṃ sthitaḥ pṛthvyādy asad yataḥ //MU_3,14.14//",
    "GSP27motik_3u:1144_0": "brahma eva brahmatattvam evādyaḥ virāḍātmā virāṭsvarūpo paramātmā / bhavati / virāḍātmā",
    "GSP27motik_3u:1144_1": "eva sargatā sargaḥ / bhavati / pādapūraṇārtho bhāvapratyayaḥ / upasaṃhāraṃ karoti",
    "GSP27motik_3u:1144_2": "jīveti / sa pūrvoktaḥ / jīvākāśa eva cetyatvāditanmātrāntavalitacinmātrākhyaḥ jīvākāśa",
    "GSP27motik_3u:1144_3": "eva / itthaṃ prajāpatyādisargarūpeṇa / sthito bhavati / atra hetum āha pṛthvyādīti /",
    "GSP27motik_3u:1144_4": "yataḥ yasmāt kāraṇāt / pṛthvyādi asat bhavati //MT_3,14.14 //",
    "GSP27motik_3u:1145": "jīvākāśa iti śrutvā kiñcit saṃśayam āpannaḥ śrīrāmaḥ pṛcchati",
    "GSP27motik_3u:1146": "kiṃ syāt parimito jīvarāśir āho anantakaḥ / āhosvid asty anantātmā jīvapiṇḍo 'calopamaḥ //MU_3,14.15//",
    "GSP27motik_3u:1147_0": "jīvarāśiḥ jīvākāśatvenoktaḥ jīvapuñjaḥ / parimitaḥ kiṃ syāt āho anantakaḥ aparimitaḥ",
    "GSP27motik_3u:1147_1": "syāt / āhosvit anantātmā jīvapiṇḍaḥ acalopamaḥ parvataprakhyaḥ / asti / rāśiḥ bhinnatvena",
    "GSP27motik_3u:1147_2": "vartamānānāṃ samūhaḥ / piṇḍaḥ mṛtpiṇḍavat eka eva kaścij jīvamayaḥ piṇḍa iti bhedaḥ //MT_3,14.15 //",
    "GSP27motik_3u:1148": "nanu kiṃ tava rāśipiṇḍatvayoḥ praśnenety āśaṅkyāha",
    "GSP27motik_3u:1149": "dhārāḥ payomuca iva śīkarā iva vāridheḥ / kaṇās taptāyasa iva kasmān niryānti jīvakāḥ //MU_3,14.16//",
    "GSP27motik_3u:1150_0": "dhārā jaladhārāḥ / śīkarāḥ jalakaṇāḥ / taptāyasaḥ vahnyabhijvalitāt ayasaḥ / kaṇāḥ",
    "GSP27motik_3u:1150_1": "vahnimayāḥ leśāḥ / kasmād iti / jīvarāśeḥ jīvapiṇḍasya vānaṅgīkāre eteṣāṃ niryāṇaṃ",
    "GSP27motik_3u:1150_2": "na sambhavatīti bhāvaḥ //MT_3,14.16 //",
    "GSP27motik_3u:1151": "praśnam upasaṃharati",
    "GSP27motik_3u:1152": "iti me bhagavan brūhi jīvajālavinirṇayam / jñātam etan mayā prāyas tad eva prakaṭīkuru //MU_3,14.17//",
    "GSP27motik_3u:1153_0": "he bhagavan tvaṃ / iti pṛṣṭaṃ / jīvajālavinirṇayaṃ me brūhi / etāvad uktvā tvayā",
    "GSP27motik_3u:1153_1": "kiṃ na śrutam ity / atrāha jñātam iti / mayā etat prāyaḥ bāhulyena / jñātam / na",
    "GSP27motik_3u:1153_2": "tv aśeṣeṇātaḥ tad eva prakaṭīkuru yenāśeṣeṇa jānāmīti bhāvaḥ //MT_3,14.17 //",
    "GSP27motik_3u:1154": "śrīvasiṣṭha uttaram āha",
    "GSP27motik_3u:1155": "eka eva na jīvo 'sti rāśīnāṃ sambhavaḥ kutaḥ / śaśaśṛṅgaṃ samuḍḍīya prayātītīva te vacaḥ //MU_3,14.18//",
    "GSP27motik_3u:1156_0": "paramārthataḥ eka eva jīvo nāsti / tvatpṛṣṭānāṃ rāśīnāṃ sambhavaḥ kutaḥ syāt / etatpraśnasyāsambaddhārthatvaṃ",
    "GSP27motik_3u:1156_1": "kathayati śaśeti / śaśaśṛṅgaṃ samuḍḍīya prayāti iti etadvacanasadṛśaṃ / te vacaḥ",
    "GSP27motik_3u:1156_2": "asti / ādau śaśaśṛṅgam eva nāsti / kā kathā taduḍḍayanasya / tathā jīva eva nāsti /",
    "GSP27motik_3u:1156_3": "kā kathā tadrāśyāder iti bhāvaḥ //MT_3,14.18 //",
    "GSP27motik_3u:1157": "sarvam etat pṛṣṭaṃ nirākaroti",
    "GSP27motik_3u:1158": "na jīvo 'sti na jīvānāṃ rāśayaḥ santi rāghava / na caikaḥ parvataprakhyo jīvapiṇḍo 'sti kaścana //MU_3,14.19//",
    "GSP27motik_3u:1159_0": "paramārthataḥ sarvasya śuddhacinmātraikamayatvāt jīvo nāsti / he rāghava / jīvānāṃ",
    "GSP27motik_3u:1159_1": "rāśayo na santi / na ca ekaḥ kaścana parvataprakhyaḥ jīvapiṇḍo 'sti / ataś ca tvatpraśno",
    "GSP27motik_3u:1159_2": "'yaṃ na yukta iti bhāvaḥ //MT_3,14.19 //",
    "GSP27motik_3u:1160": "āśīḥprakāreṇa niścayam asya kartavyatvena kathayati",
    "GSP27motik_3u:1161": "jīvaśabdārthakalanāḥ samastakalanānvitāḥ / na ca kāścana santīti niścayo 'stu tavācalaḥ //MU_3,14.20//",
    "GSP27motik_3u:1162_0": "taveti niścayaḥ ayaṃ niścayaḥ / acalaḥ sthiro / 'stu / iti kiṃ / iti jīvaśabdārthakalanāḥ /",
    "GSP27motik_3u:1162_1": "tāḥ samastakalanānvitāḥ samastābhiḥ ahambhāvādikalanābhiḥ anvitāḥ / na santi //MT_3,14.20 //",
    "GSP27motik_3u:1163": "nanu jīvādīnāṃ pratyakṣeṇa sphuraṇāt katham ayaṃ niścayaḥ yuktaḥ syād ity / atrāha",
    "GSP27motik_3u:1164": "śuddhaṃ cinmātram amalaṃ brahmāstīha hi sarvagam / tad yathā sarvaśaktitvād vindate yāṃ svayaṃ kalām //MU_3,14.21//",
    "GSP27motik_3u:1165": "cinmātrānukrameṇaiva sampraphullāṃ latām iva /",
    "GSP27motik_3u:1166": "nanu mūrtām amūrtāṃ vā tām evāśu prapaśyati //MT_3,14.22//",
    "GSP27motik_3u:1167_0": "hi niścaye / śuddhaṃ cinmātraṃ śuddhacinmātrasvarūpam / ata evāmalaṃ brahmāsti /",
    "GSP27motik_3u:1167_1": "kathambhūtaṃ / sarvagam samastadeśakālavyāpakam / tataḥ kim ity / atrāha tad iti /",
    "GSP27motik_3u:1167_2": "tat brahma / sarvaśaktitvāt yataḥ sarvaśaktir asti / tataḥ yāṃ jīvādimayīṃ / kalāṃ",
    "GSP27motik_3u:1167_3": "kalanāṃ / yathā yena prakāreṇa / svayaṃ svena / na tu pāratantryeṇa / vindate svopalabdhiviṣayaṃ",
    "GSP27motik_3u:1167_4": "karoti / kathambhūtāṃ kalāṃ / cinmātrānukrameṇa cinmātraparipāṭyā / latām iva latāvat /",
    "GSP27motik_3u:1167_5": "sampraphullāṃ vikasitāṃ / cinmātrasyaiva hīyaṃ paripāṭī yat kalanāḥ vikāsayati /",
    "GSP27motik_3u:1167_6": "nanu niścaye / tāṃ kalanāṃ / mūrtām amūrtāṃ vā sthūlāṃ sūkṣmāṃ vāśu tasminn eva kṣaṇe /",
    "GSP27motik_3u:1167_7": "prapaśyati sampannām eva paśyati / tathā ca / jīvaḥ paramārthataḥ svayaṃ siddho nāsti /",
    "GSP27motik_3u:1167_8": "kasya rāśitā piṇḍatā vā bhaved iti bhāvaḥ //MT_3,14.21-22 //",
    "GSP27motik_3u:1168": "nanu yadi brahma jīvādi paśyati tadā tadbhinnam evaitat syāt / svabhinnasyaiva dṛṣṭigocaratvād ity / atrāha",
    "GSP27motik_3u:1169": "jīvo buddhiḥ kriyāspando mano dvitvaikyam ity api / svasattāṃ prakacantīṃ tāṃ niyojayati vedane //MU_3,14.23//",
    "GSP27motik_3u:1170_0": "tat brahma / tāṃ prasiddhāṃ / svasattāṃ svasphurattāṃ / vedane niyojayati vedanaviṣayāṃ",
    "GSP27motik_3u:1170_1": "karoti / paśyatīti yāvat / svasattāṃ kathambhūtāṃ / jīvaḥ buddhiḥ kriyāspandaḥ hitāhitaprāptiparihārārthāś",
    "GSP27motik_3u:1170_2": "ceṣṭāḥ / manaḥ / dvitvaṃ ca tat aikyaṃ ca dvitvaikyam / ity api etadrūpeṇa / kacantīṃ",
    "GSP27motik_3u:1170_3": "sphurantīṃ / tathā ca / dṛṣṭigocaratve 'pi na jīvāder bhinnatvaṃ yuktam iti bhāvaḥ //MT_3,14.23 //",
    "GSP27motik_3u:1171": "nanu brahmasattā kathaṃ jīvādibhāvena sphuratīty / atrāha",
    "GSP27motik_3u:1172": "sābuddhaivaṃ bhavaty eva bhaved brahmaiva bodhataḥ / abodhaḥ prekṣayā yāti nāśaṃ na tu sa budhyate //MU_3,14.24//",
    "GSP27motik_3u:1173_0": "sā brahmasattābuddhā brahmasattābhāvenājñātā satī / evaṃ bhavati eva jīvādirūpatayā",
    "GSP27motik_3u:1173_1": "bhāsata eva / bodhataḥ brahmasattābhāvena jñānāt / brahmaiva bhavet / sattātadvatoḥ",
    "GSP27motik_3u:1173_2": "bhedābhāvāt / nanu jīvādeḥ brahmasattābhāvena brahmamayatve 'pi brahmasattāviṣayas",
    "GSP27motik_3u:1173_3": "tu yaḥ abodha āsīt saḥ abodhatvena jñātaḥ san ghaṭādivat tathaiva tiṣṭhati / tathā",
    "GSP27motik_3u:1173_4": "ca na brahmaikamayatā sidhyati ity / atrāha abodha iti / abodhaḥ prekṣayā bodhena /",
    "GSP27motik_3u:1173_5": "nāśaṃ yāti / tu pakṣāntare / saḥ abodhaḥ / na budhyate bodhaviṣayo na sampadyate",
    "GSP27motik_3u:1173_6": "viruddhatvāt tadudbodhakāle eva naṣṭatvāt / na hi tamaḥ tejoviṣayo bhavatīti bhāvaḥ //MT_3,14.24 //",
    "GSP27motik_3u:1174": "etad eva dṛṣṭāntena dṛḍhīkaroti",
    "GSP27motik_3u:1175": "yathāndhakāro dīpena prekṣyamāṇaḥ praṇaśyati / na cāsya jñāyate tattvam abodhasyaivam eva hi //MU_3,14.25//",
    "GSP27motik_3u:1176_0": "yathāndhakāraḥ dīpena prekṣyamāṇaḥ draṣṭum ārabdhaḥ / praṇaśyati / asyāndhakārasya /",
    "GSP27motik_3u:1176_1": "tattvaṃ svarūpaṃ / na ca jñāyate / puruṣeṇeti śeṣaḥ / dārṣṭāntike yojayati abodhasyeti /",
    "GSP27motik_3u:1176_2": "hi niścaye / 'bodhasyājñānasyaivam eva tattvaṃ na jñāyate ity arthaḥ //MT_3,14.25 //",
    "GSP27motik_3u:1177": "jīvasya brahmatvam upasaṃharati",
    "GSP27motik_3u:1178": "evaṃ brahmaiva jīvātmā nirvibhāgo nirantaraḥ / sarvaśaktir anādyanto mahācitsārarūpadhṛt //MU_3,14.26//",
    "GSP27motik_3u:1179_0": "evaṃ pūrvoktaprakāreṇa / jīvātmā brahmaiva bhavati / brahmatvāpādakāny asya viśeṣaṇāny",
    "GSP27motik_3u:1179_1": "āha nirvibhāga iti / nirvibhāgaḥ vibhāgarahitaḥ / na hi jīvasvarūpe kaścid vibhāgo",
    "GSP27motik_3u:1179_2": "'sti niravayavatvāt / nirantaraḥ prakāśanirbharitatvena madhye 'vakāśahīnaḥ / sarvaśaktiḥ",
    "GSP27motik_3u:1179_3": "sarvaśaktitvaṃ cāsya svapnādau pratyakṣadṛṣṭam eva / anādyantaḥ ādyantarahitatvaṃ",
    "GSP27motik_3u:1179_4": "cāsyādyantaparicchedakatvenaiva siddham / na hi paricchedyaḥ paricchedakasya paricchedaṃ",
    "GSP27motik_3u:1179_5": "kartuṃ śaknoti / mahācitsārarūpadhṛt / mahācit vimarśaśaktiḥ / tasyāḥ sāraḥ prakāśaḥ /",
    "GSP27motik_3u:1179_6": "tasya rūpaṃ dhārayati mahācitsārarūpadhṛt / prakāśasvarūpa ity arthaḥ //MT_3,14.26 //",
    "GSP27motik_3u:1180": "sarvathaiva bhedakalanāṃ nirākaroti",
    "GSP27motik_3u:1181": "sarvānantatayā tv asya na kācid bhedakalpanā / vidyate yā hi kalanā sā tad evānubhūtitaḥ //MU_3,14.27//",
    "GSP27motik_3u:1182_0": "tu viśeṣe / 'sya brahmaṇaḥ / sarvānantatayā sarvaś cāsāv anantaś ca sarvānantaḥ /",
    "GSP27motik_3u:1182_1": "tasya bhāvaḥ sarvānantatā / tayā / kācid bhedakalanā bhedākārā kalanā / bheda iti",
    "GSP27motik_3u:1182_2": "yāvat / nāsti / sarvarūpasyānantasya ca bhedāyogāt / na hi ghaṭādyapekṣayānantasya",
    "GSP27motik_3u:1182_3": "ghaṭaśarāvādisarvarūpasya mṛdādeḥ ghaṭabhedo yuktaḥ / nanu sarvatvam anantatvaṃ ca",
    "GSP27motik_3u:1182_4": "asarvāt sāntāc ca bhedakam eva / tathā ca tābhyām eva tasya bhedaḥ sampadyata ity /",
    "GSP27motik_3u:1182_5": "atrāha vidyata iti / hi yasmādarthe / yā kalanā bhedakalanā / vidyate / sā tad eva",
    "GSP27motik_3u:1182_6": "brahmaiva / bhavati / kuto / 'nubhūtitaḥ anubhūtisvarūpataḥ / ayaṃ bhāvaḥ / yā kācit",
    "GSP27motik_3u:1182_7": "kalanāsti sānubhūtā na vā / na cet sā svayam asiddhā brahmaṇi bhedaṃ kathaṃ kuryāt /",
    "GSP27motik_3u:1182_8": "anubhūtā cet tarhi anubhavarūpaivānubhavasya ca cidrūpatvena brahmatvaṃ siddham eveti /",
    "GSP27motik_3u:1182_9": "brahmaiva sā bhaved iti //MT_3,14.27 //",
    "GSP27motik_3u:1183": "atra śrīrāmaḥ pṛcchati",
    "GSP27motik_3u:1184": "evam etat kathaṃ brahmann ekajīvecchayākhilāḥ / jagajjīvā na yujyante mahājīvaikatāvaśāt //MU_3,14.28//",
    "GSP27motik_3u:1185_0": "he brahman / etat tvayoktam / evaṃ bhavati / satyam eva bhavatīty arthaḥ / sarveṣāṃ",
    "GSP27motik_3u:1185_1": "jīvānāṃ tatraikajīvecchānuvartitvam āśaṅkate / katham iti / akhilāḥ jagajjīvāḥ /",
    "GSP27motik_3u:1185_2": "jagati sthitā jīvāḥ jagajjīvāḥ / mahājīvaikatāvaśāt / mahājīvena cetyatvāditanmātrāntaprapañcavalitacinmātrākhyamahājīvena /",
    "GSP27motik_3u:1185_3": "yā ekatā aikyaṃ / tasyāḥ vaśāt vaśena / ekajīvecchayā ekasya kasyāpi sāmānyajīvasyecchayā /",
    "GSP27motik_3u:1185_4": "kathaṃ na yujyante / ayaṃ bhāvaḥ / sarveṣāṃ jīvānāṃ proktasvarūpamahājīvaikamayatve",
    "GSP27motik_3u:1185_5": "ekasmin jīve uditayecchayā sarveṣāṃ jīvānāṃ yogo yuktaḥ //MT_3,14.28 //",
    "GSP27motik_3u:1186": "śrīvasiṣṭha uttaram āha",
    "GSP27motik_3u:1187": "mahājīvātma tad brahma sarvaśaktimayātmakam / sthitaṃ yatheccham eveha nirvibhāgaṃ nirantaram //MU_3,14.29//",
    "GSP27motik_3u:1188_0": "mahājīvātma mahājīvaḥ / tat brahma iha yathecchaṃ svecchāsadṛśaṃ / sthitaṃ bhavati /",
    "GSP27motik_3u:1188_1": "tat brahma kathambhūtaṃ / sarvaśaktimayātmakam / sarvaśaktimayaḥ sarvaśaktinirbharaḥ /",
    "GSP27motik_3u:1188_2": "ātmā yasya / tat / tādṛśam / sarvaśaktimayātmakatvaṃ ca brahmaṇaḥ sarvaśaktīnāṃ tata",
    "GSP27motik_3u:1188_3": "evotthānāt / punaḥ kathambhūtaṃ / nirvibhāgaṃ akhaṇḍasvarūpatvena vibhāgān niṣkrāntam /",
    "GSP27motik_3u:1188_4": "punaḥ kathambhūtaṃ / nirantaram prakāśākhyasārabharitam //MT_3,14.29 //",
    "GSP27motik_3u:1189": "nanu brahma yathecchaṃ sthitaṃ bhavatu / tataḥ kim ity / atrāha",
    "GSP27motik_3u:1190": "yad evecchati tat tasya bhavaty āśu mahātmanaḥ / pūrvaṃ tu naśyatīcchā cid ato dvitvam udeti tat //MU_3,14.30//",
    "GSP27motik_3u:1191_0": "tat brahma / yad evecchati icchāviṣayaṃ karoti / tad eva / na tv anyat / tasya mahātmanaḥ",
    "GSP27motik_3u:1191_1": "vyāpakasvarūpasya brahmaṇaḥ / āśu icchākṣaṇe eva / bhavati sampadyate / ekatecchānāśena",
    "GSP27motik_3u:1191_2": "dvitvotpattim asmāt kathayati pūrvam iti / cit icchā / nīlam utpalam itivat cidviśeṣitecchā",
    "GSP27motik_3u:1191_3": "jñeyā / cidviśeṣitatvaṃ cātra cidviṣayatvaṃ jñeyam / yata ity adhyāhāryam / tenāyam",
    "GSP27motik_3u:1191_4": "arthaḥ / yataḥ cit icchā / cidrūpa eva bhavāmīty evaṃrūpā ekatecchā / pūrvaṃ prathamasargārambhe /",
    "GSP27motik_3u:1191_5": "'taḥ saptamyarthe tasil asmin brahmaṇi / tuśabdaḥ ivārthe / naśyati tu susphūrtyaviṣayatārūpaṃ",
    "GSP27motik_3u:1191_6": "nāśaṃ yātīva / paramārthataḥ tu na naśyati tasyāḥ sarvatrānugamāt / iti tuśabdopādānam /",
    "GSP27motik_3u:1191_7": "cidviṣayecchānāśaś ca cetyaviṣayecchodbhūter eva jñeyaḥ / tat tasmāt kāraṇāt / dvitvaṃ",
    "GSP27motik_3u:1191_8": "cetyasvarūpajīvādirūpeṇa sthito dvidhābhāvaḥ / udeti prādurbhavati / ekatecchānāśahetubhūtatayā",
    "GSP27motik_3u:1191_9": "dvitvecchayā eva dvitvam udetīti bhāvaḥ //MT_3,14.30 //",
    "GSP27motik_3u:1192": "dvitvodayānantaraṃ śaktikriyākramakaraṇaṃ kathayati",
    "GSP27motik_3u:1193": "paścād dvitvavibhaktānāṃ svaśaktīnāṃ prakalpitaḥ / anenetthaṃ hi bhavatīty evaṃ tena kriyākramaḥ //MU_3,14.31//",
    "GSP27motik_3u:1194_0": "paścāt / tena brahmaṇā / dvitvavibhaktānāṃ / dvitvena dvidhābhāvena / vibhaktānāṃ",
    "GSP27motik_3u:1194_1": "vibhāgena sthāpitānāṃ / svaśaktīnāṃ / ity evaṃ iti prakāreṇa / kriyākramaḥ kalpitaḥ /",
    "GSP27motik_3u:1194_2": "hi niścaye / ity evaṃ kathaṃ / anena sampadyate //MT_3,14.31 //",
    "GSP27motik_3u:1195": "sampannaṃ sveṣṭaṃ kathayati",
    "GSP27motik_3u:1196": "śaktyādyayā tayā brāhmyā niyamo yaḥ prakalpitaḥ / taṃ vinā nodayo 'nyāsāṃ pradhānecchaiva rohati //MU_3,14.32//",
    "GSP27motik_3u:1197_0": "tayā prasiddhayādyayā mūlakāraṇabhūtayā / brāhmyā brahmasambandhinyā / śaktyā / yaḥ",
    "GSP27motik_3u:1197_1": "niyamaḥ svecchāsadṛśī niyatiḥ / prakalpitaḥ / taṃ niyamaṃ / vinā ṛte / 'nyāsāṃ jīvasthānānām /",
    "GSP27motik_3u:1197_2": "udayo na syāt / ata ity adhyāhāryam / ataḥ pradhānecchaiva rohati / pradhānasya mahājīvātmabhūtasya",
    "GSP27motik_3u:1197_3": "brahmaṇaḥ / icchaiva rohati jīvecchārūpeṇa pariṇamate / tathā ca pradhānecchānuvartitvam",
    "GSP27motik_3u:1197_4": "eva / na sā niyamakāritvam uktam / iha tu tacchakter iti cen / na / śaktitadvator",
    "GSP27motik_3u:1197_5": "abhedāt //MT_3,14.32 //",
    "GSP27motik_3u:1198": "etad eva nānāracanābhiḥ kathayati",
    "GSP27motik_3u:1199": "yasyā jīvābhidhānāyāḥ śaktyā yecchā phalaty asau / pradhānaśaktiniyamānuṣṭhānena vinā na tu //MU_3,14.33//",
    "GSP27motik_3u:1200_0": "yasyāḥ jīvābhidhānāyāḥ śaktyāḥ śaktirūpasya yasya jīvasya / yā icchā phalati phalayuktā",
    "GSP27motik_3u:1200_1": "bhavati / tasyā ity adhyāhāryam / tasyāḥ śakteḥ asau icchā / pradhānaśaktiniyamānuṣṭhānena",
    "GSP27motik_3u:1200_2": "vinā / pradhānaśakteḥ brahmaśakteḥ / yat niyamānuṣṭhānaṃ niyamakaraṇaṃ / tad vinā",
    "GSP27motik_3u:1200_3": "na bhavati / svarūpam eva na labhate / kā kathā tatphalasyeti bhāvaḥ //MT_3,14.33 //",
    "GSP27motik_3u:1201": "pradhānaśaktiniyamaḥ supratiṣṭho bhaven na cet / tat phalaṃ śaktyaśaktatvān nehitānāṃ kvacid bhavet //MU_3,14.34//",
    "GSP27motik_3u:1202_0": "pradhānaśakteḥ brahmaśakteḥ / niyamaḥ pradhānaśaktiniyamaḥ / supratiṣṭhaḥ susthiraḥ /",
    "GSP27motik_3u:1202_1": "na ced bhavet yadi na syāt / tat tadā / rohitānāṃ kvacit kutrāpi deśe kāle vā / phalaṃ",
    "GSP27motik_3u:1202_2": "na syāt / kutaḥ / śaktyaśaktatvāt / śaktyā brahmaśaktyā / lakṣaṇayā tanniyamena /",
    "GSP27motik_3u:1202_3": "yat śaktatvaṃ phalaṃ prati sāmarthyaṃ / tadabhāvaḥ aśaktatvaṃ / tasmāt śaktyaśaktatvāt /",
    "GSP27motik_3u:1202_4": "yataḥ rohitānāṃ nānāvidhānāṃ kriyāṇāṃ phalaṃ vidyate 'taḥ anumīyate ko 'pi niyamo",
    "GSP27motik_3u:1202_5": "'sti yena kriyāṇāṃ phalotpādanaṃ prati sāmarthyam astīti bhāvaḥ //MT_3,14.34 //",
    "GSP27motik_3u:1203": "prakṛtam anusarati",
    "GSP27motik_3u:1204": "evaṃ brahma mahājīvo vidyate 'ntādivarjitaḥ / jīvatkoṭimahākoṭī bhavaty atha na kiñcana //MU_3,14.35//",
    "GSP27motik_3u:1205_0": "evaṃ pūrvoktaprakāreṇa / brahmāntādivarjitaḥ antamadhyādirahitaḥ / mahājīvaḥ vidyate /",
    "GSP27motik_3u:1205_1": "kuto niryānti jīvakā iti pūrvataroktasya praśnasyottaram āha jīvatkoṭīti / tat brahma /",
    "GSP27motik_3u:1205_2": "jīvatkoṭimahākoṭī / jīvatāṃ jīvanakriyākartṛkāṇāṃ / koṭimahākoṭī koṭimahākoṭisaṅkhye /",
    "GSP27motik_3u:1205_3": "bhavati svayam eva tadrūpo bhavati / na tu tato jīvāḥ niryāntīti bhāvaḥ / atha tathāpi /",
    "GSP27motik_3u:1205_4": "na kiñcana bhavati / cinmaye svarūpe tathaiva sthitatvāt //MT_3,14.35 //",
    "GSP27motik_3u:1206": "nanu brahma kena jīvatāṃ yātīty / atrāha",
    "GSP27motik_3u:1207": "cetyasaṃvedanāj jīvo bhavaty āyāti saṃsṛtim / tadasaṃvedanād rūpaṃ śamam āyāti saṃsṛteḥ //MU_3,14.36//",
    "GSP27motik_3u:1208_0": "cetyasaṃvedanāt cidviṣayabhūtabhāvajātaparāmarśāt / brahma jīvo bhavati / tataḥ saṃsṛtiṃ",
    "GSP27motik_3u:1208_1": "yāti sukhaduḥkhalepasvarūpasaṃsārabhāk bhavati / nanu kadācit saṃsṛtir asya nivartate",
    "GSP27motik_3u:1208_2": "na vety / atrāha tad iti / tadasaṃvedanāt cetyāparāmarśāt / asyety adhyāhāryam /",
    "GSP27motik_3u:1208_3": "asya jīvasya / saṃsṛteḥ saṃsārasya / rūpaṃ śamaṃ śāntiṃ / yāti //MT_3,14.36 //",
    "GSP27motik_3u:1209": "nanu saṃsṛtyupaśamena jīvasya kiṃ sampadyata ity / atrāha",
    "GSP27motik_3u:1210": "evaṃ kaniṣṭhajīvānāṃ jyeṣṭhajīvakriyākramaiḥ / samudety ādyajīvatvaṃ tāmrāṇām iva hematā //MU_3,14.37//",
    "GSP27motik_3u:1211_0": "evaṃ sati saṃsṛtyupaśame sati / jyeṣṭhajīvasya brahmaṇaḥ / kriyākramaiḥ jyeṣṭhajīvakriyākramaiḥ /",
    "GSP27motik_3u:1211_1": "kaniṣṭhajīvānām ādyajīvatvaṃ brahmatvaṃ / samudeti prādurbhavati / jyeṣṭhajīvakriyākramā",
    "GSP27motik_3u:1211_2": "atra brahmakṛtāḥ kriyākramā jñātavyāḥ / brahmakṛtakriyākramasyaiva jīvānāṃ brahmatvāpādane",
    "GSP27motik_3u:1211_3": "samarthatvāt / atra dṛṣṭāntam āha tāmrāṇām iti / svarṇakārakriyākramaiḥ tāmrāṇāṃ",
    "GSP27motik_3u:1211_4": "yathā hematvaṃ samudeti / tathety arthaḥ //MT_3,14.37 //",
    "GSP27motik_3u:1212": "pūrvataroktaṃ smarati",
    "GSP27motik_3u:1213": "atrānante parākāśe ittham eṣa gaṇo 'py asan / khātmaiva sann ivodeti ciccamatkaraṇātmakaḥ //MU_3,14.38//",
    "GSP27motik_3u:1214_0": "itthaṃ pūrvoktakrameṇātrānante parākāśe prasiddhe 'parimeye cidākāśe / eṣaḥ pūrvoktaḥ /",
    "GSP27motik_3u:1214_1": "gaṇaḥ cetyatvādirūpaḥ prapañcaḥ / asann api sann ivodeti / kathambhūtaḥ / khātmaiva",
    "GSP27motik_3u:1214_2": "nakiñcidrūpa eva / punaḥ kathambhūtaḥ / ciccamatkaraṇātmakaḥ / citaḥ yat camatkaraṇaṃ",
    "GSP27motik_3u:1214_3": "svaśaktyāsvādakaraṇaṃ / tat ātmā svarūpaṃ yasya / saḥ ciccamatkaraṇātmakaḥ / camatkaraṇaṃ",
    "GSP27motik_3u:1214_4": "vinā svatantrāyāḥ citeḥ cetyonmukhatāyogāt //MT_3,14.38 //",
    "GSP27motik_3u:1215": "nanu camatkaraṇārtham anyāpekṣāyā avaśyambhāvāt kuto 'syāḥ svatantrādīty / atrāha",
    "GSP27motik_3u:1216": "svayam eva camatkāro yaḥ samāgamyate citā / bhaviṣyannāmadehādi tad ahambhāvanaṃ viduḥ //MU_3,14.39//",
    "GSP27motik_3u:1217_0": "yaḥ camatkāraḥ citā saha svayaṃ cidāśrayeṇa svaviṣayena ca yatnena vinā / samāgamyate",
    "GSP27motik_3u:1217_1": "svayaṃ samāgamaviṣayatāṃ bhajati / paṇḍitāḥ tad ahambhāvanam ahaṅkāraṃ / viduḥ /",
    "GSP27motik_3u:1217_2": "ahaṅkāro 'pi ciccamatkāra eva / kā kathā jīvasyeti ahambhāvagrahaṇābhiprāyaḥ / kathambhūtaṃ /",
    "GSP27motik_3u:1217_3": "bhaviṣyannāmadehādi / bhaviṣyat nāma ca dehādi ca yasya / tat / nāmāhaṅkārety abhidhā /",
    "GSP27motik_3u:1217_4": "dehaḥ sthūlasūkṣmarūpaḥ / cinnairapekṣyadyotanāya samāgamyata iti karmakartṛvyapadeśaḥ //MT_3,14.39 //",
    "GSP27motik_3u:1218": "prakṛtaṃ cidaikyaṃ bahuvistareṇa kathayati",
    "GSP27motik_3u:1219": "cito yaḥ syāc cidālokas tanmayatvād anantakaḥ / sa eṣa bhuvanābhoga iti tasyāḥ prabimbati //MU_3,14.40//",
    "GSP27motik_3u:1220_0": "citaḥ anantasvabhāvasya citprakāśasya / yaḥ ālokaḥ bhāvaprakaṭanahetuḥ svabhāvaviśeṣaḥ /",
    "GSP27motik_3u:1220_1": "syād asti / kathambhūtaḥ / tanmayatvāt cinmayatvād / anantakaḥ cidvad aparimeyaḥ /",
    "GSP27motik_3u:1220_2": "aparimeyatvaṃ ca citaḥ parimātur abhāvena svayaṃ svasmin parimātṛtāsambhavāc ca jñeyam /",
    "GSP27motik_3u:1220_3": "sa eṣaḥ pūrvoktaḥ viṣayasya svavyatiriktasya cidālokaḥ / tasyāḥ citaḥ / bhuvanābhoga",
    "GSP27motik_3u:1220_4": "iti bhuvanavistāro 'yam iti / pratibimbati mālinyānādāyakatvena pratibimbabhāvena",
    "GSP27motik_3u:1220_5": "sphurati //MT_3,14.40 //",
    "GSP27motik_3u:1221": "pariṇāmavikārādiśabdaiḥ saiva cid avyayā / tādṛgrūpyād abhedyāpi svaśaktyaiva vibudhyate //MU_3,14.41//",
    "GSP27motik_3u:1222_0": "svaśaktyā eva pramātṛbhāvena sphurantyā nijaśaktyā eva kartryāvyayā nāśarahitā /",
    "GSP27motik_3u:1222_1": "saiva cit pariṇāmavikārādiśabdaiḥ vibudhyate vijñāyate / śabdasyārthabodhaṃ prati",
    "GSP27motik_3u:1222_2": "kāraṇatvaṃ suprasiddham eveti nāyastam / kathambhūtāpi / tādṛgrūpyāt cidrūpatāyāḥ /",
    "GSP27motik_3u:1222_3": "abhedyāpi bhinnīkartum ayogyāpi / nanu svarūpād abhinnatve kathaṃ pariṇāmādiśabdavācyatvaṃ",
    "GSP27motik_3u:1222_4": "asyā iti cet / satyam / yathā toyaṃ svarūpād abhinnam api taraṅgatām āsādya toyapariṇāmaśabdena",
    "GSP27motik_3u:1222_5": "tadvikāraśabdena ca kathyate tatheyam apīti na virodhaḥ //MT_3,14.41 //",
    "GSP27motik_3u:1223": "avicchinnavilāsātma svato yat svadanaṃ citaḥ / acetyasya prakāśasya jagad ity eva tat sthitam //MU_3,14.42//",
    "GSP27motik_3u:1224_0": "acetyasya prakāśasya cetyaleparahitaprakāśarūpāyāḥ citaḥ / svayam ayatnena / yat",
    "GSP27motik_3u:1224_1": "svadanaṃ svaśaktyāsvādaḥ bhavati / kathambhūtam / avicchinnavilāsātma / avicchinavilāsaḥ",
    "GSP27motik_3u:1224_2": "chedarahitasphuraṇayuktaḥ / ātmā yasya / tat avicchinnavilāsātma / tat svadanaṃ jagad",
    "GSP27motik_3u:1224_3": "ity eva jagatsvarūpeṇa / sthitaṃ bhavati //MT_3,14.42 //",
    "GSP27motik_3u:1225": "ākāśād api sūkṣmaiṣā yā śaktir vitatā citaḥ / sā svabhāvata evainām ahantāṃ paripaśyati //MU_3,14.43//",
    "GSP27motik_3u:1226_0": "yā eṣā ākāśād api sūkṣmāparicchedyā / vitatā sarvatra vyāptā / citaḥ śaktiḥ sāmarthyaṃ",
    "GSP27motik_3u:1226_1": "asti / sā cit / svabhāvata eva svasattayaiva / na tu yatnādinā / enāṃ proktaviśeṣaṇāṃ /",
    "GSP27motik_3u:1226_2": "ahantāṃ paripaśyati ahaṅkārabhāvena cetati //MT_3,14.43 //",
    "GSP27motik_3u:1227": "ātmany ātmātmanaivāsyā yat prasphurati vārivat / jagadantam ahantāṇuṃ tad evāsau prapaśyati //MU_3,14.44//",
    "GSP27motik_3u:1228_0": "asyāḥ citaḥ / ātmā sphurattākhyaṃ svarūpam / ātmani sphurattākhye svarūpe svasvarūpe /",
    "GSP27motik_3u:1228_1": "ātmanā svabhāvena / na tu yatnena / yat sphurati vilasati / kathaṃ / vārivat jalavat /",
    "GSP27motik_3u:1228_2": "tad eva sphuraṇam evāsau cid / ahantāṇuṃ prapaśyati parimitāhantārūpatayā parāmṛśati /",
    "GSP27motik_3u:1228_3": "kīdṛśam ahantāṇuṃ / jagadantam jagatparyantam //MT_3,14.44 //",
    "GSP27motik_3u:1229": "camatkārakarī cāru yac camatkurute citiḥ / iyaṃ svātmani tasyaiva jagannāma kṛtaṃ tatam //MU_3,14.45//",
    "GSP27motik_3u:1230": "camatkārakarī camatkārakaraṇa[ ? ]syaiva / tataṃ vistīrṇaṃ / jagannāma jagad iti nāma / kṛtaṃ / tayaiveti śeṣaḥ //MT_3,14.45//",
    "GSP27motik_3u:1231": "citaś cittvam ahaṅkāraḥ saiva rāghava kalpanā / tanmātrādi cid evāto dvitvaikatve kva saṃsthite //MU_3,14.46//",
    "GSP27motik_3u:1232_0": "citaḥ cittvam ahaṅkāraḥ bhavati / ahaṅkāratayā cittvasyaiva pariṇāmād ity arthaḥ /",
    "GSP27motik_3u:1232_1": "he rāghava / saivāhaṅkāra eva / kalpanā bhavati / kalpanāpadāpekṣaṃ strītvaṃ / ataḥ",
    "GSP27motik_3u:1232_2": "tanmātrādi ahaṅkārotpannaṃ tanmātrādikam / cid eva bhavati / tanmātrakāraṇasyāhaṅkārasya",
    "GSP27motik_3u:1232_3": "cittvāt / dvitvaikatve kva saṃsthite bhavataḥ / na sta iti bhāvaḥ / nanu dvitvaṃ",
    "GSP27motik_3u:1232_4": "mā bhavatu / ekatvaṃ kathaṃ nāstīti cen / maivaṃ / svapratipakṣaṃ dvitvaṃ vinaikatvasyāpy",
    "GSP27motik_3u:1232_5": "asiddheḥ / na hi chāyāṃ vinā prakāśaḥ prakāśo bhavati anirvācyatvāt //MT_3,14.46 //",
    "GSP27motik_3u:1233": "evaṃ cidekamayatvaṃ sarvasya prasādhya bhedatyāgaṃ śiṣyaṃ prati anuṣṭheyatvena vidadhāti",
    "GSP27motik_3u:1234": "jīvahetāv asantyāge tvaṃ cāhaṃ ceti santyaja / śeṣaṃ sadasator madhye bhavetyarthātmako bhavet //MU_3,14.47//",
    "GSP27motik_3u:1235_0": "puruṣaḥ / ityarthātmakaḥ / itiśabdākṣiptagurūpadeśavākyārthātmakaḥ / tatpara iti",
    "GSP27motik_3u:1235_1": "yāvat / bhavet / itiśabdākṣiptaṃ gurūpadeśam āha tvaṃ cāhaṃ ceti tyaja / yena jīvatā",
    "GSP27motik_3u:1235_2": "dūre gacchatīti bhāvaḥ / punaḥ kiṃrūpaḥ tiṣṭhāmīty / atrāha śeṣam iti / sadasatoḥ",
    "GSP27motik_3u:1235_3": "madhye sthitaṃ sattvāsattvābhyām anirvacanārhaṃ / śeṣaṃ sarvaprapañcabādhe 'pi sākṣitayā",
    "GSP27motik_3u:1235_4": "śuddhaṃ cinmātraṃ / bhava //MT_3,14.47 //",
    "GSP27motik_3u:1236": "evaṃ śiṣyaṃ prati abhedaṃ vidheyatvenoktvā tatkṛpayā punar apy abhedam eva kathayati",
    "GSP27motik_3u:1237": "citā yathādau kalitā svasattā sā tathoditā / abhinnā dṛśyate vyomnaḥ sattāsatte 'tha vedmy aham //MU_3,14.48//",
    "GSP27motik_3u:1238_0": "citādau sargārambhe / svasattā sphurāmītirūpā nijā sattā / yathā yena jīvādirūpeṇa /",
    "GSP27motik_3u:1238_1": "kalitā / asyā ity adhyāhāryam / asyāḥ citaḥ sā sattā / tathā tena rūpeṇoditā prādurbhūtā",
    "GSP27motik_3u:1238_2": "satī / cidākāśāt abhinnā dṛśyate / jñānibhir iti śeṣaḥ / aham ity anena sattāsāmānyapramātā",
    "GSP27motik_3u:1238_3": "kathitaḥ / athāhaṃ sattāsatte vedmi jānāmi / na tu tathāstīti bhāvaḥ //MT_3,14.48 //",
    "GSP27motik_3u:1239": "citkhaṃ khaṃ jagadīhāḥ khaṃ kham abdhivibudhācalāḥ / khākāraciccamatkārarūpatvān nānyad asti hi //MU_3,14.49//",
    "GSP27motik_3u:1240_0": "citkhaṃ kham ākāśaṃ bhavati / jagadīhāḥ / jagatāṃ hitāhitaprāptiparihārārthāḥ ceṣṭāḥ /",
    "GSP27motik_3u:1240_1": "khaṃ bhavanti / abdhiś ca vibudhāś cācalāś ca / te api kham eva bhavanti / atra hetutvenottarārdham",
    "GSP27motik_3u:1240_2": "āha khākāreti / hi yasmādarthe / khākāraḥ yaḥ ciccamatkāraḥ / sa eva rūpaṃ yasya /",
    "GSP27motik_3u:1240_3": "saḥ / tasya bhāvaḥ tattvaṃ / tasmāt khākāraciccamatkārarūpatvāt / anyat nāsti / yataḥ",
    "GSP27motik_3u:1240_4": "sarvaṃ kharūpaṃ ciccamatkāramātrarūpaṃ bhavatīty arthaḥ //MT_3,14.49 //",
    "GSP27motik_3u:1241": "yo yadvilāsas tasmāt sa na kadācana bhidyate / api sāvayavāt tattvāt kaivānavayave kathā //MU_3,14.50//",
    "GSP27motik_3u:1242_0": "yaḥ yadvilāsaḥ yasya sphuraṇaṃ bhavati / saḥ sāvayavāt tattvād api tasmāt kadā na",
    "GSP27motik_3u:1242_1": "jātu na / bhidyate / na hi kaścit taraṅgaṃ toyāt bhinnaṃ vadatīti bhāvaḥ / anavayave",
    "GSP27motik_3u:1242_2": "avayavarahite / svapne 'pi tad vācyam iti bhāvaḥ //MT_3,14.50 //",
    "GSP27motik_3u:1243": "nanu citaḥ jagadrūpatve 'pi tadgrāhiṇyā anyasyāś citaḥ sadbhāvāt nābhedamayatety / atrāha",
    "GSP27motik_3u:1244": "citer nityam acetyāyāś cin nāsty avitatākṛteḥ / yad rūpaṃ jagato rūpaṃ tattatsphuraṇarūpiṇaḥ //MU_3,14.51//",
    "GSP27motik_3u:1245_0": "nityam acetyāyāḥ cetitum ayogyāyāḥ / citeḥ cit svagrāhiṇī cit / nāsti cidrūpatvahāner",
    "GSP27motik_3u:1245_1": "iti bhāvaḥ / citeḥ kathambhūtāyāḥ / avitatākṛteḥ / sūkṣmatayāvitatā kutrāpi na sthitākṛtiḥ",
    "GSP27motik_3u:1245_2": "rūpaṃ yasyāḥ / sā / tasyāḥ / nanu etad asiddhaṃ / sphurāmītirūpeṇa yuktatvād ity /",
    "GSP27motik_3u:1245_3": "atrāha yad rūpam iti / yad rūpaṃ / yat sphurāmītyādikaṃ / rūpaṃ bhavati / tad ity",
    "GSP27motik_3u:1245_4": "adhyāhāryam / tat jagata eva rūpam / na tu citeḥ / mukhyataḥ cititvaṃ hi sphurāmīty",
    "GSP27motik_3u:1245_5": "asya grāhikāyāḥ citer eva / sphurāmīti grāhyarūpāyās tu gauṇaṃ cititvaṃ bhavad api",
    "GSP27motik_3u:1245_6": "na jagattvaṃ vyabhicarati / kathambhūtasya jagataḥ / tattatsphuraṇarūpiṇaḥ / tattatsphuraṇāni",
    "GSP27motik_3u:1245_7": "sphurāmītyādīni / rūpaṃ yasya / tat / tasya tattatsphuraṇarūpiṇaḥ / yat kiñcic cetyatām",
    "GSP27motik_3u:1245_8": "āyāti tat sarvaṃ jagad evety arthaḥ //MT_3,14.51 //",
    "GSP27motik_3u:1246": "mano buddhir ahaṅkāro bhūtāni girayo diśaḥ / iti paryāyaracanā citas tattvāj jagatsthiteḥ //MU_3,14.52//",
    "GSP27motik_3u:1247_0": "mano buddhir ityādirūpeṇoktā śabdasantatiḥ / citaḥ paryāyaracanā bhavati / kutaḥ /",
    "GSP27motik_3u:1247_1": "jagatsthiteḥ manobuddhyādirūpāyāḥ jagatsthiteḥ / tattvāt cidrūpatvāt / sarve śabdāḥ",
    "GSP27motik_3u:1247_2": "cidvācakā eveti bhāvaḥ //MT_3,14.52 //",
    "GSP27motik_3u:1248": "citaś cittvaṃ jagad viddhi nājagac cittvam asti hi / ajagattvād acic cit syād bhāvābhedāj jagat kutaḥ //MU_3,14.53//",
    "GSP27motik_3u:1249_0": "citaḥ sambandhi cittvaṃ cidbhāvaṃ / yena sā cid iti nāmayogyā bhavati sa ko 'pi dharmaḥ /",
    "GSP27motik_3u:1249_1": "tam iti yāvat / jagat viddhi jānīhi / atra hetum āha neti / hi yasmāt kāraṇāt / cittvam",
    "GSP27motik_3u:1249_2": "ajagat jagato vyatiriktaṃ / nāsti / cetyarūpajagadabhāve 'nirvācyāyāḥ citaḥ sphuṭaṃ",
    "GSP27motik_3u:1249_3": "cittvāyogyatvāt / avāntaraṃ phalitam āha ajagad iti / ata ity adhyāhāryam / ato hetoḥ /",
    "GSP27motik_3u:1249_4": "cit ajagattvād dhetor / acit syāt cinnāmayogyā na syāt / yadi jagan na syād anirvācyāyāḥ",
    "GSP27motik_3u:1249_5": "citer api cittvaṃ na syād iti bhāvaḥ / paramaṃ phalitam āha bhāvābhedād iti / bhāvābhedāt",
    "GSP27motik_3u:1249_6": "pūrvanyāyasiddhena cijjagator abhedena siddhāt padārthābhedāt / jagat kutaḥ kathaṃ /",
    "GSP27motik_3u:1249_7": "syāt / cittvajagator abhede sati cittvasya cidekamayatayā cita eva sarvathā sthitatvāt",
    "GSP27motik_3u:1249_8": "jagan nāstīti bhāvaḥ //MT_3,14.53 //",
    "GSP27motik_3u:1250": "citer maricabījasya nijā yāntaś camatkṛtiḥ / saivaiṣā jīvatanmātramātraṃ jagad iti sthitā //MU_3,14.54//",
    "GSP27motik_3u:1251_0": "citeḥ cinnāmnaḥ / maricabījasyāntaḥ madhye / yā camatkṛtiḥ arthāt tīkṣṇatāsthānīyaḥ",
    "GSP27motik_3u:1251_1": "svaśaktyāsvādākhyaḥ camatkāraḥ / bhavati / saivaiṣā jagad iti jagadrūpeṇa / sthitā",
    "GSP27motik_3u:1251_2": "bhavati / kathambhūtaṃ jagat / jīvatanmātramātraṃ kevalaṃ jīvapañcatanmātrasvarūpaṃ /",
    "GSP27motik_3u:1251_3": "na tu sthūlabhūtamayaṃ / svapnanyāyena sthūlatāyā asatyatvāt //MT_3,14.54 //",
    "GSP27motik_3u:1252": "cittvāt svaśaktikacanaṃ yad ahambhāvanaṃ citeḥ / jīvaḥ spandātmakarmātmā bhaviṣyadabhidho hy asau //MU_3,14.55//",
    "GSP27motik_3u:1253_0": "citeḥ svaśaktikacanaṃ svaśaktisphuraṇarūpaṃ / ahambhāvanaṃ yad asti / kutaḥ / cittvāt",
    "GSP27motik_3u:1253_1": "cidbhāvākhyāt hetoḥ / hi niścaye / asau svaśaktisphuraṇaṃ / jīvaḥ bhavati / jīvāpekṣayā",
    "GSP27motik_3u:1253_2": "puṃliṅgatā / kathambhūto jīvaḥ / spandātma kiñcitsphuraṇarūpaṃ / yat karma / tat",
    "GSP27motik_3u:1253_3": "ātmā svarūpaṃ / yasya / spandātmakarmātmā citspandarūpa evety arthaḥ / punaḥ kathambhūtaḥ /",
    "GSP27motik_3u:1253_4": "bhaviṣyadabhidhaḥ vaikharīprādurbhāva ity arthaḥ //MT_3,14.55 //",
    "GSP27motik_3u:1254": "yac cic cittvena kalanaṃ susampādyābhidhārthadik / vyavacchedavikārais tad bhidyate 'to na vidyate //MU_3,14.56//",
    "GSP27motik_3u:1255_0": "cit ārṣaḥ ṣaṣṭhīlopaḥ citaḥ / yat cittvena cidbhāvena / kalanaṃ paricchedaḥ / bhavati /",
    "GSP27motik_3u:1255_1": "kathambhūtaṃ / susampādyā sukhena sampādayituṃ śakyābhidhārthadik nāmārthaleśaḥ yena /",
    "GSP27motik_3u:1255_2": "tat susampādyābhidhārthadik / paricchinnasyaiva hi vastunaḥ nāma tadvācyatvaṃ ca",
    "GSP27motik_3u:1255_3": "kartuṃ śakyaṃ / tat bhidyate citaḥ bhinnatvena sthīyate / kaiḥ / vyavacchedavikāraiḥ /",
    "GSP27motik_3u:1255_4": "cittaṃ na spṛśatīti yāvat / bhavantu jaḍebhyaḥ bhinnatāpādanāni / ta eva vikārāḥ /",
    "GSP27motik_3u:1255_5": "taiḥ / tadyuktatvād iti yāvat / cito bhinnaṃ / kā hānir ity / atrāhāta iti / ataḥ",
    "GSP27motik_3u:1255_6": "cito bhinnatvāt / na vidyate / cidbhinnasya cetyamānatāyogāt / tadayoge ca sato 'pi /",
    "GSP27motik_3u:1255_7": "tasyāsaṅkalpatvāt / cidrūpatvena kalanābhāvena vyarthasya cittvasyāpy abhāvaḥ / cittvābhāve",
    "GSP27motik_3u:1255_8": "ca jagato 'bhāvaḥ / tadabhāve ca śuddhasya cinmātrasyaiva sāmrājyam iti bhāvaḥ //MT_3,14.56 //",
    "GSP27motik_3u:1256": "nanu bhavatu cidekamayatvaṃ sarvasya / tadaṃśabhūtayoḥ kartṛkarmaṇos tu parasparaṃ bhedo durnivāra ity / atrāha",
    "GSP27motik_3u:1257": "citspandarūpiṇor asti na bhedaḥ kartṛkarmaṇoḥ / spandamātraṃ bhavet karma sa eva puruṣaḥ smṛtaḥ //MU_3,14.57//",
    "GSP27motik_3u:1258_0": "citspandarūpiṇoḥ citsphūrtyākhyarūpayuktayoḥ / kartṛkarmaṇoḥ bhedaḥ nāsti / katham",
    "GSP27motik_3u:1258_1": "etad ity / atrāha spandeti / spandamātraṃ karma bhavet / bahiḥspandasyaiva karmatvadarśanāt /",
    "GSP27motik_3u:1258_2": "sa eva puruṣaḥ smṛtaḥ / paṇḍitair iti śeṣaḥ / ayaṃ bhāvaḥ / antaḥ vicāryamāṇaṃ jñānaṃ",
    "GSP27motik_3u:1258_3": "vinā na kiñcil labhyate / ghaṭapaṭādiś ca bahirbhūtaḥ / ataḥ jñānasya taiḥ saha ko",
    "GSP27motik_3u:1258_4": "'pi sambandho nāstīti śuddhaṃ jñānaṃ śiṣṭaṃ / sa eva ca citaḥ sphuraṇākhyaḥ spandaḥ /",
    "GSP27motik_3u:1258_5": "tad eva karma / bahiḥsthitasya śarīracalanādirūpasya karmaṇo 'pi tatpūrvakatvāt /",
    "GSP27motik_3u:1258_6": "tat tattvam eva / sa eva ca puruṣaḥ / antar anyasyānupalambhāt bahiḥśarīrasya mṛtpiṇḍarūpasya",
    "GSP27motik_3u:1258_7": "puruṣatvāyogāt iti siddhaṃ karmaṇaḥ puruṣatvam //MT_3,14.57 //",
    "GSP27motik_3u:1259": "sarvasya jīvāder vargasyaikatvaṃ sādhayati",
    "GSP27motik_3u:1260": "jīvaś cittve parispandaḥ puṃsāṃ cittaṃ sa eva ca / manas tv indriyarūpaṃ san nānānānaiva gacchati //MU_3,14.58//",
    "GSP27motik_3u:1261_0": "jīvaḥ cittve cidbhāve / citsvarūpa iti yāvat / parispandaḥ bhavati / puṃsāṃ sa eva",
    "GSP27motik_3u:1261_1": "karmāparaparyāyaṃ cittaṃ bhavati / parispanda eva ca / citspandatvavyatiriktasya",
    "GSP27motik_3u:1261_2": "jīvasya cittasya vābhāvāt / tu viśeṣe / mana eva citspandarūpaṃ cittam / indriyarūpaṃ",
    "GSP27motik_3u:1261_3": "sat / nānānānātvaṃ gacchati / cittaṃ kathambhūtam eva / anānaiva / paramārthataḥ",
    "GSP27motik_3u:1261_4": "ekatvāt nānātvarahitaṃ / idam atra tātparyam / jīvas tāvat citspanda eva / taccittam",
    "GSP27motik_3u:1261_5": "api vikalpātmakaṃ tathaiva / tad eva ca cittam indriyarūpeṇa pariṇamate / tataś ca",
    "GSP27motik_3u:1261_6": "svapariṇāmabhūtendriyadvāreṇa bahir nirgatya rūpādipañcakasvarūpaviṣayarūpatām āpadyate /",
    "GSP27motik_3u:1261_7": "tataś ca tadādhārabhūtapañcakatām āsādyate / tataś ca tatkāryabhāvena pariṇamate",
    "GSP27motik_3u:1261_8": "iti citspanda eva sthūlasūkṣmabhāvarūpeṇa sthitaḥ / sa ca cidavyatirikta iti sarvaṃ",
    "GSP27motik_3u:1261_9": "cidrūpam eva sthitam iti //MT_3,14.58 //",
    "GSP27motik_3u:1262": "śāntāśeṣaviśeṣaṃ hi citprakāśacchaṭā jagat / kāryakāraṇakāditvaṃ tasmād anyan na vidyate //MU_3,14.59//",
    "GSP27motik_3u:1263_0": "hi yasmāt arthe / 'śeṣaṃ samastaṃ jagat citprakāśacchaṭā citprakāśe siddhapadārthapaṅktimayatvāt",
    "GSP27motik_3u:1263_1": "citprakāśapaṅktiḥ / bhavati / kathambhūtaṃ / śāntāśeṣaviśeṣaṃ / śāntāḥ cinmātre pralīnāḥ /",
    "GSP27motik_3u:1263_2": "aśeṣāḥ samastāḥ / viśeṣāḥ bhāvāḥ yasya / tat / tasmāt tato hetoḥ / kāryakāraṇakāditvam",
    "GSP27motik_3u:1263_3": "anyat cinmātrāt pṛthak / na vidyate / kāryakāraṇatvāder api jagattvena citprakāśacchaṭātvānapāyāt //MT_3,14.59 //",
    "GSP27motik_3u:1264_0": "acchedyo 'ham adāhyo 'yam akledyo 'śoṣya eva ca / nityaḥ satatagaḥ sthāṇur acalo",
    "GSP27motik_3u:1264_1": "'ham iti sthitam //MU_3,14.60 //sarvasya jīvāder jagataḥ citprakāśamayatve sati iti",
    "GSP27motik_3u:1264_2": "sthitam bhavati / ayaṃ niścaya eva pratiṣṭhito bhavati iti / kim iti / ahaṃ citprakāśarūpaḥ",
    "GSP27motik_3u:1264_3": "aham / acchedyaḥ aśarīravat chedayogyo nāsmi / evam adāhyo 'yam ity ādāv api sambandhanīyam /",
    "GSP27motik_3u:1264_4": "ahaṃ nityo 'smi / nityatve viśeṣaṇadvāreṇa hetum āha satataga iti / sarvakālaga ity",
    "GSP27motik_3u:1264_5": "arthaḥ / punaḥ kathambhūtaḥ / sthāṇuḥ svasvarūpe dṛḍhaṃ sthitaḥ / atrāpi hetum viśeṣaṇatvenāhācala",
    "GSP27motik_3u:1264_6": "iti / yataḥ niṣkampa ity arthaḥ //MT_3,14.60 //",
    "GSP27motik_3u:1265": "nanu cidekamayatve sati vādinaḥ kimarthaṃ vivadanti ity / atrāha",
    "GSP27motik_3u:1266": "vivadante yathā hy atra vivadante tathā bhramaiḥ / bhramanto na vayaṃ tv ete jātā vigatavibhramāḥ //MU_3,14.61//",
    "GSP27motik_3u:1267_0": "vādina iti śeṣaḥ / vādinaḥ tārkikādayaḥ / atra citprakāśe / yathā yena prakāreṇa /",
    "GSP27motik_3u:1267_1": "vivadante vivādaṃ kurvanti / tathā bhramaiḥ mithyājñānaiḥ / vivadante / jñātatattvānāṃ",
    "GSP27motik_3u:1267_2": "vivādābhāvāt / tathā hi / tārkikāḥ ātmānaṃ jñānaguṇaṃ saṃsāriṇaṃ ca kathayanti /",
    "GSP27motik_3u:1267_3": "sāṅkhyāḥ udāsīnaṃ jñānarūpam api paramāṇurūpam / cārvākā bhūtarūpaṃ / bauddhāḥ śūnyarūpaṃ /",
    "GSP27motik_3u:1267_4": "vedāntinaḥ śāntasvarūpaṃ / evam anye 'py anyat kiñcit / yady api ete 'dhikārikṛpayaiva",
    "GSP27motik_3u:1267_5": "vivadante tathāpi adhikāriṇāṃ tattatpadaniṣṭhānām adhaḥsthaṃ padaṃ parityajyordhvapadagamanārthaṃ",
    "GSP27motik_3u:1267_6": "vādināṃ bhramaḥ uktaḥ / yadi vādinaḥ bhrameṇa vivadante tarhi yūyaṃ kathaṃ sthitāḥ",
    "GSP27motik_3u:1267_7": "ity / atrāha bhramanta iti / tu vyatireke / ete vayaṃ vigatabhramāḥ vādyuktanānāguṇottīrṇaśuddhacinmātrāṅgīkārāt",
    "GSP27motik_3u:1267_8": "dūrībhūtamithyājñānāḥ / jātāḥ / kathambhūtāḥ / na bhramanta ity arthaḥ / nanu śrīvasiṣṭhena",
    "GSP27motik_3u:1267_9": "tanmatanirāsapareṇa vivāda eva kṛtaḥ / maivam / bodhanārthatanmatanirāse 'pi cinmātrāṅgīkāreṇaiva",
    "GSP27motik_3u:1267_10": "sarvamatāṅgīkārāt / cinmātraṃ hi sarve 'ṅgīkurvanty eva / kiṃ tu tadviśeṣeṣu vivadante //MT_3,14.61 //",
    "GSP27motik_3u:1268": "punar api cidekamayatvam eva kathayati",
    "GSP27motik_3u:1269": "dṛśye mūrte 'jñasaṃrūḍhe vikārādi pṛthag bhavet / nāmūrte tajjñakacite citkhe sadasadātmani //MU_3,14.62//",
    "GSP27motik_3u:1270_0": "mūrte sthūle / dṛśye dṛśikriyāviṣaye bhāvajāte / kathambhūte / 'jñasaṃrūḍhe / ajñeṣu",
    "GSP27motik_3u:1270_1": "mūrkheṣu / saṃrūḍhe dṛḍhībhūte / mūrkhajñāte iti yāvat / vikārādi / ādiśabdāt pariṇāmāder",
    "GSP27motik_3u:1270_2": "grahaṇam / pṛthak bhavet / sthūlasya dṛśyasya vikārādidharmādhikaraṇatve yogyatāstīti",
    "GSP27motik_3u:1270_3": "bhāvaḥ / amūrte sūkṣme / tajjñakacite tattvajñeṣu sphurite / citkhe cidākāśe / vikārādi",
    "GSP27motik_3u:1270_4": "pṛthak na bhavet / kathambhūte citkhe / sadasadātmani sadasatsvarūpe / vikārādi yadi",
    "GSP27motik_3u:1270_5": "sat tadāpi tanmayam eva / yady asat tadāpi tathaiveti bhāvaḥ //MT_3,14.62 //",
    "GSP27motik_3u:1271": "cittattvaṃ cetyarasataḥ śaktīḥ kālādināmikāḥ / tanoty ākāśaviśadāś cinmadhuśrīḥ svamañjarīḥ //MU_3,14.63//",
    "GSP27motik_3u:1272_0": "cinmadhuśrīḥ cidākhyāvasantalakṣmīḥ / kālādināmikāḥ kāladeśādināmayuktāḥ / śaktīḥ",
    "GSP27motik_3u:1272_1": "svamañjarīḥ tanoti vistārayati / kutaḥ / cetyarasataḥ cetyāsvādena yuktam / yuktaṃ",
    "GSP27motik_3u:1272_2": "ca vasantalakṣmyāḥ rasena mañjarītananam / śaktīḥ kiṃ / cittattvam cinmātrarūpiṇya",
    "GSP27motik_3u:1272_3": "eva / śaktitadvator abhedāt / punaḥ kathambhūtāḥ / ākāśaviśadāḥ / na tu bhāsamānasthūlarūpayuktāḥ //MT_3,14.63 //",
    "GSP27motik_3u:1273": "svabhāvena cinmātrasya cetyarūpatayā sphuraṇaṃ kathayati",
    "GSP27motik_3u:1274": "svayaṃ vicitraṃ sphurati citkañcukam anāhatam / svayaṃ vicitraṃ kacati cidratnam apakāraṇam //MU_3,14.64//",
    "GSP27motik_3u:1275_0": "citkañcukam / kañcukaṃ lakṣaṇayā paṭaḥ / cidākhyaḥ paṭaḥ / svayaṃ svabhāvena / vicitraṃ",
    "GSP27motik_3u:1275_1": "sphurati citrapaṭavat vicitratāyuktaṃ bhavatīty arthaḥ / vicitratā cārthacetyakṛtā",
    "GSP27motik_3u:1275_2": "jñeyā / tathā cidratnaṃ svayaṃ vicitraṃ kacati / ratnasya ca kacanaṃ yuktam eva /",
    "GSP27motik_3u:1275_3": "svayam ity asyārthaṃ svayam evāhāpakāraṇaṃ iti //MT_3,14.64 //",
    "GSP27motik_3u:1276": "svayaṃ vilakṣaṇaspandaś cidvāyur ajaḍātmakaḥ / svayaṃ vicitravalanaṃ cidvāri na nikhātagam //MU_3,14.65//",
    "GSP27motik_3u:1277_0": "vilakṣaṇaspandaḥ bāhyavāyoḥ vyatiriktaspandayuktaḥ / atra hetutvena viśeṣaṇam āha",
    "GSP27motik_3u:1277_1": "ajaḍātmaka iti / jaḍājaḍayoḥ spando 'vaśyaṃ vilakṣaṇa eva syād iti bhāvaḥ / vāri",
    "GSP27motik_3u:1277_2": "nikhātagaṃ sat / vicitravalanaṃ vicitrasphuraṇaṃ bhavati / cidvāri tu nikhātagaṃ",
    "GSP27motik_3u:1277_3": "sat / vicitravalanaṃ na bhavati //MT_3,14.65 //",
    "GSP27motik_3u:1278": "svayaṃ vicitradhātūccaiś cicchṛṅgam apanirmitam / svayaṃ citrarasollāsā cijjyotsnā satatoditā //MU_3,14.66//",
    "GSP27motik_3u:1279_0": "uccaiḥ cicchṛṅgam apanirmitam nirmāṇarahitam / vicitradhātu / vicitrā nānāvidhāḥ /",
    "GSP27motik_3u:1279_1": "dhātavaḥ bhūtākhyāni kāraṇadravyāṇi / yasmin / tat / bhavati / śṛṅgam api vicitradhātu",
    "GSP27motik_3u:1279_2": "vicitragairikādidhātuyuktaṃ bhavati / kiṃ tu nirmitam / svayaṃ cijjyotsnā citrarasollāsā",
    "GSP27motik_3u:1279_3": "nānāvidhacetyarasollāsayuktā / tayā satatoditā bhavati / bāhyajyotsnāpi vicitrāmṛtarasollāsayuktā",
    "GSP27motik_3u:1279_4": "bhavati / kiṃ tu śuklapakṣa evoditā bhavati //MT_3,14.66 //",
    "GSP27motik_3u:1280": "svayaṃ sadaiva prakaṭaś cidāloko 'malātmakaḥ / svayam astaṅgatevājñe jñe jñānād uditā citiḥ //MU_3,14.67//",
    "GSP27motik_3u:1281_0": "ālokasya prakaṭatāguṇayuktatvāt iti bhāvaḥ / svayam iti / citiḥ svayaṃ ajñe mūrkhe /",
    "GSP27motik_3u:1281_1": "'staṅgateva bhavati / astaṅgatatvaṃ ca asyāḥ sthitāyāḥ api jñānāviṣayībhāva evāta",
    "GSP27motik_3u:1281_2": "ivaśabdopādānam / citiḥ svayaṃ jñe jñānayukte / jñānād uditā bhavati / yathākāśe",
    "GSP27motik_3u:1281_3": "jvalann api sūryo 'ndhaṃ praty anuditaḥ / netrasahitaṃ prati tūditaḥ / evam iyam",
    "GSP27motik_3u:1281_4": "apīti bhāvaḥ //MT_3,14.67 //",
    "GSP27motik_3u:1282": "svayaṃ jaḍeṣu jāḍyena padaṃ sauṣuptam āgatā / svayaṃ spandi tathāspandi cittvāc citimahānabhaḥ //MU_3,14.68//",
    "GSP27motik_3u:1283_0": "citiḥ jaḍeṣu sthāvarādiṣu / jāḍyena jaḍabhāvena / svayaṃ sauṣuptapadaṃ suṣuptisthānam /",
    "GSP27motik_3u:1283_1": "āgatā bhavati / citimahānabhaḥ cidākhyo mahākāśaḥ / svayam spandi sphurattāyuktaṃ",
    "GSP27motik_3u:1283_2": "bhavati / tathā tena prakāreṇāspandi śāntatāyukto bhavati / bāhyākāśasya tu vātarūpeṇa",
    "GSP27motik_3u:1283_3": "saspandatvaṃ svarūpeṇāspandatvam //MT_3,14.68 //",
    "GSP27motik_3u:1284": "guṇini guṇavat citi jagataḥ sadasattvaṃ kathayati",
    "GSP27motik_3u:1285": "citprakāśaprakāśo hi jagad asti ca nāsti ca / cidākāśaikaśūnyatvaṃ jagad asti ca nāsti ca //MU_3,14.69//",
    "GSP27motik_3u:1286_0": "hi niścaye / citprakāśaprakāśaḥ / citprakāśasya cidākhyasya tejasaḥ / prakāśaḥ ālokākhyaguṇabhūtaḥ /",
    "GSP27motik_3u:1286_1": "jagat asti ca nāsti ca / cakāraḥ svayaṃ astitvanāstitvayoḥ samapradhānatvaṃ dyotayati /",
    "GSP27motik_3u:1286_2": "ayaṃ bhāvaḥ / yathā tejorūpe guṇini ālokākhyo guṇaḥ bhedena bhāsamānatvāt asti /",
    "GSP27motik_3u:1286_3": "tato vyatirekeṇa labdhum aśakyatvān nāsti / tathā jagad api cidākhye ādhārabhūte",
    "GSP27motik_3u:1286_4": "guṇini bhāsamānatvād asti / tadvyatirekeṇa labdhum aśakyatvān nāstīti / evam agre",
    "GSP27motik_3u:1286_5": "'pi yojyam / cidākāśeti / cidākāśasyaikaṃ śūnyatvaṃ śūnyatvākhyo guṇaḥ / cidākāśaikaśūnyatvam //MT_3,14.69 //",
    "GSP27motik_3u:1287": "cidālokamahārūpaṃ jagad asti ca nāsti ca / cinmārutaghanaspando jagad asti ca nāsti ca //MU_3,14.70//",
    "GSP27motik_3u:1288": "mahārūpaṃ bhāsuraḥ śuklākhyaguṇaḥ / cinmāruteti / spandasya ca vāyuguṇatvaṃ prasiddham eva //MT_3,14.70//",
    "GSP27motik_3u:1289": "cidghanadhvāntakṛṣṇatvaṃ jagad asti ca nāsti ca / cidarkālokadivaso jagad asti ca nāsti ca //MU_3,14.71//",
    "GSP27motik_3u:1290": "dhvāntasya ca kṛṣṇatvaṃ guṇaḥ / cidarketi / divasasyārkālokānuvidhāyitvāt tadguṇatvam //MT_3,14.71//",
    "GSP27motik_3u:1291": "pūrvoktaṃ dṛḍhayituṃ sarvathā cidguṇatvam eva jagataḥ kathayati",
    "GSP27motik_3u:1292": "citkajjalarajaḥśailaparamāṇur jagadbhramaḥ / cidagnyauṣṇyaṃ jagallekhā jagac cicchaṅkhaśuklatā //MU_3,14.72//",
    "GSP27motik_3u:1293_0": "cit eva kajjalarajaḥśailaḥ añjanādriḥ / tasya paramāṇuḥ / paramāṇoḥ parvataguṇatvaṃ",
    "GSP27motik_3u:1293_1": "tadāśritatvenopacārāj jñeyam / jagadākāraḥ jagadbhramaḥ / jagad iti yāvat / jagallekhā",
    "GSP27motik_3u:1293_2": "jagatpaṅktiḥ //MT_3,14.72 //",
    "GSP27motik_3u:1294": "jagac cicchailajaṭharaṃ cijjaladravatā jagat / jagac cidikṣumādhuryaṃ citkṣīrasnigdhatā jagat //MU_3,14.73//",
    "GSP27motik_3u:1295": "jagat cicchailasya jaṭharam antaḥsthaḥ sārarūpaḥ bhāgaḥ / bhavati / dravatā dravatvaṃ / snigdhatā snehākhyo guṇaḥ //MT_3,14.73//",
    "GSP27motik_3u:1296": "jagac ciddhimaśītatvaṃ cijjvālājvalanaṃ jagat / jagac citsarpiṣi sneho vīciś citsarito jagat //MU_3,14.74//",
    "GSP27motik_3u:1297": "cijjvālā cidākhyāgniśikhā / tasyā jvalanaṃ jvalanakriyā / vīceḥ racanārūpatvāt jalaguṇatvam //MT_3,14.74//",
    "GSP27motik_3u:1298": "jagac citkṣaudramādhuryaṃ jagac citkanakāṅgadam / jagac citpuṣpasaugandhyaṃ cillatāgraphalaṃ jagat //MU_3,14.75//",
    "GSP27motik_3u:1299": "rūpatvena guṇatvam / phalasya latāguṇatvaṃ tadāśritatvenopacārāt //MT_3,14.75//",
    "GSP27motik_3u:1300": "phalitam āha",
    "GSP27motik_3u:1301": "citsattaiva jagatsattā jagatsattaiva cidvapuḥ / atra bhedavikārādi na khe malam iva sthitam //MU_3,14.76//",
    "GSP27motik_3u:1302_0": "ataḥ citsattaiva jagatsattā bhavati / jagatsattaiva cidvapur bhavati / na hi guṇasattā",
    "GSP27motik_3u:1302_1": "guṇino bhinnā guṇisattā ca guṇād bhinnā bhavatīti bhāvaḥ / atra cijjagatoḥ / bhedavikārādi /",
    "GSP27motik_3u:1302_2": "ādiśabdena pariṇāmāder grahaṇam / sthitaṃ na bhava-ti / kim iva / khe ākāśe / malam",
    "GSP27motik_3u:1302_3": "iva //MT_3,14.76 //",
    "GSP27motik_3u:1303": "jagataḥ sadasanmayatām upasaṃharati",
    "GSP27motik_3u:1304": "itīdaṃ sanmayatvena sadasad bhuvanatrayam / avikalpyatadātmatvāt sattāsatte tad eva vā //MU_3,14.77//",
    "GSP27motik_3u:1305_0": "iti pūrvoktaprakāreṇa / bhuvanatrayaṃ bhūrbhuvaḥsvarākhyaṃ jāgradādikaṃ vā bhuvanatritayaṃ /",
    "GSP27motik_3u:1305_1": "sanmayatvena satsvarūpacidvikāratvena / sadasad bhavati / mūlakāraṇāyāḥ citaḥ sadasadasattve",
    "GSP27motik_3u:1305_2": "sattāsattādhāratvakṛtaṃ bhedam āśaṅkyāha avikalpyeti / vāśabdaḥ pakṣāntaradyotakaḥ /",
    "GSP27motik_3u:1305_3": "tad eva tribhuvanam eva / sattāsatte bhavati / kutaḥ / avikalpyatadātmatvāt / avikalpyaḥ",
    "GSP27motik_3u:1305_4": "sattvāsattvavikalpāyogyaḥ / yaḥ tadātmā cidātmā / tasya bhāvaḥ tattvaṃ / tasmāt /",
    "GSP27motik_3u:1305_5": "ayaṃ bhāvaḥ / sadasad iti padadvayam astināstikriyākartāraṃ kathayati / tathā ca",
    "GSP27motik_3u:1305_6": "kartṛkarmavikalpaḥ durnivāraḥ / sattāsatte tu śuddhanirālambāstināstikriyāvācake",
    "GSP27motik_3u:1305_7": "'vikalpyaṃ citsvarūpam eva kathayataḥ / tadabhinnasya tribhuvanasyāpi sattāsattātvam",
    "GSP27motik_3u:1305_8": "eva yuktaṃ / na sadasattvam iti //MT_3,14.77 //",
    "GSP27motik_3u:1306": "nanu jagadbrahmaṇor avayavāvayavibhāvo 'stu ity / atrāha",
    "GSP27motik_3u:1307": "avayavāvayavitāśabdārthau śaśaśṛṅgavat / anubhūtyapalāpāya kalpitau yair dhig astu tān //MU_3,14.78//",
    "GSP27motik_3u:1308_0": "yaiḥ jaḍaiḥ / anubhūtyapalāpāya jagaccidaikyākhyam anubhavam apalapituṃ / avayavāvayavitāśabdaḥ",
    "GSP27motik_3u:1308_1": "avayavāvayavibhāvākhyaḥ śabdaḥ / arthaḥ tadvācyaḥ sambandhaviśeṣaḥ / tau avayavāvayavitāśabdārthau /",
    "GSP27motik_3u:1308_2": "kalpitau svavikalpena sambhāvitau / kathaṃ kalpitau / śaśaśṛṅgavat / yathā kaścid",
    "GSP27motik_3u:1308_3": "bahir asad api śaśaśṛṅgaṃ kalpayati / tathety arthaḥ / tān dhig astu te dhikkāraviṣayā",
    "GSP27motik_3u:1308_4": "evety arthaḥ / dhikkāraviṣayatvaṃ ca teṣāṃ avayavābhinnasyāvayavinaḥ bhedena jñānāt /",
    "GSP27motik_3u:1308_5": "na hy avayavabhinno 'vayavī nāma kaścid astīti bhāvaḥ //MT_3,14.78 //",
    "GSP27motik_3u:1309": "na vidyate jagad yatra sādridyūrvīnadīśvaram / cidekatvāt prasaṅgaḥ syāt kas tatretaravibhrame //MU_3,14.79//",
    "GSP27motik_3u:1310_0": "yatra yasmin cidrūpākhye sthāne / sādridyūrvīnadīśvaram parvatākāśabhūmisamudrasahitaṃ /",
    "GSP27motik_3u:1310_1": "jagat / cidekatvāt cidaikyāt / na vidyate / tatretaravibhrame ṣaṣṭhyarthe saptamī /",
    "GSP27motik_3u:1310_2": "itarasya tatkāryarūpasya bhramasya / kaḥ prasaṅgaḥ //MT_3,14.79 //",
    "GSP27motik_3u:1311": "citaḥ sarvamayatvaṃ śilādṛṣṭāntena kathayati",
    "GSP27motik_3u:1312": "śilāhṛdayapīnāpi svākāśaviśadaiva cit / dhatte 'ntar akhilaṃ śāntaṃ sanniveṣaṃ yathā śilā //MU_3,14.80//",
    "GSP27motik_3u:1313_0": "cit śāntaṃ paramārthato bhāvābhāvādikṣobharahitaṃ / akhilaṃ samastaṃ / sanniveśaṃ",
    "GSP27motik_3u:1313_1": "cetyākhyaṃ racanāviśeṣam / antaḥ svamadhya eva / dhatte / kathambhūtaiva / śilāhṛdayapīnāpi /",
    "GSP27motik_3u:1313_2": "prakāśākhyasārabharitatvena śilāhṛdayavat pīnāpi satī / svākāśaviśadaiva / suṣṭhu",
    "GSP27motik_3u:1313_3": "ākāśavat viśadā nirmalā eva / na tu jagadantardhāraṇe yogyā / atra dṛṣṭāntam āha",
    "GSP27motik_3u:1313_4": "yatheti / śilā yathā sāreṇa pūritāpi lekhaughākhyaṃ sanniveśaṃ antar dhatte / tathety",
    "GSP27motik_3u:1313_5": "arthaḥ //MT_3,14.80 //",
    "GSP27motik_3u:1314": "nanu tathāpy ahaṃ praṣṭā bhinna evāsmy / anyathā praśnāyogād ity / atrāha",
    "GSP27motik_3u:1315": "padārthanikarākāśe tvam ākāśalavopamaḥ / tvattāmattātmatātvattāmattollekhā na santi te //MU_3,14.81//",
    "GSP27motik_3u:1316_0": "padārthanikarākāśe / padārthānāṃ nikaraḥ samūhaḥ / sa eva nakiñcidrūpatvenāvakāśaḥ /",
    "GSP27motik_3u:1316_1": "tasmin / tanmadhya ity arthaḥ / tvaṃ praṣṭā / ākāśalavopamaḥ asi / phalitam āha tvatteti /",
    "GSP27motik_3u:1316_2": "ataḥ te tava praṣṭuḥ / tvattāmattātmatātvattāmattollekhāḥ / tvattāmattātmatayā tvadbhāvamadbhāvarūpatvena /",
    "GSP27motik_3u:1316_3": "sthitāḥ ullekhāḥ / tvattāmattollekhāḥ tvadbhāvamadbhāvavikalpāḥ / tvadbhāvarūpatvena",
    "GSP27motik_3u:1316_4": "sthitāḥ tvattāvikalpāḥ / madbhāvarūpatvena sthitā mattāvikalpāḥ / na santi / ākāśarūpatvāt //MT_3,14.81 //",
    "GSP27motik_3u:1317": "pallavadṛṣṭāntena prakṛtaṃ citaḥ sarvamayatvaṃ kathayati",
    "GSP27motik_3u:1318": "pallavāntaralekhaughasanniveśavad ātatam / anyānanyātmakam idaṃ dhatte 'ntaś cit svabhāvataḥ //MU_3,14.82//",
    "GSP27motik_3u:1319_0": "cit / idaṃ cetyam / antaḥ svamadhye / dhatte / kutaḥ / svabhāvataḥ / nanu kayāpi",
    "GSP27motik_3u:1319_1": "prayojanāpekṣayā kathambhūtaṃ / anyānanyātmakam / anyaḥ svataḥ bhinnaḥ / ananyaḥ",
    "GSP27motik_3u:1319_2": "svato 'bhinnaḥ / ātmā yasya / tat anyānanyātmakam / punaḥ kathambhūtam / ātataṃ vistārayuktam /",
    "GSP27motik_3u:1319_3": "kathaṃ dhatte / pallavāntare pallavamadhye sthitaḥ / lekhaughasanniveśaḥ iva pallavāntaralekhaughasanniveśavat /",
    "GSP27motik_3u:1319_4": "pallave lekhaughasya ca bhāsamānatvena bhinnatvaṃ pṛthakkṛtya labdhum aśakyatvād",
    "GSP27motik_3u:1319_5": "abhinnatvaṃ ca sphuṭam sthitam evety upamānam //MT_3,14.82 //",
    "GSP27motik_3u:1320": "samastakāraṇaughānāṃ kāraṇādipitāmaham / svabhāvato 'kāraṇātma cittvaṃ viddhy anubhūtitaḥ //MU_3,14.83//",
    "GSP27motik_3u:1321_0": "tvaṃ / cittvaṃ cidbhāvaṃ / svabhāvataḥ svarūpeṇānubhūtitaḥ svānubhavena / na tu matkathanamātreṇākāraṇātma",
    "GSP27motik_3u:1321_1": "akāraṇaḥ / kāraṇarahitaḥ ātmā svarūpaṃ yasya / tat / tādṛśaṃ / viddhi jānīhi / kathambhūtaṃ /",
    "GSP27motik_3u:1321_2": "kāraṇanāmnādibhūtaḥ yaḥ pitāmahaḥ / tatsvarūpaṃ kāraṇādipitāmahaṃ / keṣāṃ kāraṇānāṃ /",
    "GSP27motik_3u:1321_3": "samastakāraṇaughānāṃ / samastasya dṛśyasya / ye kāraṇaughāḥ / teṣām / ayaṃ bhāvaḥ /",
    "GSP27motik_3u:1321_4": "sarvasya dṛśyasya kāraṇāni pañcatanmātrāṇi / teṣāṃ kāraṇam ahaṅkāraḥ / tatkāraṇaṃ",
    "GSP27motik_3u:1321_5": "cittvam iti //MT_3,14.83 //",
    "GSP27motik_3u:1322": "nanu jagadvat cid api asatyaiva bhavatv ity / atrāha",
    "GSP27motik_3u:1323": "na cāsattvam acetyāyāś cito vācāpi sidhyati / yad asti tad udetīti dṛṣṭaṃ bījād ivāṅkuram //MU_3,14.84//",
    "GSP27motik_3u:1324_0": "acetyāyāḥ cetyamalādūṣitāyāḥ / citaḥ asattvaṃ vācāpi na sidhyati vaktum apīdaṃ na",
    "GSP27motik_3u:1324_1": "yogyam ity arthaḥ / atra hetutvenottarārdham āha yad iti / yataḥ yad asti tad udeti",
    "GSP27motik_3u:1324_2": "anyatayā prādurbhavati / iti dṛṣṭam asmābhir iti śeṣaḥ / atra dṛṣṭāntam āha bījād",
    "GSP27motik_3u:1324_3": "iti / ayaṃ bhāvaḥ / yathā bījabhāvena sthitam aṅkuraṃ bījāt udeti / tathā cinmātrasvarūpeṇa",
    "GSP27motik_3u:1324_4": "sthitaṃ cetyam api / tathā ca cetyānyathānupapattyā cinmātrasyāsatyatvaṃ na yuktam",
    "GSP27motik_3u:1324_5": "iti //MT_3,14.84 //",
    "GSP27motik_3u:1325": "sargāntaślokena pūrvoktaṃ saṅgṛhṇāti",
    "GSP27motik_3u:1326": "gaganam iva suśūnyabhedam asti tribhuvanam aṅga mahācito 'ntar asyāḥ / paramapadamayaṃ samastadṛśyaṃ tv idam iti niścayavān bhavānubhūteḥ //MU_3,14.85//",
    "GSP27motik_3u:1327_0": "he aṅga / tribhuvanaṃ asyāḥ mahācitaḥ cinmātrasyāntaḥ madhye / suśūnyabhedam / suśūnyaḥ",
    "GSP27motik_3u:1327_1": "atiśayena nakiñcidrūpaḥ / bhedo yasya / tat / sarvathā svarūpabhedarahitam ity arthaḥ /",
    "GSP27motik_3u:1327_2": "asti / kim iva / gaganam iva / yathā gaganaṃ bhedarahitam asti / tathety arthaḥ /",
    "GSP27motik_3u:1327_3": "phalitam āha parameti / ataḥ tvaṃ iti niścayavān evaṃ niścayayukto / bhava / kuto /",
    "GSP27motik_3u:1327_4": "'nubhūtitaḥ svānubhavena / na tu maduktyā kṛtena śraddhāmātreṇa iti / kim iti / samastadṛśyaṃ",
    "GSP27motik_3u:1327_5": "paramapadamayaṃ sarvottīrṇacitsvarūpam eva / bhavati //MT_3,14.85 //",
    "GSP27motik_3u:1328": "śrīvālmīkir bharadvājaṃ prati tatratyaṃ sargāntaślokena dināvasānaṃ kathayati",
    "GSP27motik_3u:1329": "ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,14.86//",
    "GSP27motik_3u:1330_0": "iti pūrvoktaṃ / munau śrīvasiṣṭhe / uktavati kathayati sati / atha pūrvaślokoktopadeśānantaram /",
    "GSP27motik_3u:1330_1": "divasaḥ dinaṃ / jagāma gataḥ / atra hetum āha astam iti / yataḥ inaḥ sūryaḥ / astaṃ",
    "GSP27motik_3u:1330_2": "jagāma / sabhā śrotṝṇāṃ sabhā / sāyantanavidhaye sāyantanāgnihotrādyarthaṃ / snātuṃ",
    "GSP27motik_3u:1330_3": "jagāma / snānaṃ vinā kutrāpi vidhāv adhikārābhāvāt / sā sabhā śyāmākṣaye rātryavasāne /",
    "GSP27motik_3u:1330_4": "dinādāv iti yāvat / ravikaraiḥ sūryakiraṇaiḥ / saha / punaḥ ājagāmāgatā / śravaṇārtham",
    "GSP27motik_3u:1330_5": "iti śeṣaḥ / iti śivam //MT_3,14.86 //",
    "GSP27motik_3u:1331": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe caturdaśaḥ sargaḥ // 3,14 //",
    "GSP27motik_3u:1332": "oṃ śrīvasiṣṭhaḥ pūrvadine kathyamānam upastauti",
    "GSP27motik_3u:1333": "jagad ākāśam evedaṃ yathā hi vyomni mauktikam / vimale bhāti khātmaiva jagac cidgagane tathā //MU_3,15.1//",
    "GSP27motik_3u:1334_0": "idam anubhūyamānaṃ / jagat / ākāśam eva bhavati / atra hetutvena dṛṣṭāntayuktaṃ vākyam",
    "GSP27motik_3u:1334_1": "āha yathā hīti / hi yasmādarthe / yasmāt jagat vimale cidgagane cidākāśe / tathā",
    "GSP27motik_3u:1334_2": "bhāti / kathambhūtam eva / khātmaiva cidākāśasvarūpam eva / tathā kathaṃ / yathā",
    "GSP27motik_3u:1334_3": "vyomni bhūtākāśe / mauktikaṃ muktāsamūho / bhāti / ayaṃ bhāvaḥ / yathā gagane bhramadṛṣṭyā",
    "GSP27motik_3u:1334_4": "dṛśyamānaṃ mauktikam ākāśam eva tathā cidgagane dṛśyamānaṃ jagad api cidgaganam eveti //MT_3,15.1 //",
    "GSP27motik_3u:1335": "anutkīrṇaiva bhātīva trijagatsālabhañjikā / citstambhe na ca sotkīrṇā na cotkartātra vidyate //MU_3,15.2//",
    "GSP27motik_3u:1336_0": "citstambhe cidākhye stambhe / trijagatsālabhañjikā trijagadākhyā putrikānutkīrṇaiva",
    "GSP27motik_3u:1336_1": "satī / bhātīva / paramārthatas tu na bhātītīvaśabdopādānam / nanu kimarthaṃ notkīrṇāstīty /",
    "GSP27motik_3u:1336_2": "atrāha na ceti / sā jagadākhyā putrikā / na cotkīrṇā / arhapratyayārtho 'tra svayaṃ",
    "GSP27motik_3u:1336_3": "boddhavyaḥ / utkartuṃ yogyā na bhavati / nakiñcidrūpatvāt / na cātrotkartā utkaraṇakartā /",
    "GSP27motik_3u:1336_4": "vidyate / dvaitābhāvāt //MT_3,15.2 //",
    "GSP27motik_3u:1337": "samudre 'ntar jalāspandāḥ svabhāvād acyutā api / vidi vedyā bhavantīva pare dṛśyavidas tathā //MU_3,15.3//",
    "GSP27motik_3u:1338_0": "yathety adhyāhāryam / samudre 'ntaḥ samudrāntarbhāge sthitāḥ / jalāspandāḥ taraṅgāḥ /",
    "GSP27motik_3u:1338_1": "svabhāvād acyutā api jalākhyāt svarūpād abhraṣṭā api / yathā vidi jñāne viṣaye /",
    "GSP27motik_3u:1338_2": "vedyāḥ vīcitayā vedituṃ yogyā / bhavantīva / paramārthatas tu na bhavantīti ivaśabdopādānam /",
    "GSP27motik_3u:1338_3": "tathā pare uttīrṇe citsvarūpe / dṛśyavidaḥ dṛśyarūpā vidaḥ / dṛśyānīti yāvat / bhavantīva //MT_3,15.3 //",
    "GSP27motik_3u:1339": "jalāntargatasūryābhājālakāracanāny api / jagadbhānaṃ prati sthūlāny aṇuṃ prati yathācalāḥ //MU_3,15.4//",
    "GSP27motik_3u:1340_0": "jalasyāntargatā sūryābhā jalāntargatasūryābhā / tasyāḥ jālakāracanāni jalāntargatasūryābhājālakāracanāny",
    "GSP27motik_3u:1340_1": "api / svabhāvaś cāyaṃ jalāntargatā sūryābhā jālakarūpā sampadyate / tāni jagadbhānaṃ",
    "GSP27motik_3u:1340_2": "prati tathā sthūlāni bhavanti / yathācalāḥ parvatāḥ / aṇuṃ prati sthūlāḥ bhavanti //MT_3,15.4 //",
    "GSP27motik_3u:1341": "uktaṃ dṛṣṭāntasthūlatvaṃ dṛḍhayati",
    "GSP27motik_3u:1342": "jagadbhānam abhānābhaṃ brahmaṇo 'vyatirekataḥ / jalasūryāṃśujālaṃ tu vyatirekānubhūtidam //MU_3,15.5//",
    "GSP27motik_3u:1343_0": "jagadbhānam abhānābhaṃ bhavati / kutaḥ / brahmaṇaḥ avyatirekataḥ brahmarūpatvād ity",
    "GSP27motik_3u:1343_1": "arthaḥ / tu vyatireke / jalasūryāṃśujālaṃ vyatirekānubhūtidam bhedaprathākāri bhavati /",
    "GSP27motik_3u:1343_2": "ato 'tra sthūlatvaṃ yuktam iti bhāvaḥ //MT_3,15.5 //",
    "GSP27motik_3u:1344": "anubhūtāny apīmāni jagati vyomarūpiṇi / pṛthvyādīni na santy eva svapnasaṅkalpayor iva //MU_3,15.6//",
    "GSP27motik_3u:1345": "vyomarūpiṇi cinmātrākāśasvarūpe / jagati / kayor iva / svapnasaṅkalpayor iva / svapne saṅkalpe ca anubhūtāny api pṛthvyādīni / yathā na santi / tathety arthaḥ //MT_3,15.6//",
    "GSP27motik_3u:1346": "piṇḍagrāhaḥ sad ity asmin vijñānākāśarūpiṇi / marunadyāṃ jalam iva na sambhavati kutracit //MU_3,15.7//",
    "GSP27motik_3u:1347_0": "grahaṇaṃ grāhaḥ / piṇḍavat grāhaḥ piṇḍagrāhaḥ / sad iti piṇḍagrāhaḥ sadvyavahārahetuḥ",
    "GSP27motik_3u:1347_1": "piṇḍagrāhaḥ / vijñānākāśarūpiṇi asminn anubhūyamāne / bhavati / kutracit kutrāpi /",
    "GSP27motik_3u:1347_2": "leśena sambhavati / atra dṛṣṭāntam āha marunadyām iti //MT_3,15.7 //",
    "GSP27motik_3u:1348": "nanv asatsvarūpe jagati dṛśyatā kathaṃ bhāti ity / atrāha",
    "GSP27motik_3u:1349": "jagaty apiṇḍagrāhe 'smin saṅkalpanagaropame / marau sarid ivābhāti dṛśyatā bhrāntirūpiṇī //MU_3,15.8//",
    "GSP27motik_3u:1350_0": "avidyamānaḥ piṇḍavat grāhaḥ yasya / tasmin apiṇḍagrāhe / saṅkalpanagaropame saṅkalpollikhitanagarasadṛśe /",
    "GSP27motik_3u:1350_1": "'smin jagati dṛśyatā dṛśyabhāvaḥ / bhrāntirūpiṇī mithyājñānarūpā / bhāti vilasati /",
    "GSP27motik_3u:1350_2": "keva / marau marudeśe / sarid iva //MT_3,15.8 //",
    "GSP27motik_3u:1351": "bhramarūpatvenāsadrūpasya jagataḥ svapnavat tulādeśāpūraṇaṃ kathayati",
    "GSP27motik_3u:1352": "svapnādriṇeva jagatā tulādeśau na kaucana / pūritau kalanonmuktā dṛśyaśrīr vyoma kevalam //MU_3,15.9//",
    "GSP27motik_3u:1353_0": "svapnādriṇeva svapnādrivat / jagatā tulādeśau pūritau na bhavataḥ / gurutvasyāsadrūpatvāt",
    "GSP27motik_3u:1353_1": "tulāpūraṇaṃ / vistārasyāsadrūpatvāt deśāpūraṇaṃ / etac ca svapnādau sarvapratītisiddham",
    "GSP27motik_3u:1353_2": "eveti tasya dṛṣṭāntatā / phalitam āha kalaneti / kalanonmuktā dṛśyatvākhyakalanāmuktā //MT_3,15.9 //",
    "GSP27motik_3u:1354": "varjayitvājñavijñātajagacchabdārthabhāvanām / jagadbrahmakhaśabdānām arthe nāsty eva bhinnatā //MU_3,15.10//",
    "GSP27motik_3u:1355_0": "ajñaiḥ citsvarūpajñānaśūnyaiḥ / vijñātā svānubhavaviṣayīkṛtā / jagacchabdārthabhāvanā /",
    "GSP27motik_3u:1355_1": "jagad iti śabdasya / tadarthasya ca bhāvanānusandhānaṃ / tāṃ ajñavijñātajagacchabdārthabhāvanāṃ",
    "GSP27motik_3u:1355_2": "varjayitvā parityajya / jagadbrahmakhaśabdānām arthe bhinnatā bhedo / nāsty eva /",
    "GSP27motik_3u:1355_3": "paryāyarūpā evaite śabdā ity arthaḥ / ajñasyājñātatattvatayā jagataḥ ākāśarūpatvaṃ",
    "GSP27motik_3u:1355_4": "na siddham iti jagatsatyatvaniṣṭhāyāḥ tadbhāvanāyāḥ parityāga uktaḥ //MT_3,15.10 //",
    "GSP27motik_3u:1356": "idaṃ tv acetyacinmātrabhānor bhānaṃ nabhaḥ prati / tathā sūkṣmaṃ yathā meghaṃ prati saṅkalpavāridaḥ //MU_3,15.11//",
    "GSP27motik_3u:1357_0": "tu viśeṣe / acetyacinmātrabhānoḥ cetyādūṣitacitsūryasya / bhānam ābhāsaḥ / idaṃ jagat /",
    "GSP27motik_3u:1357_1": "nabhaḥ prati bāhyākāśāpekṣayā / tathā tena prakāreṇa / sūkṣmaṃ bhavati / yathā meghaṃ",
    "GSP27motik_3u:1357_2": "prati jāgraddṛṣṭameghāpekṣayā / saṅkalpavāridaḥ svavikalpollekhitaḥ meghaḥ sūkṣmo",
    "GSP27motik_3u:1357_3": "bhavati //MT_3,15.11 //",
    "GSP27motik_3u:1358": "yathā svapnapuraṃ svacchaṃ jāgratpuravaraṃ prati / tathā jagad idaṃ svacchaṃ saṅkalpitajagat prati //MU_3,15.12//",
    "GSP27motik_3u:1359_0": "yathā laukikabuddhyā / jāgratpuravaraṃ prati svapnapuraṃ svacchaṃ kevalābhāsarūpatvena",
    "GSP27motik_3u:1359_1": "sthūlatākhyamalarahitaṃ / bhavati / tathā jñānidṛṣṭyā / idaṃ jāgraty anubhūyamānaṃ /",
    "GSP27motik_3u:1359_2": "jagat / saṅkalpitajagat prati svacchaṃ saṅkalpākhyamalarahitaśuddhacinmātrarūpatvāt",
    "GSP27motik_3u:1359_3": "nirmalaṃ bhavati / yady api jñāninaḥ svapnapuram api tādṛśam eva tathāpy ajñabodhanārtham",
    "GSP27motik_3u:1359_4": "evam uktam //MT_3,15.12 //",
    "GSP27motik_3u:1360": "tasmād acetyacidrūpaṃ jagad vyomaiva kevalam / śūnyau vyomajagacchabdau paryāyau viddhi cinmayau //MU_3,15.13//",
    "GSP27motik_3u:1361_0": "tasmāt pūrvoktāt hetoḥ / acetyacidrūpaṃ śuddhacinmātrarūpaṃ / jagat / kevalaṃ vyomaiva",
    "GSP27motik_3u:1361_1": "bhavati / phalitam āha śūnyāv iti / ataḥ śūnyau piṇḍagrāhābhāvena nakiñcidrūpau /",
    "GSP27motik_3u:1361_2": "cinmayau citsvarūpau / vyomajagacchabdau paryāyau viddhi ekārthavācakatvāt //MT_3,15.13 //",
    "GSP27motik_3u:1362": "vakṣyamāṇavṛttāntākāṅkṣayā pūrvoktam upasaṃharati tribhiḥ",
    "GSP27motik_3u:1363": "tasmān na kiñcid utpannaṃ jagadādīha dṛśyakam / anākhyam anabhivyaktaṃ yathāsthitam avasthitam //MU_3,15.14//",
    "GSP27motik_3u:1364_0": "tasmāt cidekamayatvāt hetoḥ / jagadādi dṛśyaṃ kiñcit leśenāpi / utpannaṃ na bhavati /",
    "GSP27motik_3u:1364_1": "kathambhūtaṃ / anākhyaṃ nāmānarham / atra hetutvena viśeṣaṇam āhānabhivyaktam indriyāgocaram /",
    "GSP27motik_3u:1364_2": "anyarūpatvena anabhivyaktasya hi nāmāyuktam / nanu tarhi apūrvatvaṃ jagataḥ syād",
    "GSP27motik_3u:1364_3": "ity āśaṅkya viśeṣaṇam āhāvasthitam iti / avasthitaṃ tiṣṭhat / kathaṃ / yathāsthitaṃ /",
    "GSP27motik_3u:1364_4": "yathaiva pūrvaṃ tathaiva / na tv apūrvatayety arthaḥ / yathā pūrvaṃ sarpatayā jñātā",
    "GSP27motik_3u:1364_5": "rajjuḥ tataḥ rajjutayā jñātāpi pūrvavad eva tiṣṭhati / na tv anyarūpatāṃ prāpnoti /",
    "GSP27motik_3u:1364_6": "tathety bhāvaḥ //MT_3,15.14 //",
    "GSP27motik_3u:1365": "jagad eva mahākāśaṃ cidākāśam abhittimat / tad deśasyāṇumātrasya tulāyāś cāprapūrakam //MU_3,15.15//",
    "GSP27motik_3u:1366_0": "jagat cidākāśam eva bhavati / kathambhūtaṃ cidākāśaṃ / mahākāśaṃ bāhyākāśāpekṣayā",
    "GSP27motik_3u:1366_1": "mahattvāt mahākāśākhyāyuktam / punaḥ kathambhūtam / abhittimat / jīvādiprapañcaḥ",
    "GSP27motik_3u:1366_2": "tattaddharmādhāratayā bhittiḥ / tadrahitam / phalitam āha tad iti / ataḥ tat cidākāśamayaṃ",
    "GSP27motik_3u:1366_3": "jagat / gurutvābhāvena vaipulyābhāvena cāṇumātrasya deśasya tulāyāś cāpūrakam bhavati /",
    "GSP27motik_3u:1366_4": "pūraṇakāri na bhavati //MT_3,15.15 //",
    "GSP27motik_3u:1367": "tad eva punaḥ viśinaṣṭi",
    "GSP27motik_3u:1368": "ākāśarūpam evācchaṃ piṇḍagrahavivarjitam / vyomni vyomamayaṃ citraṃ saṅkalpapuravat sthitam //MU_3,15.16//",
    "GSP27motik_3u:1369_0": "ākāśarūpam eva nakiñcidrūpam eva / acchaṃ śuddhabodhasvarūpaṃ / piṇḍagrahavivarjitam /",
    "GSP27motik_3u:1369_1": "piṇḍavat yaḥ grahaḥ / tena varjitam / yuktaṃ cākāśasya piṇḍagraharahitatvaṃ / vyomni",
    "GSP27motik_3u:1369_2": "cidākāśe / vyomamayaṃ cidākāśamayaṃ / citram ālekhyaṃ / saṅkalpapuravat saṅkalpollikhitapuravat /",
    "GSP27motik_3u:1369_3": "sthitam vyavatiṣṭhamānaṃ / saṅkalpapurasya cākāśamayatvaṃ tulādeśāpūrakatvaṃ ca yuktam",
    "GSP27motik_3u:1369_4": "eveti siddhaḥ sarvasya jagataḥ vivakṣitaḥ atyantābhāvaḥ / yac cotpattiḥ pūrvam uktā",
    "GSP27motik_3u:1369_5": "sāpy anutpattikalpatvenātyantābhāvasyaiva sādhanīti na pūrvāparavirodhaḥ //MT_3,15.16 //",
    "GSP27motik_3u:1370": "atha jagataḥ tulādeśādyapūrakatvasādhakaṃ mahāvṛttāntaṃ vṛttāntakāmān prati kṛpayā kathayati",
    "GSP27motik_3u:1371": "atredaṃ maṇḍapākhyānaṃ śṛṇu śravaṇabhūṣaṇam / niḥsandeho yathaiṣo 'rthaś citte viśrāntim eṣyati //MU_3,15.17//",
    "GSP27motik_3u:1372_0": "tvam / atra jagato deśādyapūrakatve / maṇḍapākhyānaṃ / maṇḍapeti nāmnā prasiddham",
    "GSP27motik_3u:1372_1": "ākhyānaṃ maṇḍapākhyānaṃ / śṛṇu / kathambhūtaṃ / śravaṇabhūṣaṇaṃ śravaṇārham ity arthaḥ /",
    "GSP27motik_3u:1372_2": "tataḥ kim ity / atrāha niḥsandeha iti / yathā yena / niḥsandehaḥ sandehān niṣkrāntaḥ /",
    "GSP27motik_3u:1372_3": "eṣaḥ pūrvoktaḥ / arthaḥ / citte tvaccitte / viśrāntim eṣyati //MT_3,15.17 //",
    "GSP27motik_3u:1373": "tvarayāviṣṭaḥ śrīrāmaḥ maṇḍapākhyānaṃ prati śrīvasiṣṭhaṃ prārthayati",
    "GSP27motik_3u:1374": "sadbodhavṛddhaye brahman samāsena vadāśu me / maṇḍapākhyānam akhilaṃ yena bodho vivardhate //MU_3,15.18//",
    "GSP27motik_3u:1375": "jagataḥ tulādeśāpūrakatvajñānaṃ sadbodhaḥ / tasya vṛddhaye / phalitam āha yeneti / yena uditenety arthaḥ //MT_3,15.18//",
    "GSP27motik_3u:1376": "śrīvasiṣṭhaḥ maṇḍapākhyānam eva kathayati",
    "GSP27motik_3u:1377": "abhūd asmin mahīpīṭhe kulapadmo vikāsavān / padmo nāma nṛpaḥ śrīmān bahuputro 'tikośavān //MU_3,15.19//",
    "GSP27motik_3u:1378_0": "asmin mahīpīṭhe padmo nāma nṛpaḥ abhūt / tasyaiva nānāvidhāni viśeṣaṇāny āha kuleti /",
    "GSP27motik_3u:1378_1": "vikāsavān kulapadmaḥ / padmasya ca vikāso yuktaḥ / padmaśabdo 'tra lakṣaṇayā śreṣṭhavācakaḥ /",
    "GSP27motik_3u:1378_2": "atikośavān bahubhāṇḍāgārayuktaḥ //MT_3,15.19 //",
    "GSP27motik_3u:1379": "maryādāpālane 'mbhodhir dviṣattimirabhāskaraḥ / kāntākumudinīcandro doṣatṛṣṇāhutāśanaḥ //MU_3,15.20//",
    "GSP27motik_3u:1380": "ambhodheḥ maryādapālanaṃ prasiddham eva / kāntākumudinīcandraḥ / candratvam asya tadvikāsakāritvena / doṣatṛṣṇāhutāśanatvaṃ doṣatṛṣṇādāhakatvena //MT_3,15.20//",
    "GSP27motik_3u:1381": "merur vibudhavṛndānāṃ yaśaścandrodbhavārṇavaḥ / saraḥ sadguṇahaṃsānāṃ kalākamalabhāskaraḥ //MU_3,15.21//",
    "GSP27motik_3u:1382_0": "vibudhāḥ paṇḍitāḥ / ta eva vibudhā devāḥ / teṣāṃ / meruḥ bahukāñcanapradatvenāśrayatvena",
    "GSP27motik_3u:1382_1": "ca meruparvatasadṛśaḥ / yaśa iti / yaśaḥcandrodbhave 'rṇavaḥ samudraḥ / sadguṇarūpāṇāṃ",
    "GSP27motik_3u:1382_2": "haṃsānāṃ saraḥ / kalā eva kamalāni / teṣāṃ vikāsapradatvena bhāskaraḥ //MT_3,15.21 //",
    "GSP27motik_3u:1383": "śātravāmbhodapavano mattamātaṅgakesarī / samastavidyādayitaḥ sarvāścaryaguṇākaraḥ //MU_3,15.22//",
    "GSP27motik_3u:1384_0": "śātravaṃ śatrusamūhaḥ / sa evāmbhodaḥ meghaḥ / tasya pavanaḥ nāśakāritvāt / mātaṅgā",
    "GSP27motik_3u:1384_1": "atra śatrusenā yā vivakṣitāḥ / samastā yā vidyārūpāḥ nāyikāḥ / tāsāṃ dayitaḥ patiḥ /",
    "GSP27motik_3u:1384_2": "sarve ca te āścaryabhūtāḥ guṇāḥ / teṣām ākaraḥ utpattisthānam //MT_3,15.22 //",
    "GSP27motik_3u:1385": "śūrārisāgarakṣobhavilasanmandarācalaḥ / vilāsapuṣpaughamadhuḥ saubhāgyakusumāyudhaḥ //MU_3,15.23//",
    "GSP27motik_3u:1386_0": "śūrāś ca te 'rayaḥ / tadrūpaḥ yaḥ sāgaraḥ / tasya kṣobhe vilasan mandarācalaḥ / vilāsā",
    "GSP27motik_3u:1386_1": "vibhramā eva / puṣpāṇi / teṣāṃ yaḥ oghaḥ / tasya madhuḥ vasantaḥ / vikāsakāritvāt /",
    "GSP27motik_3u:1386_2": "saubhāgyena subhagabhāvena / kusumāyudhaḥ kāmaḥ //MT_3,15.23 //",
    "GSP27motik_3u:1387": "līlālatālāsyamarut sāhasotsavakeśavaḥ / saujanyakairavaśaśī durlīlālatikānalaḥ //MU_3,15.24//",
    "GSP27motik_3u:1388_0": "līlā iva latā / tasyā lāsye nartane / marut / līlāyukta ity arthaḥ / sāhasam eva",
    "GSP27motik_3u:1388_1": "hitāhitānapekṣaṃ karma eva / utsavaḥ mahaḥ / tasya keśavaḥ viṣṇuḥ / tasya hiraṇyākhyādivadhasāhasakāritvād",
    "GSP27motik_3u:1388_2": "upamānatvaṃ / saujanyam eva kairavaṃ / tasya vikāsakāritvāt śaśī candraḥ / durlīlālatikānāṃ",
    "GSP27motik_3u:1388_3": "dāhakatvād analaḥ agniḥ //MT_3,15.24 //",
    "GSP27motik_3u:1389": "tasyāsīt subhagā bhāryā līlā nāma vilāsinī / sarvasaubhāgyavalitā kamalevoditāvanau //MU_3,15.25//",
    "GSP27motik_3u:1390_0": "tasya padmākhyasya rājñaḥ / līlā nāma bhāryā līlākhyā bhāryāsīt / asyā viśeṣaṇāny",
    "GSP27motik_3u:1390_1": "āha subhageti / subhagā praśastarūpayuktā / vilāsinī vilāsayuktā / sarvasaubhāgyaiḥ",
    "GSP27motik_3u:1390_2": "valitā bharitāvanau bhūmau / kamalevoditā utpannā //MT_3,15.25 //",
    "GSP27motik_3u:1391": "sarvasampattivalitā līlāmadhurabhāṣiṇī / sānandamandacalitā dvitīyendūdayasmitā //MU_3,15.26//",
    "GSP27motik_3u:1392": "līleti / līlayā madhuraṃ bhāṣiṇī / sānandeti / sānandaṃ mandaṃ calitaṃ yasyāḥ / sā / dvitīyeti / dvitīyendūdayabhūtaṃ smitaṃ yasyāḥ / sā //MT_3,15.26//",
    "GSP27motik_3u:1393": "alakālimanohārivadanāmbhojaśālinī / śītāṅgī karṇikāgaurī jaṅgameva sarojinī //MU_3,15.27//",
    "GSP27motik_3u:1394_0": "alakālyā manohāri yat vadanāmbhojaṃ / tena śālinī / śītāṅgī śiśirāṅgī / karṇiketi /",
    "GSP27motik_3u:1394_1": "karṇikāvad gaurī / keva / jaṅgamā sañcāriṇī / sarojinīva / sarojiny api alimanohāri",
    "GSP27motik_3u:1394_2": "ambhojaśālinī śītāṅgī karṇikayā gaurī bhavati //MT_3,15.27 //",
    "GSP27motik_3u:1395": "latāvilāsakundaughahāsinī rasaśālinī / prabālahastā puṣpāḍhyā madhuśrīr iva dehinī //MU_3,15.28//",
    "GSP27motik_3u:1396_0": "śālinī śṛṅgārasuśālinī / prabāleti / prabālavat hastau yasyāḥ / sā / puṣpeti / puṣpair",
    "GSP27motik_3u:1396_1": "ābharaṇabhūtaiḥ puṣpair / āḍhyā / keva / dehinī mūrtimatī / madhuśrīr iva / sāpi",
    "GSP27motik_3u:1396_2": "kundaughaiḥ hāsinī / rasena vasantarasena / śālinī ca bhavati / śeṣaṃ samānam //MT_3,15.28 //",
    "GSP27motik_3u:1397": "avadātā tanuḥ puṇyā janatāhlādadāyinī / gaṅgeva gāṃ gatā devanadī haṃsavilāsinī //MU_3,15.29//",
    "GSP27motik_3u:1398_0": "avadātā tanuḥ sitāṅgī / puṇyā bhāgyavatī / janateti / janatāyāḥ āhlādadāyinī / haṃseti /",
    "GSP27motik_3u:1398_1": "haṃsavat vilāsayuktā / keva / gāṃ bhūmiṃ / gatā / devanadī gaṅgeva / sāpi tādṛśy",
    "GSP27motik_3u:1398_2": "eva bhavati //MT_3,15.29 //",
    "GSP27motik_3u:1399": "tasya bhūtalapuṣpeṣoḥ sakalāhlādadāyinaḥ / paricaryāṃ ciraṃ kartum anyā ratir ivoditā //MU_3,15.30//",
    "GSP27motik_3u:1400": "puṣpeṣoḥ rateḥ paricaryāṃ kartuṃ yuktatvāt etad uktam //MT_3,15.30//",
    "GSP27motik_3u:1401": "sargāntaślokena tasyāḥ satīguṇān āha",
    "GSP27motik_3u:1402": "udvigne prodvignā muditā mudite samākulākulite / pratibimbasamā kāntā saṅkruddhe kevalaṃ bhītā //MU_3,15.31//",
    "GSP27motik_3u:1403_0": "sā kāntā / tasyeti śeṣaḥ / tasya rājñaḥ / pratibimbasamāsīt / kathambhūtā / tasmin",
    "GSP27motik_3u:1403_1": "prodvigne sati / prodvignā / tasmin mudite sati / muditā / tasmin samākule sati /",
    "GSP27motik_3u:1403_2": "samākulā / tasmin saṅkruddhe sati / kevalaṃ bhītā / etāvanmātreṇaiva kevalaṃ sā viruddhāsīd",
    "GSP27motik_3u:1403_3": "iti bhāvaḥ / iti śivam //MT_3,15.31 //",
    "GSP27motik_3u:1404": "iti śrībhāskarakaṇṭhaviracitāyāṃ śrīmokṣopāyaṭīkāyām utpattiprakaraṇe pañcadaśaḥ sargaḥ // 3,15 //",
    "GSP27motik_3u:1405": "oṃ tasya rājñaḥ tayā rājñyā saha krīḍām āha",
    "GSP27motik_3u:1406": "bhūtalāpsarasā sārdham ananyavanitāpatiḥ / akṛtrimapremarasaṃ sa reme kāntayā tayā //MU_3,16.1//",
    "GSP27motik_3u:1407_0": "sa rājā / tayā līlākhyayā / kāntayā sahākṛtrimaḥ premarasaḥ yatra tat akṛtrimapremarasaṃ /",
    "GSP27motik_3u:1407_1": "vakṣyamāṇeṣu sthāneṣu vakṣyamāṇaiḥ krīḍāviśeṣaiḥ / reme / tayā kiṃrūpayā / bhūtalāpsarasā /",
    "GSP27motik_3u:1407_2": "sa kathambhūtaḥ / ananyavanitāpatiḥ nānyavanitāyāḥ patiḥ / tasyām eva rata ity arthaḥ //MT_3,16.1 //",
    "GSP27motik_3u:1408": "krīḍāsthānāny āha",
    "GSP27motik_3u:1409": "udyānavanagulmeṣu tamālagahaneṣu ca / puṣpamaṇḍapatalpeṣu latāvalayasadmasu //MU_3,16.2//",
    "GSP27motik_3u:1410": "udyānavaneṣu vihitāni yāni gulmāni veśmāni / teṣu / puṣpeti / puṣpaiḥ kṛtāni yāni maṇḍapatalpāni / teṣu / maṇḍapaḥ janāśrayaḥ / latāvalayasadmasu latāmaṇḍalagṛheṣu //MT_3,16.2//",
    "GSP27motik_3u:1411": "puṣpāntaḥpuraśayyāsu puṣpasambhāravīthiṣu / vasantodyānadolāsu krīḍāpuṣkariṇīṣu ca //MU_3,16.3//",
    "GSP27motik_3u:1412": "puṣpaiḥ racitā yāḥ antaḥpuraśayyāḥ / tāsu / puṣpeti / puṣpasambhāreṇa puṣpasamūhena yuktāḥ vīthyaḥ mārgāḥ / tāsu / vasanteti / vasante racitāḥ udyānadolāḥ / tāsu //MT_3,16.3//",
    "GSP27motik_3u:1413": "candanadrumaṣaṇḍeṣu santānakataleṣu ca / kadambanimbageheṣu pāribhadrodareṣu ca //MU_3,16.4//",
    "GSP27motik_3u:1414": "ṣaṇḍāḥ samūhāḥ / santānakāḥ drumaviśeṣāḥ / kadambeti / kadambanimbataleṣu racitāni yāni gehāni / teṣu / pāribhadreti / pāribhadrāḥ vṛkṣaviśeṣāḥ //MT_3,16.4//",
    "GSP27motik_3u:1415": "śailakandarakaccheṣu vātāyanapureṣu ca / sarittaṭakaṭapreṣu vāraṇoparisadmasu //MU_3,16.5//",
    "GSP27motik_3u:1416_0": "śailakandareṣu sthitāḥ ye kacchāḥ / teṣu / vātāyaneti / vātāyanayuktāni ca tāni purāṇi",
    "GSP27motik_3u:1416_1": "gṛhoparigṛhāṇi / teṣu / sarid iti / sarittaṭānāṃ ye kaṭaprāḥ samūhāḥ / teṣu / vāraṇeti /",
    "GSP27motik_3u:1416_2": "vāraṇoparikṛteṣu sadmasu //MT_3,16.5 //",
    "GSP27motik_3u:1417": "grīṣme tuṣāraharmyeṣu latāmaṇḍapakeṣu ca / hemamandiravṛkṣeṣu muktāmāṇikyabhittiṣu //MU_3,16.6//",
    "GSP27motik_3u:1418": "tuṣāraharmyeṣu śītalagṛheṣu / hemeti / hemamandiropariropitāḥ ye hemamandiravṛkṣāḥ / teṣu / mukteti / muktāmāṇikyaiḥ racitāḥ bhittayaḥ yeṣāṃ gṛhāṇāṃ / teṣu //MT_3,16.6//",
    "GSP27motik_3u:1419": "vikasatkundamandāramakarandasugandhiṣu / vasantavanajāleṣu kūjatkokilamāliṣu //MU_3,16.7//",
    "GSP27motik_3u:1420": "vasante puṣpitāni yāni vanajālāni / teṣu / vikasad iti kūjad iti ca viśeṣaṇadvayaṃ vasantavanajāleṣv ity asyaiva //MT_3,16.7//",
    "GSP27motik_3u:1421": "nānāratnatṛṇānāṃ ca sthaleṣu mṛdudīptiṣu / nirjhareṣu tarattāraśīkarāsāravarṣiṣu //MU_3,16.8//",
    "GSP27motik_3u:1422_0": "nānā ca tāni ratnabhūtāni tṛṇāni / teṣāṃ / sthaleṣu kathambhūteṣu / mṛdudīptiṣu kamaleṣv",
    "GSP27motik_3u:1422_1": "ity arthaḥ / nirjhareti / nirjhareṣu kathambhūteṣu / tarad iti / tarantaḥ utthitavantaḥ",
    "GSP27motik_3u:1422_2": "ye tārāḥ udbhaṭāḥ / śīkarāḥ jalakaṇāḥ / teṣām āsāraḥ dhārāsārāḥ / taṃ varṣanti /",
    "GSP27motik_3u:1422_3": "tādṛśeṣu //MT_3,16.8 //",
    "GSP27motik_3u:1423": "śailānāṃ hemamāṇikyaśilāphalahakeṣu ca / devarṣimunigeheṣu dūrapuṇyāśrameṣu ca //MU_3,16.9//",
    "GSP27motik_3u:1424": "śailānāṃ hemamāṇikyotpattisthānabhūtāni yāni śilāphalahakāni / teṣu //MT_3,16.9//",
    "GSP27motik_3u:1425": "kumudvatīṣu phullāsu smerāsu nalinīṣu ca / vanasthalīṣu phullāsu phullāsūtpalinīṣu ca //MU_3,16.10//",
    "GSP27motik_3u:1426": "smerāsu phullāsu //MT_3,16.10//",
    "GSP27motik_3u:1427": "krīḍāsthānāny uktvā krīḍāprakārān āha",
    "GSP27motik_3u:1428": "prahelikābhir ākhyānais tathaivākṣaramuṣṭibhiḥ / aṣṭāpadair bahūddyotais tathā gūḍhacaturthakaiḥ //MU_3,16.11//",
    "GSP27motik_3u:1429": "ākhyānaiḥ vṛttāntakathanaiḥ / akṣaramuṣṭibhiḥ krīḍāviśeṣaiḥ //MT_3,16.11//",
    "GSP27motik_3u:1430": "nāṭakākhyāyikābhiś ca ślokair bindumatībhramaiḥ / deśabhāṣāvibhāgaiś ca nagaragrāmaceṣṭitaiḥ //MU_3,16.12//",
    "GSP27motik_3u:1431_0": "nāṭakeṣūktā yā ākhyāyikāḥ / tābhiḥ / bindumatībhramaiḥ krīḍāviśeṣaiḥ / deśeti / deśabhāṣāṇāṃ",
    "GSP27motik_3u:1431_1": "vibhāgaiḥ vibhāgakaraṇaiḥ / nagareti / nagaraceṣṭitaiḥ grāmaceṣṭitaiś ceti yojyam //MT_3,16.12 //",
    "GSP27motik_3u:1432": "sragdāmamālyavalanair nānābharaṇayojanaiḥ / līlāvilolacalanair vicitrarasabhājanaiḥ //MU_3,16.13//",
    "GSP27motik_3u:1433_0": "valanaiḥ parivartanaiḥ / nāneti / nānābharaṇānāṃ yojanaiḥ anyo'nyaṃ saṃyojanaiḥ /",
    "GSP27motik_3u:1433_1": "līleti / līlayā vilolāni yāni calanāni gamanāni / taiḥ kathambhūtaiḥ / vicitreti /",
    "GSP27motik_3u:1433_2": "vicitrāṇāṃ nānāvidhānāṃ / rasānāṃ śṛṅgārādīnāṃ / bhājanaiḥ pātraiḥ //MT_3,16.13 //",
    "GSP27motik_3u:1434": "ārdrakramukakarpūratāmbūlīdalacarvaṇaiḥ / phullapuṣpalatākuñjadehagopanakharvaṇaiḥ //MU_3,16.14//",
    "GSP27motik_3u:1435_0": "carvaṇaiḥ carvitaiḥ / phulleti / phullapuṣpāś ca tāḥ latāḥ / tāsāṃ yāni kuñjāni /",
    "GSP27motik_3u:1435_1": "teṣu / dehagopanā śarīraguptikaraṇaṃ / tadarthaṃ yāni kharvaṇāni hrasvībhavanāni /",
    "GSP27motik_3u:1435_2": "taiḥ //MT_3,16.14 //",
    "GSP27motik_3u:1436": "samālambhanalīlābhir dolārohaṇavibhramaiḥ / gṛhe kusumadolābhir anyo'nyāndolanakramaiḥ //MU_3,16.15//",
    "GSP27motik_3u:1437": "samālambhanaṃ aṅgarāgakaraṇam / anyo'nyeti / anyo'nyaṃ parasparam / āndolanam dolākampanaṃ / tasya kramaiḥ //MT_3,16.15//",
    "GSP27motik_3u:1438": "nauyānayugyahastyaśvadāntoṣṭrādigamāgamaiḥ / jalakelivilāsena parasparasamukṣaṇaiḥ //MU_3,16.16//",
    "GSP27motik_3u:1439_0": "nauyānaṃ ca yugyabhūtair vāhanabhūtaiḥ / hastyaśvadāntoṣṭrādibhiḥ / gamāgamāś ca /",
    "GSP27motik_3u:1439_1": "taiḥ / dānto valīvṛndaḥ / paraspareti / parasparam anyo'nyaṃ / samukṣaṇāni secanāni /",
    "GSP27motik_3u:1439_2": "taiḥ //MT_3,16.16 //",
    "GSP27motik_3u:1440": "nṛttagītakalālāsyatāṇḍavodbhaṭavṛttibhiḥ / saṅgītakaiḥ saṅkathanair vīṇāmurajavādanaiḥ //MU_3,16.17//",
    "GSP27motik_3u:1441": "nṛttādyā yā udbhaṭāḥ udriktāḥ / vṛttayaḥ vyāpārāḥ / tābhiḥ //MT_3,16.17//",
    "GSP27motik_3u:1442": "punar api krīḍāsthānāny āha",
    "GSP27motik_3u:1443": "udyāneṣu sarittīravṛkṣeṣu vanavīthiṣu / antaḥpureṣu harmyeṣu teṣu teṣu tathā tathā //MU_3,16.18//",
    "GSP27motik_3u:1444": "tathā tathā pūrvoktaiḥ nānāvidhaiḥ krīḍāviśeṣaiḥ //MT_3,16.18//",
    "GSP27motik_3u:1445": "sā bālā sukhasaṃvṛddhā tasya praṇayinī priyā / ekadā cintayām āsa śubhasaṅkalpaśālinī //MU_3,16.19//",
    "GSP27motik_3u:1446_0": "tasya padmākhyasya rājñaḥ / praṇayinī patnī / sā līlākhyā / bālā / ekadā ekasmin",
    "GSP27motik_3u:1446_1": "dine / cintayām āsa cintāṃ kṛtavatī / kathambhūtā / sukhasaṃvṛddhā / punaḥ kathambhūtā /",
    "GSP27motik_3u:1446_2": "śubheti / śubhasaṅkalpena vakṣyamāṇena praśastena saṅkalpena / śālinī //MT_3,16.19 //",
    "GSP27motik_3u:1447": "kiṃ cintayām āsety / atrāha",
    "GSP27motik_3u:1448": "prāṇebhyo 'pi priyo bhartā mamaiṣa jagatīpatiḥ / yauvanollāsalakṣmīvān kathaṃ syād ajarāmaraḥ //MU_3,16.20//",
    "GSP27motik_3u:1449": "mama esaḥ bhartā ajarāmaraḥ jarāmaraṇākhyadoṣarahitaḥ / kathaṃ syāt kena hetunā syād ity anvayaḥ / prāṇebhyaḥ jīvebhyaḥ //MT_3,16.20//",
    "GSP27motik_3u:1450": "bhartrānena sahottuṅgastanī kusumasadmasu / kathaṃ svairaṃ ciraṃ kāntā rameyābdaśatāny aham //MU_3,16.21//",
    "GSP27motik_3u:1451": "ahaṃ kāntānena bhartrā sahābdaśatāni kathaṃ rameya kenopāyena varṣaśatāni krīḍāṃ kuryām ity arthaḥ //MT_3,16.21//",
    "GSP27motik_3u:1452": "tathā yateya kramatas tapojapayamehitaiḥ / rajanīśarucī rājā yathā syād ajarāmaraḥ //MU_3,16.22//",
    "GSP27motik_3u:1453": "ata ity adhyāhāryam / ato 'haṃ tathā tapojapayamehitaiḥ karaṇabhūtaiḥ / ato yatnaṃ karomi / yathā rajanīśaruciḥ candraprabhā / rājājarāmaraḥ syāt //MT_3,16.22//",
    "GSP27motik_3u:1454": "jñānavṛddhāṃs tapovṛddhān vidyāvṛddhān ahaṃ dvijān / pṛcchāmi tāvan maraṇaṃ kathaṃ na syān nṛṇām iti //MU_3,16.23//",
    "GSP27motik_3u:1455": "ahaṃ jñānavṛddhān tapovṛddhān tathā vidyāvṛddhān dvijān iti tāvat pṛcchāmi iti / kim iti / nṛṇāṃ maraṇaṃ kathaṃ na syāt kena hetunā na syāt //MT_3,16.23//",
    "GSP27motik_3u:1456": "tasyāḥ saṅkalpam uktvā bāhyaprayatnam āha",
    "GSP27motik_3u:1457": "athānāyyāśu sampūjya dvijān papraccha sānatā / amaratvaṃ kathaṃ viprā bhaved iti punaḥ punaḥ //MU_3,16.24//",
    "GSP27motik_3u:1458": "atha saṅkalpānantaram / ānāyyety atra / parijanair iti śeṣaḥ / punaḥ punar iti icchodrekadyotanaparam //MT_3,16.24//",
    "GSP27motik_3u:1459": "viprā uttaraṃ kathayanti",
    "GSP27motik_3u:1460": "tapojapayamair devi samastāḥ siddhasiddhayaḥ / samprāpyante 'maratvaṃ tu na kadācana labhyate //MU_3,16.25//",
    "GSP27motik_3u:1461": "siddhasiddhayaḥ / siddhānāṃ siddhiyuktānāṃ / siddhayaḥ / tu vyatireke //MT_3,16.25//",
    "GSP27motik_3u:1462": "dvijebhyaḥ svepsitāsiddhiṃ śrutvā punar api taccintām āha",
    "GSP27motik_3u:1463": "ity ākarṇya dvijamukhāc cintayām āsa sā punaḥ / idaṃ svaprajñayaivāśu bhītā priyaviyogataḥ //MU_3,16.26//",
    "GSP27motik_3u:1464": "svaprajñayaiva / na tu taduktānusāreṇa //MT_3,16.26//",
    "GSP27motik_3u:1465": "kiṃ cintayām āsety / atrāha",
    "GSP27motik_3u:1466": "maraṇaṃ bhartur agre me yadi daivād bhaviṣyati / tat sarvaduḥkhanirmuktā saṃsthāsye sukham ātmani //MU_3,16.27//",
    "GSP27motik_3u:1467": "bhartṛmṛtiduḥkhādarśanād iti bhāvaḥ //MT_3,16.27//",
    "GSP27motik_3u:1468": "atha varṣasahasreṇa bhartādau mriyate yadi / tat kariṣye tathā yena jīvo gehān na yāsyati //MU_3,16.28//",
    "GSP27motik_3u:1469": "varṣasahasreṇeti padam āśīrdyotakam / atha yadi bhartādau varṣasahasrānte mriyate tat tadā / tathā tam upāyaṃ / kariṣye yena jīvaḥ bhartṛjīvaḥ / gehāt na yāsyati //MT_3,16.28//",
    "GSP27motik_3u:1470": "tataḥ kim ity / atrāha",
    "GSP27motik_3u:1471": "tadbhramād bhartṛjīve 'smin nije śuddhāntamaṇḍape / bhartrāvalokitā nityaṃ nivatsyāmi yathāsukham //MU_3,16.29//",
    "GSP27motik_3u:1472_0": "ahaṃ tadbhramāt / bhartāvalokate mām iti bhramāt / nityaṃ sadā / yathāsukhaṃ nivartsyāmi /",
    "GSP27motik_3u:1472_1": "kathambhūtāhaṃ / asmin bhartṛjīve nije svakīye / śuddhāntamaṇḍape mayā sādhitenopāyena",
    "GSP27motik_3u:1472_2": "sthite sati / bhartrāvalokitā vīkṣitā //MT_3,16.29 //",
    "GSP27motik_3u:1473": "adyaivārabhyaitadarthaṃ devīṃ jñaptiṃ sarasvatīm / japopavāsaniyamair ā toṣaṃ pūjayāmy aham //MU_3,16.30//",
    "GSP27motik_3u:1474_0": "adyaiva / na tu śvaḥ / etadarthaṃ bhartṛjīvasya svagehān nirgamābhāvārtham / jñaptiṃ",
    "GSP27motik_3u:1474_1": "devīṃ svapratibhāṃ devīṃ / ā toṣaṃ prasādaparyantam / nanu jñaptyārādhanatayā kutaḥ",
    "GSP27motik_3u:1474_2": "śrutam / jñaptiprasādād eveti brūmaḥ / sarvatra jñaptiprasādasyaiva kāraṇatvāt /",
    "GSP27motik_3u:1474_3": "agre vakṣyamāṇaḥ jñaptyupadeśaś ca svapratibhākṛtaḥ jñeyaḥ / yataḥ yat yat līlayā",
    "GSP27motik_3u:1474_4": "kṛtaṃ śrutaṃ vā tat svapratibhayaiva / yad api gurvādimukhena śrūyate tad api svapratibhayaiva /",
    "GSP27motik_3u:1474_5": "sarvatra svapratibhāyāḥ sthitatvāt //MT_3,16.30 //",
    "GSP27motik_3u:1475": "cintānantaraṃ tatprayatnaṃ kathayati",
    "GSP27motik_3u:1476": "iti niścitya sā nātham anuktvaiva varāṅganā / yathāśāstraṃ cacārograṃ tapo niyamam āsthitā //MU_3,16.31//",
    "GSP27motik_3u:1477": "niyamam āsthitāśritā / taṃ vinā tapaso vyarthatvāt //MT_3,16.31//",
    "GSP27motik_3u:1478": "tat tapaḥ viśeṣaṇadvāreṇa kathayati",
    "GSP27motik_3u:1479": "trirātrasya trirātrasya paryante kṛtapāraṇā / devadvijaguruprājñavidvatpūjāparāyaṇā //MU_3,16.32//",
    "GSP27motik_3u:1480": "trirātrasya trirātrasyeti vīpsāyāṃ dvitvam //MT_3,16.32//",
    "GSP27motik_3u:1481": "snānadānatapodhyānanityodyuktaśarīrikā / sarvāstikyasadācārakāriṇī kleśakāriṇī //MU_3,16.33//",
    "GSP27motik_3u:1482": "snānādiṣu nityam udyuktaṃ ceṣṭāyuktaṃ / śarīraṃ yasyāḥ / sā / sarveti / āstikyaḥ āstikayogyaḥ / kleśaḥ taporūpaḥ //MT_3,16.33//",
    "GSP27motik_3u:1483": "yathākālaṃ yathodyogaṃ yathāśāstraṃ yathākramam / toṣayām āsa bhartāram aparijñātatatsthitim //MU_3,16.34//",
    "GSP27motik_3u:1484": "aparijñātā / tasyā līlāyāḥ / trayam etat tapaḥ karotīty evaṃrūpā sthitir / yena / saḥ //MT_3,16.34//",
    "GSP27motik_3u:1485": "trirātraśatam evaṃ sā bālā niyamaśālinī / anāratataponiṣṭham atiṣṭhat kaṣṭaceṣṭayā //MU_3,16.35//",
    "GSP27motik_3u:1486": "anārateti / anārataṃ tapasi niṣṭhā yatra / tat / kriyāviśeṣaṇam etat / kaṣṭaceṣṭayā rātritrayānantaraṃ pāraṇādirūpayā duḥkhadayā ceṣṭayā //MT_3,16.35//",
    "GSP27motik_3u:1487": "atha jñaptiprasādam āha",
    "GSP27motik_3u:1488": "trirātrāṇāṃ śatenātha pūjitā pratimām itā / tuṣṭā bhagavatī gaurī vāgīśīdam uvāca tām //MU_3,16.36//",
    "GSP27motik_3u:1489_0": "atha niyamānantaram / vāgīśī jñaptiḥ / gaurī śuddhasvarūpā / vāgīśītvam asyāḥ vācāṃ",
    "GSP27motik_3u:1489_1": "mūlakāraṇatvena jñeyaṃ / pratimām itā śilādipratimām āśritā / svayā pratibhayā pratimāyām",
    "GSP27motik_3u:1489_2": "ābhāsena tasyāḥ darśanaṃ dattavān iti bhāvaḥ //MT_3,16.36 //",
    "GSP27motik_3u:1490": "jñaptyā kathyamānaṃ vākyam āha",
    "GSP27motik_3u:1491": "nirantareṇa tapasā bhartṛbhaktyatiśāyinā / parituṣṭāsmi te vatse gṛhāṇa varam īpsitam //MU_3,16.37//",
    "GSP27motik_3u:1492": "nirantareṇācchinnena //MT_3,16.37//",
    "GSP27motik_3u:1493": "jñaptivākyaṃ śrutvā rājñī tāṃ stauti",
    "GSP27motik_3u:1494": "jaya janmajarājvālādāhadoṣaśaśiprabhe / jaya hārdāndhakāraughanivāraṇaraviprabhe //MU_3,16.38//",
    "GSP27motik_3u:1495": "śaśiprabhāyāḥ dāhadoṣanivārakatvaṃ raviprabhāyāḥ cāndhakāranivartakatvaṃ prasiddham eva //MT_3,16.38//",
    "GSP27motik_3u:1496": "amba māṃ trijaganmātas trāyasva kṛpaṇām imām / idaṃ varadvayaṃ dehi yad iha prārthaye śubham //MU_3,16.39//",
    "GSP27motik_3u:1497": "kṛpaṇāṃ dīnāṃ / śubham iti varadvayaviśeṣaṇam //MT_3,16.39//",
    "GSP27motik_3u:1498": "varadvayamadhye ekaṃ kathayati",
    "GSP27motik_3u:1499": "ekaṃ tāvad videhasya bhartur jīvo mamāmbike / asmād eva hi mā yāsīn nijāntaḥpuramaṇḍapāt //MU_3,16.40//",
    "GSP27motik_3u:1500": "varadvayamadhye ekam idaṃ varaṃ dehi / kim ity apekṣāyām āha videheti / videhasya mṛtasya / mā yāsīt mā gacchatu //MT_3,16.40//",
    "GSP27motik_3u:1501": "dvitīyaṃ kathayati",
    "GSP27motik_3u:1502": "dvitīyaṃ tvāṃ mahādevi prārthaye 'haṃ yadā yadā / darśanāya varārthena tadā me dehi darśanam //MU_3,16.41//",
    "GSP27motik_3u:1503": "dvitīyam idaṃ dehi / kim ity apekṣāyām āha tvām iti / he devi / ahaṃ tvāṃ yadā darśanāya prārthaye tadā tvaṃ varārthena varānurodhena / darśanaṃ dehi //MT_3,16.41//",
    "GSP27motik_3u:1504": "varadvayam aṅgīkṛtya jñaptya"
}