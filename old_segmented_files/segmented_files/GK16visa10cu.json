{
  "GK16visa10cu:0": "daśamaḥ paricchedaḥ",
  "GK16visa10cu:1": "************* COMMENTARY *************",
  "GK16visa10cu:2": "Vijñapriyā:",
  "GK16visa10cu:3": "(vi, ka) athāvasareti /",
  "GK16visa10cu:4": "uddeśyakramalaṅghanāt,",
  "GK16visa10cu:5": "na tu tatkramaprāptaniti bhāvaḥ /",
  "GK16visa10cu:6": "Locanā:",
  "GK16visa10cu:7": "(lo, a) idānīmalaṅkāraṃ nirūpayitukāmo 'vatārayati--atheti /",
  "GK16visa10cu:8": "alaṅkārānāhasvarūpato viśeṣataścetyarthaḥ /",
  "GK16visa10cu:9": "********** END OF COMMENTARY **********",
  "GK16visa10cu:10": "athāvasaraprāptānalaṅkārānāha--",
  "GK16visa10cu:11": "śabdārthayorasthirā yo dhrarmāḥ śobhātiśāyinaḥ /",
  "GK16visa10cu:12": "rasādīnupakurvanto 'laṅkārāste 'ṅgadādivat // VisSd_10.1 //",
  "GK16visa10cu:13": "yathā aṅgadādayaḥ śarīraśobhātiśāyinaḥ śarīriṇamupakurvanti,",
  "GK16visa10cu:14": "tathānuprāsopamādayaḥ śabdārthaśobhātiśāyino rasāderupakārakāḥ /",
  "GK16visa10cu:15": "Locanā:",
  "GK16visa10cu:16": "(lo, ā) yatheti /",
  "GK16visa10cu:17": "śabdārthaśobhātiśāyitvamātreṇālaṅkāratvam /",
  "GK16visa10cu:18": "tathāhi rasādyadhyavasāyapṛthakyatnanivarttyasya yamakāderekarūpānubandhanavato 'nuprasāsyāsamīkṣya viniveśitasya rūpakādeśca rasānupakāritvādalaṅkāratā /",
  "GK16visa10cu:19": "yaduktaṃ dhvanikṛtā---",
  "GK16visa10cu:20": "“yamakādinibandheṣu pṛthak yatno 'sya jāyate /",
  "GK16visa10cu:21": "śaktasyāpi rasāṅgatvaṃ tasmādeṣāṃ na vidyate” //",
  "GK16visa10cu:22": "śaktasyāpyasya kaveḥ /",
  "GK16visa10cu:23": "yamakaduṣkarādīnāṃ yathā---",
  "GK16visa10cu:24": "“śṛṅgārasyāṅgino yatnādekarūpānubandhanāt /",
  "GK16visa10cu:25": "sarveṣveva prabandheṣu nānuprāsaḥ prakāśakaḥ” //",
  "GK16visa10cu:26": "iti rūpakādeḥ samīkṣya niveśanaṃ ca tenaivoktam---",
  "GK16visa10cu:27": "“vivakṣātatparatvena nāṅgitvena kathañcana /",
  "GK16visa10cu:28": "kāle ca grahaṇatyāgo nāti nirvahaṇaiṣitā //",
  "GK16visa10cu:29": "nirvyūḍhāvapi cāṅgatve yatnena pratyavekṣaṇam /",
  "GK16visa10cu:30": "rūpakāderalaṅkāravargasyāṅgatvasādhanam //",
  "GK16visa10cu:31": "iti //",
  "GK16visa10cu:32": "“kapole patrālī karatalanirodhena mṛditā nipīto niśvāsairayamamṛtahṛdyo 'dhararasaḥ /",
  "GK16visa10cu:33": "muhuṛ kaṇṭhe laganaḥ taralayati bāṣpaḥ stanataṭaṃ priyo manyurjātastava niranurodhe / na tu vayam” //",
  "GK16visa10cu:34": "kapole gaṇḍasthale,",
  "GK16visa10cu:35": "patrālī patraracanā,",
  "GK16visa10cu:36": "karatalanirodhena pāṇitalapīḍanena,",
  "GK16visa10cu:37": "mṛditā pramṛṣṭā /",
  "GK16visa10cu:38": "niśvāsairamṛtahṛdyo 'mṛtavanmadhuro 'dhararasaḥ,",
  "GK16visa10cu:39": "nipītaḥ āhataḥ /",
  "GK16visa10cu:40": "bāṣpaḥ aśru,",
  "GK16visa10cu:41": "kaṇṭhe lagnaḥ saktaḥ sana,",
  "GK16visa10cu:42": "stanataṭaṃ,",
  "GK16visa10cu:43": "kucaprāntaṃ,",
  "GK16visa10cu:44": "muhuḥ punaḥ punaḥ taralayati kampayati /",
  "GK16visa10cu:45": "evamanena prakāreṇa nāyako nāyikāmupālabhate /",
  "GK16visa10cu:46": "manyuḥ krodhaḥ,",
  "GK16visa10cu:47": "tava priyo jātaḥ ayi niranurodhe /",
  "GK16visa10cu:48": "anaṅgīkṛtānuvarttane /",
  "GK16visa10cu:49": "vayaṃ priyā hitāḥ na bhavāmaḥ iti sambandhaḥ /",
  "GK16visa10cu:50": "atra patrālīmarddanavāyāpāreṇa saubhāgyahārī manyuḥ tava priyo jāta ityanena tvadanurodhakāriṇo vayaṃ tava hitā na bhavāma ityanena ca upālambho gamyate /",
  "GK16visa10cu:51": "nāyikā, svīyā madhyā,",
  "GK16visa10cu:52": "nāyakastu śaṭhaḥ /",
  "GK16visa10cu:53": "mānakṛto vipralambhaśṛṅgāraḥ /",
  "GK16visa10cu:54": "atra sopalambhavacanaṃ narma /",
  "GK16visa10cu:55": "ākṣepo 'laṅkāraḥ“ityādau /",
  "GK16visa10cu:56": "mama tātapādānāṃ prabhāvatīpariṇaye prabhāvatīvarṇanaṃ yathā--- kalākulagṛhaṃ manaḥ--patagapañjaraṃ kāmināṃ vaśīkaraṇabheṣajaṃ,",
  "GK16visa10cu:57": "paramakauśalaṃ vedhasaḥ /",
  "GK16visa10cu:58": "jagadvijayakarmaṇi smaramahībhujaḥ kārmaṇaṃ dṛśornigaḍabandhanaṃ trijagatāṃ paraṃ bhūṣaṇam //",
  "GK16visa10cu:59": "ityādau alaṅkāraṇāṃ nirvāhakarasasambandhākṣiptacetasaḥ kaverapṛthak-yatnanivarttyatvāt na doṣaḥ,",
  "GK16visa10cu:60": "ityato 'tīvarasaparipoṣakatvam /",
  "GK16visa10cu:61": "yaduktaṃ dhvanikṛtā--- rasākṣiptatayā yasya bandhaḥ śakyakiyo bhavet /",
  "GK16visa10cu:62": "apṛthakyatnanirvarttyaḥ so 'laṅkāro dhvanermataḥ /",
  "GK16visa10cu:63": "tathālaṅkārantaraṇi nirūpyamāṇadurghaṭanānyapi rasasamāhitacetasaḥ pratibhānavataḥ kaverahaṃpūrvikayā parāpatanti /",
  "GK16visa10cu:64": "yathā---",
  "GK16visa10cu:65": "“iyamamlīpattaśamanī tridoṣadamanī bubhukṣukamīnayā /",
  "GK16visa10cu:66": "marttyānāmamṛtavaṭī rasagandhakaparpaṭī jayati” //",
  "GK16visa10cu:67": "ityādau /",
  "GK16visa10cu:68": "satyapi rase tamapi nopakurvanti anuprāsādayaḥ /",
  "GK16visa10cu:69": "yathā---“auvaṭṭai ullaṭṭai” ityatra anuprāsaḥ /",
  "GK16visa10cu:70": "“mitre kvāpi gate saroruhavane baddhānane tāmyati kandatsu bhramareṣu vīkṣya dayitā sannaṃ puraḥ sārasam /",
  "GK16visa10cu:71": "cakāhvena viyoginā bisalatā nāsvāditā nojjhitā kaṇṭhe kevalamargaleva nihitā jīvasya nirgacchataḥ” //",
  "GK16visa10cu:72": "ityatra coddīpanarūpāyā bisalatāyāḥ prayatnajīvaharaṇāvasānopakārakatvāt jīvananirodhārgalarūpotprekṣāyāṃ vipralambhaśṛṅgāratadābhāsayorananuguṇatvānnālaṅkāraḥ rasasyopakārakaḥ /",
  "GK16visa10cu:73": "iha nopameti utprekṣānirūpaṇe vakṣyate /",
  "GK16visa10cu:74": "tadeva suṣṭhūktaṃ śabdārthaśobhātiśayadvāreṇa rasāderupakārakā alaṅkārā iti /",
  "GK16visa10cu:75": "********** END OF COMMENTARY **********",
  "GK16visa10cu:76": "alaṅkārā asthirā iti naiṣāṃ guṇavadāvaśyarakī sthitiḥ /",
  "GK16visa10cu:77": "************* COMMENTARY *************",
  "GK16visa10cu:78": "Vijñapriyā:",
  "GK16visa10cu:79": "(vi, kha) naiṣāṃ guṇavaditi---mādhuryyādīnāṃ śṛṅgārādivyāpakatvāt tatra teṣāmavaśyasthiteḥ /",
  "GK16visa10cu:80": "Locanā:",
  "GK16visa10cu:81": "(lo, i) asthirā iti---kārikāpamanūdya vivṛṇoti /",
  "GK16visa10cu:82": "naiṣāmiti--guṇādīnāṃ vākyeṣvanvayavyatirekānuvidhāyino rasasya dharmatvena avasthitiḥ /",
  "GK16visa10cu:83": "alaṅkārāṇāṃ ca kvacidabhāve 'pi na kāvyatvahānirityarthaḥ /",
  "GK16visa10cu:84": "yathā guṇā rasasya sthiradharmāstathā naite śabdārthayoḥ /",
  "GK16visa10cu:85": "evaṃ śabdārthayoranupacaritadharmatvenāsthiratvena śabdārthaśobhādhānadvāreṇa rasopakārakatvena ca guṇavyatiriktatvamalaṅkārāṇāṃ darśitam /",
  "GK16visa10cu:86": "********** END OF COMMENTARY **********",
  "GK16visa10cu:87": "śabdārthayoḥ prathamaṃ śabdasya buddhiviṣayatvācchabdālaṅkāreṣu vaktavyeṣu śabdārthālaṅkāsyāpi punaruktavadābhāsasya cirantanaiḥ śabdālaṅkāramadhye lakṣitatvātprathamaṃ tamevāha--",
  "GK16visa10cu:88": "************* COMMENTARY *************",
  "GK16visa10cu:89": "Vijñapriyā:",
  "GK16visa10cu:90": "(vi, ga) tatrādau punaruktavadābhāsasya śabdārthobhayālaṅkāratve śabdālaṅkāratayā kathanabījaṃ pradarśayaṃstamāha---śabdālaṅkārasyāpīti /",
  "GK16visa10cu:91": "Locanā:",
  "GK16visa10cu:92": "(lo, ī) samapratītyavatāryya tadbhedānāha--śabdārthayoriti /",
  "GK16visa10cu:93": "āha lakṣayatītyarthaḥ /",
  "GK16visa10cu:94": "********** END OF COMMENTARY **********",
  "GK16visa10cu:95": "āpātato yadarthasya paunaruktyena bhāsanam /",
  "GK16visa10cu:96": "punaruktavadābhāsaḥ sa bhinnākāraśabdagaḥ // VisSd_10.2 //",
  "GK16visa10cu:97": "************* COMMENTARY *************",
  "GK16visa10cu:98": "Vijñapriyā:",
  "GK16visa10cu:99": "(vi, gha) āpātato yadarthasyeti /",
  "GK16visa10cu:100": "āpātata eva na tu praṇidhāne 'pyarthapaunaruktyam /",
  "GK16visa10cu:101": "bhinnākāraśabdatvena paunaruktyaprasaktistu nāstyeva /",
  "GK16visa10cu:102": "Locanā:",
  "GK16visa10cu:103": "(lo, u) āpātataḥ paunarukatyāvabhāsanaṃ,",
  "GK16visa10cu:104": "punaruktivat pratyayaḥ,",
  "GK16visa10cu:105": "paryyavasāne tu na tathā /",
  "GK16visa10cu:106": "ataḥ punaruktavadābhāsa ityarthavannāmālaṅkāraḥ /",
  "GK16visa10cu:107": "bhinnākāraśabdaga ityanena yamakavyavacchedaḥ /",
  "GK16visa10cu:108": "atra “navapalāśapalāśavanaṃ puraḥ” ityādāvapi āpātataḥ paunaruktyāvabhāsanaṃ;",
  "GK16visa10cu:109": "kintu tadekarūpaśabdagatam /",
  "GK16visa10cu:110": "********** END OF COMMENTARY **********",
  "GK16visa10cu:111": "udāharaṇam--",
  "GK16visa10cu:112": "bhujaṅgakuṇḍalī vyaktaśaśiśubhrāṃśuśītaguḥ /",
  "GK16visa10cu:113": "jagantyapi sadāpāyādavyāccetoharaḥ śivaḥ //",
  "GK16visa10cu:114": "************* COMMENTARY *************",
  "GK16visa10cu:115": "Vijñapriyā:",
  "GK16visa10cu:116": "(vi, ṅa) bhujaṅgakuṇḍalīti /",
  "GK16visa10cu:117": "śivo jagantyapi sadāpāyādavyād avatu /",
  "GK16visa10cu:118": "kīdṛśaḥ, bhujaṅgarūpakuṇḍalavān;",
  "GK16visa10cu:119": "tathā vyaktena śaśinaḥ śubhrāṃśunā śītaḥ śītalaḥ gaurvṛṣaḥ yasya tādṛśaḥ /",
  "GK16visa10cu:120": "cetoharaḥ manoharaḥ /",
  "GK16visa10cu:121": "Locanā:",
  "GK16visa10cu:122": "(lo, ū) kuṇḍalī sarpaḥ;",
  "GK16visa10cu:123": "kuṇḍalavāṃśca /",
  "GK16visa10cu:124": "śaśisubhrāṃśuśītaguśabdāstraya eva āpātataścandrārthāḥ /",
  "GK16visa10cu:125": "paryyavasāne tu śaśinaḥ śubhrā ujjvalā yeṃ'śavaḥ tadvat śītā gāvaḥ kāntayo yasya iti /",
  "GK16visa10cu:126": "apāyāt apāyataḥ avyāt rakṣatāt /",
  "GK16visa10cu:127": "haraḥ sadāśivaḥ manoharaśca /",
  "GK16visa10cu:128": "atra pāyāditi pādhātoḥ,",
  "GK16visa10cu:129": "avyāditi avadhātoḥ rakṣaṇārthasya liṅantatve paunaruktyāvabhāsaḥ /",
  "GK16visa10cu:130": "paryyavasāne tu sandhihetukaṃ luptamakāramādāyāpāyaśabdasya subantatvamityarthaḥ /",
  "GK16visa10cu:131": "********** END OF COMMENTARY **********",
  "GK16visa10cu:132": "atra bhujaṅgakuṇḍalyādiśabdānāmāpātamātreṇa sarpādyarthatayā paunaruktyapratibhāsanam /",
  "GK16visa10cu:133": "paryavasāne tu bhujaṅgarūpaṃ kuṇḍalaṃ vidyate yasyetyādyanyārthatvam /",
  "GK16visa10cu:134": "“pāyādavyāt” ityatra kriyāgato 'yamalaṅgāraḥ,",
  "GK16visa10cu:135": "“pāyāt” ityāsya “apāyāt” ityatra paryavasānāt /",
  "GK16visa10cu:136": "************* COMMENTARY *************",
  "GK16visa10cu:137": "Vijñapriyā:",
  "GK16visa10cu:138": "(vi, ca) apāyādityatra paryyavasānāditi /",
  "GK16visa10cu:139": "praśliṣṭākārapratisandhānāt tatra paryyavasānam /",
  "GK16visa10cu:140": "********** END OF COMMENTARY **********",
  "GK16visa10cu:141": "“bhujaṅgakuṇḍalī” iti śabdayoḥ prathamasyaiva parivṛttisahatvam /",
  "GK16visa10cu:142": "“haraḥ śivaḥ” iti dvitīyasyaiva /",
  "GK16visa10cu:143": "“śaśisubhrāṃśu” iti dvayorapi /",
  "GK16visa10cu:144": "************* COMMENTARY *************",
  "GK16visa10cu:145": "Vijñapriyā:",
  "GK16visa10cu:146": "(vi, cha) prathamasyaiveti /",
  "GK16visa10cu:147": "sarpakuṇḍalītyukte 'pi paunaruktyasya bhānāt /",
  "GK16visa10cu:148": "dvitīyasyaiveti /",
  "GK16visa10cu:149": "parivṛttisahatvamityanvayaḥ /",
  "GK16visa10cu:150": "mṛḍo bhava ityuktāvapi tathātvāt /",
  "GK16visa10cu:151": "dvayorapīti /",
  "GK16visa10cu:152": "parivṛttisahatvāmityanvayaḥ /",
  "GK16visa10cu:153": "candraśītāṃśupadadāne 'pi tathātvāt /",
  "GK16visa10cu:154": "Locanā:",
  "GK16visa10cu:155": "(lo, ṛ) asya ca śabdārthālaṅkāratve hetumāha---bhujaṅgeti /",
  "GK16visa10cu:156": "parivṛttisahatvam;",
  "GK16visa10cu:157": "ahi--kuṇḍalī,",
  "GK16visa10cu:158": "sarpakuṇḍalītyādyuktāvapi paunaruktyāvabhāsatā /",
  "GK16visa10cu:159": "tenātra kuṇḍalīti padasya na parivṛttisahatvam /",
  "GK16visa10cu:160": "evaṃ “haraḥ śivaḥ';",
  "GK16visa10cu:161": "ityādāvapi boddhavyam /",
  "GK16visa10cu:162": "********** END OF COMMENTARY **********",
  "GK16visa10cu:163": "“bhāti sadānatyāgaḥ” iti na dvayorapi /",
  "GK16visa10cu:164": "iti śabdaparivṛttisahatvāsatvābhyāmasyobhayālaṅkāratvam /",
  "GK16visa10cu:165": "************* COMMENTARY *************",
  "GK16visa10cu:166": "Vijñapriyā:",
  "GK16visa10cu:167": "(vi, ja) bhātīti /",
  "GK16visa10cu:168": "bhāti sadānatyāgaḥ sthiratāyāmiti kāvyaprakāśoktyaikadeśapradarśanamidam /",
  "GK16visa10cu:169": "tatra bhavān sadā anatyā paranatirāhityena bhātīti /",
  "GK16visa10cu:170": "sthiratāyāmagaḥ parvataścetyarthaḥ /",
  "GK16visa10cu:171": "tatra dānatyāgapadapaunaruktyāvabhāsaḥ /",
  "GK16visa10cu:172": "atra na dvayorapi parivṛttisahatvam /",
  "GK16visa10cu:173": "Locanā:",
  "GK16visa10cu:174": "(lo, ṝ) tṛtīyādau ca dānatyāgābhyāṃ saha varttate iti paunaruktyāvabhāsaḥ /",
  "GK16visa10cu:175": "sadā sarvadā anatvā,",
  "GK16visa10cu:176": "anamanena,",
  "GK16visa10cu:177": "agaḥ parvata iti paryyavasānam /",
  "GK16visa10cu:178": "na dvayordānatyāgayoḥ /",
  "GK16visa10cu:179": "parivṛttisahatvāsahatvābhyāṃ kvacit parivṛttisahatvādarthālaṅkāratva;",
  "GK16visa10cu:180": "kvacittadasahatvācchabdājaṅkāratvaṃ,",
  "GK16visa10cu:181": "doṣaguṇālaṅkārāṇāṃ śabdārthagatatvena vyavasthiteranvayavyatirekābhyāṃ niyamanādityarthaḥ /",
  "GK16visa10cu:182": "********** END OF COMMENTARY **********",
  "GK16visa10cu:183": "anuprāsaḥ śabdasāmyaṃ vaiṣamye 'pi svarasya yat /",
  "GK16visa10cu:184": "svaramātrasādṛśyaṃ tu vaicitryābhāvānna gaṇitam /",
  "GK16visa10cu:185": "rasādyanugatatvena prakarṣeṇa nyāso 'nuprāsaḥ /",
  "GK16visa10cu:186": "************* COMMENTARY *************",
  "GK16visa10cu:187": "Vijñapriyā:",
  "GK16visa10cu:188": "(vi, jha) anuprāsālaṅkāramāha---anuprāsa iti /",
  "GK16visa10cu:189": "svaramātrasādṛśyamitimātrapadāt vyañjanasāmyavyudāsaḥ /",
  "GK16visa10cu:190": "tena “ke vāte sevayā deśe gehe ca lebhire yaśa“ityatra nānuprāsaḥ /",
  "GK16visa10cu:191": "vyañjanamātrasāmye tu kupitakapikapoletyādau anuprāsa eva /",
  "GK16visa10cu:192": "kvacidubhayasāmye 'pi yathā---“dhūtacūtaprasūna” iti /",
  "GK16visa10cu:193": "yathā vā---“guṇasindhuḥ satāṃ bandhusatvabandhustvaparo janaḥ /",
  "GK16visa10cu:194": "“kevalaṃ svaramātrasāmyaṃ vyudastaṃ bodhyam /",
  "GK16visa10cu:195": "anuprāsapadavyutpattimāha---rasādyeti /",
  "GK16visa10cu:196": "anugamaśca vyañjanā /",
  "GK16visa10cu:197": "anupārasaviśiṣṭapadavākyābhyāṃ rasādivyañjanāt /",
  "GK16visa10cu:198": "ādipadād vakturvaidagdhyaparigrahaḥ /",
  "GK16visa10cu:199": "Locanā:",
  "GK16visa10cu:200": "(lo, ḷ) anuprāsa iti---svaravaiṣamye 'pi śabdasāmyamityatra śabdā vyañjanānyeva /",
  "GK16visa10cu:201": "svarāṇāṃ svarānādhāratvāt /",
  "GK16visa10cu:202": "tenaiṣā bālāyātītyādau svaramātrasya asakṛdāvṛttāvapi vyañjanavaisādṛśye cārutvābhāvasya sahṛdayasaṃvedyatvānnālaṅkāraḥ /",
  "GK16visa10cu:203": "etadevoktaṃ vṛttau svaramātra ityādinā /",
  "GK16visa10cu:204": "kiñca svarasya vaiṣamye 'pi ityanena “kāverī vārī” tyāderetadavāhyatvam /",
  "GK16visa10cu:205": "apiśabdāt “darduraduradhyavasāya sāyam” ityādau duraśabādasāmye svarasāmye 'pyanuprāsatvam /",
  "GK16visa10cu:206": "“navapālaśapalāśavanaṃ pura” ityādau yamakasyāpavādatvenānuprāsabādhakatā /",
  "GK16visa10cu:207": "darduradura ityādau prathamaduraśabdadakārasya mūrdhri rephalogānna yamakam /",
  "GK16visa10cu:208": "duradhyavasāya sāyamityādau cānusvārayogādanuprasā eva na yamakam /",
  "GK16visa10cu:209": "“ākarṇya karṇamadhurāṇī” tyādau ca prathamakarṇaśabdasya svataḥ svarāyoge 'pi dvitīyakarṇaśabdaniṣṭhasvabhāvāt svaravaiṣamyam /",
  "GK16visa10cu:210": "naitrānandena candreṇa māhendrī digalaṅkṛtetyādau nakārarapheyuktadakārayordūrāvasthānād anuprāsābhāvabuddhirna kāryyā,",
  "GK16visa10cu:211": "saṃskāravicchedābhāvād yaduktaṃ--“pūrvānubhavasaṃskārabodhanīyetyadūrate“ti /",
  "GK16visa10cu:212": "********** END OF COMMENTARY **********",
  "GK16visa10cu:213": "cheko vyañjanasaṅghasya sakṛtsāmyamanekadhā // VisSd_10.3 //",
  "GK16visa10cu:214": "************* COMMENTARY *************",
  "GK16visa10cu:215": "Vijñapriyā:",
  "GK16visa10cu:216": "(vi, ña) tatra chekānuprāsalakṣaṇamāha---cheka iti /",
  "GK16visa10cu:217": "vyañjanasaṅgatvamatra ekavyañjanabhinnatvamātraṃ vivakṣitam /",
  "GK16visa10cu:218": "tena dvayostṣādīnāṃ ca tathātvam /",
  "GK16visa10cu:219": "Locanā:",
  "GK16visa10cu:220": "(lo, e) tad bhedānāha /",
  "GK16visa10cu:221": "saṅghaśabdenātra naikasya vyañjanasyāsakṛdekavāramanekadhā svarūpataḥ kramataśca /",
  "GK16visa10cu:222": "etadevoktaṃ vṛttāvanekadhetyādinā /",
  "GK16visa10cu:223": "********** END OF COMMENTARY **********",
  "GK16visa10cu:224": "chekaśchekānuprāsaḥ /",
  "GK16visa10cu:225": "anekadheti svarūpataḥ kramataśca /",
  "GK16visa10cu:226": "rasaḥ sara ityāde kramabhedena sādṛśyaṃ nāsyālaṅkārasya viṣayaḥ /",
  "GK16visa10cu:227": "************* COMMENTARY *************",
  "GK16visa10cu:228": "Vijñapriyā:",
  "GK16visa10cu:229": "(vi, ṭa) anekadheti /",
  "GK16visa10cu:230": "varṇānāmānupūrvyāśca sāmyamityanekadhātvam /",
  "GK16visa10cu:231": "īdṛśaikadhātvaṃ sāmyānuprāsasya viṣaya ityāha---sarorasa iti /",
  "GK16visa10cu:232": "na caivaṃ varṇairānupūrvyācca sāmye 'nuprāsād yamakābhedaprasaktiriti vācyam;",
  "GK16visa10cu:233": "tatra svarasyāpi sāmyena etad bhedāt /",
  "GK16visa10cu:234": "Locanā:",
  "GK16visa10cu:235": "(lo, ai) rasa rasa ityatra rasayoḥ svarūpata eva sāmyaṃ,",
  "GK16visa10cu:236": "na tu kamataḥ /",
  "GK16visa10cu:237": "kauvarau vārītyādau varayoriva kamato 'pi /",
  "GK16visa10cu:238": "********** END OF COMMENTARY **********",
  "GK16visa10cu:239": "udāharaṇaṃ mama tātapādānām--",
  "GK16visa10cu:240": "“ādāya bakulagandhānandhīkurvan pade pade bhramarān /",
  "GK16visa10cu:241": "ayameti mandamandaṃ kāverīvāripāvanaḥ pavanaḥ” //",
  "GK16visa10cu:242": "************* COMMENTARY *************",
  "GK16visa10cu:243": "Vijñapriyā:",
  "GK16visa10cu:244": "(vi, ṭha) ādāyeti---bhramarāṇāmandhīkaraṇaṃ gandhalobhena tadanusaraṇamātreṇa viṣayāntarādarśanam /",
  "GK16visa10cu:245": "********** END OF COMMENTARY **********",
  "GK16visa10cu:246": "atra gandhanandhītisaṃyuktayoḥ,",
  "GK16visa10cu:247": "kāverīvārītyasaṃyuktayoḥ,",
  "GK16visa10cu:248": "pāvanaḥ pavana iti vyañjanānāṃ bahūnāṃ sakṛdāvṛttiḥ /",
  "GK16visa10cu:249": "cheko vidagdhastatprayojyatvādeṣa chekānuprāsaḥ /",
  "GK16visa10cu:250": "************* COMMENTARY *************",
  "GK16visa10cu:251": "Vijñapriyā:",
  "GK16visa10cu:252": "(vi, ḍa) varṇadvayasyāpi saṃghapadārthatvenātra vivakṣaṇattyoranekavarṇānāṃ cātra sakṛttvaṃ darśayati---atreti /",
  "GK16visa10cu:253": "tatprayojyatvādeveti /",
  "GK16visa10cu:254": "tathā ca chekapadaṃ tatprayojye nirūḍhalākṣaṇikam /",
  "GK16visa10cu:255": "evaṃ ca vṛttyanuprāsasyāpi vidagdhaprayojyatve 'pi tatra rūḍhyabhāvāt na chekapadaprayogaḥ /",
  "GK16visa10cu:256": "Locanā:",
  "GK16visa10cu:257": "(lo, o) saṃyuktayornakāradhakārayoḥ /",
  "GK16visa10cu:258": "cheka ityādinā pūrvaprasiddhasya nāmnaḥ kathañcinniruktiḥ /",
  "GK16visa10cu:259": "********** END OF COMMENTARY **********",
  "GK16visa10cu:260": "anekasyaikadhā sāmyamasakṛdvāṣyanekadhā /",
  "GK16visa10cu:261": "ekasya sakṛdaṣyeṇa vṛttyanuprāsa ucyate // VisSd_10.4 //",
  "GK16visa10cu:262": "Locanā:",
  "GK16visa10cu:263": "(lo, au) anekasyeti /",
  "GK16visa10cu:264": "anekasyārthād vyañjanasya ekadhā sāmyam ekaḥ /",
  "GK16visa10cu:265": "anekadhāpi vāsakṛt sāmyaṃ dvitīyaḥ,",
  "GK16visa10cu:266": "asakṛdityanena chekānuprāsavyavacchedaḥ /",
  "GK16visa10cu:267": "ekasya vyañjanasya sakṛdasakṛd vā sāmyamiti dvāviti caturddhā vṛttyanuprāsaḥ /",
  "GK16visa10cu:268": "********** END OF COMMENTARY **********",
  "GK16visa10cu:269": "ekadhā svarūpata eva,",
  "GK16visa10cu:270": "na tu kramato 'pi /",
  "GK16visa10cu:271": "anekadhā svarūpataḥ kramataśca /",
  "GK16visa10cu:272": "sakṛdapītyapi śabdādasakṛdapi /",
  "GK16visa10cu:273": "************* COMMENTARY *************",
  "GK16visa10cu:274": "Vijñapriyā:",
  "GK16visa10cu:275": "(vi, ḍha) vṛttyanuprāsamāha---anakasyekadheti /",
  "GK16visa10cu:276": "tatraikadhā padārthaṃ vyācaṣṭe---svarūpata eveti /",
  "GK16visa10cu:277": "vyañjanavarṇasvarūpata ityarthaḥ /",
  "GK16visa10cu:278": "asakṛd vāpyanekadhetyatrānekadhātvaṃ vyācaṣṭe---anekadheti /",
  "GK16visa10cu:279": "aṃtra anekasyetyasyānvayaḥ,",
  "GK16visa10cu:280": "tathā cānekasyānekadhā sakṛttve chekaḥ /",
  "GK16visa10cu:281": "asakṛttve tu vṛttyanuprāsaḥ /",
  "GK16visa10cu:282": "“ekasya sakṛdapi” ityatrāpikārasamucitaṃ darśayati---sakṛdapītyapiśabdāditi /",
  "GK16visa10cu:283": "ekasya sakṛttve anuprāsastu na kāvyaprakāśasammataḥ /",
  "GK16visa10cu:284": "jātacyutetyatra vaicitryānanubhavāt /",
  "GK16visa10cu:285": "svarasādṛśyasattve tu tasyāpi sammato yathā “dhūtacūtaprasūna” ityatra /",
  "GK16visa10cu:286": "********** END OF COMMENTARY **********",
  "GK16visa10cu:287": "udāharaṇam--",
  "GK16visa10cu:288": "“unmīlanmadhugandhalubdhamadhupavyādhūtacūtāṅkura- krīḍatkokilakākalīkalakalairudrīrṇakarṇajvarāḥ /",
  "GK16visa10cu:289": "nīyante pathikaiḥ kathaṃ kathamapi dhyānāvadhānakṣaṇa- prāptaprāṇasamāsamāgamarasollāsairamī vāsarāḥ” //",
  "GK16visa10cu:290": "************* COMMENTARY *************",
  "GK16visa10cu:291": "Vijñapriyā:",
  "GK16visa10cu:292": "(vi, ṇa) unmīladityādi /",
  "GK16visa10cu:293": "“kākalī tu kalau sūkṣme dhvanau tu madhurā sphuṭe” ityamaraḥ /",
  "GK16visa10cu:294": "tadrūpaiḥ kalakalaiḥ /",
  "GK16visa10cu:295": "********** END OF COMMENTARY **********",
  "GK16visa10cu:296": "atra “rasollāsairamī” iti rasayorekadhaiva sāmyam,",
  "GK16visa10cu:297": "na tu tenaiva krameṇāpi /",
  "GK16visa10cu:298": "dvitīye pāde,",
  "GK16visa10cu:299": "kalayorasakṛttenaiva krameṇa ca /",
  "GK16visa10cu:300": "prathame ekasya makārasya sakṛt,",
  "GK16visa10cu:301": "dhakārasya cāsakṛt /",
  "GK16visa10cu:302": "rasaviṣayavyāpāravatī varṇaracanāvṛttiḥ,",
  "GK16visa10cu:303": "tadanugatatvena prakarṣeṇa nyasanādvṛttyanuprāsaḥ /",
  "GK16visa10cu:304": "************* COMMENTARY *************",
  "GK16visa10cu:305": "Vijñapriyā:",
  "GK16visa10cu:306": "(vi, ta) atra anekasyaikadhāsakṛttvaṃ darśayati---rasollāsairamī iti /",
  "GK16visa10cu:307": "rasayoriti---raseti rephasakārayorānupūrvorāhityādekadhā /",
  "GK16visa10cu:308": "kalyoriti---kokilakākalīkalavalairityatretyarthaḥ /",
  "GK16visa10cu:309": "ekasya sakṛttvamasakṛttvaṃ darśayati---prathame iti /",
  "GK16visa10cu:310": "dhūtacūtetyatra takārasya /",
  "GK16visa10cu:311": "madhugandhalubdhamadhupetyatra dhakārasyetyarthaḥ /",
  "GK16visa10cu:312": "samāsametyatra tu anekadhānekasya sakṛttvāccheka evetyatastanna darśitam /",
  "GK16visa10cu:313": "vṛttyanuprāsa ityatra vṛttipadārthaṃ vyācaṣṭe---rasaviṣayeti /",
  "GK16visa10cu:314": "rasaviṣayo vāyapāraḥ vyañjanā,",
  "GK16visa10cu:315": "tadvatyāṃ vasturacanāyāṃ vastunor'thasya śabdena racanāyāṃ vṛttisaṃjñā ityarthaḥ /",
  "GK16visa10cu:316": "tatrānuprasaśabdārthaṃ yaujayati--tadanugatatveneti /",
  "GK16visa10cu:317": "tādṛśaracanāsambandhatvenetyarthaḥ /",
  "GK16visa10cu:318": "prakarṣaśca varṇasāmyam /",
  "GK16visa10cu:319": "Locanā:",
  "GK16visa10cu:320": "(lo, a) prāṇasamāsamāgametyatra ca yamakatvaṃ vakṣyate /",
  "GK16visa10cu:321": "yadyapi llāsairamī vāsarā ityatra ca sarayoranekadhā sāmyahetukena chekānuprāsenasahaikadhāsāmyabhedasya vṛttyanuprāsabhedasya ekavācakānupraveśarūpaḥ saṅkaro vakṣyate;",
  "GK16visa10cu:322": "tathāpi vāsaraśabdamagaṇayitvā vṛttyanuprāsabhedakathanam /",
  "GK16visa10cu:323": "evamanyatra /",
  "GK16visa10cu:324": "rasaviṣayeti /",
  "GK16visa10cu:325": "rasaviṣayaḥ svādānuprāṇako vyāpāro vṛttiḥ /",
  "GK16visa10cu:326": "vṛttyate 'nayā śabdo rasavyañjanayeti vyutpattyā /",
  "GK16visa10cu:327": "tena nadvatī uktarītyā śṛṅgārādirasaupayikakomalaparuṣamadhyamavarṇārabdhā vāpi racanā vṛttirupacārāditi bhāvaḥ /",
  "GK16visa10cu:328": "tadanugatatvena tayā vṛttyopalakṣitatvena /",
  "GK16visa10cu:329": "********** END OF COMMENTARY **********",
  "GK16visa10cu:330": "uccāryatvādyadekatra sthāne tāluradādike /",
  "GK16visa10cu:331": "sādṛśyaṃ vyañjanasyaiva śrutyanuprāsa ucyate // VisSd_10.5 //",
  "GK16visa10cu:332": "************* COMMENTARY *************",
  "GK16visa10cu:333": "Vijñapriyā:",
  "GK16visa10cu:334": "(vi, tha) śrutyanuprāsākhyamanuprāsāntaramāha---uccāryyatvāditi /",
  "GK16visa10cu:335": "varṇasāmyābhāve 'pi ekasthānoccāryyatvasādṛśyādityarthaḥ /",
  "GK16visa10cu:336": "Locanā:",
  "GK16visa10cu:337": "(lo, ā) uccāryyatvāditi--dvayorbahūnāṃ vā vyañjanānāṃ tālavyatvena dantyatvenādiśabdāt kaṇṭhyatvādinā sāmyaṃ śrutyanuprāsa ityarthaḥ /",
  "GK16visa10cu:338": "imaṃ ca śrutyanuprāsaṃ “niveśayati vāgdevī kasyacit pratibhāvataḥ ';",
  "GK16visa10cu:339": "ityādīnā praśaṃsanti prācyāḥ /",
  "GK16visa10cu:340": "********** END OF COMMENTARY **********",
  "GK16visa10cu:341": "udāharaṇam--",
  "GK16visa10cu:342": "“dṛśā dagdhaṃ manasijaṃ jīvayanti dṛśaiva yāḥ /",
  "GK16visa10cu:343": "virūpākṣasya jayinīstāḥ stumo vāmalocanāḥ” //",
  "GK16visa10cu:344": "************* COMMENTARY *************",
  "GK16visa10cu:345": "Vijñapriyā:",
  "GK16visa10cu:346": "(vi, da) dṛśā dagdhamiti---virūpākṣasya jayinīstā vāmalocanā ahaṃ stuve /",
  "GK16visa10cu:347": "locanasya virūpatvasundaratvātmakavāmatvābhyāṃ jayaparājayāvuktvā kriyābhāyāmapyāha---dṛśā dagdhamiti /",
  "GK16visa10cu:348": "hareṇa manasijasya dṛśā dāhastābhistu kaṭākṣarūpayā dṛśā jīvanamato 'pi jayaḥ /",
  "GK16visa10cu:349": "********** END OF COMMENTARY **********",
  "GK16visa10cu:350": "atra “jīvayanti” iti,",
  "GK16visa10cu:351": "“yāḥ” iti,",
  "GK16visa10cu:352": "“jayinīḥ” ita /",
  "GK16visa10cu:353": "atra jakārayakārayorekatra sthāne tālāvuccāryatvātsādṛśyam /",
  "GK16visa10cu:354": "evaṃ dantyakaṇṭhyānāmapyudāhāryam /",
  "GK16visa10cu:355": "eṣa ca sahṛdayānāmatīva śrutisukhāvahatvācchratyanuprāsaḥ /",
  "GK16visa10cu:356": "vyañjanaṃ cedyathāvasthaṃ sahādyena svareṇa tu /",
  "GK16visa10cu:357": "āvartyate 'ntyayojyatvādantyānuprāsa eva tat // VisSd_10.6 //",
  "GK16visa10cu:358": "************* COMMENTARY *************",
  "GK16visa10cu:359": "Vijñapriyā:",
  "GK16visa10cu:360": "(vi, dha) antyānuprasākhyamanuprāsāntaramāha---vyañjanaṃ cediti /",
  "GK16visa10cu:361": "yathāvasthamiti /",
  "GK16visa10cu:362_0": "anusvāreṇa visargeṇa vā viśiṣṭo 'viśiṣṭo vā yaḥ svaraḥ kevalo vā pūrvapādasya pūrvapadasya",
  "GK16visa10cu:362_1": "vā ante uccaritastādṛśasvaraviśiṣṭāvasthaṃ vyañjanaṃ cedādyena svareṇa svapūrvabhūtasvareṇa",
  "GK16visa10cu:362_2": "saha āvarttyate tadāntyānuprāsa ityarthaḥ /",
  "GK16visa10cu:363": "tat saṃjñāvyutpattimāha antayojyatvāditi /",
  "GK16visa10cu:364": "yathā ekapādānte dhīraḥ anyapādānte vīraḥ iti,",
  "GK16visa10cu:365": "yathā vā ekapādānte sāramanyapādānte hāramiti /",
  "GK16visa10cu:366": "evaṃ kārī hārīti svaramātre /",
  "GK16visa10cu:367": "********** END OF COMMENTARY **********",
  "GK16visa10cu:368": "yathāvasthamiti yathāsambhavamanusvāravisargasvarayuktākṣaraviśiṣṭam /",
  "GK16visa10cu:369": "eṣa ca prāyeṇa pādasya padasya cānte prayojyaḥ /",
  "GK16visa10cu:370": "padāntago yathā mama--",
  "GK16visa10cu:371": "************* COMMENTARY *************",
  "GK16visa10cu:372": "Vijñapriyā:",
  "GK16visa10cu:373": "(vi, na) yathāvasthamiti vyācaṣṭe---yathāsambhavamiti /",
  "GK16visa10cu:374": "anusvaravisargasvarāṇāmanyatarasambhavo yathāsambhavapadārthaḥ /",
  "GK16visa10cu:375": "akṣaraviśiṣṭamityatra yathāvasthaṃ bodhyam /",
  "GK16visa10cu:376": "antyayojyatvaṃ vyacaṣṭe---eṣa ceti /",
  "GK16visa10cu:377": "prāyeṇa ityanena pajjhaṭikādicchandaḥ svevāsya sambhavo nānuṣṭhubādāviti darśatam /",
  "GK16visa10cu:378": "********** END OF COMMENTARY **********",
  "GK16visa10cu:379": "keśaḥ kāśastavakavikāsaḥ kāyaḥ prakaṭitakarabhavilāsaḥ /",
  "GK16visa10cu:380": "cakṣurdagdhavarāṭakakalpaṃ tyajati na cetaḥ kāmamanalpam //",
  "GK16visa10cu:381": "************* COMMENTARY *************",
  "GK16visa10cu:382": "Vijñapriyā:",
  "GK16visa10cu:383": "(vi, pa) keśaḥ kāśeti---jarata uktiriyam /",
  "GK16visa10cu:384": "kāśapuṣpastabakavad dhavalaḥ keśaḥ prakaṭitasya vakrasya kubjasya karabhasya kariśāvakasyaiva vilāso yasya kāyastādṛśaḥ /",
  "GK16visa10cu:385": "tathāpi ceto 'nalpaṃ bahu kāmamabhilāṣaṃ na tyajatītyarthaḥ /",
  "GK16visa10cu:386": "tathāpītyākāṅkṣābalalabhyam /",
  "GK16visa10cu:387": "atra kāśalāsaśabdau svavisargāntyasvaraviśiṣṭāntyavyañjanau /",
  "GK16visa10cu:388": "kalpānalpaśabdau sānusvārāntyasvaraviśiṣṭantyavyañjanau /",
  "GK16visa10cu:389": "taccāntyavyañjanaṃ tatpūrvasvareṇa sahavṛttam /",
  "GK16visa10cu:390": "Locanā:",
  "GK16visa10cu:391": "(lo, i) vyañjanamiti /",
  "GK16visa10cu:392": "keśa ityatra yathāsambhavamiti vacanāt saṃyuktākṣararahito vikāśa ityatra śakāraḥ svaravisargayuktaḥ kakārasthitenā'kāreṇa saha /",
  "GK16visa10cu:393": "vilāsa ityatra lakārasthitenā'kāreṇa saha varttate /",
  "GK16visa10cu:394": "kalpamityatra lakārarūpaṃ vyañjanaṃ pakāranusvarayuktaṃ,",
  "GK16visa10cu:395": "kakārasthitenākāreṇa saha /",
  "GK16visa10cu:396": "analpetyatra nakārasthitenākāreṇa sahetyarthaḥ /",
  "GK16visa10cu:397": "prāyeṇa iti vacanāt mama tātapadānāṃ lakṣbhīstave yathā---",
  "GK16visa10cu:398": "“śrutādhītā gītā śrutibhiravigītākhilaguṇā guṇātītā bhītābhayakṛdavinītāpacayadā /",
  "GK16visa10cu:399": "natiprītā pītāmbarasupariṇītāmaravadhū- dṛśā pītā sphītā malaruciparītā vijayatām” //",
  "GK16visa10cu:400": "ityādau kvaciddantyayojyatvābhāve 'pyayamanuprāso dṛśyate /",
  "GK16visa10cu:401": "asya ca prācīnoktālaṅkārebhyaḥ pṛthaganubhavasiddhaścamatkāraviśeṣa iti pṛthagalaṅkāratvam /",
  "GK16visa10cu:402": "********** END OF COMMENTARY **********",
  "GK16visa10cu:403": "“mandaṃ hasantaḥ palakaṃ vahantaḥ” ityādi /",
  "GK16visa10cu:404": "śabdārthayoḥ paunaruktyaṃ bhede tātparyamātrataḥ /",
  "GK16visa10cu:405": "lāṭānuprasa ityukto--",
  "GK16visa10cu:406": "************* COMMENTARY *************",
  "GK16visa10cu:407": "Vijñapriyā:",
  "GK16visa10cu:408": "(vi, pha) lāṭānuprāsakhyamanuprāsamāha---śabdārthayoriti /",
  "GK16visa10cu:409": "śabdadvayārthayorityarthaḥ /",
  "GK16visa10cu:410": "paunaruktyaṃ punaḥ punaḥ kathanam /",
  "GK16visa10cu:411": "tataśca punaruktidoṣaprasaktāvāha---bhede iti /",
  "GK16visa10cu:412": "tātparyyamuddeśyavidheyatāviṣayam /",
  "GK16visa10cu:413": "mātrapadādarthabhedo vyāvarttyati /",
  "GK16visa10cu:414": "Locanā:",
  "GK16visa10cu:415": "(lo, ī) śabdārthayoriti /",
  "GK16visa10cu:416": "tātparyyamanyaparatvaṃ,",
  "GK16visa10cu:417": "taccārthāntarasaṃkramitasvarūpaṃ tacchabdena vidheyatayā prakṛtopayogārthavivakṣaṇāt tanmātreṇa,",
  "GK16visa10cu:418": "na tu svarūpeṇa bhedo viśeṣaḥ /",
  "GK16visa10cu:419": "********** END OF COMMENTARY **********",
  "GK16visa10cu:420": "udāharaṇam---",
  "GK16visa10cu:421": "smerarājīvanayane nayane kiṃ nimīlite /",
  "GK16visa10cu:422": "paśya nijiṃtakandarpaṃ kandarpavaśagaṃ priyam //",
  "GK16visa10cu:423": "************* COMMENTARY *************",
  "GK16visa10cu:424": "Vijñapriyā:",
  "GK16visa10cu:425": "(vi, ba) smerarājīveti---nāyaṃkaṃ dṛṣṭvā krodhānnimīlitākṣīṃ māninīṃ pratisakhyā uktiriyam /",
  "GK16visa10cu:426": "rūpeṇa kandarpanirjetāpi tvadanurāgāt tvadvaśagastathā cātra mānānaucityamiti bhāvaḥ /",
  "GK16visa10cu:427": "atra ādye nayanakandarpapade uddeśyatātparyyake 'ntye tatpade tu vidheyatātparyyake ityato bhedaḥ /",
  "GK16visa10cu:428": "padārthau tu abhinnau mātrapadāt prakṛtyarthasya eva bhedavyāvṛttirna tu pratyayārthasya /",
  "GK16visa10cu:429": "********** END OF COMMENTARY **********",
  "GK16visa10cu:430": "atra vibhaktyarthasya paunaruktye 'pi mukhyatarasya prātipadikāṃśadyotyadharmirūpasya bhinnārthatvāllāṭānuprāsatvameva /",
  "GK16visa10cu:431": "************* COMMENTARY *************",
  "GK16visa10cu:432": "Vijñapriyā:",
  "GK16visa10cu:433": "(vi, bha) ityato vibhaktyarthabhedaṃ darśayati---atra vibhaktyarthasyeti /",
  "GK16visa10cu:434": "mukhyatarasyeti /",
  "GK16visa10cu:435": "prātipadikāṃśau nayanakandarpapade,",
  "GK16visa10cu:436": "taddyotyasya,",
  "GK16visa10cu:437": "tadvodhyasya dharmirūpasya nayanakandarpātmakasya arthasya prakṛtyarthānvitasvārthabodhakatvena asvatantrapratyayāpekṣayā svātantryād mukhyatarasyābhinnatvād ityarthaḥ /",
  "GK16visa10cu:438": "********** END OF COMMENTARY **********",
  "GK16visa10cu:439": "“nayane tasyaiva nayane ca” /",
  "GK16visa10cu:440": "atra dvitīyanayanaśabdo bhagyattvādiguṇaviśiṣṭatvarūpatātparyamātreṇa bhinnārthaḥ /",
  "GK16visa10cu:441": "************* COMMENTARY *************",
  "GK16visa10cu:442": "Vijñapriyā:",
  "GK16visa10cu:443": "(vi, ma) yatra tu prakṛtyarthasyāpi bhedastatra na lāṭānuprāsatvamityāha---nayane iti /",
  "GK16visa10cu:444": "atra dvitīyanayanaśabdasya bhāgyavattādītyarthe tātparyāt tātparyyasyaiva prātipadikārthasyāpi bheda iti darśayati---atra hīti /",
  "GK16visa10cu:445": "tathā ca arthāntarasaṃkramitavācyalakṣaṇāviṣaya evāyaṃ na lāṭānuprāsa ityuktam /",
  "GK16visa10cu:446": "ataeva arthāntaṃsaṃkramitavācyalāṭānuprāsayoḥ kathitapadādoṣatākathane pṛthagena taddvayamuktam /",
  "GK16visa10cu:447": "Locanā:",
  "GK16visa10cu:448": "(lo, u) atreti /",
  "GK16visa10cu:449": "vibhaktyoḥ supoḥ /",
  "GK16visa10cu:450": "dharmirūpasya cakṣurādirūpasya /",
  "GK16visa10cu:451": "vibhaktītyupalakṣaṇaṃ;",
  "GK16visa10cu:452": "tena liṅgavacanayorapi /",
  "GK16visa10cu:453": "evaṃ supratipattaye 'sandigdhamudāharaṇaṃ darśayitvā sandigdhaṃ darśayati-nayane iti /",
  "GK16visa10cu:454": "tātparyyamātreṇa na tu svarūpeṇa /",
  "GK16visa10cu:455": "iha ca paunaruktyapratibhāsamātramalāṅkāraḥ,",
  "GK16visa10cu:456": "na tu pratīyamāno viśeṣaḥ tasya gūḍhatvādiguṇībhāvahetutvābhāvāt /",
  "GK16visa10cu:457": "********** END OF COMMENTARY **********",
  "GK16visa10cu:458": "yathā vā---",
  "GK16visa10cu:459": "“yasya na savidhe dayitā davadahanastuhinadīdhitistasya /",
  "GK16visa10cu:460": "yasya ca savidhe dayitā davadahanastuhinadīdhitistasya” //",
  "GK16visa10cu:461": "************* COMMENTARY *************",
  "GK16visa10cu:462": "Vijñapriyā:",
  "GK16visa10cu:463": "(vi, ya) asya ekapade iva anekapadeṣvapi sambhavaṃ darśayati---yathā vā /",
  "GK16visa10cu:464": "yasya teti---atra prathamārdhe davadahane tuhinadīdhititvaṃ vidheyamatāpakaratvāt /",
  "GK16visa10cu:465": "Locanā:",
  "GK16visa10cu:466": "(lo, ū) eṣa ca bahupadaniṣṭho 'pi sambhavatīti tatrodāharaṇānyāha---yathā veti /",
  "GK16visa10cu:467": "yasya na savidhe dayitetyādau prathamārdhe tuhinadīdhitirdavadahanaḥ dvitīyārdhe davadahanaḥ tuhinadīdhitiriti sambandhaḥ /",
  "GK16visa10cu:468": "********** END OF COMMENTARY **********",
  "GK16visa10cu:469": "atrānekapadānāṃ paunaruktyam /",
  "GK16visa10cu:470": "eṣa ca prāyeṇa lāṭajanapriyatvāllāṭānuprāsaḥ /",
  "GK16visa10cu:471": "--'nuprāsaḥ pañcadhā tataḥ // VisSd_10.7 //",
  "GK16visa10cu:472": "************* COMMENTARY *************",
  "GK16visa10cu:473": "Vijñapriyā:",
  "GK16visa10cu:474": "(vi, ra) pañcadheti---chekānuprāsaḥ,",
  "GK16visa10cu:475": "vṛttyanuprāsaḥ,",
  "GK16visa10cu:476": "śrutyanuprāsaḥ,",
  "GK16visa10cu:477": "antyānupraso lāṭānuprāsaśceti pañcadhā /",
  "GK16visa10cu:478": "kāvyaprakāśe tu lāṭānuprāsasyaiva pañcadhātvamuktam /",
  "GK16visa10cu:479": "Locanā:",
  "GK16visa10cu:480": "(lo, ṛ) upasaṃharati---anuprāsa iti /",
  "GK16visa10cu:481": "********** END OF COMMENTARY **********",
  "GK16visa10cu:482": "spaṣṭam /",
  "GK16visa10cu:483": "satyarthe pṛthāgarthāyāḥ svaravyañjanasaṃhateḥ /",
  "GK16visa10cu:484": "krameṇa tenaivāvṛttiryamakaṃ vinigadyate // VisSd_10.8 //",
  "GK16visa10cu:485": "************* COMMENTARY *************",
  "GK16visa10cu:486": "Vijñapriyā:",
  "GK16visa10cu:487": "(vi, la) yamakanikaramāha---satyartha iti /",
  "GK16visa10cu:488": "arthe sati pṛthagarthāyāḥ padasaṃhateḥ tenaiva krameṇa āvṛttirityarthaḥ /",
  "GK16visa10cu:489": "atra lāṭānuprāsavāraṇāya pṛthagarthāyā ityavaśyaṃ deyam /",
  "GK16visa10cu:490": "tathā ca śamarate 'maratejasītyatra yamakitabāgayoḥ dvayoḥ “samarasamaraso 'ya” mityatra ekatarasya nirarthakatve pṛthagarthāyā ityuktyanaucityamaḥ ator'the satyuktamityāha /",
  "GK16visa10cu:491": "********** END OF COMMENTARY **********",
  "GK16visa10cu:492": "atra dvayorapi padayoḥ kvacitsārthakatvaṃ,",
  "GK16visa10cu:493": "kvacinnirarthakatvam /",
  "GK16visa10cu:494": "kvacidekasya sārthakatvamaparasya nirarthakatvam /",
  "GK16visa10cu:495": "ata uktam--“satyarthe” iti /",
  "GK16visa10cu:496": "************* COMMENTARY *************",
  "GK16visa10cu:497": "Vijñapriyā:",
  "GK16visa10cu:498": "(vi, va) atra dvayorapīti /",
  "GK16visa10cu:499": "dvayorekatarasya vā arthāsattve tu svaravyañjanasaṃhateḥ tenaiva krameṇa āvṛttirityevameva lakṣaṇāntaramityabhiprāyaḥ /",
  "GK16visa10cu:500": "ubhayānugamastu ekārthābhinnāyā ityevaṃrūpeṇa bodhyam /",
  "GK16visa10cu:501": "Locanā:",
  "GK16visa10cu:502": "(lo, ṝ) etadeva vṛttau viśadayati---atretyādi /",
  "GK16visa10cu:503": "atra yamake /",
  "GK16visa10cu:504": "padayoryamakāvayavabhūtayoḥ svaravyañjanayorityarthaḥ /",
  "GK16visa10cu:505": "priyatamāyatamānetyādivat nirarthakatvam /",
  "GK16visa10cu:506": "dvayorekasya vānarthakatve padatvābhāvāditi kvacid viṣaye sārthakatve svātantryeṇetyarthaḥ /",
  "GK16visa10cu:507": "anarthakatvaṃ padāvayavarūpākṣarasācivyenaiva sārthakatvāt /",
  "GK16visa10cu:508": "iha ca prāyikatvāt varṇasamudāyadvayamadhikṛtya sārthakatvādikamuktam /",
  "GK16visa10cu:509": "tricatuḥ paunaruktyena lakṣaṇānusāreṇa yathā--yogamūhyam /",
  "GK16visa10cu:510": "********** END OF COMMENTARY **********",
  "GK16visa10cu:511": "“tenaiva krameṇa” iti damo moda ityāderviviktaviṣayatvaṃ sūcitam /",
  "GK16visa10cu:512": "etacca pādapādardhdaślokāvṛttitvena pādādyāvṛtteścānekavidhatayā prabhūtatamabhedam /",
  "GK16visa10cu:513": "************* COMMENTARY *************",
  "GK16visa10cu:514": "Vijñapriyā:",
  "GK16visa10cu:515": "(vi, śa) asya prabhedā bahava ityāha---etacceti /",
  "GK16visa10cu:516": "pādādītyādipadāt pādasyaiva tṛtīyacaturthabhāgasya aniyatatadbhāgasya ca parigrahaḥ /",
  "GK16visa10cu:517": "********** END OF COMMENTARY **********",
  "GK16visa10cu:518": "diṅmātramudāhriyate--",
  "GK16visa10cu:519": "“navapalāśa-paḷāśavanaṃ puraḥ sphuṭaparāga-parāgata-paṅkajam /",
  "GK16visa10cu:520": "mṛdula-tānta-latāntamalokayat sa surabhi suribhiṃ sumanobharaiḥ” //",
  "GK16visa10cu:521": "************* COMMENTARY *************",
  "GK16visa10cu:522": "Vijñapriyā:",
  "GK16visa10cu:523": "(vi, ṣa) navapalāśeti /",
  "GK16visa10cu:524": "sa kṛṣṇaḥ puraḥ surabhiṃ vasantamalokayat /",
  "GK16visa10cu:525": "kīdṛśaṃ navaṃ palāśaṃ patraṃ yasya tādṛśaṃ palāśavanaṃ kiṃśukakānanaṃ yatra tādṛśam /",
  "GK16visa10cu:526": "sphuṭaiḥ parāgaiḥ paragataṃ vyāptaṃ paṅkajaṃ yatra tādṛśam /",
  "GK16visa10cu:527": "mṛduto mṛdutaraḥ eva klāntor'thāt raviraśmanā latayā antaḥ agrabhāgo yatra tādṛśam /",
  "GK16visa10cu:528": "yadvā mṛdulaḥ mṛduḥ tāntaḥ arthāt yuvabhirākaṅkṣito latāyā anto agrabhāgo yatra tādṛśam /",
  "GK16visa10cu:529": "tam kāṅkṣāyāmiti dhātuḥ /",
  "GK16visa10cu:530": "suraābhiṃ kīdṛśam /",
  "GK16visa10cu:531": "sumanobharaiḥ puṣpasamūhaiḥ surabhiṃ sugandhim /",
  "GK16visa10cu:532": "Locanā:",
  "GK16visa10cu:533": "(lo, ḷ) navapalāśaṃ nūtanapatram /",
  "GK16visa10cu:534": "palāśavanaṃ,",
  "GK16visa10cu:535": "kiṃśukavanam,",
  "GK16visa10cu:536": "sphuṭaiḥ parāgaiḥ kusumareṇubhiḥ parāgataṃ,",
  "GK16visa10cu:537": "saṃgataṃ,",
  "GK16visa10cu:538": "mṛdulaṃ komalaṃ,",
  "GK16visa10cu:539": "tāntaṃ vistṛtaṃ,",
  "GK16visa10cu:540": "latāntaṃ latām /",
  "GK16visa10cu:541": "dvayornirarthakatve “priyatamāyatamāmetyādyudāharaṇam /",
  "GK16visa10cu:542": "********** END OF COMMENTARY **********",
  "GK16visa10cu:543": "atra padāvṛttiḥ /",
  "GK16visa10cu:544": "“palāśapalāśa” iti “surabhiṃ surabhiṃ” ityatra ca dvayoḥ sārthakatvam /",
  "GK16visa10cu:545": "“latāntalatānta” ityatra prathamasya nirarthakatvam /",
  "GK16visa10cu:546": "“parāgaparāga” ityatra dvitīyasya /",
  "GK16visa10cu:547": "evamanyatrāpyudāhāryam /",
  "GK16visa10cu:548": "************* COMMENTARY *************",
  "GK16visa10cu:549": "Vijñapriyā:",
  "GK16visa10cu:550": "(vi, sa) atra sārthakayoḥ palāśaṃ surabhimityanayoḥ padayoḥ dvayauḥ āvṛttiḥ ityāha---atreti /",
  "GK16visa10cu:551": "anyataranirarthakatvaṃ tu darśayati---latānteti /",
  "GK16visa10cu:552": "Locanā:",
  "GK16visa10cu:553": "(lo, e) anyatra pādādyāvṛttau /",
  "GK16visa10cu:554": "atra pādāvṛttiryathā mama tātapādānāṃ kuvalayāśvacarite munyāśramavarṇanam /",
  "GK16visa10cu:555": "“jīa ua jaṇa māṇaaṃ,",
  "GK16visa10cu:556": "jīa ua jaṇa māṇaaṃ /",
  "GK16visa10cu:557": "” kecittu svaraikavyañjanāvṛttāvapi yamakamicchanti /",
  "GK16visa10cu:558": "yathā mudrāhastagovindānandakaveḥ---",
  "GK16visa10cu:559": "“ekaṃ kūpe nayanamaparaṃ manmukhe khelayantī māmuddiśya pratikṛtimapi svāṃ kimapyālapantī /",
  "GK16visa10cu:560": "udyatpīnorasijayugalaṃ kumbhamabhyuddharantī śikṣākūtasmitaśucimukhī prāviśanmānasaṃ me” //",
  "GK16visa10cu:561": "********** END OF COMMENTARY **********",
  "GK16visa10cu:562": "“yamakādau bhavedaikyaṃ ḍalorbavorlarostathā” /",
  "GK16visa10cu:563": "Locanā:",
  "GK16visa10cu:564": "(lo, ai) yamakādāvityādiśabdena śleṣādau /",
  "GK16visa10cu:565": "********** END OF COMMENTARY **********",
  "GK16visa10cu:566": "ityuktanayāt “bhujalatāṃ jaḍatāmabalājanaḥ” ityatra naṃ yamakatvahāniḥ /",
  "GK16visa10cu:567": "************* COMMENTARY *************",
  "GK16visa10cu:568": "Vijñapriyā:",
  "GK16visa10cu:569": "(vi, ha) yamakādāvityādipadāt śleṣaparigrahaḥ /",
  "GK16visa10cu:570": "ḍalorityādau sarvatra prathamavarṇeakāra uccāraṇārthaḥ /",
  "GK16visa10cu:571": "vaverityatra anyasthapavargoyayoraikyamuktam /",
  "GK16visa10cu:572": "atra cālaṅkārikasamayamātram /",
  "GK16visa10cu:573": "anye dvaye tu jalayorekatvaṃ ḍaśruterlaśrutirityanuśāsanamapyasti /",
  "GK16visa10cu:574": "********** END OF COMMENTARY **********",
  "GK16visa10cu:575": "anyasyānyārthakaṃ vākyamanyathā yojayedyadi /",
  "GK16visa10cu:576": "anyaḥ śleṣeṇa kākvā vā sā vakroktistato dvidhā // VisSd_10.9 //",
  "GK16visa10cu:577": "dvidheti śleṣavakroktiḥ kākuvakroktiśca /",
  "GK16visa10cu:578": "************* COMMENTARY *************",
  "GK16visa10cu:579": "Vijñapriyā:",
  "GK16visa10cu:580_0": "(vi, ka) vakroktyalaṅkāramāha---anyasya vakturanyārthakaṃ vākyam anyaḥ śrotā tadvākyaśleṣeṇa",
  "GK16visa10cu:580_1": "svavākyakākkā vānyābhiprāyakatayā yadi yojayed yojanaviśiṣṭaṃ pratyāyayet tadā sā",
  "GK16visa10cu:580_2": "dvidhā vakroktirityarthaḥ /",
  "GK16visa10cu:581": "dvidhātvaṃ darśayati---śleṣeti /",
  "GK16visa10cu:582": "Locanā:",
  "GK16visa10cu:583": "(lo, o) anyasyati /",
  "GK16visa10cu:584": "anyena kenacidanyārthakatvenoktam /",
  "GK16visa10cu:585": "taditareṇa sabhaṅgenābhaṅgena vā śleṣaṇa,",
  "GK16visa10cu:586": "kākkā,",
  "GK16visa10cu:587": "svaraviśeṣeṇa vā yadi yathārthato 'nyārthatvena prayojyate sā vakroktiḥ /",
  "GK16visa10cu:588": "tataḥ śleṣakākurupopādhidvayayogād dvividhetyarthaḥ /",
  "GK16visa10cu:589": "********** END OF COMMENTARY **********",
  "GK16visa10cu:590": "krameṇodāharaṇam--",
  "GK16visa10cu:591": "“ke yūyaṃ sthala eva samprati vayaṃ praśno viśeṣāśrayaḥ kiṃ brūte vihagaḥ sa vā phaṇipatiryatrāsti supto hariḥ /",
  "GK16visa10cu:592": "vāmā yūyamaho viḍambarasikaḥ kadṛk smaro vartate yenāsmāsu vivekaśūnyamanasaḥ puṃsveva yoṣidrabhramaḥ” //",
  "GK16visa10cu:593": "************* COMMENTARY *************",
  "GK16visa10cu:594": "Vijñapriyā:",
  "GK16visa10cu:595": "(vi, kha) ke yūyamiti /",
  "GK16visa10cu:596": "avijñātanāmajātikaṃ kañcit prati ayaṃ vaktuḥ praśraḥ /",
  "GK16visa10cu:597": "pṛṣṭaḥ puruṣaśca vidrāvakaḥ sa tadvākyaṃ tadvākyaśleṣeṇa ke jale yūyam ityabhiprāyakaṃ sthale evetyādi svottareṇa pratyāyayati /",
  "GK16visa10cu:598": "pūrvavaktā tvāha--praśra iti /",
  "GK16visa10cu:599": "tvadayināmajātirūpaviśeṣaviṣaya ityarthaḥ /",
  "GK16visa10cu:600": "śrotā tu viḥ pakṣī,",
  "GK16visa10cu:601": "śeṣo 'nantanāgastadāśrayastaddvayoḥ praśra ityarthakatāṃ svottareṇa pratyāyayati---kiṃ vrūte iti /",
  "GK16visa10cu:602": "yatra vau garuḍe harirasti,",
  "GK16visa10cu:603": "yatra śeṣe 'nante hariḥ śete ityarthaḥ /",
  "GK16visa10cu:604": "praṣṭā tat śrutvā krodhādāha---vāmā viparītabāddhṛtvena pratīkūlā yūyamiti /",
  "GK16visa10cu:605": "śrotā tu yūyaṃ vāmāḥ striyaḥ ityabhiprāyakatāṃ pratyāyayan taṃ nindati---aho viḍambeti /",
  "GK16visa10cu:606": "viḍambo viḍambanaṃ varttate tvayīti śeṣaḥ /",
  "GK16visa10cu:607": "vivekaśūnyamanasastaveti śeṣaḥ /",
  "GK16visa10cu:608": "asmāsu puṃsu ityanvayaḥ /",
  "GK16visa10cu:609": "atra śleṣaṃ sabhaṅgabhaṅgapadayordarśayati---atreti /",
  "GK16visa10cu:610": "Locanā:",
  "GK16visa10cu:611": "(lo, au) ke kimākhyāḥ ? jale ca /",
  "GK16visa10cu:612": "viśeṣo vaidharmyaṃ,",
  "GK16visa10cu:613": "viḥ paśrī,",
  "GK16visa10cu:614": "śeṣo nāgaśca /",
  "GK16visa10cu:615": "vāmā vakrāḥ striyaśca /",
  "GK16visa10cu:616": "viḍambarasikaḥ viḍambe rasikaḥ sakautukaḥ /",
  "GK16visa10cu:617": "********** END OF COMMENTARY **********",
  "GK16visa10cu:618": "atra viśeṣapadasya “viḥ pakṣī” “śeṣo nāgaḥ” ityarthadvayayogyatvāt sabhaṅgaśleṣaḥ /",
  "GK16visa10cu:619": "anyatra tvabhaṅgaḥ /",
  "GK16visa10cu:620": "“kāle kokilavācāle sahakāramanohare /",
  "GK16visa10cu:621": "kṛtāgasaḥ parityāgāttasyāśceto na dūyate” //",
  "GK16visa10cu:622": "atra kayācitsakhyā niṣedhārthe niyukto nañ anyathā kākvā dūyata eveti vidhyarthe ghaṭitaḥ /",
  "GK16visa10cu:623": "************* COMMENTARY *************",
  "GK16visa10cu:624": "Vijñapriyā:",
  "GK16visa10cu:625": "(vi, ga) kākkā yojanamāha--kāle iti /",
  "GK16visa10cu:626": "krodhānnāyikayā parityaktasya kṛtāmaso nāyakasya āśvāsajanakasakhīṃ prati sakhyā uktiriyam /",
  "GK16visa10cu:627": "kokilā vācālā yatra iti vigrahaḥ /",
  "GK16visa10cu:628": "sahakāraṃ tat puṣpam /",
  "GK16visa10cu:629": "atraikayeti /",
  "GK16visa10cu:630": "yadyapi tatprayuktaṃ vākyaṃ na śrutamasti yadantargataḥ nañ niṣedhārthaka. syāt /",
  "GK16visa10cu:631": "ato 'sya kāle ityādivākyasya kākkā yojanayā tadarthakavākyasyāsambhava eva,",
  "GK16visa10cu:632": "tathāpi prakaraṇādasya vākyasya nāyakaśvāsajanakavākyatvapratītau kākunañā eva tadupapattestadākṣiptavākyasthanañ eva svavākyasthanaño vidhyarthakatāghaṭanaṃ bodhyam /",
  "GK16visa10cu:633": "idaṃ ca tādṛkpraṃkaraṇasattve eva saṃgacchate,",
  "GK16visa10cu:634": "tādṛkprakaraṇagrāhakāsattve tu nedamudāharaṇam /",
  "GK16visa10cu:635": "tathā'kṣiptavākyasthasya naño viṣedhārthakatvam /",
  "GK16visa10cu:636": "evaṃ kākunañviśiṣṭavākyasyaiva vidhyarthakatā /",
  "GK16visa10cu:637": "tathā ca--- “guruparatantratayā bata,",
  "GK16visa10cu:638": "dūrataraṃ deśamudyato gantum /",
  "GK16visa10cu:639": "alikulakokilalalite naiṣyati sakhi /",
  "GK16visa10cu:640": "surabhisamaye 'sau //",
  "GK16visa10cu:641": "“iti kāvyaprakāśakṛduktameva udāharaṇaṃ bodhyam /",
  "GK16visa10cu:642": "tatra hi śocanābhiprāyakasya pūrvavākyasya kāmākulābhiprayakatvena dvitīyavaktryā yojanam /",
  "GK16visa10cu:643": "********** END OF COMMENTARY **********",
  "GK16visa10cu:644": "śabdairekavidhaireva bhāṣāsu vividhāsvapi /",
  "GK16visa10cu:645": "vākyaṃ yatra bhavetso 'yaṃ bhāṣāsama itīṣyate // VisSd_10.10 //",
  "GK16visa10cu:646": "************* COMMENTARY *************",
  "GK16visa10cu:647": "Vijñapriyā:",
  "GK16visa10cu:648": "(vi, gha) bhāṣāsamālaṅkāramāha---śabdairiti /",
  "GK16visa10cu:649": "śabdaiḥ padaiḥ /",
  "GK16visa10cu:650": "vākyaṃ tatsamūhaḥ,",
  "GK16visa10cu:651": "sa ca saṃskṛtaprākṛtasakalabhāṣāsu ekavidhapadaghaṭita ityarthaḥ /",
  "GK16visa10cu:652": "Locanā:",
  "GK16visa10cu:653": "(lo, a) śabdairiti /",
  "GK16visa10cu:654": "ekavidhairviśeṣābhāvādekaprakāraiḥ /",
  "GK16visa10cu:655": "bhāṣāsu saṃskṛtaprākṛtādiṣu /",
  "GK16visa10cu:656": "bhāṣāsamaḥ /",
  "GK16visa10cu:657": "bhāṣāsu samānyekarūpāṇi padāni vidyante yatreti vyutpattiyogādanvarthanām pṛthagalaṅkāraḥ /",
  "GK16visa10cu:658": "eṣa ca śleṣālaṅkāraviśeṣa iti yaduktaṃ caṇaḍīdāsapaṇḍitaistadasaṅgatam,",
  "GK16visa10cu:659": "arthadvayābhāvāt /",
  "GK16visa10cu:660": "********** END OF COMMENTARY **********",
  "GK16visa10cu:661": "yathā mama--",
  "GK16visa10cu:662": "“mañjulamaṇimañjīre kalagambhīre vihārasarasītīre /",
  "GK16visa10cu:663": "virasāsi kelikīre kimīli /",
  "GK16visa10cu:664": "dhīre ca gandhasārasamīre /” //",
  "GK16visa10cu:665": "************* COMMENTARY *************",
  "GK16visa10cu:666": "Vijñapriyā:",
  "GK16visa10cu:667": "(vi, ṅa) mañjuleti /",
  "GK16visa10cu:668": "he āli / mañjulamaṇimañjīre mañjulaṃ maṇiyuktaṃ mañjīraṃ yasyāḥ he tādṛśi /",
  "GK16visa10cu:669": "athavā mañjīre kalaśabdo gambhīro yatra tādṛśi /",
  "GK16visa10cu:670": "vihārasarasītīre kīdṛśe,",
  "GK16visa10cu:671": "kelyarthakaḥ kīro yatra /",
  "GK16visa10cu:672": "gandhasāraḥ gandhapradhānaḥ samīraścayatra tādṛśe /",
  "GK16visa10cu:673": "etādṛśānekoddīpakasattve 'pi kiṃ virasāsītyarthaḥ /",
  "GK16visa10cu:674": "********** END OF COMMENTARY **********",
  "GK16visa10cu:675": "eṣa ślokaḥ saṃskṛta-prākṛta-śaurasenī-prācyāvantīnāgarāpabhraṃśeṣvekavidha eva /",
  "GK16visa10cu:676": "“sarasaṃ kaiṇaṃ kavvam” /",
  "GK16visa10cu:677": "ityādau tu “sarasam” ityatra saṃskṛtaprākṛtayoḥ sāmye 'pi vākyagatatvābhāve vaicitryābhāvānnāyamalaṅkāraḥ /",
  "GK16visa10cu:678": "************* COMMENTARY *************",
  "GK16visa10cu:679": "Vijñapriyā:",
  "GK16visa10cu:680": "(vi, ca) sarvabhāṣāsu ekavidhaiḥ padaiḥ vākyaghaṭitatve evāyamalaṅkāraḥ tādṛśaikapadena tu vākyaghaṭane tādṛśasthale nāyamalaṅkāra ityāha---sarasaṃ kaiṇa iti /",
  "GK16visa10cu:681": "sarasaṃ kavīnāṃ kāvyamityarthaḥ /",
  "GK16visa10cu:682": "atra tādṛśaikasarasapadaghaṭitatvād vākyasya nāyakalaṅkāra ityarthaḥ /",
  "GK16visa10cu:683": "********** END OF COMMENTARY **********",
  "GK16visa10cu:684": "śliṣṭaiḥ padairanaikārthābhidhāne śleṣa iṣyate /",
  "GK16visa10cu:685": "************* COMMENTARY *************",
  "GK16visa10cu:686": "Vijñapriyā:",
  "GK16visa10cu:687": "(vi, cha) śleṣālaṅkāramāha---khliṣṭairiti /",
  "GK16visa10cu:688": "śliṣṭairubhayavācakaiḥ ekarūpairityarthaḥ /",
  "GK16visa10cu:689": "Locanā:",
  "GK16visa10cu:690": "(lo, ā) śliṣṭairiti /",
  "GK16visa10cu:691": "aneketyanena dvayorvā bahūnāṃ vārthānāmabhidhāne prakaraṇādiniyamābhāvādabhidhayā bodhane /",
  "GK16visa10cu:692": "etena dhvanivyavacchedaḥ /",
  "GK16visa10cu:693": "nanu kiṃ bhinnaiḥ padairanekārthābhidhānamutaikaikena ?",
  "GK16visa10cu:694": "ādye gauraśvaḥ puruṣo,",
  "GK16visa10cu:695": "hastītyādāvapi śleṣaprasaṅgaḥ /",
  "GK16visa10cu:696": "dvitīye lakṣaṇasyāsambhavitvamanyāyaṃ conekārthatvamiti nyāyāt /",
  "GK16visa10cu:697": "ityata āha--- śliṣṭairiti /",
  "GK16visa10cu:698": "śliṣṭaiḥ “arthabhedena śabdabheda” iti darśanāt,",
  "GK16visa10cu:699": "“kāvyamārge svaro na gaṇyate” iti ca nayāt vācyabhedena bhinnairapi yugapaduccāraṇenāpagatabhedaiḥ /",
  "GK16visa10cu:700": "tridhā khalu śabdābhivyaktiḥ rūpator'thataḥ svarataśceti darśanāt /",
  "GK16visa10cu:701": "evaṃ ca bhinnayorapi samānaśrutyoḥ śabdayostattannyāyena uccaritayoḥ kameṇa svasyārthabodhanaṃ yatra tatra śabdasvarūpaśleṣeṇa śabdaśleṣaḥ /",
  "GK16visa10cu:702": "śabdaparivṛttisahatve tvarthaśleṣa iti niyamamaṅgīkurvatāṃ kāvyaprakāśakārādīnāṃ matamanusṛtya vyākhyānam /",
  "GK16visa10cu:703": "anye tvāhuḥ--na khalu ghaṭapaṭayoriva “vasudhāmahita purājita nirāgamanābhāvāḥ /",
  "GK16visa10cu:704": "varṣāścāsurabhitavarāhavapuṣastarve ca hareścopamā ghaṭatā” //",
  "GK16visa10cu:705": "ityādau śabdānāmekaprayatnena niṣpattidvayamupapadyate /",
  "GK16visa10cu:706": "dvayorekākāratvena tathāṅgīkāre eva eva kulālaḥ,",
  "GK16visa10cu:707": "ekākāraṃ ghacaśatamekayā sāmagyā niṣpādayet /",
  "GK16visa10cu:708": "tathā sati bhedavyavahārocchedaḥ syāt /",
  "GK16visa10cu:709": "“ayameva bhedo bhedahetuśca yadviruddhadharmādhyāsaḥ kāraṇabhedaśceti” /",
  "GK16visa10cu:710": "kiṃ ca yadyubhayārthapratipādanasamīhayā vakturekadā śabdadvayodāharaṇasambhavastadā ghaṭasahastracikīrṣuḥ kulālo 'pi ekadā tat nirvāhayet /",
  "GK16visa10cu:711": "taduktamācāryaśrīmadudyotakaracaraṇaiḥ “kramavṛttitvād vāca” iti /",
  "GK16visa10cu:712": "tenaikatraiva śabde nānāviṣayāṇāmarthānāṃ svaṃsvasāmagrīvaśena kameṇojjīvanamiti vādināṃ matamevāśrayitumucitam /",
  "GK16visa10cu:713": "kintvatra mate tatprathamaviruddhāyā dvitīyābhidhāyāḥ punarujjīvanamanupapannamiti dvitīyābhidhānāmnā“janasthāne bhrānta” mityādāvivātrāpi vyañjanaiva vṛttirupadiśyate /",
  "GK16visa10cu:714": "evaṃ ca dhvanitantre prakaraṇaniyamasthale tasmādeva śabdāduccāraṇādisāmagrīsahakṛtā tadvyāpārantareṇa sabhaṅgābhaṅgaśabdāntaralabhyārthapratītiḥ /",
  "GK16visa10cu:715": "yatra tu yena dhvastetyādau prakaraṇādiniyamo nāsti tatra dvayorabhidhānasaṃśayaḥ /",
  "GK16visa10cu:716": "yatra ca śabdaparivartane 'pi dvyarthahānistatra śabdaśaktermūlatvena śabdaśleṣaḥ /",
  "GK16visa10cu:717": "yatra ca śabdaparivarttane 'pi na tadarthakṣatistatrārthamātraṃ pratyevaṃśabdopayogādarthaśleṣatā /",
  "GK16visa10cu:718": "etanmatānusāreṇa tu śliṣṭāvarthau vidyete eṣviti matvarthoyapratyayāntatvena śliṣṭaiḥ padairityādi sautraṃ śliṣṭapadaṃ vyākhyeyam /",
  "GK16visa10cu:719": "anekārthābhidhāna iti /",
  "GK16visa10cu:720": "anekārthābhidhānasaṃśaya iti /",
  "GK16visa10cu:721": "asya sūtrasya śabdālaṅkāraprakaraṇe paṭhitatvādeva siddhaṃ padānāṃ parivṛttayasahatvam /",
  "GK16visa10cu:722": "ye tvāhuḥ “prati prasūte śabdaḥ śabdāntara“miti tadayuktaṃ,",
  "GK16visa10cu:723": "pratiprasūtaśabdānubhavābhāvāt,",
  "GK16visa10cu:724": "ananubhūtaśabdenārthapratītau cātiprasaṅgāt,",
  "GK16visa10cu:725": "bhinnavācakād bhinnavācyotpattiniyamābhāvādvā /",
  "GK16visa10cu:726": "evaṃ ca varṇādigatatvena śleṣasya prācīnānurodhena vyavahāraḥ /",
  "GK16visa10cu:727": "tathoccāraṇāṅgīkāre hi śabdayoḥ “durgālaṅghita” ityādau janasthāna ityādāvapi vyañjanānaṅgīkāraprasaṅgaḥ /",
  "GK16visa10cu:728": "“hṛdijñeṣu ca vakṣyati” ityādau “vyathāṃ dvayeṣāmapi medinībhṛtām“ityādau ca yasyārthasya prathamaṃ buddhyārohastasyopameyatā,",
  "GK16visa10cu:729": "anyasya ca upamānateti saṃgatiḥ /",
  "GK16visa10cu:730": "********** END OF COMMENTARY **********",
  "GK16visa10cu:731": "varṇapratyayaliṅgānāṃ prakṛtyoḥ padayorapi // VisSd_10.11 //",
  "GK16visa10cu:732": "śleṣādvibhaktivacanabhāṣāṇāmaṣṭadhā ca saḥ /",
  "GK16visa10cu:733": "************* COMMENTARY *************",
  "GK16visa10cu:734": "Vijñapriyā:",
  "GK16visa10cu:735": "(vi, ja) tasya aṣṭavidhatvamāha--varṇeti /",
  "GK16visa10cu:736": "sakalaṣaṣṭhyantānāṃ śleṣād ityatrānvayaḥ /",
  "GK16visa10cu:737": "varṇāditraye 'pi varṇadvayapratyayadvayaliṅgadvayeti bodhyam /",
  "GK16visa10cu:738": "evaṃ vibhaktivacanabhāṣāsvapi dvitvaṃ ca bodhyam /",
  "GK16visa10cu:739": "prakṛtipadayostu dvivacanenaiva tathātvaṃ bodhitaṃ,",
  "GK16visa10cu:740": "vibhinnarūpavarṇadvayasya aikyarūpyaṃ tattvam /",
  "GK16visa10cu:741": "Locanā:",
  "GK16visa10cu:742": "(lo, i) iha ca varṇādigatatvena aṣṭavidhatvaṃ śleṣasyāsamīcīnamiti caṇḍīdāsapaṇḍitarāghavānandaprabhṛtīnāṃ matam /",
  "GK16visa10cu:743": "tadabhidhānamasat /",
  "GK16visa10cu:744": "tathāhi---varṇādigatatvena sarvathā śleṣasyāṣṭavidhatvamasti /",
  "GK16visa10cu:745": "tathā ca ---",
  "GK16visa10cu:746": "“vakrībhūte vidhau mūdrdhni bhaved bhasmānulepanam /",
  "GK16visa10cu:747": "śmaśāne raktirāvāsaḥ syāddigambaratā tathā” //",
  "GK16visa10cu:748": "ityatra prakaraṇābhāvāt kiṃ mahādevaḥ?",
  "GK16visa10cu:749": "utāho kaściddaridro vācya iti sandehaḥ /",
  "GK16visa10cu:750": "tenātra vidhuvidhiśabdayorukārekārayoraukārarūpatvād varṇaśleṣaḥ /",
  "GK16visa10cu:751": "“yena dhvastamanobhavena” ityādau “syānnanditā virūpākṣapādapadmaniṣevaṇāt” ityādau ca prakaraṇājñāne kimahaṃ nanditānandakaḥ syāmiti kasyacid bhaktasya vacanam ?",
  "GK16visa10cu:752": "uta kasyacid bhaktasya nanditānandināmagaṇaviśeṣatvaṃ syāditi vacanamiti sandehaḥ /",
  "GK16visa10cu:753": "tenātra syāt syāmiti pratyayaśleṣaḥ /",
  "GK16visa10cu:754": "nanditā ityatra taltṛcorvibhaktyoḥ śleṣaḥ /",
  "GK16visa10cu:755": "“yo 'sakṛt paragotrāṇāṃ pakṣacchedakṣaṇamaḥ /",
  "GK16visa10cu:756": "śatakoṭidatāṃ bibhrad vibudhendraḥ sa rājate” //",
  "GK16visa10cu:757": "ityatra puṃnapuṃsakaliṅgayoḥ śatakoṭidatāmityatra dadāti-dyatyoḥ dhātvoḥ prakṛtyoścaśleṣaḥ /",
  "GK16visa10cu:758": "“yena dhvasta” ityādau vibhaktisamāsayorvailakṣaṇyena śleṣaḥ /",
  "GK16visa10cu:759": "“sarvasvaṃ hara sarvasva” ityatrāpi vakṣyamāṇodāharaṇer'thadvayasyāpi sandehāspadatvād vibhaktiśleṣaḥ /",
  "GK16visa10cu:760": "“dadhate 'sya parāṃ śobhāmaho madhuratābhṛtaḥ” ityādau ca kiṃ madhuratāṃ bibhratīti madhuratābhṛto bahavo janāḥ,",
  "GK16visa10cu:761": "uta madhuratayā bhṛtaḥ kaścid varttata iti bahuvacanaikavacanayoḥ śleṣaḥ /",
  "GK16visa10cu:762": "kiñca madhuratābhṛta ityatrāpi kkippratyayaktapratyayayoḥ /",
  "GK16visa10cu:763": "dadhata ityatrāpi ca pakṣe dhādhātorbahuvacanaṃ pakṣe ca dadhadhātorekavacanaṃ śliṣṭaṃ ca /",
  "GK16visa10cu:764": "tadevamabhidhādūyasaṃvedyapratyayoktitaḥ śleṣālaṅkāraviṣaye 'ṣṭavidhaśleṣasya sambhavamavicāryya prācīnādhikṣepakāribhirupajīvyaiḥ sahālaṃ bahunā vivādena /",
  "GK16visa10cu:765": "nanvevaṃ “yena dhvasta” ityādāvapi yasyārthasya prathamaṃ buddhyārohaḥ sa vācyo 'stu aparastu vyaṅgyo 'stu kiṃ tatrāpi śleṣālaṅkārakalpanairiti cennaivam /",
  "GK16visa10cu:766": "iha yadi saṃśayajñānaviṣayatvādanirddhāritatvāt “bhadrātmana'; ityādau,",
  "GK16visa10cu:767": "“hṛdijñeṣu ca vakṣyati';",
  "GK16visa10cu:768": "ityādau ca nirddhāritatvāt vṛttidvayakalpanasadbhāve saṃgatiḥ /",
  "GK16visa10cu:769": "yattu caṇaḍīdāsapaṇḍitairuktaṃ “vyathāṃ dvayeṣāmapi medinībhṛtām” ityādau ubhayābhidhānaṃ cetīti “sandhyāvandanavelāyāṃ mukto 'hamiti manyate /",
  "GK16visa10cu:770": "khaṇḍalaḍḍukavelāyāṃ haṇḍamudyamya dhāvati” //",
  "GK16visa10cu:771": "ityābhāṇakamanukaroti /",
  "GK16visa10cu:772": "kvacidabhidhāṅgīkāre hi bhadrātmana ityādāvapi kimaparāddhamabhidhādvayena /",
  "GK16visa10cu:773": "nanvatraiva doṣanirūpaṇaprastāve sandigdhayorarthaśabdayorduṣṭatā,",
  "GK16visa10cu:774": "tat kathaṃ “yena dhvasta” ityādāvabhidhānasaṃśaye alaṅkāratvamapyucyate ?",
  "GK16visa10cu:775": "“abalā acalā vā syuḥ“ityādau “āśīḥ paramparāṃvandyām” ityādau ca doṣasthale sandehavaśena vivakṣitaikārthānirddhāraṇādativyagratayā'svādaṃ prati prātikūlyam /",
  "GK16visa10cu:776": "iha tu vivakṣitayorapyarthayoranirddhāraṇarūpāyā vicchittarānukūlyamanubhavasiddham /",
  "GK16visa10cu:777": "ataeva pūrvatra mahākaveḥ skhalanamanyatra vahvarthapadanirvāhe prayuktasādhanaṃ sārvalaukikameva /",
  "GK16visa10cu:778": "kiñca pūrvatraikārthasyāsvādapradāne dvitīyārthaḥ pratikūlabhūtaḥ,",
  "GK16visa10cu:779": "taṃ haṭhādivākṛṣya tato bahiṣkaroti,",
  "GK16visa10cu:780": "iha tu dvayorarthayorekasya buddhyāroheṇāpareṇārthena tannimittakāvyādāvapakarṣatvam /",
  "GK16visa10cu:781": "evameva dvayorarthayoḥ nirddhāritatvena kavitvavivakṣānubhavasākṣiketi rahasyam /",
  "GK16visa10cu:782": "evaṃ “vaurivaṃśadavānala” ityādau vaṃśaśabdāt vyañjanayā baudhitasya veṇurūpārthasyaikānvayarūpeṇārthena “gaurvāhīka';",
  "GK16visa10cu:783": "ityādau govahīkayoriva “mukhacandra';",
  "GK16visa10cu:784": "ityādau mukhacandrayoriva tādātmyādrūpakam /",
  "GK16visa10cu:785": "nanu gaurvāhīka ityādau āropyamāṇagavārthasya utpadyamānānvayabādhaḥ /",
  "GK16visa10cu:786": "sa ca gavārtho mukhya iti tatra gauṇī lakṣaṇā /",
  "GK16visa10cu:787": "iha ca veṇurūpārtho vyaṅgya iti kathaṃ mukhyārthabādhajīvitā lakṣaṇeti cet ?",
  "GK16visa10cu:788": "atraivaṃ saṅgatiḥ /",
  "GK16visa10cu:789_0": "yathā khalu “jātirekapadārtha” iti vādināṃ mate prācīnairasmābhiśca ihaiva dvitīyaparicchede",
  "GK16visa10cu:789_1": "saṅketitārthanirūpaṇe pradarśitena nayena jātimātrabodhanād abhidhāyāṃ viratāyāṃ",
  "GK16visa10cu:789_2": "vyaṅgyatvenābhyupagantavyayā vyakte rūpyamāṇānvayabodhe lakṣaṇā tathehāpi vyaṅgyatvenāha---tsaya",
  "GK16visa10cu:789_3": "veṇurūpārthasya yathāvyaktirūpavyaṅgyasya jātirūpavyaṅgyenāvinābhāvena tadvatpratītiḥ /",
  "GK16visa10cu:790": "“gato 'stamarka';",
  "GK16visa10cu:791": "ityādau “kāntamabhisare';",
  "GK16visa10cu:792": "tyādivyaṅgyavailakṣaṇyenāvaśyakatvena mukhyaprāyatvaṃ davānalāditvasamagrīsamutthitasya veṇurūpārthasyāpīti taulyam /",
  "GK16visa10cu:793_0": "yadvā “so 'yamiṣoriva dīrghadīrghataro vyāpāra” iti matāśrayaṇād veṇurūparthavaṃśaśabdasyānvayarūpārthavaṃśaśabdena",
  "GK16visa10cu:793_1": "ekākāratvādabhedopacārād vyaṅgyasya veṇurūpārthasya vidheyatvād mukhyārthatvamiti /",
  "GK16visa10cu:794": "śleṣādityasya varṇetyādau pratyekamanvayaḥ /",
  "GK16visa10cu:795": "tena varṇayoḥ śleṣāt pratyayayoḥ śleṣādityādi /",
  "GK16visa10cu:796": "********** END OF COMMENTARY **********",
  "GK16visa10cu:797": "krameṇodāharaṇam--",
  "GK16visa10cu:798": "“pratikūlatāmupagate hi vidhau viphalatvameti bahusādhanatā /",
  "GK16visa10cu:799": "avalambanāya dinabhartturabhūnna patiṣyataḥ karasahastramapi” //",
  "GK16visa10cu:800": "Locanā:",
  "GK16visa10cu:801": "(lo, ī) vidhau candre,",
  "GK16visa10cu:802": "vidhātari vā /",
  "GK16visa10cu:803": "karāḥ kiraṇāḥ, hastāśca /",
  "GK16visa10cu:804": "********** END OF COMMENTARY **********",
  "GK16visa10cu:805": "atra “vidhau” iti vidhuvidhiśabdayorukārekārayoraukārarūpatvācchleṣaḥ /",
  "GK16visa10cu:806": "************* COMMENTARY *************",
  "GK16visa10cu:807": "Vijñapriyā:",
  "GK16visa10cu:808": "(vi, jha) pratikūlatāmiti /",
  "GK16visa10cu:809": "hi evārthe /",
  "GK16visa10cu:810": "vidhau vidhātari pratikūlatāmupagate bahusādhanatā bahūpāyatvaṃ viphalatvameti ityarthaḥ /",
  "GK16visa10cu:811": "tadeva darśayati---avalambanāyeti /",
  "GK16visa10cu:812": "patiṣyataḥ dinabharttuḥ avalambanāya rakṣaṇāya karasahastraṃ raśmisahastrameva karasahastraṃ hastahasastraṃ nābhūdityarthaḥ /",
  "GK16visa10cu:813": "vidhau candre tasyaiva tatpratikūlatvānna tu vidhātuḥ /",
  "GK16visa10cu:814": "atra vidhāvityatra ukārekārarūpavarṇayorvikāreṇa aikyarūpyamityāha---atreti /",
  "GK16visa10cu:815": "********** END OF COMMENTARY **********",
  "GK16visa10cu:816": "“kiraṇā hariṇāṅkasya dakṣiṇaśca samīraṇaḥ /",
  "GK16visa10cu:817": "kāntotsaṅgajuṣāṃ nūnaṃ sarva eva sudhākiraḥ” //",
  "GK16visa10cu:818": "atra “sudhākiraḥ” iti kvip-ka-pratyayoḥ /",
  "GK16visa10cu:819": "kiṃ cātra bahuvacanaikavacanayoraikarūpyādvacanaśleṣo 'pi /",
  "GK16visa10cu:820": "************* COMMENTARY *************",
  "GK16visa10cu:821": "Vijñapriyā:",
  "GK16visa10cu:822": "(vi, ña) pratyayaśleṣamāha---kiraṇā iti /",
  "GK16visa10cu:823": "vibhaktiśleṣasya pṛthagupādānāt pratyayo 'tra vibhaktibhinno bodhyaḥ /",
  "GK16visa10cu:824": "vibhinnarūpapratyayadvayasyaivarūpyaṃ tattvam /",
  "GK16visa10cu:825": "kāntotsaṅgajuṣāṃ nārīṇāmityarthaḥ /",
  "GK16visa10cu:826": "atraikavacanaśleṣo 'pyastītyatrāha---kiñjeti /",
  "GK16visa10cu:827": "vacadvaye 'pi aikyarūpyaṃtattvam /",
  "GK16visa10cu:828": "atra kiraṇā iti bahuvacanāntam /",
  "GK16visa10cu:829": "samīraṇa iti ekavacanāntam /",
  "GK16visa10cu:830": "ubhayatraiva sarva iti kira iti ca /",
  "GK16visa10cu:831": "atra ca sarva ityatra pratyayaśleṣaṃ vinā vacanaśleṣa eva /",
  "GK16visa10cu:832": "“doṣayuktaḥ padādartha';",
  "GK16visa10cu:833": "ityatra tu vacanaśleṣaṃ vinā pratyayaśleṣa evetyataḥ pṛthak śleṣadvayam /",
  "GK16visa10cu:834": "atra hi doṣayuktaityasya padādityatranvaye pañcamyāstasipratyayaḥ /",
  "GK16visa10cu:835": "artha ityanvaye tu ktapratyaye ubhayatra ekavacanam /",
  "GK16visa10cu:836": "Locanā:",
  "GK16visa10cu:837": "(lo, u) sarva eva ityatra sarvaśabdo bahuvacanāntaḥ,",
  "GK16visa10cu:838": "ekavacanāntaśca /",
  "GK16visa10cu:839": "tena sudhākiraḥ ityasya bahuvacanāntasya viśeṣaṇatve vikṣepārthāt kṛdhātoḥ kkipapratyayaḥ /",
  "GK16visa10cu:840": "ekavacanāntasya tu kapratyayaḥ /",
  "GK16visa10cu:841": "********** END OF COMMENTARY **********",
  "GK16visa10cu:842": "“vikasannetranīlābje tathā tanvyāḥ stanadvayī /",
  "GK16visa10cu:843": "tava dattāṃ sadāmodaṃ lasattaralahāriṇī” //",
  "GK16visa10cu:844": "atra napuṃsakastrīliṅgayoḥ śleṣo vacanaśleṣo 'pi /",
  "GK16visa10cu:845": "************* COMMENTARY *************",
  "GK16visa10cu:846": "Vijñapriyā:",
  "GK16visa10cu:847": "(vi, ṭa) liṅgaśleṣamāha---vikasadityādi /",
  "GK16visa10cu:848": "liṅgadvaye 'pyaikarūpyaṃ tattvam /",
  "GK16visa10cu:849": "tanvyā vikasantī netranīlābje stanadvayī ca tava modaṃ sadā dattām /",
  "GK16visa10cu:850": "ubhayorviśeṣaṇamāha---lasaditi /",
  "GK16visa10cu:851": "netrapakṣe---lasantī te tarale ceti samāse /",
  "GK16visa10cu:852": "tādṛśī ca te hāriṇī manohāriṇītyarthaḥ /",
  "GK16visa10cu:853": "lasana taralaḥharamadhyagaḥ maṇiryasya tādṛśahāravatī stanadvayī /",
  "GK16visa10cu:854": "atrāpi vacanaśleṣasaṅkaramāha---atra ceti /",
  "GK16visa10cu:855": "atrāpītyarthaḥ /",
  "GK16visa10cu:856": "atra liṅgaśleṣaṃ vinā dattāmityatra vacanaśleṣaḥ /",
  "GK16visa10cu:857": "vacanaśleṣaṃ vinā liṅgaśleṣastu “haristannāma cāghanut” iti /",
  "GK16visa10cu:858": "atra haristannāmno liṅgabhede 'pi aghanudityaikarūpyam /",
  "GK16visa10cu:859": "vacanaṃ tu abhinnam /",
  "GK16visa10cu:860": "Locanā:",
  "GK16visa10cu:861": "(lo, ū) dattāmiti---dādhātoḥ parasmaipade dvivacanāntaḥ /",
  "GK16visa10cu:862": "ātmanepade caikavacanāntaḥ /",
  "GK16visa10cu:863": "lasat taralahāriṇīti padaṃ netranīlābjaviśeṣaṇatve dvivacanāntaṃ stanadvayyāstvekavacanāntaṃ strīliṅgam /",
  "GK16visa10cu:864": "vacanaśleṣo 'pītyapiśabdāt na kevalaṃ liṅgaśleṣamātramityarthaḥ /",
  "GK16visa10cu:865": "********** END OF COMMENTARY **********",
  "GK16visa10cu:866": "“ayaṃ sarvāṇi śāstrāṇi hṛdi jñeṣu ca vakṣyati /",
  "GK16visa10cu:867": "sāmarthyakṛdamitrāṇāṃ mitrāṇāṃ ca nṛpātmajaḥ” //",
  "GK16visa10cu:868": "atra “vakṣyati” iti vahi-vacyoḥ,",
  "GK16visa10cu:869": "“sāmarthyakṛt” iti kṛntati-karotyoḥ prakṛtyoḥ /",
  "GK16visa10cu:870": "************* COMMENTARY *************",
  "GK16visa10cu:871": "Vijñapriyā:",
  "GK16visa10cu:872": "(vi, ṭha) prakṛtiśleṣamāha---ayamiti /",
  "GK16visa10cu:873": "rājaputre jāte jyotirvida uktiriyam /",
  "GK16visa10cu:874": "hṛdi vakṣyatītyanvayaḥ /",
  "GK16visa10cu:875": "jñeṣu paṇḍiteṣu śāstrāṇi vakṣyati kathayiṣyati /",
  "GK16visa10cu:876": "amitrāṇāṃ samarthyasya chettā /",
  "GK16visa10cu:877": "mitrāṇāṃ sāmarthyasya karttā janakaḥ /",
  "GK16visa10cu:878": "Locanā:",
  "GK16visa10cu:879": "(lo, ṛ) vahivacyoriti---hṛdo 'dhikaraṇatve vahidhāturjñānārthavācī /",
  "GK16visa10cu:880": "sāmardhyakṛt cāmitrasambandhitve chedanārthaḥ kṛntati iti dhātoḥ /",
  "GK16visa10cu:881": "mitrasambandhitve karaṇārthaḥ /",
  "GK16visa10cu:882": "vibhaktyabhede 'pi prakṛtimātrasya bhedāt prakṛtiśleṣa eva ityata āha--prakṛtyoriti /",
  "GK16visa10cu:883": "********** END OF COMMENTARY **********",
  "GK16visa10cu:884": "“pṛthukārtasvarapātram-” ityādi /",
  "GK16visa10cu:885": "atra padabhaṅge vibhaktisamāsayorapi vailakṣaṇyātpadaśleṣaḥ,",
  "GK16visa10cu:886": "na tu prakṛtiśleṣaḥ /",
  "GK16visa10cu:887": "************* COMMENTARY *************",
  "GK16visa10cu:888": "Vijñapriyā:",
  "GK16visa10cu:889": "(vi, ḍa) padaśleṣamāha---pṛthuketi /",
  "GK16visa10cu:890": "nyūnādhikavarṇayoḥ padayormilanād arthadvaye 'pi aikyarūpyaṃ tattvam /",
  "GK16visa10cu:891": "pṛthukārttetyādi vyākhyātam /",
  "GK16visa10cu:892": "atra prakṛtiśleṣatvaṃ nirasyati atra padabhaṅge iti /",
  "GK16visa10cu:893": "vibhaktervailakṣaṇyamatra samāse luptāyā bodhyam /",
  "GK16visa10cu:894": "yadyapi nyūnādhiketyādilakṣaṇavaśādeva prakṛtiśleṣato bhedasiddhistathāpi prakārāntareṇāpi tatsiddhirdarśitā /",
  "GK16visa10cu:895": "tathā caitatsakalavailakṣaṇyaviśiṣṭaḥ padaśleṣaḥ /",
  "GK16visa10cu:896": "prakṛtimātravailakṣaṇye tu prakṛtiśleṣaḥ /",
  "GK16visa10cu:897": "Locanā:",
  "GK16visa10cu:898": "(lo, ṝ) pṛthuketyādi vyākhyātameva sandigdhatvasya kvacidadoṣakatvakathanaprastāve /",
  "GK16visa10cu:899": "atreti /",
  "GK16visa10cu:900": "ayamarthaḥ /",
  "GK16visa10cu:901": "vibhaktyāderabhinnatve hi prakṛtimātrasya bhede prakṛtiśleṣatvamevocitm /",
  "GK16visa10cu:902": "iha tu vibhakteḥ pṛthvādiśabdeṣu pṛthukādiśabdeṣu ca bhinnatayā padadoṣa eva /",
  "GK16visa10cu:903": "vibhaktyāderabhede 'pi padamātrasya bhedātprakṛtiśleṣa eva ityāha /",
  "GK16visa10cu:904": "********** END OF COMMENTARY **********",
  "GK16visa10cu:905": "evañca--",
  "GK16visa10cu:906": "“nītānāmākulībhāvaṃ lubdhairbhūriśilīmukhaiḥ /",
  "GK16visa10cu:907": "sadṛśe vanavṛddhānāṃ kamalānāṃ tadīkṣaṇe” //",
  "GK16visa10cu:908": "atra lubdhaśilīmukhādiśabdānāṃ śliṣṭatve 'pi vibhaktekabhedātprakṛtiśleṣaḥ,",
  "GK16visa10cu:909": "anyathā sarvatra padaśleṣaprasaṅgaḥ /",
  "GK16visa10cu:910": "************* COMMENTARY *************",
  "GK16visa10cu:911": "Vijñapriyā:",
  "GK16visa10cu:912": "(vi, ḍha) tanmātravailakṣaṇye prakṛtiśleṣamapyatrāha---evaṃ nītanāmiti /",
  "GK16visa10cu:913": "madhulubdhairbhramarairnolotpalabhrameṇākulīkṛtayoḥ nāyikāyāḥ netrayoḥ varṇanamidam /",
  "GK16visa10cu:914": "atra kamalānāmityatra cārtho gamyaḥ /",
  "GK16visa10cu:915": "tathā ca vanevṛddhānāṃ vṛddhamṛgaṇāṃ kamalānāṃ ca sadṛśe tasyā locane /",
  "GK16visa10cu:916": "vanavṛddhakamalanāyikālocanadvayānāṃ viśeṣaṇamāha---nītānamiti /",
  "GK16visa10cu:917": "bhūriśilīmukheranekabāṇaiḥ karaṇabhūtaiḥ lubdhakairvyādhaiḥ karttṛbharākulībhāvaṃ nītā vanavṛddhāḥ mṛgāḥ,",
  "GK16visa10cu:918": "lubdhairmadhulubdhairbhūriśilīmukhairanekamadhukarairākulībhāvaṃ nītāni vane jale vṛddhāni kamalāni ca /",
  "GK16visa10cu:919": "paraṃ tu nīlotpalabhramānnetradvayamiti viśeṣaḥ /",
  "GK16visa10cu:920": "“alibāṇau śilīmukhau'; iti koṣaḥ /",
  "GK16visa10cu:921": "atra lubdhaśilīmukhau prakṛtī /",
  "GK16visa10cu:922": "anyatheti /",
  "GK16visa10cu:923": "nyūnādhika ityādilakṣaṇābhāvapakṣe iti bodhyam /",
  "GK16visa10cu:924": "Locanā:",
  "GK16visa10cu:925": "(lo, ḷ) evaṃ ceti /",
  "GK16visa10cu:926": "kamalaśabdasya padārthatve lubdhairlobhayuktairbhūribhiḥ śilīnuśairbhramaraiḥ /",
  "GK16visa10cu:927": "mṛgaviśeṣārthatve lubdhairlubdhakairbhūribhiḥ pūrṇabhūtaiḥ śilīmukhairbāṇaiḥ /",
  "GK16visa10cu:928": "vanaṃ jalaṃ kānanaṃ ca /",
  "GK16visa10cu:929": "vibhakteḥ pratyayarūpāyāḥ sarvatra vakṣyatyādau /",
  "GK16visa10cu:930": "********** END OF COMMENTARY **********",
  "GK16visa10cu:931": "“sarvasvaṃ hara sarvasya tvaṃ bhavacchedatatparaḥ /",
  "GK16visa10cu:932": "nayopakārasāṃmukhyamāyāsi tanuvartanam” //",
  "GK16visa10cu:933": "************* COMMENTARY *************",
  "GK16visa10cu:934": "Vijñapriyā:",
  "GK16visa10cu:935": "(vi, ṇa) vibhaktiśleṣamāha---sarvasvamiti /",
  "GK16visa10cu:936": "suptiṅantatvena bhede 'pi padayoścaikyarūpyaṃ tattvam /",
  "GK16visa10cu:937": "sarvasvamiti /",
  "GK16visa10cu:938": "śivabhaktastaṃ prati dasyośca putrādikaṃ prati coktiriyam /",
  "GK16visa10cu:939": "he hara / tvaṃ sarvasya sarvasvam /",
  "GK16visa10cu:940": "bhavasya utpatteśchedatatparaśca muktidatvāt /",
  "GK16visa10cu:941": "nayasya nīteḥ upakārantarasya sāmmukhyaṃ sambhavo yasmāt tādṛśaṃ tanuvarttanaṃ śarīrasthitam āyāsi agacchasi prāproṣīti yāvat /",
  "GK16visa10cu:942": "dasyupakṣe---tvaṃ sarvasya sarvasvaṃ hara /",
  "GK16visa10cu:943": "chedatatparo bhava /",
  "GK16visa10cu:944": "upakārasya sāmmukhyamānukūlyaṃ naya apanaya /",
  "GK16visa10cu:945": "āyāsi parāyāsakārivarttanaṃ tanu vistāraya /",
  "GK16visa10cu:946": "Locanā:",
  "GK16visa10cu:947": "(lo, e) sarvasvamiti /",
  "GK16visa10cu:948": "he hara śambho /",
  "GK16visa10cu:949": "tvaṃ sarvasya lokasya sarvasvaṃ,",
  "GK16visa10cu:950": "tvaṃ kimabhūtaḥ ?",
  "GK16visa10cu:951": "bhavasya saṃsārasya chedatatparaḥ /",
  "GK16visa10cu:952": "āyāsi āyāsayuktaṃ tanordehasya varttanaṃ vṛttimupakārasāmmukhyaṃ naya prāpaya /",
  "GK16visa10cu:953": "dehavṛttimāyāsarahitāṃ kurviti bhāvaḥ /",
  "GK16visa10cu:954": "pakṣe-caṃ sarvasya sarvasvaṃ hara nāśaya /",
  "GK16visa10cu:955": "chede khaṇḍane tatparo bhava /",
  "GK16visa10cu:956": "upakārāt sāmmukhyaṃ naya upakāraṃ mā kurviti bhāvaḥ /",
  "GK16visa10cu:957": "varttanaṃ vṛttim āyāsi āyāsayuktaṃ tanu vistāraya /",
  "GK16visa10cu:958": "********** END OF COMMENTARY **********",
  "GK16visa10cu:959": "atra “hara” iti pakṣe śivasambodhanamiti sup /",
  "GK16visa10cu:960": "pakṣe hṛdhātostiṅiti vibhakteḥ /",
  "GK16visa10cu:961": "evaṃ “bhava” ityādau /",
  "GK16visa10cu:962": "asya ca bhedasya pratyayaśleṣeṇāpi gatārthatve pratyayāntarāsādhyasubantatiṅantagatatvena vicchittiviśeṣāśrayaṇātpṛthaguktiḥ /",
  "GK16visa10cu:963": "************* COMMENTARY *************",
  "GK16visa10cu:964": "Vijñapriyā:",
  "GK16visa10cu:965": "(vi, ta) atra āyāsi iti vinā sarvatra luptasuptiṅantatve 'pi āyāsi ityatra luptāluptadvayāntatve 'pi ca padayoraikarūpyaṃ darśayati---atra ceti /",
  "GK16visa10cu:966": "asya pratyayaśleṣato vailakṣaṇyamāha---asya ceti /",
  "GK16visa10cu:967": "pratyayāntarāsādhyeti /",
  "GK16visa10cu:968": "svatulyatvena pratyayāntaram asādhyam abodhyaṃ yayoḥ tādṛśau yau suptiṅau tadantargatatvenāsya śleṣasya ityarthaḥ /",
  "GK16visa10cu:969": "vicchittirvaicitryam /",
  "GK16visa10cu:970": "Locanā:",
  "GK16visa10cu:971": "(lo, ai) vicchittiviśeṣaḥ sahṛdayānubhavasiddhaḥ /",
  "GK16visa10cu:972": "********** END OF COMMENTARY **********",
  "GK16visa10cu:973": "“mahade surasandhaṃ me tamava samāsaṅgamāgamāharaṇe /",
  "GK16visa10cu:974": "hara bahusaraṇaṃ taṃ cittamāhemavasara ume sahasā” //",
  "GK16visa10cu:975": "************* COMMENTARY *************",
  "GK16visa10cu:976": "Vijñapriyā:",
  "GK16visa10cu:977": "(vi, tha) bhāṣāśleṣamāha---mahade iti /",
  "GK16visa10cu:978": "saṃskṛtapakṣe---he mahade he utsavadātri /",
  "GK16visa10cu:979": "he ume pārvati /",
  "GK16visa10cu:980": "āgamasya vedasya āharaṇe vaśīkaraṇe me mama taṃ prasiddhaṃ samāsaṅgam ava rakṣa /",
  "GK16visa10cu:981": "munijaneṣu prasiddhaṃ vedābhyāsaṃ mama janayetyarthaḥ /",
  "GK16visa10cu:982": "samāsaṅgaṃ kīdṛśaṃ surasandhaṃ surāṇāṃ sandhaṃ sambandhikārakaṃ,",
  "GK16visa10cu:983": "mama suratvaprāpakamityarthaḥ /",
  "GK16visa10cu:984": "tathā taṃ prasiddhaṃ cittamoham avasare 'parthānmaraṇarūpe sahasā hara nāśayaḥ kīdṛśaṃ cittamohaṃ bahusaraṇaṃ nānāvidhakāryyaviṣayam /",
  "GK16visa10cu:985": "sṛ gatau /",
  "GK16visa10cu:986": "prākṛtapakṣe--- mama dehi rasaṃ dharmeṃ tamovaśāmāśāṃ gamāgamād hara naḥ /",
  "GK16visa10cu:987": "haravadhu śaraṇaṃ tvaṃ cittamoho 'pasaratu me sahasā //",
  "GK16visa10cu:988": "“iti saṃskṛtam /",
  "GK16visa10cu:989": "tadarthaśca--he haravadhu /",
  "GK16visa10cu:990": "mama dharme rasaṃ dehi /",
  "GK16visa10cu:991": "gamāgamāt saṃsārāt tamovaśāmāśāṃ no 'smākaṃ hara /",
  "GK16visa10cu:992": "tvaṃ me śaraṇam /",
  "GK16visa10cu:993": "mama cittamohaḥ sahasāpasaratu /",
  "GK16visa10cu:994": "Locanā:",
  "GK16visa10cu:995": "(lo, o) “mahade” iti /",
  "GK16visa10cu:996": "saṃskṛtapakṣe---mahade utsavade /",
  "GK16visa10cu:997": "ume /",
  "GK16visa10cu:998": "pārvati /",
  "GK16visa10cu:999": "me mama āgamāharaṇe āgamānāmākalane taṃ samāsaṅgam āsaktim ava sthirīkurviti bhāvaḥ /",
  "GK16visa10cu:1000": "surairdevaiḥ sandhaḥ samādhānaṃ yeneti samāsaṅgaviśeṣaṇam /",
  "GK16visa10cu:1001": "āgamādhyāsasya svargahetutvād bahu bahulaṃ saraṇaṃ prasāro yasya evaṃbhūtaṃ cittamohaṃ manoniṣṭham ajñānam,",
  "GK16visa10cu:1002": "avasare,",
  "GK16visa10cu:1003": "sahasā vegena hara apanaya /",
  "GK16visa10cu:1004": "(mahārāṣṭrīyaprākṛtapakṣe)",
  "GK16visa10cu:1005": "caturthyarthe “mahada iti ṣaṣṭhī /",
  "GK16visa10cu:1006": "tena ---",
  "GK16visa10cu:1007": "“mahyaṃ dehi rasaṃ dharme tamovaśāmāśaṃ gamāgamādvara naḥ /",
  "GK16visa10cu:1008": "haravadhu / śaraṇaṃ tvaṃ cittamoho 'pasaratu me sahasā” //",
  "GK16visa10cu:1009": "gamāgamo vidyate yatra tasmāt mamāgamāt saṃsārādityarthaḥ /",
  "GK16visa10cu:1010": "********** END OF COMMENTARY **********",
  "GK16visa10cu:1011": "atra saṃskṛtamahārāṣṭrayoḥ /",
  "GK16visa10cu:1012": "saṃskṛtapaiśācyoryathā--",
  "GK16visa10cu:1013": "(kha)“kamanekatamādānaṃ suratanarajatucchalaṃ tadāsīnam /",
  "GK16visa10cu:1014": "appatimānaṃ khamate so 'ganikānaṃ naraṃ jetum” //",
  "GK16visa10cu:1015": "kāme kṛtāmodānāṃ suvarṇarajatocchaladdāsīnām /",
  "GK16visa10cu:1016": "apratimānaṃ kṣamate sa gaṇikānāṃ na rañjayitum //",
  "GK16visa10cu:1017": "iti paiśācīcchāyā /",
  "GK16visa10cu:1018": "saṃskṛtaśūrasenyoryathā--",
  "GK16visa10cu:1019": "(ga)“todīsadigagaṇamado 'kalahaṃ sa sadā balaṃ vidantaridam /",
  "GK16visa10cu:1020": "āradamehāvasaraṃ sāsadamāraṃ gadā bhāram” //",
  "GK16visa10cu:1021": "tato dṛśyate gaganamadaḥ kalahaṃsaśatāvalambitāntaritam /",
  "GK16visa10cu:1022": "āratamedyāvasaraṃ śāśvatamāraṃ gatāsāram” //",
  "GK16visa10cu:1023": "iti śūrasenīcchāyā /",
  "GK16visa10cu:1024": "saṃskṛtāpabhraṃśayoryathā--",
  "GK16visa10cu:1025": "(gha)“dhīrāgacchadume hṛtamududdhara vārisadaḥ su /",
  "GK16visa10cu:1026": "abhramadapprasarāharaṇuravikiraṇātejaḥ su /",
  "GK16visa10cu:1027": "punastridhā sabhaṅgo 'thābhaṅgastadubhayātmakaḥ // VisSd_10.12 //",
  "GK16visa10cu:1028": "Locanā:",
  "GK16visa10cu:1029": "(lo, au) evaṃ varṇādigatatvenāṣṭavidhaṃ śleṣamuktvā punaḥ prakārāntareṇa trividhamāhṛ---punariti /",
  "GK16visa10cu:1030": "********** END OF COMMENTARY **********",
  "GK16visa10cu:1031": "etadbhedatrayaṃ coktabhedāṣṭake yathāsambhavaṃ jñeyam /",
  "GK16visa10cu:1032": "************* COMMENTARY *************",
  "GK16visa10cu:1033": "Vijñapriyā:",
  "GK16visa10cu:1034": "(vi, da) punastridheti /",
  "GK16visa10cu:1035": "ayamaṣṭavidhaḥ śleṣālaṅkārastridhā bhavatītyarthaḥ /",
  "GK16visa10cu:1036": "kathamityatrāha---sabhaṅga iti /",
  "GK16visa10cu:1037": "tadubhayātmakaḥ sabhaṅgābhaṅgātmaka ityarthaḥ /",
  "GK16visa10cu:1038": "utkabhedāṣṭaka iti /",
  "GK16visa10cu:1039": "tatra pṛthukārttetyatra sabhaṅgaḥ /",
  "GK16visa10cu:1040": "“kiraṇā” ityatra “sarva eva sudhākira” ityatrābhaṅgaḥ /",
  "GK16visa10cu:1041": "kahade ityatra cittamohamityatrābhaṅgaḥ /",
  "GK16visa10cu:1042": "mahade ityādiṣu sabhaṅgaḥ,",
  "GK16visa10cu:1043": "ityubhayātmakaḥ /",
  "GK16visa10cu:1044": "********** END OF COMMENTARY **********",
  "GK16visa10cu:1045": "yathā vā--",
  "GK16visa10cu:1046": "“yena dhvastamanobhavena balijitkāyaḥ purāstrīkṛto yaścodvṛttabhujaṅgahāravalayo gaṅgāṃ ca yo 'dhārayat /",
  "GK16visa10cu:1047": "yasyāhuḥ śaśimacchirohara iti stutyaṃ ca nāmāmarā /",
  "GK16visa10cu:1048": "pāyātsa svayamandhakakṣayakarastvāṃ sarvadomādhavaḥ” //",
  "GK16visa10cu:1049": "atra “yena-” ityādau sabhṅgaśleṣaḥ /",
  "GK16visa10cu:1050": "“andhaka-” ityādāvabhaṅgaḥ /",
  "GK16visa10cu:1051": "anayoścaikatra sambhavātsabhaṅgābhaṅgātmako granthagauravabhayātpṛthaṅnodāhṛtaḥ /",
  "GK16visa10cu:1052": "************* COMMENTARY *************",
  "GK16visa10cu:1053": "Vijñapriyā:",
  "GK16visa10cu:1054": "(vi, dha) ślokāntare 'pi traividhyaṃ darśayati----yena dhvastamiti /",
  "GK16visa10cu:1055": "tvāṃ sarvadā sa umādhavaḥ sarvado mādhavaśca pāyāt /",
  "GK16visa10cu:1056": "tatra mādhavapakṣe,",
  "GK16visa10cu:1057": "abhavena anutpattinā yena anaḥ śakaṭaṃ dhvastaṃ nityaśarīrasya tasyaṃ rūpāntareṇāvirbhāvamātraṃ,",
  "GK16visa10cu:1058": "natūtpattiḥ /",
  "GK16visa10cu:1059": "tathā yo valijit balijetā /",
  "GK16visa10cu:1060": "yena kāyaḥ purā mohinīrūpeṇa strīkṛtaḥ /",
  "GK16visa10cu:1061": "ekatraiva nityaśarīre ākārabhedapradarśanamātraṃ,",
  "GK16visa10cu:1062": "na tu śarīrabheda iti bhāvaḥ /",
  "GK16visa10cu:1063": "yaśca udvṛttasya durvṛttasya bhujaṅgasya aghāsurasya hantā /",
  "GK16visa10cu:1064": "ravasya nānātmakabrahmaṇo layo līnatā yatra tādṛśaḥ /",
  "GK16visa10cu:1065": "agaṃ govarddhanaṃ,",
  "GK16visa10cu:1066": "kūrmavarāhamūrttyā ca gāṃ pṛthivīṃ ca yo 'dhārayat /",
  "GK16visa10cu:1067": "śaśimathaḥ rāhoḥ śirohara iti stutyaṃ nāma yasyāmarā āhuḥ /",
  "GK16visa10cu:1068": "sa kīdṛśaḥ ? svayamandhakavaṃśakṣayakaraḥ nivāsakaraḥ /",
  "GK16visa10cu:1069": "kṣi nivāsagatyoḥ iti dhātoḥ /",
  "GK16visa10cu:1070": "umādhavapakṣe---dhvastamanobhavena dhvasto dalito manobhavo kāmo yasmāt /",
  "GK16visa10cu:1071": "yena balijito viṣṇoḥ kāyaḥ purasya tripurāsurasya nāśakāstrīkṛtaḥ,",
  "GK16visa10cu:1072": "tripuravadhe viṣṇoḥ kāyasya śarīkṛtatvāt /",
  "GK16visa10cu:1073": "yaścodvṛttabhujaṅgarūpo hāraḥ valayaśca kaṅkaṇaḥ yasya tādṛśaḥ,",
  "GK16visa10cu:1074": "gaṅgāṃ ca yo maulau adhārayat /",
  "GK16visa10cu:1075": "yasya khiraḥ śaśimat candrayuktam /",
  "GK16visa10cu:1076": "hara iti stutyaṃ nāma cāmarā āhuḥ /",
  "GK16visa10cu:1077": "sa kīdṛśaḥ---svayanamdhakāsurasya nāśakaraḥ /",
  "GK16visa10cu:1078": "atra tritayasattvaṃ darśayati---atreti /",
  "GK16visa10cu:1079": "ekaikaśloke ekaikāpradarśanasya bījamāha---grantheti /",
  "GK16visa10cu:1080": "Locanā:",
  "GK16visa10cu:1081": "(lo, a) harapakṣe---manobhavaḥ kāmaḥ /",
  "GK16visa10cu:1082": "balijit viṣṇuḥ,",
  "GK16visa10cu:1083": "tasya kāyaḥ purā daityārthamastrīkṛtaḥ /",
  "GK16visa10cu:1084": "udvṛttā ativarttulākārā bhujaṅgā eva hārā valayāśca yasya /",
  "GK16visa10cu:1085": "gaṅgāṃ tripathagām /",
  "GK16visa10cu:1086": "śaśī vidyate yatra tat śaśimat /",
  "GK16visa10cu:1087": "andhakadaityasya kṣayo nāśaḥ,",
  "GK16visa10cu:1088": "tatkaraḥ sarvadā umādhavaḥ gaurīpatiḥ /",
  "GK16visa10cu:1089": "haripakṣe--yena anaḥ śakaṭaṃ dhvastam /",
  "GK16visa10cu:1090": "abhavena cidrūpeṇa /",
  "GK16visa10cu:1091": "ātmana eva kāyaḥ purā pūrvam amṛtāharaṇakāle 'suramohanārthaṃ strīrūpaḥ kṛtaḥ /",
  "GK16visa10cu:1092": "udvṛttaḥ uddhato bhujaṅgaḥ kāliyaḥ taṃ hantīti /",
  "GK16visa10cu:1093": "rave nādarūpe brahmaṇi layo yasya /",
  "GK16visa10cu:1094": "agaṃ parvataṃ govarddhanākhyaṃ gāṃ pṛthvīṃ ca /",
  "GK16visa10cu:1095": "śasinaṃ mathnāti iti śaśimadrāhuḥ tasya śiroharaḥ /",
  "GK16visa10cu:1096": "andhakānām andhakavaṃśīyānāṃ kṣayo nivāso dvārakāpurasambhandhī tatkaraḥ /",
  "GK16visa10cu:1097": "sarvaṃ dadāti iti sarvadaḥ /",
  "GK16visa10cu:1098": "mādhavaḥ śrīpatiḥ /",
  "GK16visa10cu:1099": "sabhaṅgaḥ padabhaṅge arthapratyayāt /",
  "GK16visa10cu:1100": "anayoḥ sabhaṅgābhaṅgarūpayoḥ śleṣayorekaśloke /",
  "GK16visa10cu:1101": "********** END OF COMMENTARY **********",
  "GK16visa10cu:1102": "iha kecidāhuḥ--“sabhaṅgaśleṣa eva śabdaśleṣaviṣayaḥ /",
  "GK16visa10cu:1103": "yatrodāttādisvarabhedādbhinnaprayatnoccāryatvena bhinnayoḥ śabdayorjatukāṣṭhanyāyena śleṣaḥ /",
  "GK16visa10cu:1104": "Locanā:",
  "GK16visa10cu:1105": "(lo, ā) samprati sabhaṅga eva śabdaśleṣaviṣayaḥ;",
  "GK16visa10cu:1106": "abhaṅgastvarthaśleṣa iti svīkurvatāṃ pakṣamanūdya dūṣayati---ihetyādi /",
  "GK16visa10cu:1107": "āhurityasya dūrasthenopapatteritīti śabdenānvayaḥ /",
  "GK16visa10cu:1108": "sabhaṅgaḥ varṇavyūheṣu bhaṅgena yutaḥ,",
  "GK16visa10cu:1109": "tadbhāvātmakena bhinnapadena vā sahitaḥ /",
  "GK16visa10cu:1110": "śabdaśleṣaviṣayaḥ śabdadvaidhabhinnanirvyūḍhārthadvaividhyādityarthaḥ /",
  "GK16visa10cu:1111": "udāttādīti--uccairudāttaḥ /",
  "GK16visa10cu:1112": "nauccairanudāttaḥ /",
  "GK16visa10cu:1113": "ādiśabdāttadantargatānāmanunāsikādīnāṃ kākubhedānāṃ copasaṅgrahaḥ /",
  "GK16visa10cu:1114": "bhinnaprayatnoccāryyatvena prayatnabhedena uccāraṇaṃ vinā udāttadibhedābhāvāt /",
  "GK16visa10cu:1115": "etena tatkāryyeṇātibhedaścābhipretaḥ /",
  "GK16visa10cu:1116": "yathā-- “sārasavattā vihatā na bakā vilasanti carati no kaṅkaḥ /",
  "GK16visa10cu:1117": "sarasīva kīrttiśeṣaṃ gatavati bhuvi vikamāditye” //",
  "GK16visa10cu:1118": "iti atra hi rājapakṣe sā, iti, kam iti /",
  "GK16visa10cu:1119": "saraḥ pakṣe netītyatra tu sā nāsti /",
  "GK16visa10cu:1120": "jatukāṣṭhanyāyeneti /",
  "GK16visa10cu:1121": "yathā kāṣṭhayorbhinnayorapyupāyavaśena jaḍīkṛtayorekatā tathābhinnayoḥ padayoḥ śabdayorekatra varṇavyūhe sanniveśaḥ /",
  "GK16visa10cu:1122": "********** END OF COMMENTARY **********",
  "GK16visa10cu:1123": "abhaṅgastvarthaśleṣa eva /",
  "GK16visa10cu:1124": "yatra svarābhedādabhinnaprayatnoccāryatayā śabdābhedādarthayorekavṛntagataphaladvayanyāyena śleṣaḥ /",
  "GK16visa10cu:1125": "Locanā:",
  "GK16visa10cu:1126": "(lo, i) arthaśleṣa eva śabdasvarūpaviparyāsābhāve 'pyarthasya dvidhātmakatvādityarthaḥ /",
  "GK16visa10cu:1127": "yatreti /",
  "GK16visa10cu:1128": "yathā ekasminneva vṛnte phaladvayaṃ tathā ekasminneva śabder'thadvayasaṃsargaḥ /",
  "GK16visa10cu:1129": "********** END OF COMMENTARY **********",
  "GK16visa10cu:1130": "yo hi yadāśritaḥ sa tadalaṅkāra eva /",
  "GK16visa10cu:1131": "alaṅkāryālaṅkāraṇabhāvasya lokavadāśrayāśrayibhāvenopapattiḥ” iti /",
  "GK16visa10cu:1132": "************* COMMENTARY *************",
  "GK16visa10cu:1133": "Vijñapriyā:",
  "GK16visa10cu:1134": "(vi, na) sabhaṅgatve śabdaśleṣatvabījamāha yatreti /",
  "GK16visa10cu:1135": "sabhaṅgaśleṣasthale kāvye 'pi svarabhedagaṇanamiti tanmatam /",
  "GK16visa10cu:1136": "tataśca bhinnaprayatnoccāryyatvenaiva pṛthak pṛthak śabdabhedaḥ /",
  "GK16visa10cu:1137": "kevalaṃ vibhinnatvena pratīyamānayorapi atyantasannidhānarūpa eva jatukāṣṭhayoriva śleṣa ityarthaḥ /",
  "GK16visa10cu:1138": "abhaṅgaśleṣastvarthaśleṣa ityāha---abhaṅgastviti /",
  "GK16visa10cu:1139": "tadarthaśleṣatve bījamāha---yatreti /",
  "GK16visa10cu:1140": "abhinnaprayatnoccāryyatvena śabdabhedābhāvād ekavṛntalagnaphaladvayavadekaśabdalagnārthayoreva śliṣṭatvamityarthaḥ /",
  "GK16visa10cu:1141": "tāvataiva kathamarthālaṅkāratvam ityatrāha---yo hi yadāśraya iti /",
  "GK16visa10cu:1142": "sabhaṅgatve śabdayoreva śliṣṭatvāttatra śleṣaḥ śabdāśritaḥ /",
  "GK16visa10cu:1143": "ekadeśāśrityorarthayoreva ca śliṣṭatvādarthāśritastatra śleṣa ityarthaḥ /",
  "GK16visa10cu:1144": "Locanā:",
  "GK16visa10cu:1145": "(lo, ī) yo hīti /",
  "GK16visa10cu:1146": "yathā loke bhujāśrito bhujasthālaṅkāraḥ kaṇṭhaśritaḥ kaṇṭhasya tathāsau śabdāśrita iti bhāvaḥ /",
  "GK16visa10cu:1147": "lokavaditi /",
  "GK16visa10cu:1148": "loke āśrayāśrayibhāvena eva vyapadeśaḥ,",
  "GK16visa10cu:1149": "yathā rājapuruṣaḥ /",
  "GK16visa10cu:1150": "yadvā upapatterupādānād vyavaharaṇāditi yāvat /",
  "GK16visa10cu:1151": "********** END OF COMMENTARY **********",
  "GK16visa10cu:1152": "tadanye na kṣamante /",
  "GK16visa10cu:1153": "tathāhi--atra dhvaniguṇībhūtavyaṅgyadoṣaguṇālaṅkārāṇāṃ śabdārthagatatvena vyavasthiteranvayavyatirekānuvidhāyitvena niyam iti /",
  "GK16visa10cu:1154": "************* COMMENTARY *************",
  "GK16visa10cu:1155": "Vijñapriyā:",
  "GK16visa10cu:1156": "(vi, pa) tadanye iti /",
  "GK16visa10cu:1157": "kāvyaprakāśakārādayastadanuyāyino vayañca ityarthaḥ /",
  "GK16visa10cu:1158": "tathā hyatreti /",
  "GK16visa10cu:1159": "atrālaṅkāraśāstre śabdaśaktimūlavyaṅgyatve dhvaniguṇībhūtavyaṅgyayoḥ śabdagatatvavyavahāraḥ /",
  "GK16visa10cu:1160": "arthaśaktimūlatve tu arthagatatvena doṣādīnāṃ tu śabdārthanvayādyavidhānaṃ sphuṭameva /",
  "GK16visa10cu:1161": "tathā ca nānārthābhaṅgaśabdasyāpi śleṣeṇānvayavyatirekānuvidhānāta tatrāpi śabdaśleṣatvameva iti bhāvaḥ /",
  "GK16visa10cu:1162": "Locanā:",
  "GK16visa10cu:1163": "(lo, u) siddhāntamāha---tad uktaprakāraṃ pūrveṣāṃ matam,",
  "GK16visa10cu:1164": "anye 'bhiyuktā na manyante na svīkurvanti /",
  "GK16visa10cu:1165": "kuto na manyante tatra hetumāha---tathāhīti /",
  "GK16visa10cu:1166": "atra alaṅkāraprastāve yeṣāṃ dvandvārthānāṃ śabdānāṃ paryyāntareṇa pratipādane 'pi na kṣatista evārthagatāḥ /",
  "GK16visa10cu:1167": "yeṣāṃna tu tathā te śabdagatā eveti niyamanāt prācīnairalaṅkārakārairiti śeṣaḥ /",
  "GK16visa10cu:1168": "********** END OF COMMENTARY **********",
  "GK16visa10cu:1169": "na ca “andhakakṣaya” ityādau śabdābhedaḥ,",
  "GK16visa10cu:1170": "“arthabhedena śabdabhedaḥ” iti darśanāt /",
  "GK16visa10cu:1171": "************* COMMENTARY *************",
  "GK16visa10cu:1172": "Vijñapriyā:",
  "GK16visa10cu:1173": "(vi, pha) mataviśeṣe tu yatra nānārthasthale 'pi śabdabhedastathā ca tatrāpi śliṣṭānekaśabdakṛtaḥ śabdālaṅkārastanmate nirbādha eveti tanmataṃ darśayati---na cāndhaka iti /",
  "GK16visa10cu:1174": "na ca śabdābheda ityanvayaḥ /",
  "GK16visa10cu:1175": "tatra hetumāha---arthabhedeneti /",
  "GK16visa10cu:1176": "ghaṭapaṭarūpārthabhedena ghaṭapaṭaśabdabhedanādityarthaḥ /",
  "GK16visa10cu:1177": "tathā caitad dṛṣṭāntenaivārthabhedasya śabdabhedavyāpyatvasiddhiriti bhāvaḥ /",
  "GK16visa10cu:1178": "na ca tatkathaṃ nānārthakaśabdāḥ śrūyante iti vācyam--ekaprayatnoccāryyatvadoṣeṇa bhedāgrahāt /",
  "GK16visa10cu:1179": "Locanā:",
  "GK16visa10cu:1180": "(lo, ū) naca tanniyamanamātreṇābhaṅgasya śabdaśleṣatvaṃ,",
  "GK16visa10cu:1181": "śabdabhedādapi ityāha--naceti /",
  "GK16visa10cu:1182": "hetumāha--arthabhedeneti /",
  "GK16visa10cu:1183": "darśanād yuṣmābhireva siddhāntāt pramāṇīkṛtāditi śeṣaḥ /",
  "GK16visa10cu:1184": "********** END OF COMMENTARY **********",
  "GK16visa10cu:1185": "kiṃ cātra śabdasyaiva mukhyatayā vaicitryabodhopāyatvena kavipratibhayoṭṭaṅkanācchabdālaṅkāratvameva /",
  "GK16visa10cu:1186": "visadṛśaśabdadvayasya bandhe cevaṃvidhasya vaicitryābhāvād vaicitryasyaiva cālaṅkāratvāt /",
  "GK16visa10cu:1187": "arthamukhaprekṣitayā cārthālaṅkāratve 'nuprāsādīnāmapi rasādiparatvenārthamukhaprekṣitayārthālaṅkāratvaprasaṅgaḥ /",
  "GK16visa10cu:1188": "************* COMMENTARY *************",
  "GK16visa10cu:1189": "Vijñapriyā:",
  "GK16visa10cu:1190": "(vi, ba) nanu sabhaṅgaśleṣasthaler'thabhedāt tvadabhimatasvarabhedadṛṣṭāntena abhaṅgānekaśabdānāmarthabhedāt svarabheda eva syāt /",
  "GK16visa10cu:1191": "tathā ca svarabhedavailakṣaṇyagrahe kathaṃ bhedagrahaḥ syādator'thabhedasya śabdabhedavyāptiraprayojikaiva ityata ekaprayatnena nānāśabdoccāraṇamityata āha---kiñceti /",
  "GK16visa10cu:1192": "śabdasyaiva mukhyatayā vaicitryopāyatvena kavipratibhayoṭṭaṅkanād viṣayīkāraṇādityarthaḥ /",
  "GK16visa10cu:1193": "nanu andhakādyakhaṇḍaśabdasya mukhyatve kiṃ pramāṇamityata āhavisadṛśaśabdadvayasyeti /",
  "GK16visa10cu:1194": "nahi hariṇaśabdasthale tadarthakendrādiśabdaprayoge hari naumītyatreva viṣṇivandrau naumītyatrāpi śleṣarūpavaicitryānanubhava ityarthaḥ /",
  "GK16visa10cu:1195": "nanvarthamukhaprokṣitvād abhaṅgaśleṣasyār'thālaṅkāratvamucyate ityata āha---arthamukheti /",
  "GK16visa10cu:1196": "anupārasādīnāmityādipadāt sabhaṅgaśleṣavakrottyādiparigrahaḥ /",
  "GK16visa10cu:1197": "rasādiparatveneti /",
  "GK16visa10cu:1198": "rasaniṣṭaguṇārthakatvenaiva rasaparatvaṃ bodhyam /",
  "GK16visa10cu:1199": "ādipadāt lāṭānuprāse vācyārthamukhaprekṣitvameva baudhyam /",
  "GK16visa10cu:1200": "Locanā:",
  "GK16visa10cu:1201": "(lo, ṛ) ye 'pyāhuryo yadāśretaḥ sa tadalaṅkāra iti tanmate 'pyatra vaucitryasya śabdaniṣṭhatvācchabdālaṅkāratvamityāha---kiñceti /",
  "GK16visa10cu:1202": "vaicitryaṃ lokottaravicchittiralaṅkārarūpā /",
  "GK16visa10cu:1203": "pratibhā navanavonmeṣaśālinī prajñā /",
  "GK16visa10cu:1204": "uṭṭaṅkanāt ullekhanāt,",
  "GK16visa10cu:1205": "atra hetumāha--- visadṛśeti /",
  "GK16visa10cu:1206": "visadṛśamasamānaśrutikam /",
  "GK16visa10cu:1207": "yathā andhakakṣayakara ityatra kṣayaśabdasthāne vināśanivāsarūpakaśabdadvayam /",
  "GK16visa10cu:1208": "asya ca vaicitryasyārthānusandhānamantareṇanupalabdherarthālaṅkāratvamastītyāśaṅkyāha---artheti /",
  "GK16visa10cu:1209": "arthamukhaprekṣitvamarthānusāndhāne vaicitryayogaḥ /",
  "GK16visa10cu:1210": "tathā sati alaṅkārāntare 'tiprasaṅga ityata āha---anuprāsādīnāmiti /",
  "GK16visa10cu:1211": "ayamarthaḥ---anuprāsādīnāmapi hi rasādiparatvābhāve vṛttivirodhāt /",
  "GK16visa10cu:1212": "rasādirūpasyārthasya tadabhivayañjakasya vibhāvādirūpasyārthasya vānusandhānamastyeveti tepi kathaṃ śabdālaṅkāramadhye yuṣmābhirapi gaṇyanta iti /",
  "GK16visa10cu:1213": "********** END OF COMMENTARY **********",
  "GK16visa10cu:1214": "śabdasyābhinnaprayatnoccāryatvenārthālaṅkāratve “pratikūlatāmupagate hi vidhau” ityādau śabdabhede 'pyarthālaṅkāratvaṃ tathāpi prasajyata ityubhayatrāpi śabdālaṅkāratvameva /",
  "GK16visa10cu:1215": "************* COMMENTARY *************",
  "GK16visa10cu:1216": "Vijñapriyā:",
  "GK16visa10cu:1217": "(vi, bha) abhinnaprayatnoccāryyatvenārthālaṅkāratvasya taduktasya śabdālaṅkāratayā nirvivāde varṇaśleṣavarṇānuprāse 'pi atiprasāktimāha---pratikūlaṃtamiti /",
  "GK16visa10cu:1218": "ubhayatrāpi iti /",
  "GK16visa10cu:1219": "sabhaṅgabhaṅgayorityarthaḥ /",
  "GK16visa10cu:1220": "Locanā:",
  "GK16visa10cu:1221": "(lo, ṝ) yat punaruktaṃ śabdasyaikaprayatnoccāryyatver'thālaṅkāratvamiti tathāpyavyāptidoṣa ityāha---śabdasyeti /",
  "GK16visa10cu:1222": "pratikūlatāmityādau vidhāvityatra ikārokārayoraukārarūpatvenābhinnaprayatnoccāryyatvaṃ tat śabdabhedena śabdaśleṣamaṅgīkurvataḥ /",
  "GK16visa10cu:1223": "ubhayatra “yena dhvasta“ityādau “andhakakṣaya” ityādau ca /",
  "GK16visa10cu:1224": "********** END OF COMMENTARY **********",
  "GK16visa10cu:1225": "yatra tu śabdaparivarttane 'pi na śleṣatvakhaṇḍanā, tatra--",
  "GK16visa10cu:1226": "“stokenonnatimāyāti stokenāyātyadhogatim /",
  "GK16visa10cu:1227": "aho susadṛśī vṛttistulākoṭeḥ khalasya ca” //",
  "GK16visa10cu:1228": "ityādāvarthaśleṣaḥ /",
  "GK16visa10cu:1229": "************* COMMENTARY *************",
  "GK16visa10cu:1230": "Vijñapriyā:",
  "GK16visa10cu:1231": "(vi, ma) nanvevamarthasleṣālaṅkārocchedaprasaṅga ityata āha---yatra tviti /",
  "GK16visa10cu:1232": "tameva viṣayamāha---tatra stokeneti /",
  "GK16visa10cu:1233": "aho tulāyā mānatulāyāḥ koṭeragrabhāgasya khalasya ca susadṛśī vṛttiryataḥ stokenetyādi /",
  "GK16visa10cu:1234": "stokena guñjādyalpavastunā,",
  "GK16visa10cu:1235": "pakṣe stokenālpapraśaṃsanenālpanindanena ca /",
  "GK16visa10cu:1236": "atronnatyadhogatyarthakapadāntaradāne 'pi nārthaśleṣatvakhaṇḍanā /",
  "GK16visa10cu:1237": "Locanā:",
  "GK16visa10cu:1238": "(lo, ḷ) tat kva nu punararthaśleṣa ityāha---yatra hīti /",
  "GK16visa10cu:1239": "śabdasya parivarttane paryyāyāntareṇa pratipādane /",
  "GK16visa10cu:1240": "suvarṇadigauravaprakarṣāpakarṣasūcikā tulākoṭiḥ /",
  "GK16visa10cu:1241": "atra stokādisyāne svalpādipadaniveśe 'pi na hyarthatāhāniḥ /",
  "GK16visa10cu:1242": "********** END OF COMMENTARY **********",
  "GK16visa10cu:1243": "asya cālaṅkārāntaraviviktaviṣayatāyā asambhavādvidyamāneṣvalaṅkārāntareṣvapavādatvena tadvādhakatayā tatpratibhotpattihetutvamiti kecit /",
  "GK16visa10cu:1244": "************* COMMENTARY *************",
  "GK16visa10cu:1245": "Vijñapriyā:",
  "GK16visa10cu:1246_0": "(vi, ya) idānīṃ śleṣasya alaṅkārāntarāsaṅkīrṇaviṣayābhāvād alaṅkārāntarasya ca śleṣāsaṅkīrṇaviṣayasattvāt",
  "GK16visa10cu:1246_1": "sāmānyamalaṅkārāntaramapavādatvena bādhitvā śleṣa evālaṅkāraḥ alaṅkārāntaraṃ tu tat",
  "GK16visa10cu:1246_2": "saṅkīrṇaṃ tadgrāhakameveti kecidāhuḥ /",
  "GK16visa10cu:1247": "tanmataṃ darśayati---asyeti /",
  "GK16visa10cu:1248": "tatpratibhotpattihetutvamiti---tatpratibhā,",
  "GK16visa10cu:1249": "alaṅkārāntaraviṣayiṇī pratibhā tasyā evotpattihetutvamasya śleṣasya tadviṣayabodhakatvamityarthaḥ /",
  "GK16visa10cu:1250": "śabdaśleṣeṇa śleṣālaṅkāraviṣayapratibhaiva janyata ityarthaḥ /",
  "GK16visa10cu:1251": "natu alaṅkārāntaraviṣayapratibhā ityarthaḥ /",
  "GK16visa10cu:1252": "tathā cālaṅkārāntarasaṃkare śleṣa evālaṅkāra ityarthaḥ /",
  "GK16visa10cu:1253": "Locanā:",
  "GK16visa10cu:1254": "(lo, e) eṣa ca niyamādalaṅkāraṇāṃ vicchittimādāyaiva sambhavatītyetadviṣaye vidyamānānāmalaṅkāraṇāṃ bādha iti ye manyante teṣāṃ pakṣamupanyasya dūṣayati--asya ceti /",
  "GK16visa10cu:1255": "vidyamāneṣvetadviṣayeṣu /",
  "GK16visa10cu:1256": "tadvādhakatvāt /",
  "GK16visa10cu:1257": "teṣāmalaṅkāraṇāṃ bādhakatvādavakāśāntarābhāvena tahyapadeśaṃ bādhitvā mukhyatvena vyapadeṣṭuṃ yogyatvāt /",
  "GK16visa10cu:1258": "asya ca heturapavādatveneti /",
  "GK16visa10cu:1259": "teṣāmalaṅkāraṇāṃ pratibhābuddhisvitā utpattiheturasyeti tatpratibhotpattihetuḥ /",
  "GK16visa10cu:1260": "********** END OF COMMENTARY **********",
  "GK16visa10cu:1261": "itthamatra vicāryate--samāsoktyaprastutapraśāṃsādau dvitīyārthasyānabhidheyatayā nāsya gandho 'pi /",
  "GK16visa10cu:1262": "************* COMMENTARY *************",
  "GK16visa10cu:1263": "Vijñapriyā:",
  "GK16visa10cu:1264": "(vi, ra) tanmate 'pi sakalālaṅkārasaṃkare śleṣo na bādakaḥ,",
  "GK16visa10cu:1265": "kintu katipayālaṅkārasaṃkare eveti niṣkarṣaṃ pratipādayitumāha---itthamatreti /",
  "GK16visa10cu:1266": "tatra samāsoktyaprastutapraśaṃsāsaṅkīrṇasya śleṣasya taddvayabādhakaprasaktireva nāsti ityāha---samāsektīti /",
  "GK16visa10cu:1267": "prastutakathanenāprastutavyañjanaṃ samāsoktiḥ /",
  "GK16visa10cu:1268": "kvacit śleṣasaṅkīrṇā sā /",
  "GK16visa10cu:1269": "yathā--- “anurāgavatī sandhyā divasastatpuraḥ saraḥ /",
  "GK16visa10cu:1270": "aho daivagatiścitrā tathāpi na samāgamaḥ” //",
  "GK16visa10cu:1271": "ityatra prakṛtadivasapuraḥ sarasandhyākathanādaprakṛtanāyakapuraḥ saranāyikāpratītau raktimānuragobhayārthakānurāgapadaśleṣasaṃkaraḥ /",
  "GK16visa10cu:1272": "aprastutakathanena prastutavyañjanaṃ cāprastutapraśaṃsā;",
  "GK16visa10cu:1273": "sā ca kvacit ślṣasaṅkīrṇāpi bhavati /",
  "GK16visa10cu:1274": "yathā--- “satataṃ yā madhyasthā kathayati yaṣṭiḥ pratiṣṭitāsīti /",
  "GK16visa10cu:1275": "puṣkariṇī naiva taducitaṃ pūrṇāyattāmadho nayasi” //",
  "GK16visa10cu:1276": "ityatra janaiḥ yaṣṭiplāvanāprākaraṇikapuṣkariṇīkathanena prākaraṇikapratiṣṭāgāyakajanatiraskārakasampattimajjanapratītau madhyasthādipadaśleṣasaṃkaraḥ /",
  "GK16visa10cu:1277": "etadubhayatra śleṣālaṅkāraprasaktireva nāstītyata āha----nāsya gandho 'pīti /",
  "GK16visa10cu:1278": "atra hetumāha---dvitīyārthasyeti /",
  "GK16visa10cu:1279": "anayordvitīyārthasya vyaṅgyatvādeva /",
  "GK16visa10cu:1280": "arthadvayasya vācyatva eva śleṣālaṅkāraḥ /",
  "GK16visa10cu:1281": "aprastutapraśaṃsādau ityādipadādupamādhvaniparigrahaḥ,",
  "GK16visa10cu:1282": "yathā durgālaṅghitetyādau /",
  "GK16visa10cu:1283": "Locanā:",
  "GK16visa10cu:1284": "(lo, ai) itthamiti vakṣyamāṇasya buddhisthitayāṃ idamā parāmarśaḥ /",
  "GK16visa10cu:1285": "atretthamanataroktam /",
  "GK16visa10cu:1286": "keṣāñcit pūrvapakṣiṇāṃ mate samāsoktiryathā---",
  "GK16visa10cu:1287": "“upoḍharāgeṇa vilolatārakaṃ,",
  "GK16visa10cu:1288": "tathā gṛhītaṃ śaśinā niśāmukham /",
  "GK16visa10cu:1289": "yathā samastaṃ timirāṃśukaṃ tayā puro 'pi rāgād galitaṃ na lakṣitam” //",
  "GK16visa10cu:1290": "aprastutapraśaṃsā yathā---",
  "GK16visa10cu:1291": "“eṇālaṃ sambhrameṇa tyaja gavaya /",
  "GK16visa10cu:1292": "bhayaṃ sairibha /",
  "GK16visa10cu:1293": "svairamāssva kṣaubhaṃ mā yāstarakṣo /",
  "GK16visa10cu:1294": "vihara giridarīṃ svecchayaivācyabhalla /",
  "GK16visa10cu:1295": "pārindraḥ pāradṛśvā nikhilavanabhuvaḥ kevalaṃ modate 'sau mādyatkumbhīndrakumbhasthalagalitaghanasthūlamuktāphaloghaiḥ” //",
  "GK16visa10cu:1296": "ādiśabdena paryyāyoktyādiḥ /",
  "GK16visa10cu:1297": "dvitīyārthaḥ prakṛtāprakṛto vā yathā nāyakayyavahārādiḥ /",
  "GK16visa10cu:1298": "anabhidheyatayā abhidhāyāḥ prakṛtabodhanena viramād asya śleṣasya /",
  "GK16visa10cu:1299": "********** END OF COMMENTARY **********",
  "GK16visa10cu:1300": "“vidvanmānasahaṃsa--” ityādau śleṣagarbhe rūpake 'pi mānasaśabdasya cittasarorūpobhayārthatve 'pi rūpakeṇa śleṣo bādhyate /",
  "GK16visa10cu:1301": "sarorūpasyaivārthasya viśrāntidhāmatayā prādhānyāt,",
  "GK16visa10cu:1302": "śleṣe hyarthadvayasyāpi samakakṣatvam /",
  "GK16visa10cu:1303": "************* COMMENTARY *************",
  "GK16visa10cu:1304": "Vijñapriyā:",
  "GK16visa10cu:1305": "(vi, la) pūrvokte śliṣṭaparamparitarūpake 'pi na śleṣālaṅkāraprasaktirityāha---vidvanmānaseti /",
  "GK16visa10cu:1306": "viduṣāṃ mana eva mānasaṃ sarastatra haṃseti rājñaḥ sambodhanam /",
  "GK16visa10cu:1307": "atra rūpakasya śleṣabādhakatve hetumāha---sarorūpasyeti /",
  "GK16visa10cu:1308": "viśrāntidhāmatā paryyantikapratītiviṣayatā,",
  "GK16visa10cu:1309": "haṃsāśrayatvena na tadrūpakasyaiva tathātvāt /",
  "GK16visa10cu:1310": "ubhayatraiva viśrāntisattve eva śleṣaprasāktiḥ /",
  "GK16visa10cu:1311": "yathā “pṛthukārttasvarapātram” ityatra sadanadvayaviśeṣaṇayoḥ śliṣṭārthayoḥ viśrāntistadāha---śleṣe hīti /",
  "GK16visa10cu:1312": "Locanā:",
  "GK16visa10cu:1313": "(lo, o) śleṣo bādhyate--śleṣavyapadeśamanūdyātmanā vyapadeśaḥ kāryyate /",
  "GK16visa10cu:1314": "viśrāntidhāmatā cittarūpārthānuvādena vidheyatvālābhāt /",
  "GK16visa10cu:1315": "iha hi cittādikamavacchāditasvarūpaṃ sarovarādirūpatvamāpadyate /",
  "GK16visa10cu:1316": "ataevātra “rājanārāyaṇaṃ lakṣmīḥ samāliṅgati nirbharam” ityatra rājño nārāyaṇatvocitalakṣmīsamāliṅganaṃ varṇyate /",
  "GK16visa10cu:1317": "tathā “mukhacandra prakāśate” ityatra mukhaṃ candrarūpatāmāpadyata ityuparacitacandradharmasya tatra varṇanam /",
  "GK16visa10cu:1318": "samakakṣatvaṃ na khalu rūpakavad ekasya gauṇatānyasya prādhānyam /",
  "GK16visa10cu:1319": "svasvasāmagrīvaśena pṛthakpṛthaksvasvārthabodhanenopakṣepāt /",
  "GK16visa10cu:1320": "yathā---“hṛdijñeṣu vakṣyati” ityādau vahanavacanayoḥ tathā “pṛthukārtasvara” ityādau pṛthukādīnām /",
  "GK16visa10cu:1321": "********** END OF COMMENTARY **********",
  "GK16visa10cu:1322": "“sannihitabālāndhakārā bhāsvanmūrtiśca” ityādau virodhābhāse 'pi viruddhārthasya pratibhātamātrasya prarohābhāvānna śleṣaḥ /",
  "GK16visa10cu:1323": "************* COMMENTARY *************",
  "GK16visa10cu:1324": "Vijñapriyā:",
  "GK16visa10cu:1325": "(vi, va) śliṣṭavirodhābhāse 'pi na śleṣālaṅkāraprasaktirityāha---sannihiteti /",
  "GK16visa10cu:1326": "nāyikā bhāsvanmūrttirdepyamānamūrttiḥ sannihitabālarūpāndhakārā ca mohajanakatvena /",
  "GK16visa10cu:1327": "bālasyāndhakāratvarūpaṇam /",
  "GK16visa10cu:1328": "atra bhāsvanmūrtteḥ sūryyavimbasyālpāndhakārasānnidhyaṃ bālapadabhāsvatpadaśleṣādupasthitaṃ viruddhatayā'bhāsate /",
  "GK16visa10cu:1329": "atra śleṣālaṅkārāprasaktibījamāha---viruddhārthasyeti /",
  "GK16visa10cu:1330": "pratibhātamātrasya upasthitamātrasya ityarthaḥ /",
  "GK16visa10cu:1331": "prarohābhāvād anvayabodhābhāvāt /",
  "GK16visa10cu:1332_0": "nahī andhakārasannihitasūryyamūrttirnāyikā na vāndhakārasānnidhyaṃ sūryyabimbasya",
  "GK16visa10cu:1332_1": "iti bādhasyāpi upasthitimātreṇa eva virodhābhāsālaṅkāratā śleṣasya tu śliṣṭārthasyānvaye",
  "GK16visa10cu:1332_2": "satyeva alaṅkāratā virodhābhāsavat śleṣābhāsālaṅkārānabhyugamāt /",
  "GK16visa10cu:1333": "Locanā:",
  "GK16visa10cu:1334": "(lo, au) bālaḥ kṣudraḥ keśaśca /",
  "GK16visa10cu:1335": "bhāsvataḥ sūryyasya,",
  "GK16visa10cu:1336": "bhāsvataḥ kāntimato 'pīvā sūryyamūrttau andhakārasya sannidhānābhāvād virodhābhāsaḥ /",
  "GK16visa10cu:1337": "yathā bhāsanaṃ na tathā viśrāntiprarohaḥ /",
  "GK16visa10cu:1338": "********** END OF COMMENTARY **********",
  "GK16visa10cu:1339": "evaṃ punaruktavadābhāse 'pi /",
  "GK16visa10cu:1340": "************* COMMENTARY *************",
  "GK16visa10cu:1341": "Vijñapriyā:",
  "GK16visa10cu:1342": "(vi, śa) evaṃ punarurakteti---na hi bhujaṅgakuṇḍaliśabdayoḥ ekārthatvabodhaḥ paryntikaḥ;",
  "GK16visa10cu:1343": "āpātamātrataḥ śleṣeṇa tathā bodhāt /",
  "GK16visa10cu:1344": "********** END OF COMMENTARY **********",
  "GK16visa10cu:1345": "tena “yena dhvasta-” ityādau prākaraṇikayoḥ,",
  "GK16visa10cu:1346": "“nītānām-” ityādāvaprakāraṇikayorekadharmābhisaṃbandhāttulyayogitāyām,",
  "GK16visa10cu:1347": "************* COMMENTARY *************",
  "GK16visa10cu:1348": "Vijñapriyā:",
  "GK16visa10cu:1349": "(vi, ṣa) itthamuktasthaleṣu śleṣālaṅkāraṃ bādhitvā te te alaṅkārā evetyuktvā alaṅkārāntarasyaiva bādhakaḥ śleṣa iti tadabhipretaṃ vaktumāha---yena dhvastamiti /",
  "GK16visa10cu:1350": "yena dhvastamityādau nītānāmityādau ca tulyayogitāyāṃ,",
  "GK16visa10cu:1351": "svecchopajātetyādau dapike sakalakalamityādau copamāyāṃ vidyamānāyāmapi śleṣeṇaiva vyapadeśo bhavituṃ yukta ityagre 'nvayaḥ /",
  "GK16visa10cu:1352": "tena yena dhvastamityādau mādhavomādhavayordvayorapi prākaraṇikayoḥ yena dhvastetyādyekadharmānvayarūpastulyayogitālaṅkāraḥ /",
  "GK16visa10cu:1353": "“padārthānāṃ prastutānāmanyeṣāṃ vā yadā bhavet /",
  "GK16visa10cu:1354": "ekadharmābhisambandhaḥ syāttadā tulyayogitā //",
  "GK16visa10cu:1355": "“iti lakṣaṇāt /",
  "GK16visa10cu:1356": "atra hi prastutānāṃ prākaraṇikānāmevānyeṣāmaprākaraṇikānāmevetyarthaḥ /",
  "GK16visa10cu:1357": "nītānāmityādau tu aprākaraṇikayoreva vanavṛddharakamalayoḥ nītānīmityādi pūrvārddhekte karmānvayaḥ /",
  "GK16visa10cu:1358": "svecchopajātetyādau salakṣaṇaṃ dīpakaṃ darśayiṣyate /",
  "GK16visa10cu:1359": "Locanā:",
  "GK16visa10cu:1360": "(lo, a) punaruktavadābhāse yathodāhṛtabhujaṅgakuṇḍalītyādau /",
  "GK16visa10cu:1361": "tena hetunā tulyayogitāyāmityāderuparitanena vidyamānāyāmityanena sambandhaḥ /",
  "GK16visa10cu:1362": "********** END OF COMMENTARY **********",
  "GK16visa10cu:1363": "“svecchopajātaviṣayo 'pi na yāti vaktuṃ dehīti mārgaṇaśataiśca dadāti duḥkham /",
  "GK16visa10cu:1364": "mohātsamutkṣipati jīvanamapyakāṇḍe kaṣṭaṃ prasūnaviśikhaḥ prabhuralpabuddhiḥ” //",
  "GK16visa10cu:1365": "ityādau ca prākaraṇikāprākaraṇikayorekadharmābhisambandhād dīpake /",
  "GK16visa10cu:1366": "************* COMMENTARY *************",
  "GK16visa10cu:1367": "Vijñapriyā:",
  "GK16visa10cu:1368": "(vi, sa) tacclokārthastu yathā---prabhuralpabuddhirityatra cakārārtho gamyaḥ /",
  "GK16visa10cu:1369": "vaktumityatra bhāvatumvacanamityarthaḥ /",
  "GK16visa10cu:1370": "tathā ca kaṣṭaṃ khede /",
  "GK16visa10cu:1371": "prasūnaviśikho 'lpabuddhiḥ prabhuśca svecchopajātaviṣayo 'pi svecchayā sarvalokopari prāptādhikāro 'pi dehīti vacanaṃ na yāti na prāptoti /",
  "GK16visa10cu:1372": "dehābhāvena dehīti vāgviṣayo na prasūnaviśikhaḥ /",
  "GK16visa10cu:1373": "tathāpi mārgaṇaśataiḥ asaṃkhyabāṇaiḥ duḥ khaṃ dadāti /",
  "GK16visa10cu:1374": "uktarūpaḥ prabhustu lokeṣu dehīti dadasveti vacanaṃ na yāti na prāptoti /",
  "GK16visa10cu:1375": "etādṛśavāgvaktāna bhavatītyarthaḥ /",
  "GK16visa10cu:1376": "mārgaṇaśataiḥ paradhanānveṣaṇarūpamārgaṇaśataiḥ arthāt īdṛśapadātiśataiḥ duḥ khaṃ dadāti /",
  "GK16visa10cu:1377": "dehītyanuktvāpi padatidvārā sarvasaṃva hṛtvā duḥ khaṃ dadātītyarthaḥ /",
  "GK16visa10cu:1378": "adhikārasattvāddehītyuktvāpi sarvasvaṃ grahītuṃ sāmarthyasattve 'pi alpabuddhitvāttathā na karotītyarthaḥ /",
  "GK16visa10cu:1379": "evaṃ prasūnaviśikhaḥ svadattamohād akāṇḍe 'kasmājjīvanamapi samākṣipati harati ityarthaḥ /",
  "GK16visa10cu:1380": "atra prākaraṇi ka uktarūpaḥ prabhuraprākaraṇikaḥ prasūnaviśikhaḥ;",
  "GK16visa10cu:1381": "tayorna yāti ityādyekadharmānvayarūpaṃ dīpakam /",
  "GK16visa10cu:1382": "taduktam---“aprastutaprastutayordepakantu taducyate“iti /",
  "GK16visa10cu:1383": "ekadharmānvaya iti tatra śeṣaḥ /",
  "GK16visa10cu:1384": "Locanā:",
  "GK16visa10cu:1385": "(lo, ā) sveccheti /",
  "GK16visa10cu:1386": "svecchayā upajāta āśritaḥ viṣayaḥ bhogaḥ yasya /",
  "GK16visa10cu:1387": "vaktuṃ na yātīti na tatra svārthanivedanaṃ vaktuṃ śakya ityarthaḥ /",
  "GK16visa10cu:1388": "dehi prayaccha /",
  "GK16visa10cu:1389": "iti mārgaṇaśataiḥ yācanaśataiḥ pradānābhāvāt punaḥ punaḥ kṛtaiḥ /",
  "GK16visa10cu:1390": "mohādaparādhagurulaghuvicārādakṣatvāt /",
  "GK16visa10cu:1391": "akāṇḍe 'kasmāt,",
  "GK16visa10cu:1392": "svalpe'pyāgasīti yāvat /",
  "GK16visa10cu:1393": "pakṣāntare tu viṣayaḥ kāmasyāśrayo vanitādiḥ /",
  "GK16visa10cu:1394": "vaktuṃ na yātīti /",
  "GK16visa10cu:1395": "vaktuṃ na yātīdṛśaḥ samprati me kāma iti /",
  "GK16visa10cu:1396": "dehā prāṇītyetāvanmātreṇa viśeṣamanapekṣya,",
  "GK16visa10cu:1397": "mārgaṇaśatairmohādātmano nivekābhāvāt /",
  "GK16visa10cu:1398": "kaṣṭamiti nirvede 'vyayam /",
  "GK16visa10cu:1399": "dīpake vidyamāna ityarthaḥ /",
  "GK16visa10cu:1400": "********** END OF COMMENTARY **********",
  "GK16visa10cu:1401": "“sakalakalaṃ purametajjātaṃ saṃprati sudhāṃśubimbamiva” /",
  "GK16visa10cu:1402_0": "ityādau copamāyāṃ vidyamānāyāmapi śleṣasyaitadviṣayaparihāreṇāsaṃbhavād eṣāṃ ca śaleṣaviṣayaparihāreṇāpi",
  "GK16visa10cu:1402_1": "sthiteretadviṣaye śleṣasya prādhānyena camatkāritvapratīteśca śleṣeṇaiva vyapadeśo bhavituṃ yuktaḥ,",
  "GK16visa10cu:1403": "anyathā tadvyāpadeśasya sarvathā bhāvaprasaṅgācceti /",
  "GK16visa10cu:1404": "************* COMMENTARY *************",
  "GK16visa10cu:1405": "Vijñapriyā:",
  "GK16visa10cu:1406": "(vi, ha) sakalakalamityādau ca sakalakalāvattvakalakalaśabdavattvārthadvayaśliṣṭopamā spaṣṭaiva /",
  "GK16visa10cu:1407": "tatra parasparavyabhicārasattvena dvayorapyalaṅkāratvaṃ draḍhayannubhayasattveṣu viṣayeṣu śleṣasyaivaucityamityāha---śleṣasyaitad ityādi /",
  "GK16visa10cu:1408": "pratikūlatāmupagate hi vidhau ityādiṣu etadviṣayaparihāreṇa śleṣasya śleṣarahitatulyayogitādīpakopamānāntu śleṣaparihāreṇa sthitirbahuṣvevodāharaṇeṣu draṣṭavyā /",
  "GK16visa10cu:1409": "eṣu śleṣālaṅkārasyaivaucitye hetumāha---prābalyena camatkāritveti /",
  "GK16visa10cu:1410": "anyatheti /",
  "GK16visa10cu:1411": "eṣu viṣayeṣvapi tulyayogitāditrayasyaivālaṅkāratvamityarthaḥ /",
  "GK16visa10cu:1412": "tad vyapadeśasyeti /",
  "GK16visa10cu:1413": "śleṣavyapadeśasyetyarthaḥ /",
  "GK16visa10cu:1414": "naca kathaṃ tadabhāvaprasaṅgaḥ /",
  "GK16visa10cu:1415": "pratikūlatāmityādiṣveva tatsattvāditi vācyam ?",
  "GK16visa10cu:1416": "tatrāpi vidheḥ pratikūlatopagamanasya bahusādhanatāvaiphalyahetutvena hetvalaṅkārasattvāt /",
  "GK16visa10cu:1417": "Locanā:",
  "GK16visa10cu:1418": "(lo, i) sakalakalaṃ kolāhaladhvanisahitaṃ,",
  "GK16visa10cu:1419": "sakalābhaiḥ kalābhiryuktaṃ ca /",
  "GK16visa10cu:1420": "eṣāṃ tulyayogitādīnāṃ trayāṇāmalaṅkāraṇāṃ prābalyena camatkāritvaṃ kavinā vdyarthaśabdasya vaicitryabodhopāyatvenopādānāt /",
  "GK16visa10cu:1421": "********** END OF COMMENTARY **********",
  "GK16visa10cu:1422": "atrocyate--na tāvatparamārthataḥ śleṣasyālaṅkārāntarāviviktaviṣayatā “yenadhvasta-” ityādinā viviktaviṣayatvāt /",
  "GK16visa10cu:1423": "na cātra tulyayogitā,",
  "GK16visa10cu:1424": "tasyāśca dvayorapyarthayorvācyatvaniyamābhāvāt /",
  "GK16visa10cu:1425": "atra ca mādhavomādhavayorekasya vācyatvaniyame parasya vyaṅgyatvaṃ syāt /",
  "GK16visa10cu:1426": "Locanā:",
  "GK16visa10cu:1427": "(lo, ī) atra siddhāntamāha---atreti /",
  "GK16visa10cu:1428": "vācyatve niyamābhāvāditi /",
  "GK16visa10cu:1429": "yena dhvastetyādāvuktaprakāreṇa prakaraṇādiniyamābhāvāt,",
  "GK16visa10cu:1430": "mādhavomādhavārthayordvayorvācyatvaniyamaḥ /",
  "GK16visa10cu:1431": "tulyayogitāyāṃ ca dvayorvācyatvaniyamo nāsti /",
  "GK16visa10cu:1432": "śabdayostantratāṅgīkāreṇa dvayorvācaytvaniyamaḥ samanantaroktaprakāreṇa dhvanitantravādimate caikasya vācyatvamitarasya vyaṅgyatvamiti bhāvaḥ /",
  "GK16visa10cu:1433": "etadeva viśeṣayati---atra hīti /",
  "GK16visa10cu:1434": "atra yena dhvastetyādau /",
  "GK16visa10cu:1435": "atra hītyanantaraṃ tulyayogitāṅgīkāre iti śeṣaḥ /",
  "GK16visa10cu:1436": "********** END OF COMMENTARY **********",
  "GK16visa10cu:1437": "kiñca--tulyayogitāyāmapyekasyaiva dharmasyānekadharmisaṃbandhitayā pratītiḥ /",
  "GK16visa10cu:1438": "iha tvanekeṣāṃ dharmiṇāṃ pṛthakpṛthagdharmasaṃbandhatayā /",
  "GK16visa10cu:1439": "************* COMMENTARY *************",
  "GK16visa10cu:1440": "Vijñapriyā:",
  "GK16visa10cu:1441_0": "(vi, ka) itthaṃ sleṣasāyalaṅkārāntaraviviktaviṣayāsattvādalaṅkārāntarasya ca śleṣaviviktaviṣayasyāpi",
  "GK16visa10cu:1441_1": "sattvena sāmānyatvādapavādena śleṣeṇa darśitāstulyayogitādayo 'laṅkārā bādhyanta",
  "GK16visa10cu:1441_2": "iti keṣāñcinmate darśite,",
  "GK16visa10cu:1442": "taddūṣayitumāha---atrocyata iti /",
  "GK16visa10cu:1443": "śleṣasyālaṅkārāntaraviviktaviṣayāsattve eva tasyāpavādakatvaṃ,",
  "GK16visa10cu:1444": "tadeva tu na /",
  "GK16visa10cu:1445": "tasyāpi tadviviktaviṣayasattvādityāha---na tāvatparamārthata iti /",
  "GK16visa10cu:1446": "alaṅkārāntaraviviktaṃ viṣayaṃ darśayati---yena dhvastamiti /",
  "GK16visa10cu:1447": "atra yena dhvastamityādau iti samīcīnaḥ pāṭhaḥ /",
  "GK16visa10cu:1448": "kvacittu yena dhvastetyādinā iti pāṭhaḥ /",
  "GK16visa10cu:1449": "tadāca ityādinā ślokena hetunā viviktaviṣayasattvādityarthaḥ /",
  "GK16visa10cu:1450": "atra mādhavomādhavayoḥ prakaraṇikayoryenetyādyekadharmānvayitvāt tulyayogitālaṅkāramāśaṅkate---naceti /",
  "GK16visa10cu:1451": "samādhatte---tasyāmiti /",
  "GK16visa10cu:1452": "tulyayogitāyāmityarthaḥ /",
  "GK16visa10cu:1453": "nanvatrāpi dvayoḥ prākaraṇikayorvācyatvamityāha---atra hīti /",
  "GK16visa10cu:1454": "atra dvayorarthayośca prākaraṇikatve niyāmakaṃ nāsti /",
  "GK16visa10cu:1455_0": "tathā ca vaktrā yadyekamevārthaṃ prakramyedaṃ padyamuktaṃ syāttadānyārthasya vyaṅgyatvena",
  "GK16visa10cu:1455_1": "tulyayogitāyā atra prasaktyabhāvenāyameva tulyayogitālaṅkāraviviktaḥ śleṣasya viṣayaḥ syādityarthaḥ /",
  "GK16visa10cu:1456": "naca tathāpi vyaṅgyopamālaṅkārasaṅkīrṇa evāyaṃ śleṣa iti vācyam,",
  "GK16visa10cu:1457_0": "sambhavadavācyatākasyālaṅkārasya vyaṅgyatve alaṅkāratvābhāvāt kintu tadalaṅkāradhvanitvādeva",
  "GK16visa10cu:1457_1": "kevalaṃ tatrālaṅkāravyapadeśo brāhmaṇaśramaṇanyāyena vācyatādaśāyāmalaṅkāratvamādāya gauṇa eva /",
  "GK16visa10cu:1458": "samāsoktyaprastutapraśaṃsayostu vācyatāsambhavād vyaṅgyatve 'pi alaṅkāratā,",
  "GK16visa10cu:1459": "nanu mādhavomādhavayoḥ dvayārapi tulyavibhaktiviṣayatvena prākarāṇakatvamevetyato dvayārvācyatvenātra tulyayogitaivetyata āha---kiñceti /",
  "GK16visa10cu:1460": "ekasyaiva dharmasyeti /",
  "GK16visa10cu:1461": "na tu ekaśabdāvācyadharmadvayasyetyarthaḥ /",
  "GK16visa10cu:1462": "iha tviti /",
  "GK16visa10cu:1463": "yena dhvastetyādāvityarthaḥ /",
  "GK16visa10cu:1464": "anekeṣām ityatra bahutvamavivakṣitam /",
  "GK16visa10cu:1465": "umādhavamādhavayorityarthaḥ /",
  "GK16visa10cu:1466": "pṛthagdharmaiḥ śliṣṭaikaśabdasya pṛthagarthau anomanobhavādirūpau /",
  "GK16visa10cu:1467": "sambandhitayetyatra pratītirityanvayaḥ /",
  "GK16visa10cu:1468": "evaṃ ca yena dhvastetyādau nītānāmityādau ca yattulyayogitā---pradarśanaṃ prākkṛtaṃtatparakīyamapapradarśanamātraṃ kṛtamiti bodhyam /",
  "GK16visa10cu:1469": "vastutastu taddvaye śleṣa eva tulyayogitārahita iti sādhitaṃ bodhyam /",
  "GK16visa10cu:1470": "Locanā:",
  "GK16visa10cu:1471": "(lo, u) anupapattyantaramāha---kiñceti /",
  "GK16visa10cu:1472": "ayamāśayaḥ---",
  "GK16visa10cu:1473": "“sañcārapūtāni digantarāṇi kṛtvā dinānte nilayāya gantum /",
  "GK16visa10cu:1474": "pracakame pallavarāgatāmrā prabhā pataṅgasya muneśca dhenuḥ” //",
  "GK16visa10cu:1475": "ityādau tulyayogitāyāmekasyaiva nilayagamanopakramarūpadharmasya saurabhīprabhayordharmiṇoḥ sambaddhatayā pratyayaḥ /",
  "GK16visa10cu:1476": "iha tu śleṣeṣu punaranekeṣāṃ dharmiṇāṃ mādhavomādhavaprabhṛtīnāṃ yena dhvastamanobhavenetyādirūpapṛthagdharmasambaddhatayā pratyaya ityanvayaḥ /",
  "GK16visa10cu:1477": "dharmavācakaśabdayorbhinnarūpatvāt /",
  "GK16visa10cu:1478": "tulyayogitāyāṃ tu nilayagamanopakramasya bhinnārthatve 'pi ekatādhyavasādekatā /",
  "GK16visa10cu:1479": "nahī yena dhvastetyādāvapi mādhavomādhavagāminordharmayorekatādhyavasāyaḥ /",
  "GK16visa10cu:1480": "dvayoraniścayena prakṛtāprakṛtatvābhāvāt /",
  "GK16visa10cu:1481": "yadyapi tulyayogitāyāmapi dvayorna prakṛtāprakṛtatvaṃ tathāpi tad vivakṣā,",
  "GK16visa10cu:1482": "tatropamānopameyatvasya prācyānāmapyabhimatatvāt /",
  "GK16visa10cu:1483": "********** END OF COMMENTARY **********",
  "GK16visa10cu:1484": "“sakalakalam--” ityādau ca nopamāpratibhotpattihetuḥ śleṣaḥ /",
  "GK16visa10cu:1485": "pūrṇopamāyā nirviṣayatvāpatteḥ “kamalamiva mukhaṃ manojñametat” ityādyasti pūrṇopamāyā viṣaya iti cet ?",
  "GK16visa10cu:1486": "na, yadi “sakala-” ityādau śabdaśleṣatayā nopamā tatkimaparāddhaṃ “manojñam” ityādāvarthaśleṣeṇa /",
  "GK16visa10cu:1487": "“sphuṭamarthālaṅkārāvetāvupamāsamuccayau, kintu /",
  "GK16visa10cu:1488": "āśritya śabdamātraṃ sāmānyamihāpi saṃbhavataḥ” //",
  "GK16visa10cu:1489": "iti rudraṭoktadiśā guṇakriyāsāmyavacchabdasāmyasyāpyupamāprayojakatvāt /",
  "GK16visa10cu:1490": "************* COMMENTARY *************",
  "GK16visa10cu:1491": "Vijñapriyā:",
  "GK16visa10cu:1492_0": "(vi, kha) tathā sakalakalamityādau ca yadupamāyāṃ vidyamānāyāmapi apavādatvena śleṣasyaiva",
  "GK16visa10cu:1492_1": "prādhānyena vyapadeśo bhavituṃ yukta ityuktaṃ tatropamaivālaṅkāro na śleṣa iti pratipādayati---sakalakalamityādau ceti /",
  "GK16visa10cu:1493": "nopamāpratibhotpattiriti /",
  "GK16visa10cu:1494": "upamāpratibhā upamājñānam /",
  "GK16visa10cu:1495": "saiva utpattiheturjñānotpattiheturyasya;",
  "GK16visa10cu:1496": "śleṣastādṛśo na,",
  "GK16visa10cu:1497": "upamājñānajñāpyo na śleṣa ityarthaḥ /",
  "GK16visa10cu:1498": "upamā śleṣajñāpikaiva /",
  "GK16visa10cu:1499": "atra śleṣa eva tvalaṅkāra iti netyarthaḥ /",
  "GK16visa10cu:1500": "tathā ca śliṣṭadharmasādharmyā upamā evālaṅkāra ityuktamanena /",
  "GK16visa10cu:1501": "tatropamāṃbādhitvā śleṣasyaivālaṅkāratve 'niṣṭotpattimāha---pūrṇopamāyā iti /",
  "GK16visa10cu:1502": "upamānopameya sādhāraṇadharme vādicaturṇām upādāne hi pūrṇopamā /",
  "GK16visa10cu:1503": "atrāpyupameyaṃ puram,",
  "GK16visa10cu:1504": "upamānaṃ vandarabimbaṃ,",
  "GK16visa10cu:1505": "sakalakalarūpamubhayānvitārthakatvena sādharmyam,",
  "GK16visa10cu:1506": "ivaśabdo 'stīti pūrṇopamā /",
  "GK16visa10cu:1507": "tad bādhayātra sleṣasyaivālaṅkāratve pūrṇopamāyā nirviṣatvāpattirityarthaḥ /",
  "GK16visa10cu:1508": "nanu śleṣarahitaguṇasādharmyopamaiva pūrṇopamā ;",
  "GK16visa10cu:1509": "tadvān viṣaya eva pūrṇopamāyā viṣayaḥ syādityāśaṅkate---kamalamiveti /",
  "GK16visa10cu:1510": "atra hi na śleṣo manojñatvaguṇakathanarūpakriyayoreva sādharmyād na tu śliṣṭaśabdasya iti /",
  "GK16visa10cu:1511": "tatra pratibandhamāha---yadīti /",
  "GK16visa10cu:1512": "śleṣo dvividhaḥśabdaśleṣor'thaśleṣaśca /",
  "GK16visa10cu:1513_0": "yadi sakalakalamityatropamāṃ bādhitvā śleṣa eva śabdālaṅkārastadā kamalamiva mukhamityādāvapyupamāṃ",
  "GK16visa10cu:1513_1": "bādhitvā arthaśleṣālaṅkāre prasajati tena kimaparāddhaṃ manojñatvādidharmāṇāmubhayatrānvayarūpaśliṣṭatvaditi bhāvaḥ /",
  "GK16visa10cu:1514": "ivaśabdasadbhāvādupamāyā eva tatrānubhavikatve tu sakalakalamityādāvapi śabdasādharmyodanubhūyamānopamaivetyabhiprāyeṇātra rudraṭoktamapi pramāṇayati---sphuṭamartheti /",
  "GK16visa10cu:1515": "ihāpi śabdālaṅkāramadhye 'pi “tavādhera ca rāgo 'bhūd rambhoru /",
  "GK16visa10cu:1516": "hṛdaye ca me” ityatra śabdāsādharmyāt samuccayālaṅkāraḥ /",
  "GK16visa10cu:1517": "Locanā:",
  "GK16visa10cu:1518": "(lo, ū) na kevalaṃ śleṣasyālaṅkārāntaraviviktaviṣayatā /",
  "GK16visa10cu:1519": "pūrṇāpamādiviṣaye 'syāsambhavo 'pītyāha---sakaleti /",
  "GK16visa10cu:1520": "pūrṇopamāprakaraṇe lakṣyamāṇārthaśleṣeṇa kamala mivetyādau manojñatvadharmasya kamalamukharūpapratisambandhibhedāṅgīkāraprayojitena kimaparāddham /",
  "GK16visa10cu:1521": "tulyenāparādhena śabdaśleṣaviṣaye pūrṇopamāmanaṅgīkṛtya etad viṣaye kiṃ tasyāḥ parigraho 'bhimato yuṣmākaṃ,",
  "GK16visa10cu:1522": "dvayoḥ samānatvāditi bhāvaḥ /",
  "GK16visa10cu:1523": "kathaṃ dvayoḥ samānanyāyatvamityāhasphuṭamiti /",
  "GK16visa10cu:1524": "samuccayo yathā vasudhāmahitetyādiḥ /",
  "GK16visa10cu:1525": "sāmānyaṃ sādhāraṇo dharmaḥ /",
  "GK16visa10cu:1526": "iha śabdālaṅkāramadhye guṇasāmyaṃ,",
  "GK16visa10cu:1527": "kamalamityādi,",
  "GK16visa10cu:1528": "kriyāsāmyaṃ candra iva mukhaṃ śobhate ityādi /",
  "GK16visa10cu:1529": "********** END OF COMMENTARY **********",
  "GK16visa10cu:1530": "nanu guṇakriyāsāmyasyaivopamāprayojakatā yuktā,",
  "GK16visa10cu:1531": "tatra sādharmyasya vāstavatvāt /",
  "GK16visa10cu:1532": "śabdasāmyasya tu na tathā,",
  "GK16visa10cu:1533": "tatra sādharmyasyāvāstavatvāt /",
  "GK16visa10cu:1534": "tataśca pūrṇopamāyā anyathānupapattyā guṇakriyāsāmyasyaivārthaśleṣaviṣayatayāḥ parityāge pūrṇopamāviṣayatā yuktā,",
  "GK16visa10cu:1535": "na tu “sakala-” ityādau śabdasāmyasyaiveti cet ?",
  "GK16visa10cu:1536": "na-“sādharmyamupamā” ityevāviśiṣṭasyopamālakṣaṇasya śabdasāmyādvyāvṛtterabhāvāt /",
  "GK16visa10cu:1537": "************* COMMENTARY *************",
  "GK16visa10cu:1538": "Vijñapriyā:",
  "GK16visa10cu:1539": "(vi, ga) tatra sādharmyasyāvāstavatvāditi /",
  "GK16visa10cu:1540": "śabdasya puracandrabimbadharmatvābhāvāditi bhāvaḥ /",
  "GK16visa10cu:1541": "tataśca sakalakalamityādāvupamāprasaktyabhāvāttatra śleṣālaṅkāra evāstu /",
  "GK16visa10cu:1542": "pūrṇopamāyā nirviṣayatvāpattiparihārāya guṇakriyāsādharmyer'thaśleṣaṃ bādhitvā pūrṇopamaivāstāmityāha---tataśceti /",
  "GK16visa10cu:1543": "na tu sakalakalamityādau śabdasādharmyasya ityatra upamāprayojakatvamityanvayaḥ /",
  "GK16visa10cu:1544": "śabdasādharmyād vyāvṛtterabhāvāditi--upamālakṣaṇasya śabdasāmyato 'vyāvṛttatvāt śabdasāmyaviṣayatvādapītyarthaḥ /",
  "GK16visa10cu:1545": "śabdasya sādharmyaṃ ca vācakatāsambandhena iti yadvṛttitvāditibhāvaḥ /",
  "GK16visa10cu:1546": "Locanā:",
  "GK16visa10cu:1547": "(lo, ṛ) tatra guṇakriyāsāmye vāstavatvāt svābhāvikatvāt avāstavatvāt atāttvikatvāt /",
  "GK16visa10cu:1548": "pūrṇopamāviṣayatā yuktā gatyantarābhāvāditi bhāvaḥ /",
  "GK16visa10cu:1549": "aviśiṣṭasya guṇakriyāsāmye ceti viśiṣyānirddiṣṭasya /",
  "GK16visa10cu:1550": "********** END OF COMMENTARY **********",
  "GK16visa10cu:1551": "yadi ca śabdasāmye sādharmyamavāstavatvānnopamāprayojakam,",
  "GK16visa10cu:1552": "tadā kathaṃ “vidvanmānasa--” ityādāvādhārabhūte cittādau sarovarādyāropo rājādehasādyāhopaprayojakaḥ /",
  "GK16visa10cu:1553": "************* COMMENTARY *************",
  "GK16visa10cu:1554": "Vijñapriyā:",
  "GK16visa10cu:1555_0": "(vi, gha) yadi hi vācakatāsambandhasya vṛttiniyāmakatvābhāvena śabdarūpasādharmyasya",
  "GK16visa10cu:1555_1": "avāstavatvānnālaṅkāraprayojakatvaṃ tadā paramparitarūpake eva śabdavācyatvena sāmyena",
  "GK16visa10cu:1555_2": "tadarthayorabhedāropātmakarūpaṃ kathaṃ rūpakālaṅkāraprayojakamityāha---śabdasāmya iti /",
  "GK16visa10cu:1556": "Locanā:",
  "GK16visa10cu:1557": "(lo, ṝ) dūṣaṇāntaramāha---yadi veti /",
  "GK16visa10cu:1558": "ayamarthaḥ-yadi śabdasāmyasya sakalakalamityādau nopamāprayojakatā kathaṃ tarhi “vidvanmānasahaṃsa” ityādau rājño haṃsāropasya mānasāsādhāraṇaprayojakatā ceti /",
  "GK16visa10cu:1559": "********** END OF COMMENTARY **********",
  "GK16visa10cu:1560": "kiñca-yadi vāstavasāmya evopamāṅgīkāryā,",
  "GK16visa10cu:1561": "tadā kathaṃ tvayāpi “sakalakalam-” ityādau bādhyabhūtopamāṅgīkriyate ?",
  "GK16visa10cu:1562": "************* COMMENTARY *************",
  "GK16visa10cu:1563": "Vijñapriyā:",
  "GK16visa10cu:1564": "(vi, ṅa) nanu sādharmyaṃ tāvat samāno dharmastasyāvāstavatve tadanupapannam /",
  "GK16visa10cu:1565": "vidvanmānasetyādau tvabhedāropa āhāryye 'vāstavatve 'pi śliṣṭaśabdarūpadoṣeṇa sambhavatyeva ityata āha---kiñceti /",
  "GK16visa10cu:1566": "bādhyabhūtopameti /",
  "GK16visa10cu:1567": "upamātvābhāve upamāyā bādhyatvasyāpyanupapattiḥ ityarthaḥ /",
  "GK16visa10cu:1568": "Locanā:",
  "GK16visa10cu:1569": "(lo, ḷ) punardūṣaṇāntaramāha---kiñceti /",
  "GK16visa10cu:1570": "bādhyabhūtā śleṣasya sarvālaṅkārāpavādatvaprapannetyarthaḥ /",
  "GK16visa10cu:1571": "kathamaṅgīkriyate,",
  "GK16visa10cu:1572": "utsargasiddhasyaivāpavādabādhyatvādityarthaḥ /",
  "GK16visa10cu:1573": "********** END OF COMMENTARY **********",
  "GK16visa10cu:1574": "kiñca atra śleṣasyaiva sāmyanirvāhakatā,",
  "GK16visa10cu:1575": "na tu sāmyasya śleṣanirvāhakatā,",
  "GK16visa10cu:1576": "śleṣabandhataḥ prathamaṃ sāmyasyāsaṃbhavāt,",
  "GK16visa10cu:1577": "ityupamāyā evāṅgitvena vyapadeśo jyāyān “pradhānena hi byapadeśā bhavanti” iti nyāyāt /",
  "GK16visa10cu:1578": "nanu śabdālaṅkāraviṣaye 'ṅgāṅgibhāvasaṅkaro nāṅgīkriyate tatkathamatra śleṣopamayoraṅgāṅgabhāvaḥ saṅkara iti cet ?",
  "GK16visa10cu:1579": "na, arthānusaṃdhānavirahiṇyanuprāsādāveva tathānaṅgīkārāt /",
  "GK16visa10cu:1580": "evaṃ dīpakādāvapi jñeyam /",
  "GK16visa10cu:1581": "************* COMMENTARY *************",
  "GK16visa10cu:1582": "Vijñapriyā:",
  "GK16visa10cu:1583": "(vi, ca) nanu tatraiva śabdabodhyatvarūpasādṛśyāttatropamāpadaṃ gauṇamevetyata āhakiñceti /",
  "GK16visa10cu:1584": "śleṣasyaiva iti /",
  "GK16visa10cu:1585": "śliṣṭapadasyaivetyarthaḥ /",
  "GK16visa10cu:1586": "sāmyanirvāhakatā--upamāghaṭakasāmyanirvāhakatā /",
  "GK16visa10cu:1587": "ubhayātmakatve jñāte satyeva tādṛśaikaśabdārtharūpasāmyabodhādityarthaḥ /",
  "GK16visa10cu:1588": "śleṣabandhaḥ prathamamiti /",
  "GK16visa10cu:1589": "sakalakalapadabandhābhāve puracandrabimbayoḥ sāmyāpratīteḥ,",
  "GK16visa10cu:1590": "aṅgitvena paryyantikapratītiviṣayatayā pradhānatvena;",
  "GK16visa10cu:1591": "tathā ca śliṣṭapadārthānusandhānena sāmyapratītau tato 'ṅginyupamā pratīyate /",
  "GK16visa10cu:1592": "śleṣastu tannirvāhakarūpamaṅgamiti bhāvaḥ /",
  "GK16visa10cu:1593": "aṅgāṅgibhāvo nirvāhakanirvāhyabhāvaḥ /",
  "GK16visa10cu:1594": "evaṃ dīpakādavapīti /",
  "GK16visa10cu:1595": "dīpakatulyayogitār'thālaṅkārādāvapi śleṣastadaṅgamityarthaḥ /",
  "GK16visa10cu:1596": "Locanā:",
  "GK16visa10cu:1597": "(lo, e) evaṃ cātrepamāyāḥ śleṣapratibhotpattihetutvenāṅgitvaṃ,",
  "GK16visa10cu:1598": "śleṣasya tadaṅgatvamiti yuktyantareṇāpi draḍhayati--kiñcātreti /",
  "GK16visa10cu:1599": "sāmyamupamāprayojakam /",
  "GK16visa10cu:1600": "aṅgaṅgibhāvasaṃkaraḥ /",
  "GK16visa10cu:1601": "“aviśrāntajuṣāmātmanyaṅgāṅgitve tu saṃkara“ityuktaprakāraḥ /",
  "GK16visa10cu:1602": "arthānanusandhānāt śabdālaṅkāreṣvanuprasādīnāṃ parasparanirapekṣatvenāṅgaṅgibhāvasaṃkaraḥ nāṅgīkriyate,",
  "GK16visa10cu:1603": "śleṣādestvarthānusādhānāt sāpekṣatvena parasparāpekṣāsambhavāt kathaṃ vā na svīkriyate iti bhāvaḥ /",
  "GK16visa10cu:1604": "ekamuktaprakāra upamābhidhāyakanyāyo dīpakādāvapi jñeyaḥ /",
  "GK16visa10cu:1605": "ayamarthaḥ---yathā śabdasāmyasyopamāprayojakatve śleṣasya tadaṅgatā,",
  "GK16visa10cu:1606": "tathā dīpakādiprayojakatve dīpakādyaṅgateti /",
  "GK16visa10cu:1607": "ādiśabdāttulyayogitādau /",
  "GK16visa10cu:1608": "********** END OF COMMENTARY **********",
  "GK16visa10cu:1609": "“satpakṣā madhuragiraḥ prasādhitāśā madoddhatārambhāḥ /",
  "GK16visa10cu:1610": "nipatanti dhārtarāṣṭrāḥ kālavaśānmedinīpṛṣṭhe” //",
  "GK16visa10cu:1611": "************* COMMENTARY *************",
  "GK16visa10cu:1612": "Vijñapriyā:",
  "GK16visa10cu:1613": "(vi, cha) itthaṃ sakalakalamityatropamaiva na śleṣa iti sādhite śleṣādhīnavastudhvanāvapi na śleṣālaṅkāra ityāha---satpakṣā iti /",
  "GK16visa10cu:1614": "śaratkālavarṇanamidaṃ prākaraṇikam /",
  "GK16visa10cu:1615": "tatra dhārttarāṣṭrāḥ kṛṣṇavarṇacañcūcaraṇā haṃsaviśeṣāḥ śaratkālavaśāt medinīpṛṣṭe nipantītyanvayaḥ /",
  "GK16visa10cu:1616": "pakṣaṃ patatram /",
  "GK16visa10cu:1617": "āśā prasādhanaṃ dikṣu gamanaṃ,",
  "GK16visa10cu:1618": "caurādikasya sādhergatyarthatvāt /",
  "GK16visa10cu:1619": "atra dhṛtarāṣṭraputrāṇāmamaṅgale vaktustātparyyam /",
  "GK16visa10cu:1620": "teṣāṃ maraṇarūpaṃ vastu śliṣṭaśabdavyañjanayā prītayate /",
  "GK16visa10cu:1621": "tatra dhārttarāṣṭrā dhṛtarāṣṭrāputrā duryyodhanādayaḥ prasādhitāśāḥ śāsitadiṅmaṇḍalāḥ /",
  "GK16visa10cu:1622": "ataeva madoddhatārambhāḥ /",
  "GK16visa10cu:1623": "satpakṣāḥ prakṛṣṭasahāyāḥ kālavaśād yamavaśāt madhuragiraḥ kāntavācaḥ medinīṣṭe nipatanti ityarthaḥ /",
  "GK16visa10cu:1624": "Locanā:",
  "GK16visa10cu:1625": "(lo, ai) satpakṣā iti /",
  "GK16visa10cu:1626": "pakṣe garut sahāyaśca /",
  "GK16visa10cu:1627": "prasādhitāḥ bhūṣitāḥ prakarṣeṇātmasātkṛtāśca /",
  "GK16visa10cu:1628": "dhārttarāṣṭrā haṃsāḥ duryodhanādayaśca /",
  "GK16visa10cu:1629": "upamādhvaniśaṅkāṃ nirācaṣṭe /",
  "GK16visa10cu:1630": "********** END OF COMMENTARY **********",
  "GK16visa10cu:1631": "atra śaradvarṇanayā prakaraṇena dhārtarāṣṭrādiśabdānāṃ haṃsādyarthābhidhāne niyamanādduryodhanādirūpor'thaḥ śabdaśaktimūlo vastudhvaniḥ /",
  "GK16visa10cu:1632": "iha ca prakṛtaprabandhābhidheyasya dvitīyārthasya sūcyatayaiva vivakṣitatvādupamānopameyabhāvo na vivakṣita iti nopamādhvanirna vā śleṣa iti sarvamavadātam /",
  "GK16visa10cu:1633": "************* COMMENTARY *************",
  "GK16visa10cu:1634": "Vijñapriyā:",
  "GK16visa10cu:1635": "(vi, ja) atra copamādhvanitvaṃ śleṣālaṅkāraśca na prasajyata ityāha---iha ceti /",
  "GK16visa10cu:1636": "prakṛtaprabandho veṇīsaṃhāranāṭakaṃ tadabhidheyasya tatpratipādyasya kurūṇāṃ maraṇarūpasya dvitīyārthasya sūcyatayaiva vyaṅgyatayetyarthaḥ,",
  "GK16visa10cu:1637": "na tu haṃsopamānatveneti evakārārthaḥ /",
  "GK16visa10cu:1638": "tadeva vivṛṇoti---upameya iti /",
  "GK16visa10cu:1639": "nica śleṣa iti /",
  "GK16visa10cu:1640": "ubhayārthasya vācyatvābhāvād iti bhāvaḥ /",
  "GK16visa10cu:1641": "sarvamavadātamiti /",
  "GK16visa10cu:1642": "yena dhvastamityādāvalaṅkārantarāsaṅkīrṇa eva śleṣaḥ /",
  "GK16visa10cu:1643": "sakalakalamityādau ca śleṣaghaṭita upamālaṅkāra evetyādikaṃ viśaditamityarthaḥ /",
  "GK16visa10cu:1644": "Locanā:",
  "GK16visa10cu:1645": "(lo, o) prakṛtaprabandho veṇīsaṃhārakhyaṃ nāṭakam /",
  "GK16visa10cu:1646": "sūcyatayaiva vivakṣitatvāt yaduktamatraiva nāṭakalakṣaṇāvasare “sūcayed vastubījaṃ vā mukhyapātramathāpivā“iti upameyopamānabhāvo haṃsādīnāṃ duryodhanādibhaiḥ sahetyarthaḥ /",
  "GK16visa10cu:1647": "naca śleṣaḥ ,",
  "GK16visa10cu:1648": "śaradvarṇanāyā eva prakṛtatvāt /",
  "GK16visa10cu:1649": "********** END OF COMMENTARY **********",
  "GK16visa10cu:1650": "padmādyākārahetutve varṇānāṃ citramucyate /",
  "GK16visa10cu:1651": "Locanā:",
  "GK16visa10cu:1652": "(lo, au) samprati rasānupakārakamapi kavibhisteṣu teṣu śaktipradarśanārthamupanibaddhatvātprācyairalaṅkāramadhye lakṣitaṃ citraṃ nirūpayati---padmeti /",
  "GK16visa10cu:1653": "asya cālaṅkāratāyāṃ tathāvidhanaipuṇyādisaṃskāravaśena vismayāveśo yathākathañcid bījam /",
  "GK16visa10cu:1654": "********** END OF COMMENTARY **********",
  "GK16visa10cu:1655": "ādiśabdātkhaṅga-muraja-cakra-gomūtrikādayaḥ /",
  "GK16visa10cu:1656": "asya ca tathāvidhilipisanniveśaviśeṣavaśena camatkāravidhāyināmapi varṇānāṃ tathāvidhaśrotrākāśasamavāyavi śeṣavaśena camatkāravidhāyibhirvarṇerabhedenopacārācchabdālaṅkāratvam /",
  "GK16visa10cu:1657": "************* COMMENTARY *************",
  "GK16visa10cu:1658": "Vijñapriyā:",
  "GK16visa10cu:1659": "(vi, jha) citrālaṅkāramāha---padmeti /",
  "GK16visa10cu:1660": "atra varṇasmārakalipīnāṃ sanniveśasyaiva padmādyākārakatvāllipīnāṃ cāśabdatvāt śabdālaṅkāratvamasyānupapannamityāśaṅky samādhatte---tathāvidhaśrotreti /",
  "GK16visa10cu:1661": "tathāvidhalipismāryyavarṇasya yaḥ śrotrarūpa ākāśe samavāyaviśeṣaḥ tadvaśena camatkārādhāyibhirvarṇaiḥ saha lipeḥ abhedopacārādityarthaḥ /",
  "GK16visa10cu:1662": "tādṛśasamavāyasya varṇānubhavajanakatvaṃ tajjanitasaṃskāreṇa lipito varṇasmaraṇaṃ tataścamatkāra ityetatparamparayā śrotrākāśasamavāyasya camatkārajanakatvaṃ bodhyam /",
  "GK16visa10cu:1663": "tattadvarṇanirūpitasamavāyalābhārthaṃ viśeṣaparyyantānudhāvanam /",
  "GK16visa10cu:1664": "Locanā:",
  "GK16visa10cu:1665": "(lo, a) tathāvidhaścakṣurindriyairanubhūyamāno yo lipiniveśaḥ /",
  "GK16visa10cu:1666": "sanniveśaviśeṣor'thād bhūmyādisthale samyagabhimatanirvāhopayikatayā niveśaviśeṣaḥ,",
  "GK16visa10cu:1667": "tadvaśena tannimittīkṛtyetyarthaḥ /",
  "GK16visa10cu:1668": "tathāvidhaśrotrendriyeṇānubhūyamānairvarṇaurarthādanuprasādiśabdālaṅkāraprayojakaiḥ /",
  "GK16visa10cu:1669": "atra hiśabdānvayavyatirekānuvidhāyitvamātreṇa śabdalaṅkāratvāṅgīkāre 'nuprasāntaḥ- pātitvameva syāditi bhāvaḥ /",
  "GK16visa10cu:1670": "********** END OF COMMENTARY **********",
  "GK16visa10cu:1671": "tatra padmabandho yathā mama--",
  "GK16visa10cu:1672": "“māramā suṣamā cāru-rucā māravadhūttamā /",
  "GK16visa10cu:1673": "māttadhūrtatamāvāsā sā vāmā me 'stu mā ramā” //",
  "GK16visa10cu:1674": "************* COMMENTARY *************",
  "GK16visa10cu:1675": "Vijñapriyā:",
  "GK16visa10cu:1676": "(vi, ña) mārameti /",
  "GK16visa10cu:1677": "“māramā suṣamā cāru--rucā sāradhūttamā /",
  "GK16visa10cu:1678": "māttadhūrttatamā vāsā sā vāmā me 'stu māramā” //",
  "GK16visa10cu:1679": "iti ślokaḥ /",
  "GK16visa10cu:1680": "asyārthaḥ---sā vāmā mā āra nāgatā /",
  "GK16visa10cu:1681": "kīdṛśī cārurucā viśiṣṭā ataeva māsuṣamā,",
  "GK16visa10cu:1682": "lakṣmītulyaparamāśobhā /",
  "GK16visa10cu:1683": "tathā mārasya kāmasya vadhū ratirivottamā /",
  "GK16visa10cu:1684": "tatkiṃ dhūrttatayā nāgatā ityatrāha---māttadhūrttatamā iti /",
  "GK16visa10cu:1685": "dhūrttatamā punarmetyarthaḥ /",
  "GK16visa10cu:1686": "tatkathaṃ nāgatetyatrāha--avāsā---vāso vasatiḥ tadrahitā /",
  "GK16visa10cu:1687": "itthaṃ śrutvā nāyaka ātmanamāśaste--sā vāmeti /",
  "GK16visa10cu:1688": "pūrvatrānvitasyāpi āvṛttyā paścādapyanvayena sā vāmā me māramā kāmalakṣmīrastu /",
  "GK16visa10cu:1689": "āvṛttivaśena sā vāmā ityasya paścādapyanvayena tasya vā parakīyapadatvādapi tatparatvād me ityādeśaḥ /",
  "GK16visa10cu:1690": "********** END OF COMMENTARY **********",
  "GK16visa10cu:1691": "eṣo 'ṣṭadalapadmabandho digdaleṣu nirgamapraveśābhyāṃ śliṣṭavarṇaḥ,",
  "GK16visa10cu:1692": "kintu vidigdaleṣvanyathā,",
  "GK16visa10cu:1693": "karṇikākṣaraṃ tu śliṣṭameva /",
  "GK16visa10cu:1694": "evaṃ khaḍgabandhādikamapyūhyam /",
  "GK16visa10cu:1695": "************* COMMENTARY *************",
  "GK16visa10cu:1696": "Vijñapriyā:",
  "GK16visa10cu:1697": "(vi, ṭa) asya bandhaprakāraṃ darśayitumāha---eṣo 'ṣṭadalapadmabandha iti /",
  "GK16visa10cu:1698": "aṣṭadalatā ca digvidigdalairlekhyā /",
  "GK16visa10cu:1699": "tatra praveśanirgamābhyāmiti /",
  "GK16visa10cu:1700": "karṇikāyāmādyavarṇaṃ likhitvā dale dvau dvau varṇau lekhyau /",
  "GK16visa10cu:1701": "tatra nirgamapraveśābhyāmityeva bodhyam /",
  "GK16visa10cu:1702": "Locanā:",
  "GK16visa10cu:1703": "(lo, ā) mārameti---māyā lakṣmyā ramaṇāt māramo viṣṇustasya asusamā praṇasamā /",
  "GK16visa10cu:1704": "bhāravadhū ratiḥ /",
  "GK16visa10cu:1705": "tato 'pi uttamā śreṣṭhā /",
  "GK16visa10cu:1706": "ātto gṛhīto dhūrttatamasyāvāso yathā evaṃbhūtā na bhavatītyarthaḥ /",
  "GK16visa10cu:1707": "tathābhūtā sā prasiddhā ramā lakṣmīrme vāmā,",
  "GK16visa10cu:1708": "vakāmāstviti sambandhaḥ /",
  "GK16visa10cu:1709": "eṣo 'ṣṭadalaiti /",
  "GK16visa10cu:1710": "karṇikāyām “mā” śabdaṃ vinyasya “ramā” ityasyākṣaradvayaṃ tatra digdale liśitvā,",
  "GK16visa10cu:1711": "“su'; “ṣa'; iti akṣaradvayaṃ vidigdalena praveśya “cāru” ityakṣarābhyāmitaradigradalena nirgamapraveśau /",
  "GK16visa10cu:1712": "tadanantaraṃ vidigdale “rava';",
  "GK16visa10cu:1713": "iti akṣaradvaṃya dattvā tadanantaradigdale “dhūrtta” ityakṣaradvayena praviśya punaḥ karṇikākṣarāt prabhṛti tenaiva nirgamya “tamā” ityakṣaradvayena,",
  "GK16visa10cu:1714": "punaḥ tadanantaravidigdale praviśya,",
  "GK16visa10cu:1715": "tadanudigdale,",
  "GK16visa10cu:1716": "“vā sā ” ityakṣaradvayena nirgamapraveśau /",
  "GK16visa10cu:1717": "taditaradigdale “me 'stu” ityakṣaradvayena nirgatya punaḥ prāk nirgamya digdale “māra” ityakṣaradvayena praviśya karṇikātāṃ gate “mā” ityatra viśrāntiḥ /",
  "GK16visa10cu:1718": "śliṣṭavarṇaḥ abhinnavarṇaḥ /",
  "GK16visa10cu:1719": "karṇikākṣaraṃ “mā” iti /",
  "GK16visa10cu:1720": "khaṅgabandho yathā---",
  "GK16visa10cu:1721": "“sānandaṃ devadaityadvijabhujagamukhaiḥ praṇibhiḥ sevyamānā nāśaṃ tāpaṃ nayantī śaradi śaśikalāṃ śyāmayantī svabhāsā /",
  "GK16visa10cu:1722": "sā sakhyaḥ sādharāre sakalajagadadhīśena saṃyuktahārā sā dhvastāśeṣapātā salilanidhisutā santaṃ pātu yuṣmān” //",
  "GK16visa10cu:1723": "********** END OF COMMENTARY **********",
  "GK16visa10cu:1724": "kāvyāntargaḍubhūtatayā tu neha prapañcyate /",
  "GK16visa10cu:1725": "Locanā:",
  "GK16visa10cu:1726": "(lo, i) antargaḍubhūtatayā kāvyamadhyapraviṣṭagaḍuvad asāratayā /",
  "GK16visa10cu:1727": "********** END OF COMMENTARY **********",
  "GK16visa10cu:1728": "rasasya paripanthitvānnālaṅkāraḥ prahelikā // VisSd_10.13 //",
  "GK16visa10cu:1729": "uktivaicitryamātraṃ sā cyutadattākṣarādikā /",
  "GK16visa10cu:1730": "************* COMMENTARY *************",
  "GK16visa10cu:1731": "Vijñapriyā:",
  "GK16visa10cu:1732": "(vi, ṭha) prahelikāṃ vaktumāha---rasasyeti /",
  "GK16visa10cu:1733": "nālaṅkāro na rasaprakarṣako 'laṅkāra iti,",
  "GK16visa10cu:1734": "kintu uktyaṅkāra evetyāha---uktivaicitryamātramiti /",
  "GK16visa10cu:1735": "tathā ca vaicitryamalaṅkāra iti alaṅkārasāmānyalakṣaṇākrāntatvād uktyalaṅkāra eva sa ityarthaḥ /",
  "GK16visa10cu:1736": "sā cyutadattetyāditriprakārā kriyā guptyādikā ca bhavatītyāha---vyutadatteti /",
  "GK16visa10cu:1737": "cyutākṣarāyuktaikākṣarā /",
  "GK16visa10cu:1738": "dattākṣarā uktādhikaikākṣarā /",
  "GK16visa10cu:1739": "cyutadattākṣarā ekākṣaraṃ cyāvayitvā tatsthale dattāparākṣarā /",
  "GK16visa10cu:1740": "********** END OF COMMENTARY **********",
  "GK16visa10cu:1741": "cyatākṣarā dattākṣarā cyutadattākṣarā ca /",
  "GK16visa10cu:1742": "udāharaṇam--",
  "GK16visa10cu:1743": "“kūjanti kokilāḥ sāle yauvane phullamambujam /",
  "GK16visa10cu:1744": "kiṃ karotu kuraṅgakṣī vadanena nipīḍitā” //",
  "GK16visa10cu:1745": "************* COMMENTARY *************",
  "GK16visa10cu:1746": "Vijñapriyā:",
  "GK16visa10cu:1747": "(vi, ḍa) etattrayasya ekamudāharaṇamāha---kūjantīti /",
  "GK16visa10cu:1748": "atra yathāśruter'thasambhavepi anupayuktakathanarūpatvena cyutadattākṣaratve eva tātparyyāt /",
  "GK16visa10cu:1749": "prahelikātvaṃ tatra yathāśrute 'partho yathā---kokilāḥ śālavṛkṣe kūjanti /",
  "GK16visa10cu:1750": "nārīṇāṃ yauvane 'mbujaṃ phullam /",
  "GK16visa10cu:1751": "nipīḍitā kuraṅgākṣī vadanena kiṃ karotu iti /",
  "GK16visa10cu:1752": "anupayuktakathanametat /",
  "GK16visa10cu:1753": "cyutadattākṣaratve tubhavatyeva upayuktakathanam---yathā--“kūjanti rasāle kokilāḥ /",
  "GK16visa10cu:1754": "vane jale cāmbujaṃ phullam /",
  "GK16visa10cu:1755": "ebhiruddīpakairmadanena nipīḍitā satī kuraṅgākṣī kiṃ karotviti /",
  "GK16visa10cu:1756": "********** END OF COMMENTARY **********",
  "GK16visa10cu:1757": "atra “rasāle” iti vaktavye “sāle” iti “ra” cyutaḥ /",
  "GK16visa10cu:1758": "“vane” ityatra “yauvane” iti “yau” dattaḥ /",
  "GK16visa10cu:1759": "“vadanena” ityatra “madanena” iti “ma” cyutaḥ “va” dattaḥ /",
  "GK16visa10cu:1760": "ādiśabdātkriyākārakaguptyādayaḥ /",
  "GK16visa10cu:1761": "tatra kriyāguptiryathā--",
  "GK16visa10cu:1762": "“pāṇḍavānāṃ sabhāmadhye duryodhana upāgataḥ /",
  "GK16visa10cu:1763": "tasmai gāṃ ca suvarṇaṃ ca sarvāṇyābharaṇāni ca” //",
  "GK16visa10cu:1764": "atra “duryodhanaḥ” ityatra “aduryo 'dhanaḥ” iti /",
  "GK16visa10cu:1765": "“aduḥ” iti kriyāguptiḥ /",
  "GK16visa10cu:1766": "evamanyatrāpi /",
  "GK16visa10cu:1767": "************* COMMENTARY *************",
  "GK16visa10cu:1768": "Vijñapriyā:",
  "GK16visa10cu:1769": "(vi, ḍha) atra cyutadattākṣarāṇi darśayati---atreti /",
  "GK16visa10cu:1770": "pāṇḍavānāmityādi spaṣṭam /",
  "GK16visa10cu:1771": "kārakaguptyādau yathā mama--- “ṣaḍjasamvādamāpannaiḥ svaraiḥ śrutimanoharaiḥ /",
  "GK16visa10cu:1772": "giriśṛṅgasthitaṃ sarvaṃ mayūraṃ jayati dhruvam” //",
  "GK16visa10cu:1773": "iti atra mayūraṃ jayati ityatra luptaḥ karttā /",
  "GK16visa10cu:1774": "siddhānte tu mayusturaṅgavadano giriśaṅgasthitaṃ sarvaṃ janaṃ rañjayatītyarthaḥ /",
  "GK16visa10cu:1775": "karmaguptiryathā--- “karmābhirbahubhiḥ āntaḥ puruṣo vārayatvāyayam /",
  "GK16visa10cu:1776": "apayātapariśrānterasya dāsyāmi vetanam //",
  "GK16visa10cu:1777": "“atra puruṣo 'yaṃ vārayatīti /",
  "GK16visa10cu:1778": "asya karma guptam /",
  "GK16visa10cu:1779": "siddhānte tu vāḥ jalaṃ puruṣo 'yamayati yāti /",
  "GK16visa10cu:1780": "akṣaralopaguptiḥ viruddhapradarśanaṃ ca yathā--- “mukundenāmunā nūnaṃ śubhreṇa varavarṇini /",
  "GK16visa10cu:1781": "hasitenāsitenāpi rājamānā vrajāṅgane //",
  "GK16visa10cu:1782": "” atra mukundena śbhreṇa hasitenāsitena iti viruddhadharmavattvam /",
  "GK16visa10cu:1783": "atraiva kasyacidakṣarasya lopo guptaḥ /",
  "GK16visa10cu:1784": "siddhānte tu mukundapadasya mukārarāhityāt kundena ityarthaḥ /",
  "GK16visa10cu:1785": "tathā ca tena kundavaiśiṣṭyena yad hasitaṃ tena rājamānāsītyarthaḥ /",
  "GK16visa10cu:1786": "********** END OF COMMENTARY **********",
  "GK16visa10cu:1787": "athāvasaraprāpteṣvarthālaṅkāreṣu sādṛśyamūleṣu lakṣitavyeṣu teṣāmapyupajīvyatvena prādhānyāt prathamamupamāmāha--",
  "GK16visa10cu:1788": "************* COMMENTARY *************",
  "GK16visa10cu:1789": "Vijñapriyā:",
  "GK16visa10cu:1790": "(vi, ṇa) arthālaṅkārān vaktumāha---atheti /",
  "GK16visa10cu:1791": "prādhānyāt sādṛśyamūleṣviti /",
  "GK16visa10cu:1792": "upamārūpakotprekṣādayo bahavo 'laṅkārāḥ sādṛśyamūlā anyālaṅkārāntarāpekṣayā camatkārādhikyāt prathamaṃ te lakṣitumucitāḥ /",
  "GK16visa10cu:1793": "tatrāpi tatsarvopajīvyatvena prathamamupamāmāhetyarthaḥ /",
  "GK16visa10cu:1794": "tasyāstadupajīvyatvaṃ ca sarvatraiva sādṛśyavaśāt prathamamupamāsphuraṇāt /",
  "GK16visa10cu:1795": "Locanā:",
  "GK16visa10cu:1796": "(lo, ī) atheti /",
  "GK16visa10cu:1797": "atha śabdālaṅkāranirūpaṇānantaramarthālaṅkāreṣvarthālaṅkāraviśeṣalakṣaṇeṣu /",
  "GK16visa10cu:1798": "prādhānyādityanantaraṃ prathamamiti śeṣaḥ /",
  "GK16visa10cu:1799": "upajīvyatvaṃ teṣāmetanmūlatvena pravṛtteḥ /",
  "GK16visa10cu:1800": "yaduktam--upamaiva prakāravaicitryeṇa sarvālaṅkārāṇāṃ bījabhūteti /",
  "GK16visa10cu:1801": "********** END OF COMMENTARY **********",
  "GK16visa10cu:1802": "sāmyaṃ vācyamavaidharmyaṃ vākyaikya upamā dvayoḥ // VisSd_10.14 //",
  "GK16visa10cu:1803": "************* COMMENTARY *************",
  "GK16visa10cu:1804": "Vijñapriyā:",
  "GK16visa10cu:1805": "(vi, ta) sāmyamiti /",
  "GK16visa10cu:1806": "avaidharmyamanuktavaidharmyam /",
  "GK16visa10cu:1807": "dvayorupameyopamānayoḥ sāmyaṃ vākyaikye vācyaṃ sad upamā ityarthaḥ /",
  "GK16visa10cu:1808": "********** END OF COMMENTARY **********",
  "GK16visa10cu:1809": "rupakādiṣu sāmyasya vyaṅgyatvam,",
  "GK16visa10cu:1810": "vyatireke ca vaidharmyasyāpyuktiḥ,",
  "GK16visa10cu:1811": "upameyopamāyāṃ vākyadvayam,",
  "GK16visa10cu:1812": "ananvaye tvekasyaiva sāmyoktirityasyā bhedaḥ /",
  "GK16visa10cu:1813": "************* COMMENTARY *************",
  "GK16visa10cu:1814": "Vijñapriyā:",
  "GK16visa10cu:1815": "(vi, tha) tatra vācyapadavyāvṛttimāha---rūpakādiṣviti /",
  "GK16visa10cu:1816": "evaṃ ca upamādhvanāvupamāpadaṃ gauṇamiti bodhyam /",
  "GK16visa10cu:1817": "avaidharmyapadavyāvṛttimāha---vyatireke ceti /",
  "GK16visa10cu:1818": "vākyaikyapadavṛttimāha---upameti /",
  "GK16visa10cu:1819": "dvayorityasya vyāvṛttimāha---ananvaye ceti /",
  "GK16visa10cu:1820": "ananvayanāmālaṅkāra ityarthaḥ /",
  "GK16visa10cu:1821": "atropameyasyaiva upamānatvena dvirbhāvāt /",
  "GK16visa10cu:1822": "atra ca sāmyamityasya samāno dharma iti nār'thaḥ /",
  "GK16visa10cu:1823": "vakṣyamāṇadharmaluptopamāyāṃ dharmasyāvācyatvenāvyāptyāpatteḥ /",
  "GK16visa10cu:1824": "mukhamāhlādakaścandra iti rūpakadharmasya vācyatvena tatrātivyāptyāpatteḥ /",
  "GK16visa10cu:1825": "kintūpameyopamānayoḥ sāmānyasādṛśyarūpasya dharmasya tayoranuyogitapratiyogitākhyaḥ sambandha eva atra sāmyapadārthaḥ /",
  "GK16visa10cu:1826": "yandra iva mukhamityatra candrapratiyogisādṛśyavanmukhamiti bodhe sādṛśyasya pratiyogitāyāścandre 'nupayogitāyāśca mukhe pratīteḥ sādṛśyasambandha evopametyarthaḥ /",
  "GK16visa10cu:1827": "etaeva sādharmyamupamābhede itikāvyaprakāśoktalakṣaṇe samānena dharmeṇa sambandha upamā ityeva tatra vyākhyātam /",
  "GK16visa10cu:1828": "parantvivādayaḥ ṣaṣṭhīvat sambandhaṃ pratipādayanti,",
  "GK16visa10cu:1829": "iti tatra likhanāt sādṛśyapratiyogitākhyaḥ sambandha eva tanmate upamānānuyogitākhyaḥ /",
  "GK16visa10cu:1830": "granthakṛnmate tu upamānopameyagataṃ sanbandhaṃ bodhayantītyagre likhanāt pratiyogitānuyogitākhyasambandhadvayamevopamā /",
  "GK16visa10cu:1831": "kāvyaprakāśe ca tādṛśapratiyogitāyā ivādyavyayapadavācyatvena upamāyāśca śrautītvaṃ tulyādyanavyayapadavācyatvena tasyā ārthotvam /",
  "GK16visa10cu:1832": "avyayānāmanvitābhidhāyitvamatena candrānvitapratiyogitāyā ivādivācyatvāttulyādyanavyayapadānāṃ tvāvācyatvāt /",
  "GK16visa10cu:1833": "prakṛtagranthakṛttuḥ ivādayaḥ śrutamātrā eva śīghramupamāṃ pratipādayantīti tatsadbhāve śrotī upamā /",
  "GK16visa10cu:1834": "tulyādayo 'navyayaśabdāstu praṇidhānena vilambādeva upamāṃ pratipādayantīti tatsadbhāve ārthoti vakṣyati /",
  "GK16visa10cu:1835": "ataeva tanmate 'nvitābhidhānaṃ nāsti /",
  "GK16visa10cu:1836": "nanu tatkathaṃ tādṛśasambandharūpasya sāmyasya vācyatvam ?",
  "GK16visa10cu:1837": "yadi cānvitābhidhānavādāvalambena vācyatvasvīkārastathāpi ivāderupamānasya vānupādāne yā luptopamā tatra tādṛśasambandhasyāvācyatvāttatrāvyāptiḥ /",
  "GK16visa10cu:1838": "ataeva kāvyaprakāśe tādṛśasambandharūpāyā upamāyā vācyatvaghaṭitaṃ lakṣaṇaṃ na kṛtam /",
  "GK16visa10cu:1839": "ucyate /",
  "GK16visa10cu:1840": "atrāpi vācyatvaghaṭitaṃ lakṣaṇaṃ kṛtam /",
  "GK16visa10cu:1841": "kintu vācyamityasyāvyaṅgyamityevārthaḥ /",
  "GK16visa10cu:1842": "ataeva rūpakādau sādharmyasya vyaṅgyatvādeva tatra vācyapadena tadvyāvṛttirdarśitā /",
  "GK16visa10cu:1843": "ivāderupamānasyānupādāne tvadhyāhṛtādivāderupamānavācakapadācca tallābho,",
  "GK16visa10cu:1844": "na vyañjanayeti tattvam /",
  "GK16visa10cu:1845": "ivādyupādāne tu anvitābhidhānābhyupagame vācyatvameva tādṛśasambandhasya /",
  "GK16visa10cu:1846": "tadanabhyupagame tu ivādyupādāne tulyādyupādāne vā saṃsargamaryyādayaiva tallābha iti /",
  "GK16visa10cu:1847": "sarvatrāvyaṅgyatvameva /",
  "GK16visa10cu:1848": "Locanā:",
  "GK16visa10cu:1849": "(lo, u) rūpakamityādiśabdād dīpakatulyayogitādayaḥ /",
  "GK16visa10cu:1850": "vaidharmyasya akalaṅkaṃkhaṃ tasyāścandravadityādāvakalaṅkatvādeḥ /",
  "GK16visa10cu:1851": "ekākārakapadāvṛttirananvaye ceti /",
  "GK16visa10cu:1852": "********** END OF COMMENTARY **********",
  "GK16visa10cu:1853": "sā pūrṇā yadi sāmānyadharma aupamyavāci ca /",
  "GK16visa10cu:1854": "upameyaṃ copamānaṃ bhavedvācyam--",
  "GK16visa10cu:1855": "sā upamā /",
  "GK16visa10cu:1856": "sādhāraṇadharmo dvayoḥ sādṛśyahetū guṇakriye manojñatvādi /",
  "GK16visa10cu:1857": "aupamyavācakamivādi /",
  "GK16visa10cu:1858": "upameyaṃ mukhādi /",
  "GK16visa10cu:1859": "upamānaṃ candrādi /",
  "GK16visa10cu:1860": "************* COMMENTARY *************",
  "GK16visa10cu:1861": "Vijñapriyā:",
  "GK16visa10cu:1862": "(vi, da) sā ca pūrṇā luptā ceti dvidhā /",
  "GK16visa10cu:1863": "tatra pūrṇāmāha---sā pūrṇeti /",
  "GK16visa10cu:1864": "bhavedvācyamiti /",
  "GK16visa10cu:1865": "kārikāñcalasya “iyaṃ punaḥ” agre śeṣabhāgaḥ /",
  "GK16visa10cu:1866": "vyācaṣṭe---sāupameti /",
  "GK16visa10cu:1867": "sāmānyadharmapadārthamāha---sādhāraṇadharma iti /",
  "GK16visa10cu:1868": "sa eva ka ityatrāha---dvayoriti /",
  "GK16visa10cu:1869": "śliṣṭaśabdo 'pi guṇa ityabhiprāyaḥ /",
  "GK16visa10cu:1870": "tena sakalakalaṃ puramityādeḥ parigrahaḥ /",
  "GK16visa10cu:1871": "Locanā:",
  "GK16visa10cu:1872": "(lo, ū) tadbhedānāha---seti /",
  "GK16visa10cu:1873": "sāmānyadharma ityasya vivṛttiḥ sādhāraṇadharma iti dvayorupamānopameyayoḥ /",
  "GK16visa10cu:1874": "********** END OF COMMENTARY **********",
  "GK16visa10cu:1875": "iyaṃ punaḥ // VisSd_10.15 //",
  "GK16visa10cu:1876": "śrautī yathevavāśabdā ivārtho vā vatiryadi /",
  "GK16visa10cu:1877": "Locanā:",
  "GK16visa10cu:1878": "(lo, ṛ) iyaṃ pūrṇā /",
  "GK16visa10cu:1879": "śrautīśabdaḥ śrutyā jñāyata iti vyutpattyā /",
  "GK16visa10cu:1880": "tena sākṣānniveditā śrautī /",
  "GK16visa10cu:1881": "********** END OF COMMENTARY **********",
  "GK16visa10cu:1882": "ārtho tulyasamānādyāstulyārtho tatra vā vatiḥ // VisSd_10.16 //",
  "GK16visa10cu:1883": "yathevavādayaḥ śabdā upamānānantaraprayuktatulyādipadasādhāraṇā api śrutimātreṇopamānopameyagatasādṛśyalakṣaṇasambandhaṃ bodhayantīti tatsadbhāve śrautyupamā /",
  "GK16visa10cu:1884": "evaṃ “tatra tasyeva” ityanenevārtho vihitasya vaterupādāne /",
  "GK16visa10cu:1885": "************* COMMENTARY *************",
  "GK16visa10cu:1886": "Vijñapriyā:",
  "GK16visa10cu:1887": "(vi, dha) asyāḥ śrautyārthotvadvaividhyamāha----iyaṃ punariti /",
  "GK16visa10cu:1888": "iyaṃ pūrṇopamā sarvaprakāraiva śrautrī ārtho cetyarthaḥ /",
  "GK16visa10cu:1889": "vakṣyamāṇā luptā tu kiñcitprakāraiva /",
  "GK16visa10cu:1890": "yathāvavāśabdā ityatrādipadaśabdo 'pi bodhyaḥ /",
  "GK16visa10cu:1891": "tena “śātravaṃ ca papuryaśaḥ” ityādāvapi tathātvam /",
  "GK16visa10cu:1892": "śrutimātreṇa śravaṇamātreṇa śīghramityarthaḥ /",
  "GK16visa10cu:1893": "upamānopameyagataṃ sambandhaṃ pratiyogitānupayogitārūpamityarthaḥ /",
  "GK16visa10cu:1894": "sādṛśyalakṣaṇamiti /",
  "GK16visa10cu:1895": "sādṛśyāllakṣaṇaṃ jñānaṃ yasya tādṛśamityarthaḥ /",
  "GK16visa10cu:1896": "pratiyogitānuyogitākhyasya sambandhasya sādṛśyanirūpyatvena tajjñānajñeyatvāt /",
  "GK16visa10cu:1897": "natu sādṛśyarūpa eva sambandha upamā,",
  "GK16visa10cu:1898": "tasya tulyādipadānāmapi vācyatvāt śīghrapratīyamānatvena ivādito 'viśeṣeṇa śrautyārthovibhāgānupapatteḥ /",
  "GK16visa10cu:1899": "ṣaṣṭhyantasaptamyantato vihitasya vaterapīvārthe pāṇininā vihitatvāt,",
  "GK16visa10cu:1900": "tasyāpi ivatulyavyutpattikatvena tadupādāne 'pi śrautītyāha---evaṃ tatreti /",
  "GK16visa10cu:1901": "tatra tasyeveti vatividhāyakaṃ pāṇinisūtram . tatraiva tasyeva ityarthakaṃ ṣaṣṭhyantāt saptamyantād vā ivārthe vatirityarthaḥ /",
  "GK16visa10cu:1902": "Locanā:",
  "GK16visa10cu:1903": "(lo, ṝ) upamānānantaraprayuktatulyādipadasādhāraṇā apīti /",
  "GK16visa10cu:1904": "nanu mukhaṃ candratulyamityādyākāreṇa upamānānantare yāni prayuktāni tulyasadṛśāni padāni tatsādhāraṇāstatprāyāḥ yadyapītyarthaḥ /",
  "GK16visa10cu:1905": "śrutimātreṇetyādi /",
  "GK16visa10cu:1906": "ayamāśayaḥ---mukhaṃ kamalamiva ityādeḥ śabdasya prayogādeva mukhamupameyaṃ kamalaṃ copamānamiti pratītiḥ /",
  "GK16visa10cu:1907": "na tvevaṃ tulyādipadopādāna iti samanantarameva vakṣyati--evamiti /",
  "GK16visa10cu:1908": "anena vyākāraṇena /",
  "GK16visa10cu:1909": "yata ivaśabdasyopādāne śrautī,",
  "GK16visa10cu:1910": "atastadarthavihitasya vaterupādāne 'pi saiva yukteti bhāvaḥ /",
  "GK16visa10cu:1911": "********** END OF COMMENTARY **********",
  "GK16visa10cu:1912": "tulyādayastu-“kamalena tulyaṃ mukham” ityādāvupameya eva /",
  "GK16visa10cu:1913": "“kamalaṃ mukhasya tulyam” ityādāvupamāna eva /",
  "GK16visa10cu:1914": "“kamalaṃ mukhaṃ ca tulyam” ityādāvabhayatrāpi viśrāmyantītyarthānusandhānādeva sāmyaṃ pratipādayantīti tatsadbhāve ārtho /",
  "GK16visa10cu:1915": "evaṃ “tena tulyam--“ityādinā tulyārthe vihitasya vaterupādāne",
  "GK16visa10cu:1916": "************* COMMENTARY *************",
  "GK16visa10cu:1917": "Vijñapriyā:",
  "GK16visa10cu:1918": "(vi, na) tulyādyanavyayopādāne tu ārthotvaṃ vaktumāha---tulyādayastviti /",
  "GK16visa10cu:1919": "tulyādayaḥ śabda viśrāmyantītyagre 'nvayaḥ /",
  "GK16visa10cu:1920": "viśrāmyanti viśeṣyatāṃ pratipādayanti /",
  "GK16visa10cu:1921": "yatra hi viśeṣyatāpratītistadupameyaṃ taditaradupamānam,",
  "GK16visa10cu:1922_0": "tulyādipadopādāne tu tatpratipādanasyāniyatatvād upameyopamānayoḥ pratisandhānagamyatvād",
  "GK16visa10cu:1922_1": "upameyopamānaniṣṭhapratiyogyanuyogirūpāyā upamāyā api pratisandhānagamyatvāt tatsadbhāve ārthotyarthaḥ /",
  "GK16visa10cu:1923": "tatra tulyādipadopādāne viśeṣatāpratīteraniyatatvaṃ darśayati---kamaleneti /",
  "GK16visa10cu:1924": "kamalaṃ mukhasyeti---nacātra mukhamupamānaṃ kamalamupameyamevaiti kathamupamāne viśrāntiriti vācyam,",
  "GK16visa10cu:1925": "kamalasyopamānatve tātparyyād apyevaṃ prayoge tathātvāt /",
  "GK16visa10cu:1926": "tulyārthe 'pi vatividhāyakaṃ “tena tulyam” iti pāṇineraparaṃ sūtram /",
  "GK16visa10cu:1927": "tādṛśavatyupādane 'pi bhavati ārthotyāha---evaṃ teneti /",
  "GK16visa10cu:1928": "Locanā:",
  "GK16visa10cu:1929": "(lo, ḷ) upameye ityādibhiḥ saptamyantaiḥ viśrāmyantīti kriyāyāḥ sambandhaḥ /",
  "GK16visa10cu:1930": "upameya eva viśrāmyanti tadviśeṣaṇatvenopādānāt /",
  "GK16visa10cu:1931": "evamuttaratrāpi /",
  "GK16visa10cu:1932": "sāmyaṃ mukhasya upameyatvam /",
  "GK16visa10cu:1933": "kamalasya upamānatvam /",
  "GK16visa10cu:1934": "evamiti---ivārthavihitavativiṣayortanyāyena ityarthaḥ /",
  "GK16visa10cu:1935": "********** END OF COMMENTARY **********",
  "GK16visa10cu:1936": "dve taddhite samāse 'tha vākye--",
  "GK16visa10cu:1937": "dveśrautī ārtho ca /",
  "GK16visa10cu:1938": "udāharaṇam--",
  "GK16visa10cu:1939": "“saurabhambhoruhavanmukhasya kumbhāviva stanau pīnau /",
  "GK16visa10cu:1940": "hṛdayaṃ madayati vadanaṃ tava śaradinduryathā bāle /” //",
  "GK16visa10cu:1941": "atra krameṇa trividhā śrautī /",
  "GK16visa10cu:1942": "************* COMMENTARY *************",
  "GK16visa10cu:1943": "Vijñapriyā:",
  "GK16visa10cu:1944": "(vi, pa) tatra pūrṇāyāḥ ṣaḍvidhatvaṃ darśayati--dve iti /",
  "GK16visa10cu:1945": "vākye ityantaṃ kārikā pūrṇā /",
  "GK16visa10cu:1946": "ṣaḍeva tad iti taccheṣaḥ /",
  "GK16visa10cu:1947": "tatra taddhitādiṣu triṣu śrautīmāha---saurabhamiti /",
  "GK16visa10cu:1948": "mukhasya saurabhamityanvayaḥ /",
  "GK16visa10cu:1949": "atrāmbhoruhasyeva iti ṣaṣṭhyantād vatiḥ /",
  "GK16visa10cu:1950": "kumbhāvivetyatra ivaśabdayoge nityasamāsātsamāsagā /",
  "GK16visa10cu:1951": "śaradinduryathā vadanamityatra vākyagā /",
  "GK16visa10cu:1952": "ivādestadarthakavateśca sattvāt śrautīti /",
  "GK16visa10cu:1953": "trividheti--taddhitasamāsavākyagāmitvarūpatraividhyavatītyarthaḥ /",
  "GK16visa10cu:1954": "Locanā:",
  "GK16visa10cu:1955": "(lo, e) saurabhamivetyādau saurabhaṃ sādhāraṇadharmaḥ /",
  "GK16visa10cu:1956": "kumbhāvivetyatra “ivena nityasamāso vibhaktyalopaḥ pūrvapadaprakṛtisvaratvaṃ ca” iti nityasamāsaḥ /",
  "GK16visa10cu:1957": "etatproktasya pūrvapadaprakṛtisvaratvasya veda eva upayogaḥ /",
  "GK16visa10cu:1958": "********** END OF COMMENTARY **********",
  "GK16visa10cu:1959": "“madhuraḥ sudhāvadadharaḥ pallavatulyo 'tilepavaḥ pāṇiḥ /",
  "GK16visa10cu:1960": "cakitamṛgalocanābhyāṃ sadṛśī capale ca locane tasyāḥ” //",
  "GK16visa10cu:1961": "************* COMMENTARY *************",
  "GK16visa10cu:1962": "Vijñapriyā:",
  "GK16visa10cu:1963": "(vi, pha) etat trividhāmārthomāha---madhura iti /",
  "GK16visa10cu:1964": "atra sudhayā tulya ityarthe tṛlyārthe vatiḥ /",
  "GK16visa10cu:1965": "pallavatulya ityatra samāsaḥ /",
  "GK16visa10cu:1966": "cakitamṛgalocanābhyāmityatra vākyam /",
  "GK16visa10cu:1967": "********** END OF COMMENTARY **********",
  "GK16visa10cu:1968": "atra krameṇa trividhā ārtho /",
  "GK16visa10cu:1969": "---pūrṇā ṣadeva tat /",
  "GK16visa10cu:1970": "spaṣṭam /",
  "GK16visa10cu:1971": "luptā sāmānyadharmāderekasya yadi vā dvayoḥ // VisSd_10.17 //",
  "GK16visa10cu:1972": "trayāṇāṃ vānupādāne śrautyārtho sāpi pūrvavat /",
  "GK16visa10cu:1973": "************* COMMENTARY *************",
  "GK16visa10cu:1974": "Vijñapriyā:",
  "GK16visa10cu:1975": "(vi, ba) luptāmāha---lupteti /",
  "GK16visa10cu:1976": "sāmānyadharmaḥ sādhāraṇadharmaḥ /",
  "GK16visa10cu:1977": "ādipadādupamāpratipādakevatulyādiśabdā upamānamupameyaṃ ca /",
  "GK16visa10cu:1978": "teṣāmekasya dvayostrayāṇāṃ vetyarthaḥ /",
  "GK16visa10cu:1979": "sāpi yathāsambhavaṃ śrautī ārtho ca bhavatītyarthaḥ /",
  "GK16visa10cu:1980": "pūrvavaditi--taddhitāditrayagāminītyarthaḥ /",
  "GK16visa10cu:1981": "Locanā:",
  "GK16visa10cu:1982": "(lo, ai) sāmānyadharmāderityādiśabdena upamānopameyopamāpratipādakānāṃ saḍgrahaḥ /",
  "GK16visa10cu:1983": "********** END OF COMMENTARY **********",
  "GK16visa10cu:1984": "sā luptā /",
  "GK16visa10cu:1985": "tadbhedamāha--",
  "GK16visa10cu:1986": "pūrṇāvaddharmalope sā vinā śrautīṃ tu taddhite // VisSd_10.18 //",
  "GK16visa10cu:1987": "sā luptopamā dharmasya sādhāraṇaguṇakriyārūpasya lope pūrṇāvaditi pūrvoktarītyā ṣaṭprakārā,",
  "GK16visa10cu:1988": "kiṃ tvatra taddhite śrautyā asambhavāt pañcaprakārā /",
  "GK16visa10cu:1989": "************* COMMENTARY *************",
  "GK16visa10cu:1990": "Vijñapriyā:",
  "GK16visa10cu:1991": "(vi, bha) pūrṇāvaditi---lope 'nupādāne /",
  "GK16visa10cu:1992": "pūrṇāvaditi vyācaṣṭe---pūrvokteti /",
  "GK16visa10cu:1993": "taddhitāditrayagāmitvaṃ pūrvoktarītiḥ /",
  "GK16visa10cu:1994": "ṣaḍiti---ṣaṭ prasaktā ityarthaḥ /",
  "GK16visa10cu:1995": "vastutastu pañcetyāha---kintviti /",
  "GK16visa10cu:1996": "śrautyā asambhavāditi /",
  "GK16visa10cu:1997": "darmalope dharmaniṣṭasambandhabodhikā ṣaṣṭhī nāsti /",
  "GK16visa10cu:1998": "tatastadantādivārthake vatirapi nāsti ityato 'sambhavaḥ /",
  "GK16visa10cu:1999": "Locanā:",
  "GK16visa10cu:2000": "(lo, o) luptopamāyāṃ taddhite śrautyā asambhavaḥ /",
  "GK16visa10cu:2001": "mukhasya candravat śobhetyatraśobhārūpasādhāraṇadharmānupādānenārthasya sākāḍkṣatvenāsaṅgateḥ /",
  "GK16visa10cu:2002": "********** END OF COMMENTARY **********",
  "GK16visa10cu:2003": "udāharaṇam--",
  "GK16visa10cu:2004": "“mukhaminduryathā pāṇiḥ pallavena samaḥ priye / /",
  "GK16visa10cu:2005": "vācaḥ sudhā ivoṣṭhaste bimbatulyo mano 'śmavat” //",
  "GK16visa10cu:2006": "************* COMMENTARY *************",
  "GK16visa10cu:2007": "Vijñapriyā:",
  "GK16visa10cu:2008": "(vi, ma) mukhaminduriti /",
  "GK16visa10cu:2009": "tatrāhlādakatvaṃ dharmo luptaḥ /",
  "GK16visa10cu:2010": "yathāśabdena saha samāsābhāvād vākyagā ārtho /",
  "GK16visa10cu:2011": "vācaḥ sudhā ivetyatra madhuratvaṃ dharmo luptaḥ /",
  "GK16visa10cu:2012": "ivaśabdena saha nityasamāsāt śrautī /",
  "GK16visa10cu:2013": "oṣṭhaste ityatra śoṇatvaṃ dhramo luptaḥ /",
  "GK16visa10cu:2014": "tulyaśabdena samāsāt samāsagā ārtho /",
  "GK16visa10cu:2015": "mano 'śmavat /",
  "GK16visa10cu:2016": "ityatrāśmanā tulyamityarthe tulyārthe laddhite vatirityārtho /",
  "GK16visa10cu:2017": "Locanā:",
  "GK16visa10cu:2018": "(lo, au) mukhaminduryathetyādau pūrvoktakamavyatyayaḥ padyanirvāhārthaḥ /",
  "GK16visa10cu:2019": "********** END OF COMMENTARY **********",
  "GK16visa10cu:2020": "ādharakarmavihite dvividhe ca kyaci kyaṅi /",
  "GK16visa10cu:2021": "karmakartrorṇamuli ca syādevaṃ pañcadhā punaḥ // VisSd_10.19 //",
  "GK16visa10cu:2022": "************* COMMENTARY *************",
  "GK16visa10cu:2023": "Vijñapriyā:",
  "GK16visa10cu:2024": "(vi, ya) dharmaluptamitthaṃ vañcavidhāmuktvā tāmevānyapañcavidhāmāha---ādhārakarmavihita iti /",
  "GK16visa10cu:2025": "dvivedhe ityasya kyaci ityatraivānvayo na tu kyaṅaītyatrāpi /",
  "GK16visa10cu:2026": "karmakartroriti--karmartrorupapadayorityarthaḥ /",
  "GK16visa10cu:2027": "Locanā:",
  "GK16visa10cu:2028": "(lo, a) kyaṅīti /",
  "GK16visa10cu:2029": "arthāt karttṛvihite /",
  "GK16visa10cu:2030": "********** END OF COMMENTARY **********",
  "GK16visa10cu:2031": "“dharmalope luptā” ityanuṣajyate /",
  "GK16visa10cu:2032": "kyac kyaṅ-ṇamulaḥ kalāpamate in-āyi ṇamaḥ /",
  "GK16visa10cu:2033": "krameṇodāharaṇam--",
  "GK16visa10cu:2034": "antaḥ purīyasi raṇeṣu,",
  "GK16visa10cu:2035": "sutīyasi tvaṃ pauraṃ janaṃ tava sadā ramaṇīyate śrīḥ /",
  "GK16visa10cu:2036": "dṛṣṭaḥ priyābhiramṛtadyutidarśamindra- sañcāramatra bhuvi sañcarasi kṣitīśa /” //",
  "GK16visa10cu:2037": "************* COMMENTARY *************",
  "GK16visa10cu:2038": "Vijñapriyā:",
  "GK16visa10cu:2039": "(vi, ra) antaḥ purīyasīti /",
  "GK16visa10cu:2040": "raṇeṣu nirbhayatvena antaḥ pureṣvivācarasītyarthaḥ /",
  "GK16visa10cu:2041": "atra nirbhayasañcārasthānatvaṃ dharmo luptaḥ /",
  "GK16visa10cu:2042": "pauramiti /",
  "GK16visa10cu:2043": "pauraṃ janaṃ sutamivācarasītyarthaḥ /",
  "GK16visa10cu:2044": "atra strehaviṣayatvaṃ dharmo luptaḥ anayorādhārakarmaṇoḥ kyac /",
  "GK16visa10cu:2045": "sadā ramaṇīyate ityatra ramaṇīvācaratītyarthe kyaṅ /",
  "GK16visa10cu:2046": "atra adīnatvaṃ dharmo luptaḥ /",
  "GK16visa10cu:2047": "dṛṣṭa iti /",
  "GK16visa10cu:2048": "amṛtadyutikarmakadarśanena tvaṃ priyābhirdṛṣṭaḥ /",
  "GK16visa10cu:2049": "atra manoharatvaṃ dharmo luptaḥ /",
  "GK16visa10cu:2050": "tathā cātra bhuvi indrakarttṛkasañcāreṇaiva sañcarasītyarthaḥ /",
  "GK16visa10cu:2051": "atrā'dhipatyaṃ dharmo luptaḥ /",
  "GK16visa10cu:2052": "ubhayatrakarmakarttrerupapadayorṇamul /",
  "GK16visa10cu:2053": "Locanā:",
  "GK16visa10cu:2054": "(lo, ā)amṛtadyutidarśaṃ dṛṣṭaḥ--amṛtadyutiriva dṛṣṭa /",
  "GK16visa10cu:2055": "indrasañcāraṃ sañcarasi /",
  "GK16visa10cu:2056": "indravat sañcarasītyarthaḥ /",
  "GK16visa10cu:2057": "********** END OF COMMENTARY **********",
  "GK16visa10cu:2058": "atra “antaḥ purīyasi” ityatra sukhavihārāspadatvasya,",
  "GK16visa10cu:2059": "“sutīyasi” ityatra snehanirbharatvasya ca sādhāraṇadharmasya lopaḥ /",
  "GK16visa10cu:2060": "evamanyatra /",
  "GK16visa10cu:2061": "iha ca yathādilulyādivirahācchrautyādiviśeṣacintā nāsti /",
  "GK16visa10cu:2062": "Locanā:",
  "GK16visa10cu:2063": "(lo, i) anyatreti /",
  "GK16visa10cu:2064": "yathā ramaṇīyate ityatra adhīnatvasya /",
  "GK16visa10cu:2065": "amṛtadyutidarśam ityatra manoharatvasya /",
  "GK16visa10cu:2066": "indrasāñcāramityatra paricchadādyatiśayasya /",
  "GK16visa10cu:2067": "nāstītyanantaraṃ prācīnānusārāditi śeṣaḥ /",
  "GK16visa10cu:2068": "********** END OF COMMENTARY **********",
  "GK16visa10cu:2069": "idaṃ ca kecidaupamyapratipādakasyevāderlopa udāharanti,",
  "GK16visa10cu:2070": "************* COMMENTARY *************",
  "GK16visa10cu:2071": "Vijñapriyā:",
  "GK16visa10cu:2072_0": "(vi, la) atra kyaṅaditraye tadarthācārasya ṇamuldvaye ca dhātvarthadarśanasañjārayośca",
  "GK16visa10cu:2072_1": "sādhāraṇadharmāṇāṃ sattvād dharmaluptodāharaṇāni etāni na sambhavantītyataḥ kāvyaprakāśakṛtā",
  "GK16visa10cu:2072_2": "upamāpratipādake vādilopodāharaṇatayaiva kyaṅadilope udāhṛtam /",
  "GK16visa10cu:2073_0": "granthakṛtā tu ācārādīnāṃ sādhāraṇadharmatvamanavadhāyaivodāhṛtya aupamyapratipādakalopodāharaṇatayā",
  "GK16visa10cu:2073_1": "yatkāvyaprakāśakṛtaitat pañcakamudāhṛtaṃ taddūṣayitumutkīrthayati---idaṃ ca keciditi /",
  "GK16visa10cu:2074": "********** END OF COMMENTARY **********",
  "GK16visa10cu:2075": "tadayuktam--kyaṅāderapi tadarthavihitatvenaupamyapratipādakatvāt /",
  "GK16visa10cu:2076": "nanu kyaṅādiṣu samyagaupamyapratītirnāsti pratyayatvenāsvatantratvād ivādiprayogābhāvācceti na vācyam,",
  "GK16visa10cu:2077": "************* COMMENTARY *************",
  "GK16visa10cu:2078": "Vijñapriyā:",
  "GK16visa10cu:2079": "(vi, va) dūṣayati---tadayuktamiti /",
  "GK16visa10cu:2080": "tadarthavihitatveneti---tādṛśācāravihitatvenetyarthaḥ /",
  "GK16visa10cu:2081": "sutamivācaratīti pratītivaśāt tathārthe eva vidhānādityarthaḥ /",
  "GK16visa10cu:2082": "nanu tādṛśārthe vidhānasattve 'pi ivādivanna tebhyaḥ svata aupamyapratītiḥ;",
  "GK16visa10cu:2083": "pratyayānāṃ prakṛtyarthānvayenaiva bodhakatvāt /",
  "GK16visa10cu:2084": "ataḥ kyajādayaḥ svata aupamyapratipādakatvābhāvānna svata aupamyapratipādakāḥ /",
  "GK16visa10cu:2085": "tathā ca tatsattve 'pi vivakṣitaḥ svata aupamyapratipādakalopo nāstītyāśaṅkate---nanviti /",
  "GK16visa10cu:2086": "nanu tairaupamyaṃ svataḥ pratyāyyate eva;",
  "GK16visa10cu:2087": "kintu tādṛśārthasya prakṛtyarthānvitatvamātraṃ niyataṃ,",
  "GK16visa10cu:2088": "teṣāṃ tādṛśārthakatve tu tadvivarakevaśabdaprayoga eva nāsiti /",
  "GK16visa10cu:2089": "kathamasau tadarthavivaraka iti bhāvaḥ /",
  "GK16visa10cu:2090": "tathā ca kyajādaya ivādivanna svata aupamyapratipādakāḥ ityāpātata eveyaṃ vicārasahāpyāśaṅkā /",
  "GK16visa10cu:2091": "tatraṃ svatastu avivakṣaiva na sambhavatīti samādhatte---neti /",
  "GK16visa10cu:2092": "Locanā:",
  "GK16visa10cu:2093": "(lo, ī) tadartho vatyarthaḥ /",
  "GK16visa10cu:2094": "asvatantratvāt prakṛtiyogaṃ vinā kevalānāmarthabodhanasāmarthyābhāvāt /",
  "GK16visa10cu:2095": "********** END OF COMMENTARY **********",
  "GK16visa10cu:2096": "kalpabādāvapi tathāprasaṅgāt /",
  "GK16visa10cu:2097": "na ca kalpabādīnāmivāditulyatayaupamyasya vācakatvam,",
  "GK16visa10cu:2098": "kyaṅādīnāṃ tu dyotakatvam;",
  "GK16visa10cu:2099": "ivādīnāmapi vācakatve niścayābhāvāt /",
  "GK16visa10cu:2100": "************* COMMENTARY *************",
  "GK16visa10cu:2101": "Vijñapriyā:",
  "GK16visa10cu:2102": "(vi, śa) kalpabādāviti /",
  "GK16visa10cu:2103": "teṣāmapi pratyayatvādityarthaḥ /",
  "GK16visa10cu:2104": "idamupalakṣaṇam /",
  "GK16visa10cu:2105": "ivāderapi svataḥ prayogābhāvāt /",
  "GK16visa10cu:2106": "tatsattve 'pi aupamyapratipādakalopāpatteriti bodhyam /",
  "GK16visa10cu:2107": "āpātata āśaṅkate---naca kalpabādīnāmiti---ācāramatra vācakatvam;",
  "GK16visa10cu:2108": "ivādyarthasya tu vyañjakatvamevetyarthaḥ /",
  "GK16visa10cu:2109": "pratibandhamāha---ivādīnāmapīti /",
  "GK16visa10cu:2110_0": "vinigamakābhāve 'pi svatantramukhyatayā yadi kasyacitpratyayasya vācakatvaṃ kasyacitpratyayasya",
  "GK16visa10cu:2110_1": "vyañjakatvamucyate tadā ivādayo 'pi na vācakāḥ syuruktimātreṇaiva pramāṇakhaṇḍane",
  "GK16visa10cu:2110_2": "tatrāpi pramāṇābhāvādityarthaḥ /",
  "GK16visa10cu:2111": "********** END OF COMMENTARY **********",
  "GK16visa10cu:2112": "vācakatve vā “samuditaṃ padaṃ vācakam” “prakṛtipratyayau svasvārthabodhakau” iti ca matadvaye 'pi vatyādikyaṅādyoḥ sāmyameveti /",
  "GK16visa10cu:2113": "************* COMMENTARY *************",
  "GK16visa10cu:2114": "Vijñapriyā:",
  "GK16visa10cu:2115": "(vi, ṣa) nanvatra nāyaṃ pratibandhakaḥ /",
  "GK16visa10cu:2116_0": "ivādīnāmaupamyavācakatve 'nuśāsanameva pramāṇamityato yadi tvayevādeḥ svato 'svato",
  "GK16visa10cu:2116_1": "vā vācakatvamiṣyate tadā mamāpi kyajādīnāmapi matabhadena svato 'svato vā vācakatvaṃ",
  "GK16visa10cu:2116_2": "samānamevetyāha---vācakatve vetyādi /",
  "GK16visa10cu:2117": "tava yathā vācakatvaṃ mamāpi tathā vācakatvamiti sāmyamityarthaḥ /",
  "GK16visa10cu:2118": "matabhedena taddvidheti darśayati---samuditamiti /",
  "GK16visa10cu:2119": "svaprakṛtipratyayasamuditamityarthaḥ /",
  "GK16visa10cu:2120": "matāntaramāha---prakṛtīti /",
  "GK16visa10cu:2121": "svasvārthabodhakau--svataḥ svasvārthabodhakavityarthaḥ /",
  "GK16visa10cu:2122": "vatyādikyaṅādyeriti /",
  "GK16visa10cu:2123": "kalpabityādayo yathevāditulyatayā tvanmate sāmyavācakāḥ;",
  "GK16visa10cu:2124": "kyajādayo 'pi tatheti dvayoḥ sāmyamityarthaḥ /",
  "GK16visa10cu:2125": "evaṃ kyajādīnāmivādyarthakatvena nedamaupamyapratipādakalopodāharaṇamityuktam /",
  "GK16visa10cu:2126": "Locanā:",
  "GK16visa10cu:2127_0": "(lo, u) dhūṣaṇāntaramāha kalpabādāvapīti---ayamarthaḥ---yadi kvacit kyaṅādīnāṃ sadbhāve",
  "GK16visa10cu:2127_1": "'pi teṣāṃ pratyayatvenāsvatantratayārthabodhanāsāmarthyād aupamyavācakatvābhāvaḥ",
  "GK16visa10cu:2127_2": "tadā kalpabādīnāṃ sadbhāve api tathā syāt /",
  "GK16visa10cu:2128": "naca tathā kalpabādīnāṃ sadbhāve 'pi aupamyavācakatvam /",
  "GK16visa10cu:2129": "kalpe 'pyabhāvasya sarvavādiniṣiddhatvād niścayābhāvāt;",
  "GK16visa10cu:2130": "tathāhi--kaiścidivādīnāmapi vācakatvamaṅgīkriyate /",
  "GK16visa10cu:2131": "tanmatānusāreṇāsmābhiḥ kalpabādīnāmivārthavihitatvena vācakatvam /",
  "GK16visa10cu:2132": "kyaṅādīnāṃ tu dyotakatvamaṅgīkriyate ityata āha--- vācakatve vā iti /",
  "GK16visa10cu:2133": "samuditaṃ prakṛtipratyayābhyāṃ militaṃ,",
  "GK16visa10cu:2134": "tat svarūpaṃ padam /",
  "GK16visa10cu:2135": "matetyataḥ pūrvaṃ vaiyākaraṇeti śeṣaḥ /",
  "GK16visa10cu:2136": "vatyādikyaṅādyoḥ sāmyameveti /",
  "GK16visa10cu:2137": "ayamāśayaḥ- yadi vatyādīnāṃ vācakatvāṅgīkāraḥ tadā kyaṅādīnāmapi vācakatvam /",
  "GK16visa10cu:2138": "yadā teṣāmapi na cācakatvaṃ tadeṣāmapīti /",
  "GK16visa10cu:2139": "sarvairapi vatikalpabādisadbhāve aupamyavācakasadbhāvaṅgīkārāt pratyayatvena tatsadṛśaiḥ kyaṅādibhiḥ kimaparāddhaṃ yadeṣāṃ sadbhāve aupamyavācakalopaḥ syāditi /",
  "GK16visa10cu:2140": "********** END OF COMMENTARY **********",
  "GK16visa10cu:2141": "yacca kecidāhuḥ--“vatyādaya ivādyarthe 'nuśiṣyante,",
  "GK16visa10cu:2142": "kyaṅādayastvācārādyarthe” iti,",
  "GK16visa10cu:2143": "tadapi na ; na khalu kyaṅādaya ācāramātrārthāḥ api tu sādṛśyācārārthā iti /",
  "GK16visa10cu:2144": "tadevaṃ dharmalope daśaprakārā luptā /",
  "GK16visa10cu:2145": "************* COMMENTARY *************",
  "GK16visa10cu:2146": "Vijñapriyā:",
  "GK16visa10cu:2147": "(vi, sa) kāvyaprakāśakṛtā tu teṣāmācāramātre 'nuśāsanādivādyarthe 'nuśāsanābhāvānna tadarthakatvamityuktam /",
  "GK16visa10cu:2148": "taddūṣayitumāha---yacca keciditi /",
  "GK16visa10cu:2149": "na khalu ācāramātrārthā iti /",
  "GK16visa10cu:2150": "upamānādācāre ityanuśāsanasyaiva tulyācāror'tha iti bhāvaḥ /",
  "GK16visa10cu:2151": "tasya ca ivārthakatve 'nuśāsanābhāvoktidūṣaṇāyoktatvena pūrvoktena saha na paunaruktyamiti bodhyam /",
  "GK16visa10cu:2152": "tadevamiti /",
  "GK16visa10cu:2153": "taddhitāditrayagāḥ śrautyārthobhedā uktāḥ pañca;",
  "GK16visa10cu:2154": "kyajādāvuktāḥ pañca,",
  "GK16visa10cu:2155": "ityevaṃ daśetyarthaḥ /",
  "GK16visa10cu:2156": "Locanā:",
  "GK16visa10cu:2157": "(lo, ū) sādṛśyācārārthā iti /",
  "GK16visa10cu:2158": "ayamarthaḥ-kyaṅādīnāmācāramātrārthatve eva sādṛśyārthatvaṃ na syāt na ca tathā /",
  "GK16visa10cu:2159": "sādṛśyācārobhayārthatvāditi /",
  "GK16visa10cu:2160": "********** END OF COMMENTARY **********",
  "GK16visa10cu:2161": "upamānānupādāne dvidhā vākyasamāsayoḥ /",
  "GK16visa10cu:2162": "************* COMMENTARY *************",
  "GK16visa10cu:2163": "Vijñapriyā:",
  "GK16visa10cu:2164": "(vi, ha) upamānāmupādāne iti /",
  "GK16visa10cu:2165": "upamānatāvacchedakacandratvādinā anupādāne ityarthaḥ /",
  "GK16visa10cu:2166": "tena sadṛśatulyādipadena tadanupādāne 'pyanupādānaṃ bodhyam /",
  "GK16visa10cu:2167": "********** END OF COMMENTARY **********",
  "GK16visa10cu:2168": "udāharaṇam--",
  "GK16visa10cu:2169": "“tasyā mukhena sadṛśaṃ ramyaṃ nāste na vā nayanatulyam /",
  "GK16visa10cu:2170": "************* COMMENTARY *************",
  "GK16visa10cu:2171": "Vijñapriyā:",
  "GK16visa10cu:2172": "(vi, ka) tasyā mukheneti vākye /",
  "GK16visa10cu:2173": "nāste na vā nayanatulyamiti samāse /",
  "GK16visa10cu:2174": "atra ramyatvaṃ sādhāraṇadharma ukta ityatra upamānamātralopaḥ /",
  "GK16visa10cu:2175": "naca kathamatropamānalopaḥ mukhena sadṛśamityuktau mukhasyeva upamānatāpratītesyasya coktatvadeveti vācyam /",
  "GK16visa10cu:2176": "mukhasyopamānatve sadṛśapadamatropameyaparaṃ syāt;",
  "GK16visa10cu:2177": "upameyasya ca upamānāpekṣayā nādhikatvam,",
  "GK16visa10cu:2178": "kintu nyūnatvaṃ samānatvaṃ vā /",
  "GK16visa10cu:2179_0": "tathā ca tasyā mukhasya nyūnaṃ samānaṃ vā nāstītyukte 'dhikatvākāṅkṣānivṛttau mukhapraśaṃsānupapattyā",
  "GK16visa10cu:2179_1": "sadṛśapadasyātropamānaparatvādeva upameyāpekṣayā upamānasyādhikatvena tasyā mukhasyādhikyaṃ nāstītyevārthāt /",
  "GK16visa10cu:2180": "Locanā:",
  "GK16visa10cu:2181": "(lo ṛ) vākyasamāsayoḥ /",
  "GK16visa10cu:2182": "vākye samāse cetyarthaḥ /",
  "GK16visa10cu:2183": "vākye samāsābhāvo vaiyākaraṇarītyā /",
  "GK16visa10cu:2184": "tasyā ityādau mukhena sadṛśamityatra vākyagā /",
  "GK16visa10cu:2185": "nayanatulyamityatra samāsagā /",
  "GK16visa10cu:2186": "nāste kimapi vastvantaramityarthaḥ /",
  "GK16visa10cu:2187": "********** END OF COMMENTARY **********",
  "GK16visa10cu:2188": "atra mukhanayanapratinidhivastvantarayorgamyamānatvādupamānalopaḥ /",
  "GK16visa10cu:2189": "************* COMMENTARY *************",
  "GK16visa10cu:2190": "Vijñapriyā:",
  "GK16visa10cu:2191": "(vi, kha) nanvevaṃ sadṛśapadenaiva upamānakathanāt kathaṃ tallopa ityata āha---atra mukhapratinidhīti /",
  "GK16visa10cu:2192": "pratinidhirupamānaṃ candrādivastu /",
  "GK16visa10cu:2193": "gamyamānatvāditi /",
  "GK16visa10cu:2194": "candratvādinā upamānatāvacchedakarūpeṇānupādānādākāṅkṣābalenādhyāhāryyatvādityarthaḥ /",
  "GK16visa10cu:2195": "evaṃ cādhyāhāralabhye tatra sādṛśyapratiyogitārūpasāmyaṃ vācyamityatra vācyapadasya vyaṅgyaparatvaṃ yad vyākhyātaṃ tadatrāpi upapannaṃ bodhyam /",
  "GK16visa10cu:2196": "evamuttaratrāpi /",
  "GK16visa10cu:2197": "********** END OF COMMENTARY **********",
  "GK16visa10cu:2198": "atraiva ca “mukhena sadṛśam” ityatra “mukhaṃ yathedaṃ” nayanatulyam” ityatra “dṛgīva” iti pāṭhe śrautyapi saṃbhavatīti /",
  "GK16visa10cu:2199": "anayorbhedayoḥ pratyekaṃ śrautyārthotvabhedena catuvidhatvasaṃbhave 'pi prācīnānāṃ rītyā dviprakāratvamevoktam /",
  "GK16visa10cu:2200": "************* COMMENTARY *************",
  "GK16visa10cu:2201": "Vijñapriyā:",
  "GK16visa10cu:2202": "(vi, ga) darśitadvaye sādṛśyatulyapadavaśādārthotvameva,",
  "GK16visa10cu:2203": "tatpadadvayasthāne yathā ivādipadadāne tu śrautyau apyupamāne lupte bhavataḥ /",
  "GK16visa10cu:2204": "ataścaturvidhā upamānaluptā bhavitumarhati /",
  "GK16visa10cu:2205": "kintu kāvyaprakāśakṛdādiprācīnaistaddvayasyānuktatvād dviprakāratvamevoktamityāha---atraiva ceti /",
  "GK16visa10cu:2206": "********** END OF COMMENTARY **********",
  "GK16visa10cu:2207": "aupamyavācino lope samāse kvipi ca dvidhā // VisSd_10.20 //",
  "GK16visa10cu:2208": "************* COMMENTARY *************",
  "GK16visa10cu:2209": "Vijñapriyā:",
  "GK16visa10cu:2210": "(vi, gha) aupamyavācina iti /",
  "GK16visa10cu:2211": "aupamyapratipādakasyetyarthaḥ,",
  "GK16visa10cu:2212": "tulyādyanavyayānāṃ tadvācakatvābhāvasya darśitatvāt /",
  "GK16visa10cu:2213": "Locanā:",
  "GK16visa10cu:2214": "(lo, ṝ) aupamyavācina ivādeḥ kkipo lopaḥ /",
  "GK16visa10cu:2215": "********** END OF COMMENTARY **********",
  "GK16visa10cu:2216": "krameṇodāharaṇam--",
  "GK16visa10cu:2217": "“vadanaṃ mṛgaśāvākṣyāḥ sudhākaramanoharam” /",
  "GK16visa10cu:2218": "“gardabhati śrutiparuṣaṃ vyaktaṃ ninadan mahātmanāṃ purataḥ” /",
  "GK16visa10cu:2219": "************* COMMENTARY *************",
  "GK16visa10cu:2220": "Vijñapriyā:",
  "GK16visa10cu:2221": "(vi, ṅa) vadanamiti---sudhākara ivetyarthaḥ /",
  "GK16visa10cu:2222": "gardabhatīti---mahātmanāṃ purato vyaktaṃ śrutiparuṣaṃ ninadannayaṃ gardabha ivācaratītyarthaḥ /",
  "GK16visa10cu:2223": "ubhayatra manoharatvaśrutiparuṣaninādayordharmayoḥ sattvādaupamyapratipādakayoriva kriporlopamātramatra /",
  "GK16visa10cu:2224": "luptayostayoḥ pratisandhānāccaupamyasya prata#ītirityato na tasya vyaṅgyatvamityato niruktaṃ vācyatvamastyeva /",
  "GK16visa10cu:2225": "********** END OF COMMENTARY **********",
  "GK16visa10cu:2226": "atra “gardabhati” ityatraupamyavācinaḥ kvipo lopaḥ /",
  "GK16visa10cu:2227": "na cehopayameyasyāpi lopaḥ,",
  "GK16visa10cu:2228": "“ninadan” ityanenaiva nirdeśāt /",
  "GK16visa10cu:2229": "************* COMMENTARY *************",
  "GK16visa10cu:2230": "Vijñapriyā:",
  "GK16visa10cu:2231": "(vi, ca) aupamyavācinaḥ kvipa iti /",
  "GK16visa10cu:2232": "yadyapi luptasya eva kkipaḥ kkipparebhāṣā ityataḥ tasya lopa ityuktisambhavaḥ,",
  "GK16visa10cu:2233": "tathāpi bhaviṣyallopasya kkipa eva kkipatvamuktaṃ tasyaivaupamyavācitvaṃ tu evetyuktameva /",
  "GK16visa10cu:2234": "ninadannityanenaiveti /",
  "GK16visa10cu:2235": "kartturupameyasya karttarivehitena śatṛṅaivoktatvāt /",
  "GK16visa10cu:2236": "********** END OF COMMENTARY **********",
  "GK16visa10cu:2237": "dvidhā samāse vākye ca lope dharmopamānayoḥ /",
  "GK16visa10cu:2238": "Locanā:",
  "GK16visa10cu:2239": "(lo, ḷ) evemavaikalope luptopamāṃ darśayitvā dvilope darśayati /",
  "GK16visa10cu:2240": "anayorudāharaṇaṃ vyutkameṇa ityarthaḥ /",
  "GK16visa10cu:2241": "iyamapi pūrvavat autyārtho ceti caturdhā sambhavati /",
  "GK16visa10cu:2242": "********** END OF COMMENTARY **********",
  "GK16visa10cu:2243": "“tasyā mukhena” ityādau “ramyam” iti sthāne “loke” iti pāṭhe 'nayorudāharaṇam /",
  "GK16visa10cu:2244": "************* COMMENTARY *************",
  "GK16visa10cu:2245": "Vijñapriyā:",
  "GK16visa10cu:2246": "(vi, cha) evaṃ dharmalope daśa,",
  "GK16visa10cu:2247": "upamānānupādāne ca dve aupamyavacilope ca dve iti caturdaśavidhāmekaluptāmuktvā dviluptāprabhedānāha---dvidheti /",
  "GK16visa10cu:2248": "ramyamiti sthāne iti /",
  "GK16visa10cu:2249": "dharmasyāpi lopāt /",
  "GK16visa10cu:2250": "********** END OF COMMENTARY **********",
  "GK16visa10cu:2251": "kvipsamāsagatā dvedhā dharmevādivilopane // VisSd_10.21 //",
  "GK16visa10cu:2252": "udāharaṇam--",
  "GK16visa10cu:2253": "“vidhavati mukhābjamasyāḥ” atra “vidhavati” iti manoharatva-kvippratyayayorlopaḥ /",
  "GK16visa10cu:2254": "“mukhābjam” iti ca samāsagā /",
  "GK16visa10cu:2255": "************* COMMENTARY *************",
  "GK16visa10cu:2256": "Vijñapriyā:",
  "GK16visa10cu:2257": "(vi, ja) vidhavatīti---vidhurivācarati ityarthaḥ /",
  "GK16visa10cu:2258": "kkipo lopa eva /",
  "GK16visa10cu:2259": "mukhā bjamitīti /",
  "GK16visa10cu:2260": "mukhamabjamiveti puruṣavyāghrādisamāsaḥ /",
  "GK16visa10cu:2261": "na cātra rūpakameva nopameti vācyam,",
  "GK16visa10cu:2262": "upamitaṃ vyāghrādibhiḥ sāmānyāprayoge iti pāṇinisūtreṇa sādhāraṇadharmāprayoge rūpakabādhayā upamānavidhānāt /",
  "GK16visa10cu:2263": "sādhāraṇadharmaprayogasattve eva rūpakasambhavāt /",
  "GK16visa10cu:2264": "Locanā:",
  "GK16visa10cu:2265": "(lo, e) keciditi---anenātmano 'sammatiprakaṭanam /",
  "GK16visa10cu:2266": "********** END OF COMMENTARY **********",
  "GK16visa10cu:2267": "kecittvatrāyiprātyayalopamāhuḥ /",
  "GK16visa10cu:2268": "upameyasya lope tu syādekā pratyaye kyaci /",
  "GK16visa10cu:2269": "Locanā:",
  "GK16visa10cu:2270": "(lo, ai) punarekalope luptopamāṃ prācīnānurodhād dvilopaprakaraṇe lakṣayati--upameyasyeti /",
  "GK16visa10cu:2271": "********** END OF COMMENTARY **********",
  "GK16visa10cu:2272": "yathā--",
  "GK16visa10cu:2273": "“arātivikramālokavikasvaravilocanaḥ /",
  "GK16visa10cu:2274": "kṛpāṇodagradordaṇḍaḥ sa sahastrāryudhīyati” //",
  "GK16visa10cu:2275": "************* COMMENTARY *************",
  "GK16visa10cu:2276": "Vijñapriyā:",
  "GK16visa10cu:2277": "(vi, jha) itthaṃ dviluptāścātastraḥ ekaluptāścaturddaśoktā ityaṣṭādaśoktvā punarekaluptāmekāmāha---upameyasyeti /",
  "GK16visa10cu:2278": "arātīti /",
  "GK16visa10cu:2279": "sahastrāyudhīyatīti /",
  "GK16visa10cu:2280": "kṛpāṇodagradordaṇḍo 'pi sahastrāyudho yastamivātmānamācaratītyarthaḥ /",
  "GK16visa10cu:2281": "********** END OF COMMENTARY **********",
  "GK16visa10cu:2282": "atra “sahastrāyudhamivātmānamācarati” iti vākye upameyasyātmano lopaḥ /",
  "GK16visa10cu:2283": "na cehaupamyavācakalopaḥ,",
  "GK16visa10cu:2284": "uktādeva nyāyāt /",
  "GK16visa10cu:2285": "atra kecidāhuḥ--“sahastrāyudhena saha vartata iti sasahastrāyuvaḥ sa ivācaratīti vākyātsasahastrāyudhīyatīti padasiddhau viśeṣyasya śabdānupāttatvādihopameyalopaḥ” iti,",
  "GK16visa10cu:2286": "tanna vicārasaham ;",
  "GK16visa10cu:2287": "kartari kyaco 'nuśāsanaviruddhatvāt /",
  "GK16visa10cu:2288": "************* COMMENTARY *************",
  "GK16visa10cu:2289": "Vijñapriyā:",
  "GK16visa10cu:2290": "(vi, ña) naca sahastrāyudhīyate ityevamapi sambhavāt kyaṅā cāpi asyāḥ sambhava iti vācyam /",
  "GK16visa10cu:2291": "kyaṅantasyākarmakatvena karmabhūtasyātmanaḥ upameyasyātra prasaktyabhāvāt /",
  "GK16visa10cu:2292": "nacetyāśaṅkyottasyati--uktadeveti /",
  "GK16visa10cu:2293": "kyana eva tadvācakatvasyoktatvādityarthaḥ /",
  "GK16visa10cu:2294": "nanu kyajarthasya ācārasya sādhāraṇadharmatvamanavadhāya pauraṃ sutīyatītyādikaṃ dharmaluptatvena prāgudāhṛtaṃ,",
  "GK16visa10cu:2295": "tatkathamatra upameyamātralope udāhṛtam,",
  "GK16visa10cu:2296": "ācārasya sādhāraṇadharmatvānavadhānena tasyāpi lopād iti cenna,",
  "GK16visa10cu:2297": "arātītyādeḥ sādhāraṇadharmavattve 'vadhānāt /",
  "GK16visa10cu:2298": "sahastrāyudhapuruṣasyāpi tādṛśavilocanatvāt /",
  "GK16visa10cu:2299": "kecittu karmabhūtasyātmana upameyasyātrana lopaḥ /",
  "GK16visa10cu:2300": "“akarmake karttari vā ” atra kyaco vidhānāt /",
  "GK16visa10cu:2301": "tathā ca kartaivātropameyastasya ca viśeṣyatāvacchedakena rūpaemānanupādānāllopa ityāhuḥ /",
  "GK16visa10cu:2302": "tanmatamāha---atra keciditi /",
  "GK16visa10cu:2303": "śabdānupāttatvādityarthaḥ /",
  "GK16visa10cu:2304": "tanmate karttari vihitasya kyaca ākhyātasya ca karttṛtvena rūpeṇa vācakatvāt /",
  "GK16visa10cu:2305": "ato viśeṣyatāvacchedakena rūpeṇānupādānāt /",
  "GK16visa10cu:2306": "ananuśāsanāditi /",
  "GK16visa10cu:2307": "akarmake karttarītyarthaḥ /",
  "GK16visa10cu:2308": "tathā ca darśitārthe īdṛśaprayogo 'sādhurevetyuktaṃ pukṣīyatītyādau karttṛbodhastu kartrākhyātādeveti bodhyam /",
  "GK16visa10cu:2309": "sa ityanena viśeṣyatāvacchedakena rūpeṇa kartturupādrānamastyevetyapi tanmate dūṣaṇaṃ bodhyam /",
  "GK16visa10cu:2310": "Locanā:",
  "GK16visa10cu:2311": "(lo, o) uktādādhārakarmavihita iti sūtravyākhyānaprasaṅge ityarthaḥ /",
  "GK16visa10cu:2312": "kecid caṇḍīdāsapaṇḍitādayaḥ /",
  "GK16visa10cu:2313": "anuśāsanaviruddhatvāt karttari kyaca evānuśāsanāt /",
  "GK16visa10cu:2314": "kiñca “sa sahastrāyudhīyati” ityatra kkipapratyayasya aupamyavācakatvādupakame upagamaḥ /",
  "GK16visa10cu:2315": "paryyavasāne tu sambhāvanotthāpanāt /",
  "GK16visa10cu:2316": "utprekṣā yathā--- kastūrītilakanti bhālaphalake devyā mukhāmbhoruhe rolambanti tamālavālamukulottaṃsanti maulīṃ prati /",
  "GK16visa10cu:2317": "yāḥ karṇe vikacotpalanti kucayoraṅke ca kālagurū- sthāsanti prathayantu tāstava śivaṃ śrīkaṇṭhakaṇṭhatviṣaḥ” //",
  "GK16visa10cu:2318": "ityādau /",
  "GK16visa10cu:2319": "********** END OF COMMENTARY **********",
  "GK16visa10cu:2320": "dharmopameyalope 'nyā--",
  "GK16visa10cu:2321": "yathā--",
  "GK16visa10cu:2322": "“yaśasi prasarati bhavataḥ kṣīrodīyanti sāgarāḥ sarve” /",
  "GK16visa10cu:2323": "atra kṣīrodamivātmānamācarantītyupameya ātmā sādhāraṇadharma śuklatā ca luptau /",
  "GK16visa10cu:2324": "************* COMMENTARY *************",
  "GK16visa10cu:2325": "Vijñapriyā:",
  "GK16visa10cu:2326": "(vi, ṭa) kṣīrodīyantītyatra sādhāraṇadharmalopapradarśanamādhārasya sādhāraṇadharmatvānavadhānāditi prāgeva darśitam /",
  "GK16visa10cu:2327": "kāvyaprakāśakṛtā tu evādṛśasthale ācārasyaiva sādhāraṇadharmatvādupameyalopamātrodāharaṇamevocyate /",
  "GK16visa10cu:2328": "kṣīrodaṃ yathā carati tathātmānamiti pratītyā karmatvenobhayadharmatvādācārasya /",
  "GK16visa10cu:2329": "********** END OF COMMENTARY **********",
  "GK16visa10cu:2330": "--trilope ca samāsagā // VisSd_10.22 //",
  "GK16visa10cu:2331": "yathā--",
  "GK16visa10cu:2332": "rājate mṛgalocanā /",
  "GK16visa10cu:2333": "atra mṛgasya locane iva cañcale locane yasyā iti samāse upamāpratipādakasādhāraṇadharmopamānānāṃ lopaḥ /",
  "GK16visa10cu:2334": "************* COMMENTARY *************",
  "GK16visa10cu:2335": "Vijñapriyā:",
  "GK16visa10cu:2336": "(vi, ṭha) prabhedāntaramāha---trilope ceti /",
  "GK16visa10cu:2337": "mṛgalocanetyatra trilopaṃ darśayati /",
  "GK16visa10cu:2338": "atra mṛgasyeti /",
  "GK16visa10cu:2339": "mṛgasyeveti prāmādikaḥ pāṭhaḥ /",
  "GK16visa10cu:2340": "locane ivetyeva pāṭhaḥ /",
  "GK16visa10cu:2341": "ivakārasyopamānaparabhāganiyamāt /",
  "GK16visa10cu:2342": "********** END OF COMMENTARY **********",
  "GK16visa10cu:2343": "tenopamāyā bhedāḥ syuḥ saptaviṃśatisaṃkhyakāḥ /",
  "GK16visa10cu:2344": "pūrṇāṣaḍvidhā,",
  "GK16visa10cu:2345": "luptā caikaviśatividheta militvā saptaviṃśatiprakāropamā /",
  "GK16visa10cu:2346": "Locanā:",
  "GK16visa10cu:2347": "(lo, au) upasaṃharati---teneti /",
  "GK16visa10cu:2348": "luptopamā caikaviṃśatiprakārā /",
  "GK16visa10cu:2349": "tathā hi dharmalopena daśa /",
  "GK16visa10cu:2350": "upamānānupādāne dvau /",
  "GK16visa10cu:2351": "ivādilope dvau /",
  "GK16visa10cu:2352": "dharmopamānalope dvau /",
  "GK16visa10cu:2353": "dharme vādilope dvau /",
  "GK16visa10cu:2354": "upameyalope evaḥ /",
  "GK16visa10cu:2355": "dharmopameyalope ekaḥ /",
  "GK16visa10cu:2356": "trilope ekaprakāra iti gaṇanayā ekaviśatiprakārā luptopamā /",
  "GK16visa10cu:2357": "kiṃ copamānānupādāne dharme vādilopeneti militvā prakāracatuṣṭayaṃ śrautamārthaṃ ca sambhavatītyaṣṭavidhamiti pañcaviṃśatiprakārā /",
  "GK16visa10cu:2358": "********** END OF COMMENTARY **********",
  "GK16visa10cu:2359": "eṣu copamābhedeṣu madhye 'luptasādhāraṇadharmeṣu bhedeṣu viśeṣaḥ pratipādyate--",
  "GK16visa10cu:2360": "************* COMMENTARY *************",
  "GK16visa10cu:2361": "Vijñapriyā:",
  "GK16visa10cu:2362": "(vi, ḍa) alupteti /",
  "GK16visa10cu:2363": "sādhāraṇadharmasya śabdapratipādyatve ityarthaḥ /",
  "GK16visa10cu:2364": "********** END OF COMMENTARY **********",
  "GK16visa10cu:2365": "ekarūpaḥ kvacitkvāpi bhinnaḥ sādhāraṇo guṇaḥ // VisSd_10.23 //",
  "GK16visa10cu:2366": "bhinne bimbānubimbatvaṃ śabdamātreṇa vā bhidā /",
  "GK16visa10cu:2367": "************* COMMENTARY *************",
  "GK16visa10cu:2368": "Vijñapriyā:",
  "GK16visa10cu:2369": "(vi, ḍha) ekarūpatvam ekaśabdapratipādyatāvacchedakaikyāt /",
  "GK16visa10cu:2370": "tena “tvaṃ sudhāvanmadhura” ityatra tadudāharaṇe vyaktaikyasya śakyatāvacchedakasyābhāve 'pi manoharatvasya lakṣyatāvacchedakasyaikyenaikarūpyaṃ bodhyam /",
  "GK16visa10cu:2371": "bhinnarūpatve tu śabdabhedo vakṣyate /",
  "GK16visa10cu:2372": "guṇo dharmaḥ bhinnasya dvaividhyamāha---bhinne iti /",
  "GK16visa10cu:2373": "bimbānubimbatvaṃ vyaktyormanasā abhedāropaḥ /",
  "GK16visa10cu:2374": "Locanā:",
  "GK16visa10cu:2375": "(lo, a) ekarūpatayā sambandhibhedamātreṇa veti dvidhā /",
  "GK16visa10cu:2376": "tatrādyaṃ vṛttāveva--madhuraḥ sudhāvadityādi /",
  "GK16visa10cu:2377": "dvitīyaṃ sakalakalaṃ purametadityādi /",
  "GK16visa10cu:2378": "bimbānubimbatvaṃ bimbapratibimbabhāvaḥ /",
  "GK16visa10cu:2379": "sā ca prakṛteḥ sadṛśatā yathā śmaśrulatvasaraghāvyāptatvayoḥ /",
  "GK16visa10cu:2380": "śabdamātreṇa natvarthato 'pi bhidābhedaḥ /",
  "GK16visa10cu:2381": "yathā---smeraṃ vidhāya ityādi /",
  "GK16visa10cu:2382": "********** END OF COMMENTARY **********",
  "GK16visa10cu:2383": "tatra ekarūpe yathā udāhṛtam-“madhuraḥ sudhāvadadharaḥ--” ityādi /",
  "GK16visa10cu:2384": "vimvaprativimbatve yathā--",
  "GK16visa10cu:2385": "“bhallāpavajitaisteṣāṃ śirobhiḥ śmaśrulairmahīm /",
  "GK16visa10cu:2386": "tastāra saraghāvyāptaiḥ sa kṣaudrapaṭalairiva” //",
  "GK16visa10cu:2387": "************* COMMENTARY *************",
  "GK16visa10cu:2388": "Vijñapriyā:",
  "GK16visa10cu:2389": "(vi, ṇa) bhalleti---sa raghusteṣāṃ pārasīkānāṃ yavanānāṃ bhallarūpāstraviśeṣeṇāpavarjitaistyajitaiḥ śirobhiḥ mahī tastāra vyāpārayāmāsa /",
  "GK16visa10cu:2390": "kīdṛśaiḥ śmaśrulaiḥ (astyerthe lac)",
  "GK16visa10cu:2391": "kṣaudrapaṭalaiḥ madhurasasamūhairiva saraghā madhumakṣikā /",
  "GK16visa10cu:2392": "dṛṣṭāntavaditi-- dṛṣṭāntaḥ---sādṛśyaṃ taccātra śyāmarūpam /",
  "GK16visa10cu:2393": "tadvat tadviśiṣṭaṃ nanmūlamiti yāvat /",
  "GK16visa10cu:2394": "tādṛśaṃ pratibimbanaṃ manasā abhedāropaḥ ityarthaḥ /",
  "GK16visa10cu:2395": "kṣaudrapaṭalamukhayoḥ sādṛśyam---śyāmasaraghābhinnaśmaśrumattvāditi bodanāt /",
  "GK16visa10cu:2396": "Locanā:",
  "GK16visa10cu:2397": "(lo, ā) saraghā madhumakṣikā /",
  "GK16visa10cu:2398": "kṣaudaṃ madhu /",
  "GK16visa10cu:2399": "atra śmaśrulatvasaraghāvyāptatvayoḥ dharmayorbhede 'pi svagatapiṅgalatvādidharmasājātyena sādṛśyādekarūpatayā samānatā śiraḥ kṣaudrapaṭalayordharmiṇoḥ sāmyabījam /",
  "GK16visa10cu:2400": "evaṃ ca guṇāsādhāraṇyaṃ dharmiṇorviruddhadharmayoge 'pi susaṅgatam /",
  "GK16visa10cu:2401": "dṛṣṭāntaprativastūpame sodāharaṇe lakṣayiṣyate /",
  "GK16visa10cu:2402": "********** END OF COMMENTARY **********",
  "GK16visa10cu:2403": "atra “śmaśrulaiḥ” ityasya “saraghāvyāptaiḥ” iti dṛṣṭāntavatpratibimbanam /",
  "GK16visa10cu:2404": "śabdamātreṇa bhinnatve yathā--",
  "GK16visa10cu:2405": "“smeraṃ vidhāya nayanaṃ vikasitamiva nīlamutpalaṃ mayi sā /",
  "GK16visa10cu:2406": "kathayāmāsa kṛśāṅgī manogataṃ nikhilamākūtam” //",
  "GK16visa10cu:2407": "atraike eva smeratvavikasitatve prativastūpamāvacchabdena nirdiṣṭe /",
  "GK16visa10cu:2408": "************* COMMENTARY *************",
  "GK16visa10cu:2409": "Vijñapriyā:",
  "GK16visa10cu:2410": "(vi, ta) smeraṃ vidhāyeti spaṣṭam /",
  "GK16visa10cu:2411": "atreti---eke eveti---ekadharmāvacchinne evetyarthaḥ /",
  "GK16visa10cu:2412": "yadyapi smeratvaṃ mukhasyaiva dharmaḥ na nayanasyetyato vistāratvameva lakṣatāvacchedakam /",
  "GK16visa10cu:2413": "vikasitatvaṃ tu nīlotpaladharma ityavacchedakasyāpi bhedastathāpi vikāsasyāpi vistāraviśeṣatvād abhedo bodhyaḥ /",
  "GK16visa10cu:2414": "prativastūpamāvaditi /",
  "GK16visa10cu:2415": "tatraikadharmāvacchinnasādhāraṇadharmasya śabdabhedo vakṣyate /",
  "GK16visa10cu:2416": "Locanā:",
  "GK16visa10cu:2417": "(lo, i) eke eveti---smeratvasya vikasitatvasyāviśeṣatvāt /",
  "GK16visa10cu:2418": "********** END OF COMMENTARY **********",
  "GK16visa10cu:2419": "ekadeśavivartinyupamā vācyatvagamyate // VisSd_10.24 //",
  "GK16visa10cu:2420": "bhavetāṃ yatra sāmyasya--",
  "GK16visa10cu:2421": "************* COMMENTARY *************",
  "GK16visa10cu:2422": "Vijñapriyā:",
  "GK16visa10cu:2423": "(vi, tha) ekadeśavivarttyupamāmāha---ekadeśeti /",
  "GK16visa10cu:2424": "gamyatvaṃ vyaṅgyatvam;",
  "GK16visa10cu:2425": "sāmyasya sādṛśyapratiyogitānuyogitārūpāyā upamāyāḥ /",
  "GK16visa10cu:2426": "Locanā:",
  "GK16visa10cu:2427": "(lo, ī) vācyatvagamyatve ekadeśe vācyatvamekadeśe gamyatvamityekadeśe viśeṣeṇa varttamānād ekadeśavivarttinītyanvarthaṃ nāma kvacit rūpakavat samastavastuviṣayāpyupamā dṛśyate /",
  "GK16visa10cu:2428": "yathā gopīnāthakaveḥ---",
  "GK16visa10cu:2429": "“brahmāṇḍaṃ bhavanāyate tvadudare lokeśa /",
  "GK16visa10cu:2430": "lokaḥ sphura- nnānācetanakalpanāśabalitaḥ sākṣāt vitānāyate /",
  "GK16visa10cu:2431": "tanmadhye 'pi tavāmarāyata iyaṃ bhūmaṇḍalālambinī hārakṣīrapaṭīrasodararuciḥ svargaukasāmāpagāḥ” //",
  "GK16visa10cu:2432": "atra bhavanasyāṅgino vitānādyaṅgasahitasya upamānatvena samastavastuviṣayatā /",
  "GK16visa10cu:2433": "********** END OF COMMENTARY **********",
  "GK16visa10cu:2434": "yathā--",
  "GK16visa10cu:2435": "“naitrairivotpalaiḥ madmairmukhairiva saraḥ śriyaḥ /",
  "GK16visa10cu:2436": "pade pade vibhānti sma cakravākaiḥ stanairiva” //",
  "GK16visa10cu:2437": "atrotpalādīnāṃ netrādīnāṃ sādṛśyaṃ vācyaṃ saraḥ śrīṇāṃ cāṅganāsāmyaṃ gamyam /",
  "GK16visa10cu:2438": "************* COMMENTARY *************",
  "GK16visa10cu:2439": "Vijñapriyā:",
  "GK16visa10cu:2440": "(vi, da) netrairiveti /",
  "GK16visa10cu:2441": "saraḥ śrīyaḥ sarovaralakṣmyāḥ pade pade deśe deśe utpalaiḥ padmaiścakravākaiśca vibhānti sma /",
  "GK16visa10cu:2442": "tatrotpalāditrayasya netrāditrayopamāmāha---netrairmukhaistanairiveti /",
  "GK16visa10cu:2443": "atreti /",
  "GK16visa10cu:2444": "sādṛśyaṃ sādṛśyapratiyogitānuyogitārūpopamā /",
  "GK16visa10cu:2445": "sādṛśyapratiyogitānuyogitārūpasambandhasya evopamātvenopamāgranthe pratipāditatvāt /",
  "GK16visa10cu:2446": "taccātra ivādervācyamavyaṅgyam /",
  "GK16visa10cu:2447": "avyaṅgyatvasyaiva vācyapadārthatvena prāk pratipāditatvād anvitābhidhānapakṣe vācyamanyathā tu saṃsargamaryyādagamyam /",
  "GK16visa10cu:2448": "saraḥ śrīṇamiti /",
  "GK16visa10cu:2449": "utpalādīnāṃ netrādisādṛśyavaśād gamyaṃ vyaṅgyamityarthaḥ /",
  "GK16visa10cu:2450": "********** END OF COMMENTARY **********",
  "GK16visa10cu:2451": "--kathitā rasanopamā /",
  "GK16visa10cu:2452": "yathordhvamupameyasya yadi syādupamānatā // VisSd_10.25 //",
  "GK16visa10cu:2453": "************* COMMENTARY *************",
  "GK16visa10cu:2454": "Vijñapriyā:",
  "GK16visa10cu:2455": "(vi, dha) rasanopamāmāha---kathiteti /",
  "GK16visa10cu:2456": "yathordhvamiti uttarasyetyarthaḥ /",
  "GK16visa10cu:2457": "Locanā:",
  "GK16visa10cu:2458": "(lo, u) yathordhvam ūrdhvordhvakrameṇa /",
  "GK16visa10cu:2459": "********** END OF COMMENTARY **********",
  "GK16visa10cu:2460": "yathā--",
  "GK16visa10cu:2461": "“candrāyate śuklarucāpi haṃso haṃsāyate cārugatena kāntā /",
  "GK16visa10cu:2462": "kāntāyate sparśasukhena vāri vārīyate svacchatayā vihāyaḥ” //",
  "GK16visa10cu:2463": "************* COMMENTARY *************",
  "GK16visa10cu:2464": "Vijñapriyā:",
  "GK16visa10cu:2465": "(vi, na) candrāyate iti /",
  "GK16visa10cu:2466": "candra ivācarati ityādirarthaḥ /",
  "GK16visa10cu:2467": "śuklarucāpītyatra apikārasya haṃso 'pi ityanvayaḥ /",
  "GK16visa10cu:2468": "vihāya ākāśam /",
  "GK16visa10cu:2469": "********** END OF COMMENTARY **********",
  "GK16visa10cu:2470": "mālopamā yadekasyopamānaṃ bahu dṛśyate /",
  "GK16visa10cu:2471": "yathā--",
  "GK16visa10cu:2472": "“vārijeneva sarasī śaśineva niśīthinī /",
  "GK16visa10cu:2473": "yauvaneneva vanitā nayena śrīrmanoharā” //",
  "GK16visa10cu:2474": "************* COMMENTARY *************",
  "GK16visa10cu:2475": "Vijñapriyā:",
  "GK16visa10cu:2476": "(vi, pa) mālopamāmāha---mālopameti /",
  "GK16visa10cu:2477": "vārijenetyādi spaṣṭam /",
  "GK16visa10cu:2478": "atra pratyupamānaṃ manoharatvameko dharmaḥ /",
  "GK16visa10cu:2479": "vibhinnadharmāpyeṣā sambhavati---yathā “vijño gururivāsi tvaṃ kandarpa iva sundaraḥ /",
  "GK16visa10cu:2480": "pāthodhiriva gambhīro garutmāniva vikramī //",
  "GK16visa10cu:2481": "“iti /",
  "GK16visa10cu:2482": "Locanā:",
  "GK16visa10cu:2483": "(lo, ū) nayenetyādau manoharatvamekaḥ sādhāraṇo dharmaḥ /",
  "GK16visa10cu:2484": "kvacid bhinnasādhāraṇadharmā mālopamā yathā---",
  "GK16visa10cu:2485": "“jyotstreva nayanānandaḥ sureva madakāraṇam /",
  "GK16visa10cu:2486": "prabhuteva samāviṣṭasarvalokā nitambinī” //",
  "GK16visa10cu:2487": "evaṃ rasanopamāpyabhinnasādhāraṇadharmāṃbhinnasādhāraṇadharmāveti dvidhā boddhavyā /",
  "GK16visa10cu:2488": "********** END OF COMMENTARY **********",
  "GK16visa10cu:2489": "kvacidupamānopameyayorapi prakṛtatvaṃ yathā--",
  "GK16visa10cu:2490": "“hasaścandra ivābhāti jalaṃ vyomatalaṃ yathā /",
  "GK16visa10cu:2491": "vimalāḥ kumudānīva tārakāḥ śaradāgame” //",
  "GK16visa10cu:2492": "************* COMMENTARY *************",
  "GK16visa10cu:2493": "Vijñapriyā:",
  "GK16visa10cu:2494": "(vi, pha) mālopamāprasaṅgena smṛtamupamāyā viśeṣāntaramāha--kvaciditi /",
  "GK16visa10cu:2495": "hasaṃ iti /",
  "GK16visa10cu:2496": "atra prakṛtaśaradvarṇane taddharmā haṃsacandrādayaḥ sarva eva prakṛtāḥ /",
  "GK16visa10cu:2497": "Locanā:",
  "GK16visa10cu:2498": "(lo, ṛ) haṃsaścandra ivetyādau śaradvarṇanasya prakṛtatvāddhaṃsacandrayorjalavyomnostārakākumudayośca prakṛtatvam /",
  "GK16visa10cu:2499": "********** END OF COMMENTARY **********",
  "GK16visa10cu:2500": "“asya rājño gṛhe bhānti bhūpānāṃ tā vibhūtayaḥ /",
  "GK16visa10cu:2501": "purandarasya bhavane kalpavṛkṣabhavā iva” //",
  "GK16visa10cu:2502": "atropameyabhūtavibhūtibhaiḥ “kalpavṛkṣabhavā iva ” ityupamānabhūtā vibhūtaya ākṣipyanta ityākṣepopamā /",
  "GK16visa10cu:2503": "atraiva “gṛhe” ityasya “bhavane” ityanena pratinirdeśātpratinirdesyopamā ityādayaśca na lakṣitāḥ,",
  "GK16visa10cu:2504": "evaṃvidhavaicitryasya sahastradhā darśanāt /",
  "GK16visa10cu:2505": "************* COMMENTARY *************",
  "GK16visa10cu:2506": "Vijñapriyā:",
  "GK16visa10cu:2507": "(vi, ba) ākṣepopamā--pratinirdeśyopamayoḥ sūtreṇanuktibījaṃ darśayituṃ taddvayamāha--asya rājña iti /",
  "GK16visa10cu:2508": "bhūpānītāḥ parājitabhūpebhyaḥ ānītāḥ /",
  "GK16visa10cu:2509": "kalpavṛkṣabhavāstajjanyā vibhūtaya ityanuṣaṅgaḥ /",
  "GK16visa10cu:2510": "ākṣipyante anuṣajyante /",
  "GK16visa10cu:2511": "ākṣepopamā anuṣaṅgopamā /",
  "GK16visa10cu:2512": "atraiva pratinirdeśyopamāvattvamapyāha---atraiveti /",
  "GK16visa10cu:2513": "Locanā:",
  "GK16visa10cu:2514": "(lo, ṝ) bhūpānītāḥ rājabhirupahārīkṛtāḥ gṛhe ityasya upameyavākyagatasya bhavana ityanena upamānavākyagatena /",
  "GK16visa10cu:2515": "evaṃvidheti /",
  "GK16visa10cu:2516": "ayamāśayaḥ yaditthaṃ kvacidapi vicchittyābhāsamādāya viśeṣato lakṣitavyaṃ tena tasya tathāvidhasya sahastradhāsambhavād granthagauravaṃ vinā na kiñcitphalamiti /",
  "GK16visa10cu:2517": "tathāvidhasyāpi likhitavyatve vā yadyuktaprakāravailakṣyaṇyaṃ tadā lakṣitavyam /",
  "GK16visa10cu:2518": "naca tathā /",
  "GK16visa10cu:2519": "********** END OF COMMENTARY **********",
  "GK16visa10cu:2520": "upamānopameyatvamekasyaiva tvananvayaḥ // VisSd_10.26 //",
  "GK16visa10cu:2521": "arthādekavākye /",
  "GK16visa10cu:2522": "************* COMMENTARY *************",
  "GK16visa10cu:2523": "Vijñapriyā:",
  "GK16visa10cu:2524": "(vi, bha) ananvayālaṅkāramāha---upameti /",
  "GK16visa10cu:2525": "arthādekavāvya iti /",
  "GK16visa10cu:2526": "vākyabhede uktarasanopamāyā vakṣyamāṇopameyopamāyāśca prasaktyā tadbhedasyātra praveśāt /",
  "GK16visa10cu:2527": "Locanā:",
  "GK16visa10cu:2528": "(lo, ḷ) tuḥ punarthe /",
  "GK16visa10cu:2529": "upamālakṣaṇasthasya dvayorityasya vyavacchedārthaḥ /",
  "GK16visa10cu:2530": "na vidyata upameyasya upamānāntareṇānvayaḥ sambandho 'tretyanvarthanāmānanvayālaṅkāraḥ, arthāditi /",
  "GK16visa10cu:2531": "vākyadvaye upameyopamāyā vakṣyamāṇatvādityarthaḥ /",
  "GK16visa10cu:2532": "********** END OF COMMENTARY **********",
  "GK16visa10cu:2533": "yathā--",
  "GK16visa10cu:2534": "“rājīvamiva rājīvaṃ jalaṃ jalamivājani /",
  "GK16visa10cu:2535": "candraścandra ivātandraḥ śaratsamudayodyame” //",
  "GK16visa10cu:2536": "************* COMMENTARY *************",
  "GK16visa10cu:2537": "Vijñapriyā:",
  "GK16visa10cu:2538": "(vi, ma) rājīvamiti /",
  "GK16visa10cu:2539": "atandro 'nidrito ghūrṇamāna iti yāvat /",
  "GK16visa10cu:2540": "śaratsamudayaḥ śarallakṣmīstasyā udyame upakrame /",
  "GK16visa10cu:2541": "********** END OF COMMENTARY **********",
  "GK16visa10cu:2542": "atra rājīvādīnāmananyasadṛśatvapratipādanārthamupamānopameyabhāvo vaivakṣikaḥ /",
  "GK16visa10cu:2543": "“rājīvamiva pāthojam” iti cāsya lāṭānuprāsādvivikto viṣayaḥ /",
  "GK16visa10cu:2544": "kintvatrocitatvādekaśabdaprayoga eva śreyān /",
  "GK16visa10cu:2545": "taduktam--",
  "GK16visa10cu:2546": "“ananvaye ca śabdaikyamaucityādānuṣaṅgikam /",
  "GK16visa10cu:2547": "asmiṃstu lāṭānuprase sākṣādeva prayojakam” //",
  "GK16visa10cu:2548": "iti /",
  "GK16visa10cu:2549": "************* COMMENTARY *************",
  "GK16visa10cu:2550": "Vijñapriyā:",
  "GK16visa10cu:2551": "(vi, ya) vaivakṣika iti /",
  "GK16visa10cu:2552": "vivakṣāśabdāt kaṇa /",
  "GK16visa10cu:2553_0": "mukhaṃ candra ityatra yathā bhede 'bhedāropād vyadhikaraṇenā'ropitena candratvena",
  "GK16visa10cu:2553_1": "mukhapratītistathātrābhede bhedāropād vivakṣitena vyadhikaraṇenāpi bhedaghaṭitasādṛśyenevārthe",
  "GK16visa10cu:2553_2": "naupamyapratītirityarthaḥ /",
  "GK16visa10cu:2554": "āhāryyatādṛśavivakṣāprayojanamāha---ananyasadṛśatveti /",
  "GK16visa10cu:2555": "atra lāṭānuprāso 'pyasti /",
  "GK16visa10cu:2556": "tadasaṅkīrṇamimamāha--pāthejamiti /",
  "GK16visa10cu:2557": "ucitatvāditi /",
  "GK16visa10cu:2558": "alaṅkāradvayena śobhātiśayajananādaucityam /",
  "GK16visa10cu:2559": "ananvaye ceti /",
  "GK16visa10cu:2560": "ānuṣaṅgikamanyārthaprayatnena siddham /",
  "GK16visa10cu:2561": "asmiṃmastviti /",
  "GK16visa10cu:2562": "lāṭānuprāsoktakārikātvenāsminnityanena lāṭānuprāsa uktaḥ---sākṣādeveti /",
  "GK16visa10cu:2563": "anyārthaprayatnābhāvād ityarthaḥ /",
  "GK16visa10cu:2564": "prayojanaṃ lāṭānuprāsasya śabdaikyamityanuṣaṅgaḥ /",
  "GK16visa10cu:2565": "Locanā:",
  "GK16visa10cu:2566": "(lo, e) nanvekasyaiva upamānopameyabhāvaḥ kathaṃ na viruddha ityata āha---atreti /",
  "GK16visa10cu:2567": "vaivakṣiko na hi tāttvikaḥ /",
  "GK16visa10cu:2568": "asyālaṅkārasya rājīvaśabdayostātparyyamātrabhinnārthatvena lāṭānuprāse sambhavatyapi na tadviśeṣatvamityāśayaḥ /",
  "GK16visa10cu:2569": "tatra viṣayavivekaṃ darśayati-kathaṃ rājīvamityekaśabdaprayogaḥ paunaruktyāpatatītyāha---kintvatreti /",
  "GK16visa10cu:2570": "ucitatvaṃ paryyāyakramabhaṅgadoṣasyāvaśyopekṣaṇīyatvāditi bhāvaḥ /",
  "GK16visa10cu:2571": "atra prācīnasammati darśayati--yadāhuriti /",
  "GK16visa10cu:2572": "ānuṣaṅgikaṃ tallakṣaṇānantargatamapi kāvyojjvalīkaraṇārthamupādeyamiti bhāvaḥ /",
  "GK16visa10cu:2573": "sākṣādeva na tu doṣaniyamāt,",
  "GK16visa10cu:2574": "tallakṣaṇantargatatvādityarthaḥ /",
  "GK16visa10cu:2575": "********** END OF COMMENTARY **********",
  "GK16visa10cu:2576": "paryāyeṇa dvayoretadupameyopamā matā /",
  "GK16visa10cu:2577": "etadupamānopameyatvam /",
  "GK16visa10cu:2578": "arthādvākyadvaye /",
  "GK16visa10cu:2579": "yathā--",
  "GK16visa10cu:2580": "“kamaleva matirmatiriva kamalā,",
  "GK16visa10cu:2581": "tanuriva vibhā vibheva tanuḥ /",
  "GK16visa10cu:2582": "dharaṇīva dhṛtirdhṛtiriva dharaṇī,",
  "GK16visa10cu:2583": "satataṃ vibhāti bata yasya” //",
  "GK16visa10cu:2584": "atrāsya rājñaḥ śrībuddhyādisadṛśaṃ nānyadastītyabhiprāyaḥ /",
  "GK16visa10cu:2585": "************* COMMENTARY *************",
  "GK16visa10cu:2586": "Vijñapriyā:",
  "GK16visa10cu:2587": "(vi, ra) upameyopamāmāha---paryyāyeṇeti /",
  "GK16visa10cu:2588": "dvayorupamānopameyayorityarthaḥ /",
  "GK16visa10cu:2589": "tenopameyopamālaṅkāra ityarthaḥ /",
  "GK16visa10cu:2590": "arthāditi /",
  "GK16visa10cu:2591": "vākyadvayaṃ vinā paryyāyeṇoktyasambhavāt /",
  "GK16visa10cu:2592": "kamaleveti /",
  "GK16visa10cu:2593": "atra sarvatra vibhātītyanvayaḥ /",
  "GK16visa10cu:2594": "Locanā:",
  "GK16visa10cu:2595": "(lo, o) upameyopameti /",
  "GK16visa10cu:2596": "upameyena pūrvavākyatthena upamāsādṛśyaṃ dvitīyavākyasthayopamānasyetyanvarthaṃ nāma,",
  "GK16visa10cu:2597": "etaditaropamānavyavacchedaḥ phalam /",
  "GK16visa10cu:2598": "etadeva vṛttāvuktamasya rājña iti /",
  "GK16visa10cu:2599": "dhṛtirdheryyam /",
  "GK16visa10cu:2600": "********** END OF COMMENTARY **********",
  "GK16visa10cu:2601": "sadṛśānubhavādvastusmṛtiḥ smaraṇamucyate // VisSd_10.27 //",
  "GK16visa10cu:2602": "yathā--",
  "GK16visa10cu:2603": "“aravindamidaṃ vīkṣya khelatkhañjanamañjulam /",
  "GK16visa10cu:2604": "smarāmi vadanaṃ tasyāścāru cañcalalocanam” //",
  "GK16visa10cu:2605": "************* COMMENTARY *************",
  "GK16visa10cu:2606": "Vijñapriyā:",
  "GK16visa10cu:2607": "(vi, la) smaraṇālaṅkāramāha---sadṛśeti /",
  "GK16visa10cu:2608": "aravindamiti /",
  "GK16visa10cu:2609": "aravindasyaivopari khelatā khañjanena mañjulamaravindaṃ vīkṣya cārucañcalalocanaṃ tasyā vadanaṃ smarāmītyarthaḥ /",
  "GK16visa10cu:2610": "atra aravindasādṛśyānmukhasya,",
  "GK16visa10cu:2611": "khañjanasādṛśyāllocanasya,",
  "GK16visa10cu:2612": "khelāsādṛśyāt cāñcalyasya smaraṇam /",
  "GK16visa10cu:2613": "********** END OF COMMENTARY **********",
  "GK16visa10cu:2614": "“mayi sakapaṭam--“ityādau ca smṛteḥ sādṛśyānubhavaṃ vinotthāpitatvānnāyamalaṅkāraḥ /",
  "GK16visa10cu:2615": "Locanā:",
  "GK16visa10cu:2616": "(lo, au) sadṛśānubhavāditi pratīkavyavacchedyaṃ darśayati---mayi sakapaṭamityādi /",
  "GK16visa10cu:2617": "aravindamityādyudāharaṇe smṛtirupāyā vipralambhāṅgatvena preyo 'laṅkāraviṣayatve 'pi smaraṇālaṅkārasyāvādatvena tadvādhakatā /",
  "GK16visa10cu:2618": "tenānucintanīyadarśanotthāpitā smṛtiḥ preyolaṅkāraviṣayaḥ /",
  "GK16visa10cu:2619": "yathā mayi sakapaṭamityādireva /",
  "GK16visa10cu:2620": "********** END OF COMMENTARY **********",
  "GK16visa10cu:2621": "rāghavānandamahāpātrāstu-vaisādṛśyātsmṛtimapi smaraṇālaṅkāramicchanti /",
  "GK16visa10cu:2622": "tatrodāharaṇaṃ teṣāmeva yathā--",
  "GK16visa10cu:2623": "“śirīṣamṛdvī giriṣu prapede yadā yadā duḥ khaśatāni sītā /",
  "GK16visa10cu:2624": "tadā tadāsyāḥ sadaneṣu saukhyalakṣāṇi dadhyau galadastru rāmaḥ” //",
  "GK16visa10cu:2625": "************* COMMENTARY *************",
  "GK16visa10cu:2626": "Vijñapriyā:",
  "GK16visa10cu:2627": "(vi, va) mayi sakapaṭamityādāviti /",
  "GK16visa10cu:2628": "tatra “smeraṃ smeraṃ smarāmi tadānanam” iti /",
  "GK16visa10cu:2629": "smṛteścintayaivotthāpitatvādityarthaḥ /",
  "GK16visa10cu:2630": "“sadṛśādṛṣṭacintādyāḥ smṛtibījasya bodhakāḥ” ityuktatvāt /",
  "GK16visa10cu:2631": "smṛtibījasaṃskārodvodhakabāhulyāt /",
  "GK16visa10cu:2632": "śirīṣeti /",
  "GK16visa10cu:2633": "śirīṣamṛdvī sītā yadā yadā giriṣuduḥ khaśatāni prapede tadā tadā rāmo 'syāḥ sadaneṣu saukhyalakṣāṇi galadaśru yathā syāttathā dadhyāvityarthaḥ /",
  "GK16visa10cu:2634": "sukhadhyānamiti smṛtiḥ /",
  "GK16visa10cu:2635": "duḥ khe sukhavaisādṛśyam /",
  "GK16visa10cu:2636": "Locanā:",
  "GK16visa10cu:2637": "(lo, a) sukhameva saukhyam,",
  "GK16visa10cu:2638": "atra sukhaduḥ khayorvaisādṛśyam /",
  "GK16visa10cu:2639": "********** END OF COMMENTARY **********",
  "GK16visa10cu:2640": "rūpakaṃ rupitāropādvi (po vi )",
  "GK16visa10cu:2641": "ṣaye nirapahnave /",
  "GK16visa10cu:2642": "************* COMMENTARY *************",
  "GK16visa10cu:2643": "Vijñapriyā:",
  "GK16visa10cu:2644": "(vi, śa) rūpakālaṅkāramāha---rūpakamiti /",
  "GK16visa10cu:2645": "rūpitetyatra rūpaṇaṃ rūpaḥ tata itacpratyayādrūpaṇavānityarthaḥ /",
  "GK16visa10cu:2646": "tathā ca rūpayiṣyamāṇaścandrādiratra rūpitapadārthaḥ /",
  "GK16visa10cu:2647": "uktapratyayāntatve 'tītatvānanvayāt /",
  "GK16visa10cu:2648": "tasya mukhādāvāropo rūpakamityarthaḥ /",
  "GK16visa10cu:2649": "kecidatra āropāditi pañcamī jñāpakatāyāṃ,",
  "GK16visa10cu:2650": "svajñānadvārā svasyaiva rūpakatvaprakārajñānahetutā bodhyā ityāhuḥ /",
  "GK16visa10cu:2651": "Locanā:",
  "GK16visa10cu:2652": "(lo, ā) evaṃ sādharmye 'bhedaprādhānye alaṅkāran nirṇoya bhedaprādhānye lakṣayati--rūpakamiti /",
  "GK16visa10cu:2653": "rūpitāropavattvaṃ naca prakṛte 'puyapayogaḥ /",
  "GK16visa10cu:2654": "anigīrṇasvarūpasyānyatādātmyapratītirāropaḥ /",
  "GK16visa10cu:2655": "tenādhyavasāyamūlakotprekṣāderapi vyavacchedaḥ;",
  "GK16visa10cu:2656": "adhyavasāyo 'pi viṣayanigaraṇena viṣayiṇo 'bhedapratipattiḥ /",
  "GK16visa10cu:2657": "apahnavo “na mukhaṃ candra” ityākāraḥ /",
  "GK16visa10cu:2658": "evaṃ ca nirapahnavasyānigīrṇasya viṣayasya viṣayiṇā tādātmyād yadrūpavattvaṃ tadrūpakākhyamalaṅkaraṇamanyarūpeṇānyasya rūpavattvādityarthaḥ /",
  "GK16visa10cu:2659": "********** END OF COMMENTARY **********",
  "GK16visa10cu:2660": "“rūpita'- iti pariṇāmādvyavacchedaḥ /",
  "GK16visa10cu:2661": "etacca tatprastāve vivecayiṣyāmaḥ /",
  "GK16visa10cu:2662": "“nirapahnave” ityapahnutivyavacchedārtham /",
  "GK16visa10cu:2663": "************* COMMENTARY *************",
  "GK16visa10cu:2664": "Vijñapriyā:",
  "GK16visa10cu:2665": "(vi, ṣa) padavyāvṛttimāha---rūpiteti /",
  "GK16visa10cu:2666": "pariṇāmālaṅkāre rūpaṇādhikaraṇatayā rūpyamāṇasya pariṇāmādvāstavo 'bhedastathātvānāropavattvarūpaṃ rūpitatvam /",
  "GK16visa10cu:2667_0": "yathā---“stanopapīḍamāśleṣaḥ kṛto dyūte paṇastayā“iti pariṇāmodāharaṇe rūpaṇādhikaraṇā'śleṣatayaiva",
  "GK16visa10cu:2667_1": "rūpyamāṇasya paṇasya pariṇāmādivāstava eva praṇā'śleṣayorabheda ityataḥ paṇo na rūpati",
  "GK16visa10cu:2667_2": "iti tadvyavacchedaḥ /",
  "GK16visa10cu:2668": "apahnutivyavacchedāyeti--“nāyaṃ śaśī kuṇḍalitaḥ phaṇīndraḥ” ityādau śaśini kuṇḍalitaphaṇīndrāropa eva,",
  "GK16visa10cu:2669": "kintu śaśitvāpahnavapūrvaka ityataḥ tadvyavacchedaḥ /",
  "GK16visa10cu:2670": "********** END OF COMMENTARY **********",
  "GK16visa10cu:2671": "tatparamparitaṃ sāṅgaṃ niraṅgamiti ca tridhā // VisSd_10.28 //",
  "GK16visa10cu:2672": "************* COMMENTARY *************",
  "GK16visa10cu:2673": "Vijñapriyā:",
  "GK16visa10cu:2674": "(vi, sa) tasya traividhyamāha---taditi /",
  "GK16visa10cu:2675": "Locanā:",
  "GK16visa10cu:2676": "(lo, i) tadbhedānāha--naditi /",
  "GK16visa10cu:2677": "tridhetyataḥ pūrvaṃ prathamamiti śeṣaḥ /",
  "GK16visa10cu:2678": "anyabhedānāmetadantaratvāt /",
  "GK16visa10cu:2679": "********** END OF COMMENTARY **********",
  "GK16visa10cu:2680": "tadrūpakam /",
  "GK16visa10cu:2681": "tatra--",
  "GK16visa10cu:2682": "yatra kasyacidāropaḥ parāropaṇakāraṇam /",
  "GK16visa10cu:2683": "tatparamparitaṃ śliṣṭāśliṣṭaśabdanibandhanam // VisSd_10.29 //",
  "GK16visa10cu:2684": "pratyekaṃ kevalaṃ mālārūpaṃ ceti caturvidham /",
  "GK16visa10cu:2685": "************* COMMENTARY *************",
  "GK16visa10cu:2686": "Vijñapriyā:",
  "GK16visa10cu:2687": "(vi, ha) yatra kasyaciditi /",
  "GK16visa10cu:2688": "yatra rūpake gṛhyamāṇe kvacit kasyacidāropa ityarthaḥ /",
  "GK16visa10cu:2689": "parāropaṇasya prakṛṣṭāropasya mukhyāropasya ityarthaḥ /",
  "GK16visa10cu:2690": "kāraṇaṃ sādhakam /",
  "GK16visa10cu:2691": "śliṣṭeti---ekaśabdenaiva rūpyaropakobhayopasthāpane śliṣṭatvanibandhanatvam /",
  "GK16visa10cu:2692": "atathātve tu aśliṣṭaśabdanibandhanatvam /",
  "GK16visa10cu:2693": "Locanā:",
  "GK16visa10cu:2694": "(lo, ī) parasya mukhyasya tathāvidhasamyagarthāntararūpaṇaṃ vinānupapadyamāne āropaṇe kāraṇaṃ nimittam /",
  "GK16visa10cu:2695": "śluṣṭaḥ, prakṛtaropaṇotpādakarūpāśrayasyātmano vdyarthatā śliṣṭaḥ /",
  "GK16visa10cu:2696": "aśliṣṭaḥ pṛthakpadanirdiṣṭarūparūpakārthaḥ /",
  "GK16visa10cu:2697": "tathāvidhaḥ śabdo nibandhanaṃ kāraṇam /",
  "GK16visa10cu:2698": "arthāt mukhyārope yasyaityarthaḥ /",
  "GK16visa10cu:2699": "kevalaṃ sakṛdrūpaṇātmakam /",
  "GK16visa10cu:2700": "mālārūpam ekatraiva viṣayaparamparāmanapekṣyānekavastvāropātmakam /",
  "GK16visa10cu:2701": "evamanyatrāpi /",
  "GK16visa10cu:2702": "paramparā jātāsyeti paramparitaṃ sārthakam /",
  "GK16visa10cu:2703": "********** END OF COMMENTARY **********",
  "GK16visa10cu:2704": "tatra śliṣṭaśabdanibandhanaṃ kevalaparamparitaṃ yathā--",
  "GK16visa10cu:2705": "“āhave jagaduddaṇḍa /",
  "GK16visa10cu:2706": "rājamaṇḍalārāhave /",
  "GK16visa10cu:2707": "śrīnṛsiṃhamahīpāla /",
  "GK16visa10cu:2708": "svastyastu tava bāhave” //",
  "GK16visa10cu:2709": "************* COMMENTARY *************",
  "GK16visa10cu:2710": "Vijñapriyā:",
  "GK16visa10cu:2711": "(vi, ka) āhaveti---he nṛsiṃhamahīpāla /",
  "GK16visa10cu:2712": "tava bāhave hastāya svastyastu /",
  "GK16visa10cu:2713": "kīdṛśāya---āhave yuddhe jagatyuddaṇḍaṃ rājamaṇḍalaṃ nṛpatimaṇḍalameva rājamaṇḍaṃla candramaṇḍalaṃ tadīyarāhave saihikeyāya tattiraskārakatvāt /",
  "GK16visa10cu:2714": "atra nṛpatimaṇḍalasambandhitvena rāhutvāropo 'nupapannaḥ rāhornṛpatimaṇḍalatiraskārakatvābhāvāt /",
  "GK16visa10cu:2715": "ato mukhyatadāropasādhako nṛpatimaṇḍale candramaṇḍalāropaḥ /",
  "GK16visa10cu:2716": "śliṣṭarājaśabdena ca tadubhayopasthāpanam etadāha---atreti /",
  "GK16visa10cu:2717": "atra ca mukhyarūpakanirvāhāya dvayornṛpaticandrayoḥ prākaraṇikatvādādāveva nṛpacandro rājapadavācyo na tu candro vyaṅgyaḥ /",
  "GK16visa10cu:2718": "ekārthamātre prakaraṇatve evānyārthasya vyaṅgyatvāt /",
  "GK16visa10cu:2719": "ato nātra vācyasādhakatvavyaṅgyarūpasya vācyasiddhyāṅgākhyaguṇībhūtavyaṅgyatvasya prasaktiḥ /",
  "GK16visa10cu:2720_0": "yatra tu kasyacidāropaṃ vinaiva prathamaṃ mukhyarūpakaṃ siddhyati paścāttādṛśanirūpyamāṇasyāparapadārthānvayānupapattistatraprākaraṇike",
  "GK16visa10cu:2720_1": "tādṛśāparapadārthe niyantrakasya śliṣṭaśabdasyāparārtho mukhyarūpamāṇasyāparapadārthānvayānupapattirirāsāya",
  "GK16visa10cu:2720_2": "rūpyamāṇe vyaṅgya eva;",
  "GK16visa10cu:2721": "tatra vācyasiddhyaṅgataiva tasya /",
  "GK16visa10cu:2722": "yathā--- “bhramimaratimatvasahṛdayatāṃ pralayaṃ mūrcchāṃ tamaḥ śarīrasādaṃ ca /",
  "GK16visa10cu:2723": "maraṇaṃ ca jaladabhujagajaṃ prasahya kurute viṣaṃ viyoginīnām” //",
  "GK16visa10cu:2724": "ityatra śyāmatvenopakārakatvena ca jalade bhujagarūpaṇaṃ prathamaṃ siddhyatyeva /",
  "GK16visa10cu:2725": "paścācca syamāṇasya bhujagasya viṣapadārthe prākaraṇikajalajanakatvānupapattyā tannirāsāya viṣapadadvitīyārtho halāhalaṃ vyaṅgyam /",
  "GK16visa10cu:2726": "tatra rūpyato vṛṣṭivarṇanaprakaraṇajjalasyaiva vācyatvāt /",
  "GK16visa10cu:2727": "tato bhujagasya halāhalajanakatvenānupapattyabhāvād bhujagarūpeṇa siddhiriti viṣayasya vibhāgaḥ sudhībhiravadheyaḥ /",
  "GK16visa10cu:2728": "evaṃ ca mukhyarūpakasādhakaviśeṣyasya vācyatve paramparitaṃ rūpakaṃ,",
  "GK16visa10cu:2729": "tasya vyaṅgyatve tu vācyasiddhyaṅgamiti sthite “dīpayane rodasīrandhrameṣa jvalati sarvataḥ /",
  "GK16visa10cu:2730": "pratāpastava rājendra vairivaṃśadavānalaḥ /",
  "GK16visa10cu:2731": "“ityatra kule veṇvāropaṇasya vyaṅgyatayā vācyadāvānalarūpasiddhyaṅgatvamiti granthakṛtā prāguktaṃ cintyam /",
  "GK16visa10cu:2732": "rājamaṇḍalarāhave ityatra iva tatrāpi mukhyadavānalarūpakasādhakatvena veṇvāropaṇasya vācyatvādeva /",
  "GK16visa10cu:2733": "Locanā:",
  "GK16visa10cu:2734": "(lo, u) jagaduddaṇḍo 'tiśayotkaṭaḥ,",
  "GK16visa10cu:2735": "rājamaṇḍalaṃ nṛpasamūhaḥ candramaṇḍalaṃ ca /",
  "GK16visa10cu:2736": "********** END OF COMMENTARY **********",
  "GK16visa10cu:2737": "atra rājamaṇḍalaṃ nṛpasamūha eva candrabimbamityāropo rājabāhau hāhutvārope nimittam /",
  "GK16visa10cu:2738": "mālārūpaṃ yathā--",
  "GK16visa10cu:2739": "“padmodayadinādhīśaḥ sadāgatisamīraṇaḥ /",
  "GK16visa10cu:2740": "bhūbhṛdāvalidambholireka eva bhavān bhuvi” //",
  "GK16visa10cu:2741": "atra padmāyā udaya eva padmānāmudayaḥ,",
  "GK16visa10cu:2742": "satāmāgatireva sadāgamanam,",
  "GK16visa10cu:2743": "bhūbhṛto rājāna eva parvatā ityādyāropo rājñaḥ sūryatvādyāropanimittam /",
  "GK16visa10cu:2744": "************* COMMENTARY *************",
  "GK16visa10cu:2745": "Vijñapriyā:",
  "GK16visa10cu:2746": "(vi, kha) śliṣṭaparamparitarūpakamālāmāha---padmodayeti /",
  "GK16visa10cu:2747": "asyārtho vṛttāveva vivṛtaḥ /",
  "GK16visa10cu:2748": "ityādyāropaḥ sūryyatvādyārope nimittamiti /",
  "GK16visa10cu:2749": "atra hi lakṣyā udaye sūryyasya,",
  "GK16visa10cu:2750": "satāmāgatau samīraṇasya,",
  "GK16visa10cu:2751": "bhūbhṛtāṃ rājñāmāvalau dambholeścānupayogena padmāyā udayādau paṅgajodayādyāropaṇaivatadupayogāttannimittatā /",
  "GK16visa10cu:2752": "“vidvan mānasahaṃsa /",
  "GK16visa10cu:2753": "vairikamalāsaṅkocadīptadyute /",
  "GK16visa10cu:2754": "durgāmārgaṇanīlalohita /",
  "GK16visa10cu:2755": "samitsvīkāravaiśvānara /",
  "GK16visa10cu:2756": "satyapratividhānadakṣa /",
  "GK16visa10cu:2757": "vijayaprāgbhāvabhīma /",
  "GK16visa10cu:2758": "prabho /",
  "GK16visa10cu:2759": "sāmrājyaṃ varavīra /",
  "GK16visa10cu:2760": "vatsaraśataṃ vairiṃcamuccaiḥ kriyāḥ /",
  "GK16visa10cu:2761": "” iti ślokaḥ kāvyaprakāśakṛtā śliṣṭaparamparitamālārūpakodāharaṇatayaiva darśitaḥ /",
  "GK16visa10cu:2762": "tasyārtho hi “he varavīra /",
  "GK16visa10cu:2763": "vairiṃcaṃ brāhmaṃ vatsaraśatam uccaiḥ sāmrājyaṃ kriyāḥ kuryyāḥ /",
  "GK16visa10cu:2764": "rājñaḥ anyānyapi sambodhanānyāha---vidvaditi /",
  "GK16visa10cu:2765": "viduṣāṃ mānasaṃ manaḥ eva mānasasaraḥ tat haṃsa,",
  "GK16visa10cu:2766": "kamalānāmasaṅkoco vikāśastatra dīptadyute sūryya /",
  "GK16visa10cu:2767": "durgāṇāmamārgaṇaṃ durgaṃ vinā yodvṛtvaṃ,",
  "GK16visa10cu:2768": "tadeva durgāyā mārgaṇaṃ tatra nīlalohita /",
  "GK16visa10cu:2769": "samitāṃ yuddhānāṃ svīkāra eva samidhāṃ svīkāraḥ tatra vaiśvānara /",
  "GK16visa10cu:2770": "satye prītividhānameva satyām aprītividhānaṃ tatra dakṣa prajāpate /",
  "GK16visa10cu:2771": "vijayaḥ paraparābhava eva vijayor'junastat prāgbhāve pūrvotpattau bhīmasena /",
  "GK16visa10cu:2772": "he prabho ityatra rājñi haṃsādyāropamukhyarūpakāraṇyanekāni pratyekaṃ tatsādhakāni manaādau mānasasarovarādirūpakāṇyanekāni /",
  "GK16visa10cu:2773": "prakṛte api rājñi dinādhīśādyanekarūpakasādhakāni lakṣmyādīnāmudayādau paṅkajodayādirūpakāṇīti /",
  "GK16visa10cu:2774": "kevalaśliṣṭaparamparitarūpakodāharaṇaṃ tu kāvyaprakāśakṛtā dattaṃ yathā-- “alokikamahālokaprakāśitajagattraya /",
  "GK16visa10cu:2775": "stūyate deva /",
  "GK16visa10cu:2776": "sadvaṃśamuktaratnaṃ na kairbhavān” //",
  "GK16visa10cu:2777": "iti /",
  "GK16visa10cu:2778": "asyārthaḥ he deva /",
  "GK16visa10cu:2779": "sadvaṃśaḥ satkulameva sadvaṃśaḥ sadveṇuḥ tatra muktāratnaṃ bhāvān kairna stūyate ?",
  "GK16visa10cu:2780": "vaṃśe muktotpatteḥ /",
  "GK16visa10cu:2781": "rājñaḥ sambodhanāntaramāha---alaukiketi /",
  "GK16visa10cu:2782": "alaukiko 'nyalokavilakṣaṇo yo mahāloko mahādṛṣṭipātaḥ sa eva mahāloko mahājyotistena prakāśitaṃ jagattrayam arthān muktāmaṇḍitaṃ yena he tādṛśa /",
  "GK16visa10cu:2783": "atra hi rājñi muktāropo mukhyarūpakaṃ tatsādhakaṃ kule veṇvāropaṇam /",
  "GK16visa10cu:2784": "dṛṣṭipāte jyotirāropaṇaṃ ca jyotirabhāve muktotkarṣābhāvāt /",
  "GK16visa10cu:2785": "Locanā:",
  "GK16visa10cu:2786": "(lo, ū) padmā lakṣmīḥ padmaṃ ca /",
  "GK16visa10cu:2787": "satāmāgamanaṃ sarvadāgamanaṃ ca /",
  "GK16visa10cu:2788": "bhūmṛto rājānaḥ varvatāśca /",
  "GK16visa10cu:2789": "padmāyā lakṣmyāḥ sarvadā sadā ca /",
  "GK16visa10cu:2790": "evaṃ-- “tvameva deva pātālamāśānāṃ tvaṃ nibandhanam /",
  "GK16visa10cu:2791": "tvaṃ cāmaramarudbhūmirko lokatrayātmakaḥ” //",
  "GK16visa10cu:2792": "ityatra lokatrayātmakatvamityādi rūpaṇaṃ pātālamityādi rūpaṇaṃ hetuḥ //",
  "GK16visa10cu:2793": "********** END OF COMMENTARY **********",
  "GK16visa10cu:2794": "aśliṣṭaśabdanibandhanaṃ kevalaṃ yathā--",
  "GK16visa10cu:2795": "“pāntu vo jaladaśyāmāḥ śārṅgajyāghātakarkaśāḥ /",
  "GK16visa10cu:2796": "trailokyamaṇḍapastambhāścatvāro haribāhavaḥ” //",
  "GK16visa10cu:2797": "atra trailokyasya maṇḍapatvāropo haribāhūnāṃ stambhatvārope nimittam /",
  "GK16visa10cu:2798": "************* COMMENTARY *************",
  "GK16visa10cu:2799": "Vijñapriyā:",
  "GK16visa10cu:2800": "(vi, ga) aśliṣṭaṃ kevalamāha---pāntu vo jaladaśyāmā iti /",
  "GK16visa10cu:2801": "catvāro haribāhavo vaḥ pāntu /",
  "GK16visa10cu:2802": "kīdṛśāḥ ? trailokyameva maṇḍapastasya stambhāḥ,",
  "GK16visa10cu:2803": "dhārakatvāt /",
  "GK16visa10cu:2804": "tathā śārṅgasya dhanuṣo vyāghātena karkaśāḥ /",
  "GK16visa10cu:2805": "stambhatvārope nimittamiti /",
  "GK16visa10cu:2806": "trailokye stambhāvanvayāt /",
  "GK16visa10cu:2807": "********** END OF COMMENTARY **********",
  "GK16visa10cu:2808": "mālārūpaṃ yathā--",
  "GK16visa10cu:2809": "“manojarājasya sitātapatraṃ śrīkhaṇḍacitraṃ haridaṅganāyāḥ /",
  "GK16visa10cu:2810": "virājate vyomasaraḥ sarojaṃ karpūrapūraprabhamindubimbam” //",
  "GK16visa10cu:2811": "atra manojāde rājatvādyāropaścandrabimbasya sitātapatratvādyārope nimittam /",
  "GK16visa10cu:2812": "“tatra ca rājabhujādīnāṃ rāhutvādyāropo rājamaṇḍalādīnāṃ candramaṇḍalatvādyārope nimittam” iti kecit /",
  "GK16visa10cu:2813": "************* COMMENTARY *************",
  "GK16visa10cu:2814": "Vijñapriyā:",
  "GK16visa10cu:2815": "(vi, gha) mālārūpaṃ yatheti---aśliṣṭaśabdanibandhanamiti śeṣaḥ /",
  "GK16visa10cu:2816": "manojarājasyeti /",
  "GK16visa10cu:2817": "karpūrapūraprabhamindubimbaṃ virājati /",
  "GK16visa10cu:2818": "tatra paramparitarūpakanimittakāni rūpakāntarāṇyāha---manojeti /",
  "GK16visa10cu:2819": "manoja eva rājā tasya sitātapatram /",
  "GK16visa10cu:2820": "haridrūpāyā aṅganāyāḥ śrīkhaṇḍasya,",
  "GK16visa10cu:2821": "candanasya citram /",
  "GK16visa10cu:2822": "vyomarūpasya sarasaḥ sarojam /",
  "GK16visa10cu:2823": "eṣu caturṣu rūpakayornimittanaimittakabhāva uktaviparīta eveti keṣāñcinmataṃ darśayati---eṣviti /",
  "GK16visa10cu:2824": "Locanā:",
  "GK16visa10cu:2825": "(lo, ṛ) kecinnatu vayamiti bhāvaḥ /",
  "GK16visa10cu:2826": "etaccātraiva sphoṭayiṣyati /",
  "GK16visa10cu:2827": "********** END OF COMMENTARY **********",
  "GK16visa10cu:2828": "aṅgino yadi sāṅgasya rūpaṇaṃ sāṅgameva tat // VisSd_10.30 //",
  "GK16visa10cu:2829": "samastavastuviṣayamekadeśavivarti ca /",
  "GK16visa10cu:2830": "************* COMMENTARY *************",
  "GK16visa10cu:2831": "Vijñapriyā:",
  "GK16visa10cu:2832": "(vi, ṅa) dvividhaṃ sāṅgarūpakamāha---aṅgina iti /",
  "GK16visa10cu:2833": "sāṅgasya sadharmasya /",
  "GK16visa10cu:2834": "yo rūpyate tasya dharmā api yadi rūpyante tadā sāṅgamityarthaḥ /",
  "GK16visa10cu:2835": "Locanā:",
  "GK16visa10cu:2836": "(lo, ṝ) sāṅgasya sopakaraṇasya /",
  "GK16visa10cu:2837": "********** END OF COMMENTARY **********",
  "GK16visa10cu:2838": "tatra--",
  "GK16visa10cu:2839": "āropyāṇāmaśeṣāṇāṃ śābdatve prathamaṃ matam // VisSd_10.31 //",
  "GK16visa10cu:2840": "Locanā:",
  "GK16visa10cu:2841": "(lo, ḷ) aśeṣāṇāmaṅgatadupakaraṇānām /",
  "GK16visa10cu:2842": "śābdatve śabdenābhidheyatve /",
  "GK16visa10cu:2843": "********** END OF COMMENTARY **********",
  "GK16visa10cu:2844": "prathamaṃ samastavastuviṣayam /",
  "GK16visa10cu:2845": "yathā--",
  "GK16visa10cu:2846": "“rāvaṇāvagrahaklāntamiti vāgamṛtena saḥ /",
  "GK16visa10cu:2847": "abhivṛṣya marutsasyaṃ kṛṣṇamedhastirodadhe” //",
  "GK16visa10cu:2848": "atra kṛṣṇasya meghatvārope vāgādīnāmamṛtatvādikamāropitam /",
  "GK16visa10cu:2849": "************* COMMENTARY *************",
  "GK16visa10cu:2850": "Vijñapriyā:",
  "GK16visa10cu:2851": "(vi, ca) rāvaṇavagraha iti /",
  "GK16visa10cu:2852": "rāvaṇarūpeṇāvagraheṇa vṛṣṭivighātena klāntaṃ marudrūpaṃ śasyaṃ vāgrūpāmṛtena sa kṛṣṇo viṣṇurmegho śasyamabhivṛṣya abhiṣicya tirodadhe /",
  "GK16visa10cu:2853": "anyo 'pi rūpyamāṇo megho 'ṅgī /",
  "GK16visa10cu:2854": "tasya dharmo jalaṃ vāci rūpitam /",
  "GK16visa10cu:2855": "evaṃ svajalasicyamānatvasambandhena śasyamapyaṅgam /",
  "GK16visa10cu:2856": "marutsu tadrūpitam /",
  "GK16visa10cu:2857": "tadāha---atreti /",
  "GK16visa10cu:2858": "Locanā:",
  "GK16visa10cu:2859": "(lo, e) vāgādīnāṃ kṛṣṇopakaraṇānāmamṛtatvādīti meghopakaraṇam /",
  "GK16visa10cu:2860": "iha caca paratarūpaṇam /",
  "GK16visa10cu:2861": "yadāhuḥ---",
  "GK16visa10cu:2862": "“mukhapaṅkajaraṅge 'smin bhrūlatānarttakī tava /",
  "GK16visa10cu:2863": "līlānṛtyaṃ karotīti ramyaṃ rūpitarūpaṇam” //",
  "GK16visa10cu:2864": "iti //",
  "GK16visa10cu:2865": "iha hi mukhe paṅkajatvarūpaṇānantaraṃ punā raṅgatvarūpaṇam /",
  "GK16visa10cu:2866": "evaṃ bhrūlatānarttakītyatrāpi jñeyam /",
  "GK16visa10cu:2867": "********** END OF COMMENTARY **********",
  "GK16visa10cu:2868": "yatra kasyacidārthatvamekadeśavivarti tat /",
  "GK16visa10cu:2869": "Locanā:",
  "GK16visa10cu:2870": "(lo, ai) ārthatvamarthagamyatvam /",
  "GK16visa10cu:2871": "ekadeśe viśeṣeṇa śābdatayā sphuṭatvena virttituṃ śīlamasya rūpakasyetyekadeśavivarti /",
  "GK16visa10cu:2872": "********** END OF COMMENTARY **********",
  "GK16visa10cu:2873": "kasyacidāropyamāṇasya /",
  "GK16visa10cu:2874": "yathā--",
  "GK16visa10cu:2875": "“lāvaṇyamadhubhaiḥ pūrṇamāsyamasyā vikasvaram /",
  "GK16visa10cu:2876": "lokalocanarolambakadambaiḥ kairna pīyate ?” //",
  "GK16visa10cu:2877": "atra lāvaṇyādau madhutvādyāropaḥ śābdaḥ,",
  "GK16visa10cu:2878": "mukhasya padmatvāropa ārthaḥ /",
  "GK16visa10cu:2879": "na ceyamekadeśavivartinyupamā vikasvaratvadharmasyāropyamāṇe padme mukhyatayā vartamānāt mukhe vopacaritatvāt /",
  "GK16visa10cu:2880": "************* COMMENTARY *************",
  "GK16visa10cu:2881": "Vijñapriyā:",
  "GK16visa10cu:2882": "(vi, cha) ekadeśavivarttirūpakamāha---yasya kasyeti /",
  "GK16visa10cu:2883": "kasyacidrūpyamāṇasyeti /",
  "GK16visa10cu:2884": "kvacidaṅginaḥ kvacidaṅgasya tathātvaṃ bodhyam /",
  "GK16visa10cu:2885": "tatrāṅgina ārthatvamāha---lāvaṇyeti /",
  "GK16visa10cu:2886": "lāvaṇyarūpairmadhubhiḥ pūrṇaṃ vikasvaraṃ cāsyā āsyaṃ lokalocanarūpāṇāṃ rolambānāṃ bhramarāṇāṃ kadambaiḥ kairna pīyate /",
  "GK16visa10cu:2887": "mukhe padmādyāropa iti /",
  "GK16visa10cu:2888": "madhupūrṇatā bhramaranipīyamānatā atrāṅgam /",
  "GK16visa10cu:2889": "rūpyamāṇam padmādikam atrāṅgi /",
  "GK16visa10cu:2890": "kvacidaṅgarūpyamevār''thaḥ /",
  "GK16visa10cu:2891": "yathā---“guṇāsindhurbhāvāniti /",
  "GK16visa10cu:2892": "” atrāṅginaḥ sindhorgharmo jalaṃ guṇe āropyamāṇamārtham /",
  "GK16visa10cu:2893": "nacetyādi lāvaṇyaṃ madhu iva ityādyupamānasambhavāt tadvaśena mukhe 'pi padmopamāpratīteḥ ityāśaṅkārthaḥ /",
  "GK16visa10cu:2894": "vikasvaretyādyuttaram /",
  "GK16visa10cu:2895": "vikasvaratvaṃ puṣpadharma evetyastaddharmaṇi puṣpe eva mukhyatayā sākṣāt sambandhena varttamānatvāt ityarthaḥ /",
  "GK16visa10cu:2896": "mukhe ceti padmatulye mukhe svāśrayasādṛśyasambandhenetyevaṃ paramparāsambandharūpādupacārādityarthaḥ /",
  "GK16visa10cu:2897": "Locanā:",
  "GK16visa10cu:2898": "(lo, o) mukhyatayā varttanād iti /",
  "GK16visa10cu:2899": "mukhyatayā vidheyatayā /",
  "GK16visa10cu:2900": "ayamāśayaḥ /",
  "GK16visa10cu:2901": "atra hi viṣayasyāsya rūpamavacchādya,",
  "GK16visa10cu:2902": "viṣayiṇaḥ padmarūpeṇa rūpavattāpādane tasya vikasvarākhyadharmaparigrahaḥ sādhakaṃ prāmāṇam /",
  "GK16visa10cu:2903": "etacca saṃkaranirūpaṇaprastāve suvyaktaṃ bhaviṣyatīti neha tanyate /",
  "GK16visa10cu:2904": "********** END OF COMMENTARY **********",
  "GK16visa10cu:2905": "niraṅgaṃ kevalasyaiva rūpaṇaṃ tadapi dvidhā // VisSd_10.32 //",
  "GK16visa10cu:2906": "mālākevalarūpatvāt--",
  "GK16visa10cu:2907": "Locanā:",
  "GK16visa10cu:2908": "(lo, au) kevalasya sahayogāntararūpaṇāsaṃyuktasya /",
  "GK16visa10cu:2909": "mālākevalarūpatvaṃ pūrvoktavad vyākhyeyam /",
  "GK16visa10cu:2910": "********** END OF COMMENTARY **********",
  "GK16visa10cu:2911": "tatra mālārūpaṃ niraṅgaṃ yathā--",
  "GK16visa10cu:2912": "“nirmāṇakauśalaṃ dhātuścandrikā lokacakṣuṣām /",
  "GK16visa10cu:2913": "krīḍāgṛhamanaṅgasya seyamindīvarekṣaṇā” //",
  "GK16visa10cu:2914": "************* COMMENTARY *************",
  "GK16visa10cu:2915": "Vijñapriyā:",
  "GK16visa10cu:2916": "(vi, ja) nirmāṇakauśalamiti /",
  "GK16visa10cu:2917": "atra sāropā lakṣaṇā /",
  "GK16visa10cu:2918": "tatkauśalajanyā ityarthaḥ /",
  "GK16visa10cu:2919": "nātrāṃśe rūpakam /",
  "GK16visa10cu:2920": "candikākrīḍāgṛhadvayarūpaṇāttu māletyavadheyam /",
  "GK16visa10cu:2921": "Locanā:",
  "GK16visa10cu:2922": "(lo, a) nirmāṇeti---atraikasyāmindīvarekṣaṇāyāmanekavastvāropāt niravayavimālā /",
  "GK16visa10cu:2923": "********** END OF COMMENTARY **********",
  "GK16visa10cu:2924": "kevalaṃ yathā--",
  "GK16visa10cu:2925": "“dāse kṛtāgasi bhavatyucitaḥ prabhūṇāṃ pādaprahāra iti sundari / nātra dūye /",
  "GK16visa10cu:2926": "udyatkaṭhorapulakāṅkurakaṇṭakāgrai- ryadbhidyate mṛdu padaṃ nanu sā vyathā me” //",
  "GK16visa10cu:2927": "************* COMMENTARY *************",
  "GK16visa10cu:2928": "Vijñapriyā:",
  "GK16visa10cu:2929": "(vi, jha) dāse kṛtāgasīti /",
  "GK16visa10cu:2930": "udyatāṃ kaṭhorapulakāṅkurarūpāṇāṃ kaṇṭakānāmagrerityanvayaḥ /",
  "GK16visa10cu:2931": "yatra pulakāṅkureṣu kaṇṭarūpaṇamātram /",
  "GK16visa10cu:2932": "Locanā:",
  "GK16visa10cu:2933": "(lo, ā) dāsa iti /",
  "GK16visa10cu:2934": "dāse, svādhīnajane,",
  "GK16visa10cu:2935": "kṛtāgasi kṛtāparādhe,",
  "GK16visa10cu:2936": "prabhūṇāṃ sevyānām /",
  "GK16visa10cu:2937": "atra prahāre na dūye nābhyasūyāmi /",
  "GK16visa10cu:2938": "bhidyate vidhyate /",
  "GK16visa10cu:2939": "atra kevalamiti niravayavarūpaṃ samānāntararūpaṇaṃ vinā ekatraiva nirūpaṇaṇānibandhanāt,",
  "GK16visa10cu:2940": "ihāpi pulakasyāṅkurarūpaṇānantaraṃ kaṇṭakatvarūpapaṇena rūpitarūpaṇam /",
  "GK16visa10cu:2941": "********** END OF COMMENTARY **********",
  "GK16visa10cu:2942": "--tenāṣṭau rūpake bhidāḥ /",
  "GK16visa10cu:2943": "************* COMMENTARY *************",
  "GK16visa10cu:2944": "Vijñapriyā:",
  "GK16visa10cu:2945": "(vi, ña) tenāṣṭāviti /",
  "GK16visa10cu:2946": "śliṣṭāśliṣṭavācakabhede dvividhasya paramparitarūpakasya mālokevalabhedāccāturvidhyam /",
  "GK16visa10cu:2947": "sāṅgaṃca samastavastuviṣayatvaikadeśavivartitvābhyāṃ dvividham /",
  "GK16visa10cu:2948": "niraṅgaṃ ca kevalamālātvābhyāṃ dvividhamityaṣṭāvityarthaḥ /",
  "GK16visa10cu:2949": "Locanā:",
  "GK16visa10cu:2950": "(lo, i) tena tena prakāreṇa aṣṭau,",
  "GK16visa10cu:2951": "anyathā punarvakṣyamāṇā api bhedāḥ sambhavantītyāśayaḥ /",
  "GK16visa10cu:2952": "********** END OF COMMENTARY **********",
  "GK16visa10cu:2953": "“cirantanairuktā” iti śeṣaḥ /",
  "GK16visa10cu:2954": "kvacitparamparitamapyekadeśavivarti yathā--",
  "GK16visa10cu:2955": "“khaṅgaḥ kṣmāsauvidallaḥ samiti vijayate mālavākhaṇḍalasya” //",
  "GK16visa10cu:2956": "atrārthaḥ kṣmāyāṃ mahiṣītvāropaḥ khaḍge sauvidallatvārope nimittam /",
  "GK16visa10cu:2957": "asya bhedasya pūrvavanmālāropatve 'pyudāharaṇaṃ mṛgyam /",
  "GK16visa10cu:2958": "************* COMMENTARY *************",
  "GK16visa10cu:2959": "Vijñapriyā:",
  "GK16visa10cu:2960": "(vi, ṭa) khaḍgaḥ kṣmeti---khaḍga eva strītvenānāropitāyāḥ kṣamāyāḥ pṛthivyāḥ sauvidallaḥ antaḥ purasthanapuṃsakaḥ /",
  "GK16visa10cu:2961": "“sauvidallo mahallikā“iti koṣaḥ /",
  "GK16visa10cu:2962": "atreti /",
  "GK16visa10cu:2963": "kṣmāyāḥ strītvenā'ropaṇaṃ vinā khaḍge sauvidallāropasyānuyogenānupapatteḥ /",
  "GK16visa10cu:2964": "udāharaṇaṃ mṛgyamiti /",
  "GK16visa10cu:2965": "yathā--- “prasūcabāṇasya sitātapatramaindryā diśaścandanabindurinduḥ /",
  "GK16visa10cu:2966": "virājate viṣṇupadāravindaṃ mayūkhavikṣālitabhūmipīṭham” //",
  "GK16visa10cu:2967": "iti atra hi prasūnabāṇādeḥ rājatvādyāropaḥ candrasya sitātapatrādyāropahetuḥ /",
  "GK16visa10cu:2968": "yadi caikasya vācyasya rūpyasya sādhakānyanekānyanyāni rūpakāṇyeva mālā ityabhiprāyaḥ,",
  "GK16visa10cu:2969": "tadā “rākāyā nabhasaścandraḥ puṇḍarīkaṃ śaśasya ca” ityudāhāryyam /",
  "GK16visa10cu:2970": "atra hi śaśini rūpyamāṇe puṇḍarīke vācye rākāyāḥ padahastalakṣmītvaṃ gaganasya saroratvaṃ śaśasya bhramaratvaṃ cārthasādhakam /",
  "GK16visa10cu:2971": "Locanā:",
  "GK16visa10cu:2972": "(lo, ī) sauvidallo 'valodhādhyakṣaḥ /",
  "GK16visa10cu:2973": "atreti /",
  "GK16visa10cu:2974": "ayamarthaḥ-atra kṣmāyāṃ mahiṣītvarūpaṇasyārthatvād ekadeśavivartirūpakaṃ,",
  "GK16visa10cu:2975": "tadrūpaṇasya ca khaḍgasya sauvidallatvarūpaṇahetutvāt paramparitamiti /",
  "GK16visa10cu:2976": "iha ca kṣmāyāṃ mahiṣītvarūpaṇaṃ vinā khaḍgasya sauvidallatvarūpaṇaṃ nopapadyate /",
  "GK16visa10cu:2977": "sāvayavaikadeśavivarttini tu vākyarūpaṇaṃ svayamanupapannameva /",
  "GK16visa10cu:2978": "sāmarthyāttvanyadākṣipatīti vevekaḥ /",
  "GK16visa10cu:2979": "mṛgyaṃ lakṣyeṣvityarthaḥ /",
  "GK16visa10cu:2980": "yathā---",
  "GK16visa10cu:2981": "“asti svastyayanaṃ śriyaḥ sucaritaṃ drāghīyasaḥ śreyasaḥ saundaryyasya rasāyanaṃ niravadheḥ śīlasya līlāyitam /",
  "GK16visa10cu:2982": "vidyānāmadhidaivataṃ nirupadheḥ śauryyasya visphūrjitaṃ śrībhānustrikaliṅgamaṅgalapadaṃ gaṅgānvaye bhūpatiḥ” //",
  "GK16visa10cu:2983": "atra śrīprabhṛtīnāṃ prāṇiviśeṣatvarūpaṇam ārthaṃ svastyayanarūpaṇe hetuḥ /",
  "GK16visa10cu:2984": "********** END OF COMMENTARY **********",
  "GK16visa10cu:2985": "dṛśyante kvacidāropyāḥ śliṣṭāḥ sāṅge 'pi rūpake // VisSd_10.33 //",
  "GK16visa10cu:2986": "************* COMMENTARY *************",
  "GK16visa10cu:2987": "Vijñapriyā:",
  "GK16visa10cu:2988": "(vi, ṭha) sāṅke 'pi rūpake iti /",
  "GK16visa10cu:2989": "sāstavastuviṣayaikadeśavivārttitvena dvividhe sāṅge ityarthaḥ /",
  "GK16visa10cu:2990": "Locanā:",
  "GK16visa10cu:2991": "(lo, u) kvacidekadeśe āropyā āropaviṣayavācake pade vyaṅgyatayā nirdiṣṭāḥ",
  "GK16visa10cu:2992": "********** END OF COMMENTARY **********",
  "GK16visa10cu:2993": "tatraikadeśavivarti śliṣṭaṃ yathā mama--",
  "GK16visa10cu:2994": "“karamudayamahīdharastanāgre galitatamaḥ paṭalāṃśuke niveśya /",
  "GK16visa10cu:2995": "vikasitakumudekṣaṇaṃ vicumbatyayamamareśadiśo mukhaṃ sudhāṃśuḥ” //",
  "GK16visa10cu:2996": "samastavastuviṣayaṃ yathā--atraiva “vicumbati-” ityādau “cucumbe haridabalāmukhamindunāyakena” iti pāṭhe /",
  "GK16visa10cu:2997": "************* COMMENTARY *************",
  "GK16visa10cu:2998": "Vijñapriyā:",
  "GK16visa10cu:2999": "(vi, ḍa) karamudayeti /",
  "GK16visa10cu:3000": "ayaṃ sudhāṃśuḥ amareśadiśaḥ prācyāḥ,",
  "GK16visa10cu:3001": "mukhaṃ vicumbati /",
  "GK16visa10cu:3002": "kiṃ kṛtvā ? udāmahīdhararūpasya stanasyāgre karaṃ raśmimeva karaṃ pāṇiṃ nidhāya,",
  "GK16visa10cu:3003": "stanāgre kīdṛśe galitaṃ tama. paṭalarūpamaṃśukaṃ yatna tādṛśe /",
  "GK16visa10cu:3004": "mukhaṃ kīdṛśaṃ ?",
  "GK16visa10cu:3005": "vikasitakumudarūpamīkṣaṇaṃ yasya tādṛśam /",
  "GK16visa10cu:3006": "atrāmareśadiśaḥ nāyikātvaṃ,",
  "GK16visa10cu:3007": "sudhāṃśornāyakatvaṃ cārtham /",
  "GK16visa10cu:3008": "tayordharmau stanadattahastavikaśitanetne śābdau /",
  "GK16visa10cu:3009": "karapadañca śliṣṭam /",
  "GK16visa10cu:3010": "dvitīyasyodāharaṇaṃ spaṣṭam ” cucumbe haridabalāmukhamindunāyakena” iti pāṭhe /",
  "GK16visa10cu:3011": "Locanā:",
  "GK16visa10cu:3012": "(lo, ū) karaṃ kiraṇaṃ hastaṃ ca /",
  "GK16visa10cu:3013": "mukhamādyabhāgaṃ, vadanaṃ ca",
  "GK16visa10cu:3014": "********** END OF COMMENTARY **********",
  "GK16visa10cu:3015": "na cātra śliṣṭaparamparitam ?",
  "GK16visa10cu:3016": "atra hi “bhūbṛdāvalidambholiḥ--” ityādau rājādau parvatatvādyāropa vinā varṇanīyasya rājāderdambholitādirūpaṇaṃ sarvathaiva sādṛśyābhāvādasaṅgatam /",
  "GK16visa10cu:3017": "tarhi kathaṃ “padmodayadinādhīśaḥ-” ityādau paramparitam,",
  "GK16visa10cu:3018": "rājādeḥ sūryādinā sādṛśyasya tejasvitādihetukasya saṃbhavāditi na vācyam /",
  "GK16visa10cu:3019": "tathā hi--rājādestejastitādihetukaṃ suvyaktaṃ sādṛśyam,",
  "GK16visa10cu:3020": "na tu prakṛte vivakṣitam,",
  "GK16visa10cu:3021": "padmodayādereva dvayoḥ sādhāraṇadharmatayā vivakṣitatvāt /",
  "GK16visa10cu:3022": "iha tu mahīdharādeḥ stanādinā sādṛśyaṃ pīnotuṅgatvādinā suvyaktameveti na śliṣṭaparamparitam /",
  "GK16visa10cu:3023": "************* COMMENTARY *************",
  "GK16visa10cu:3024": "Vijñapriyā:",
  "GK16visa10cu:3025": "(vi, ḍha) nacātreti /",
  "GK16visa10cu:3026": "śliṣṭapadena kararūpaṇasya stanarūpaṇasādhakatvāt /",
  "GK16visa10cu:3027": "samādhatte---tatra hi iti /",
  "GK16visa10cu:3028": "paramparitaṃ yad rūpakaṃ tadeva mukhyarūpakasādhakaṃ natu sādṛśyaṃ tatsādhakam /",
  "GK16visa10cu:3029": "yatra tu sādṛśyādapi mukhyarūpakaṃ siddhyati na tatra paramparitarūpakam /",
  "GK16visa10cu:3030": "tena prakṛte parvatasādṛśyād uccatvādeva stanarūpaṇamityuktamanena /",
  "GK16visa10cu:3031": "nanu yadi sādṛśyāsattve eva paramparitarūpakaṃ,",
  "GK16visa10cu:3032": "tadā ” padmodaya” ityādāvavyāptirityākṣipati---tarhi iti /",
  "GK16visa10cu:3033": "avyāptimupapādayati /",
  "GK16visa10cu:3034": "rājāderiti /",
  "GK16visa10cu:3035": "natu tadvivakṣitamiti /",
  "GK16visa10cu:3036": "yattuvivakṣitaṃ tadāha---padmodayādereveti /",
  "GK16visa10cu:3037": "padmodayādiśliṣṭapadasyaiva ityarthaḥ /",
  "GK16visa10cu:3038": "Locanā:",
  "GK16visa10cu:3039": "(lo, e) karādiśabdasya śliṣṭatvena śliṣṭaparamparitaśaṅkāṃ nirākaroti---naceti /",
  "GK16visa10cu:3040": "rājādau śātravādirūpe suvyaktamityataḥ pūrvamastyeveti śeṣaḥ /",
  "GK16visa10cu:3041": "padmodayetyādau pradyotattejasvitādikameva sādṛśyam /",
  "GK16visa10cu:3042": "padmodayāderiva sakalakalaṃ puramityādāvupamāyāṃ sakalakalatvasyeva ityarthaḥ /",
  "GK16visa10cu:3043": "rājadinādhīśayoḥ prakṛte yojayati--iha tviti /",
  "GK16visa10cu:3044": "iha karamudayamahīdharastanāgra ityādau /",
  "GK16visa10cu:3045": "tuḥ punararthaḥ /",
  "GK16visa10cu:3046": "evaṃ ca “bhramimarati ” mityādau viṣaṃ jalameva viṣamityāropo jalade prasiddhasādṛśyabhujagasyārope nimittamiti śliṣṭaparamparitameva /",
  "GK16visa10cu:3047_0": "atra “vidvanmānasahaṃsa” ityādau rājādau haṃsatvāropo mānase mānasatvārope heturiti",
  "GK16visa10cu:3047_1": "manyamānā āhuḥ--“neha viṣaśabdasya dvyarthatā “vidvanmānasahaṃsa” ityādāviva jalade bhujagāropahetukā,",
  "GK16visa10cu:3048": "kintu etatpadyāvasthitavaidyaśāstraprasiddhabhramādimaraṇāntāṣṭavidhagaralakāryyaviśeṣotthāpiteti dvyarthatāyāstādātmyāropaṇaṃ vinā prasiddheriha śleṣālaṅkāra eveti /",
  "GK16visa10cu:3049": "'; tadayuktam /",
  "GK16visa10cu:3050": "jalade bhujagasādṛśyasya sakalakalaṃ puramityādāviva viṣaśabdasya dvyarthatāṃ vinānupapatteḥ /",
  "GK16visa10cu:3051": "kiñca jaladabhujagajaṃ viṣaṃ jalamiti na ghaṭate /",
  "GK16visa10cu:3052": "jaladasya bhujagatāyā avāstavatvād bhujagācca jalajanmānibandhanāt /",
  "GK16visa10cu:3053": "tasmād viṣameva viṣamiti rūpaṇamākṣipyaiva vācyarūpaṇaṃ saṃgacchate /",
  "GK16visa10cu:3054": "naca śleṣamātneṇāstu vācyarūpaṇopapattiriti yuktaṃ,",
  "GK16visa10cu:3055": "śleṣeṇa tādātmyāpratīteḥ /",
  "GK16visa10cu:3056": "śleṣopapādakaviśakalitapratītau vcyarūpaṇāsaṅgatiḥ,",
  "GK16visa10cu:3057": "tādavasthyāt /",
  "GK16visa10cu:3058": "anyathā “vidvanmānasahaṃsa” ityādāvapi tathāprasaṅgaḥ syāt /",
  "GK16visa10cu:3059": "“ābhāti te kṣitibhṛtaḥ kṣaṇadānibheyaṃ nistriṃśamāṃsalatamālavanāntalekhā /",
  "GK16visa10cu:3060": "indutviṣo yudhi haṭhena tavārikīrtti- rānīya yatra ramate taruṇapratāpaḥ” //",
  "GK16visa10cu:3061": "iha ekadeśavarttini rūpake kṣitibhṛd rājā eva kṣitibhṛt parvata iti śliṣṭam /",
  "GK16visa10cu:3062": "tātrālaṅkārikacaṇḍidāsapaṇḍitādayaḥ rājani parvatatvāropaṇaṃ nistriṃśasya tamālavanatvāropaṇe heturiti śliṣṭaparimparitamādriyante /",
  "GK16visa10cu:3063": "taccintyam /",
  "GK16visa10cu:3064": "tathāhi kṣitibhṛto vdyarthatayā “vidvanmānasahaṃsa';",
  "GK16visa10cu:3065": "ityādau mānasatvāde rājño haṃsatvādirūpaṇanimittamiva,",
  "GK16visa10cu:3066": "nistriṃśasya tamālavanatvarūpaṇopayogitvam /",
  "GK16visa10cu:3067": "apitu haṭhakāmukakāryye 'pīti pratāpakīrttyornāyikanāyikātvopakaraṇatvād iha prakṛtasūtroktaṃ śliṣṭaikadeśarūpyaṃ sāvayavaikadeśavivartirūpakameva bhāvituṃ yuktaṃ,",
  "GK16visa10cu:3068": "natu śliṣṭaparamparitamiti manyāmahe /",
  "GK16visa10cu:3069": "kiñca śliṣṭaparamparite vidvanmānasahaṃsetyādau rājño haṃsatvaṃ mānasasya mānasatvāropaṇasādṛśyaṃ vināsiddham /",
  "GK16visa10cu:3070": "iha tu nistriṃśasya tamālavanāntatvaṃ nīlimādināpi prasiddham /",
  "GK16visa10cu:3071": "kiñca sāvayave rūpake kvacidekaikasya sādṛśyāprasiddherapyekobhūyānyonyasāhāyyena sādṛśyapratītiḥ /",
  "GK16visa10cu:3072": "yathā---rāvaṇāvagrahetyādau marudādīnāṃ śasyatvādeḥ /",
  "GK16visa10cu:3073": "apica paramparitasyāvayavarūpaṇābhāvādeva sāvayavāntaḥ pātitā nocyate /",
  "GK16visa10cu:3074": "kevalaṃ mānasādipadeṣu ākṣipyamāṇaṃ sarovarādyartharūpaṃ vyaṅgyaṃ haṃsatvādisādhakamātram /",
  "GK16visa10cu:3075": "ataevātra kṣaṇadānibhetyasyāpi padasya rātrikālākṣepeṇa aniḥ śeṣaṃ bhātīti tamaso bahulībhāvāt haṭharamaṇopayogiteti prācyānāmapi vyākhyā /",
  "GK16visa10cu:3076": "tadevaṃ kṣitibhṛta ityādi sarveṣāṃ rūpyamāṇānāṃ haṭharamaṇopakaraṇatvād yathoktameva jyāyaḥ /",
  "GK16visa10cu:3077": "“dyāmāliliṅga,",
  "GK16visa10cu:3078": "mukhamāśudiśāṃ cucumba rūddhāmbaraḥ śaśikalāmalikhat karagraiḥ /",
  "GK16visa10cu:3079": "āntarnimagnacarapuṣpaśaro 'tipātā-- tkiṃ kiṃ cakāra taruṇo nayadīkṣaṇāgniḥ //",
  "GK16visa10cu:3080": "ityatra nayanāgneḥ taruṇatvasya prauḍhatvarūpamarthamādāya prathamamabhidhāyā viśrāmād vyañjanayaiva yuvarūpor'thaḥ pratīyate /",
  "GK16visa10cu:3081": "iha tu kṣitibhṛta ityādau bahūnāṃ rūpaṇāt pratāpasya taruṇatvarūpaṇaṃ śābdam /",
  "GK16visa10cu:3082": "itaśca ramata ityādipadānāṃ rūpakasādhakataiva,",
  "GK16visa10cu:3083": "natu dyāmāliliṅga ityādāvāliṅganādīnāmiva samāsoktisādhakatā /",
  "GK16visa10cu:3084": "anyathā sarvatraiva ekadeśavivartirūpakeṣu samāsoktiprasaṅgaḥ syāt /",
  "GK16visa10cu:3085": "haṭhādānīya ramata ityatra kāryyasāmye 'pi na samāsoktiḥ /",
  "GK16visa10cu:3086": "yadi hi kāryyaleśasāmyaṃ vā samāśritya samāsoktiraṅgīkāryyā tadekadeśavivartirūpakasya viṣayāpahāra eva syāt,",
  "GK16visa10cu:3087": "tasyānevaṃvidhasva lakṣyasyāprasiddheḥ /",
  "GK16visa10cu:3088": "yatra vācā rūpaṇaṃ nāsti dyāmāliliṅgetyādi samāsoktyudāharaṇavat kāryyasāmyabāhulyasamvalitatvam,",
  "GK16visa10cu:3089": "tatraiva sāmagṣabhāvādaprastutanāyikātādātmyaṃ pratīyate /",
  "GK16visa10cu:3090": "ābhātītyādau ca vācyarūpaṇānāṃ bahutvena kāryyādisāmyaṃ svalpatayā tatsahāyyamevācarati iti /",
  "GK16visa10cu:3091": "arikīrttyādestādātmyapratītihetutvaṃ sahṛdayānubhavasiddhaṃ natu vyavahārasamāhopajīvitā samāsoktiḥ /",
  "GK16visa10cu:3092": "anayośca samāsoktyekadeśavivartirūpakayoraparamapi yuktijātamihaiva samāsoktiprastāve suvyaktaṃ bhaviṣyatītyalaṃ bahunā /",
  "GK16visa10cu:3093": "********** END OF COMMENTARY **********",
  "GK16visa10cu:3094": "kvacitsamāsābhāve 'pi rūpakaṃ dṛśyate--",
  "GK16visa10cu:3095": "“mukhaṃ tava kuraṅgākṣi /",
  "GK16visa10cu:3096": "sarojamiti nānyathā” /",
  "GK16visa10cu:3097": "kvacidvaiyadhikaraṇye 'pi yathā--",
  "GK16visa10cu:3098": "“vidadhe madhupaśreṇīmiha bhrūlatayā vidhiḥ” /",
  "GK16visa10cu:3099": "************* COMMENTARY *************",
  "GK16visa10cu:3100": "Vijñapriyā:",
  "GK16visa10cu:3101": "(vi, ṇa) uktarūpakāṇāmevāntaraviśeṣān prapañcayati---kvacittviti /",
  "GK16visa10cu:3102": "“rājamaṇḍalarāhave” ityādiṣu sarvatra samāsa eva tasya darśitatvāt /",
  "GK16visa10cu:3103": "mukhaṃ taveti /",
  "GK16visa10cu:3104": "spaṣṭam /",
  "GK16visa10cu:3105": "vaiyādhikaraṇye vibhinnavibhaktikatve /",
  "GK16visa10cu:3106": "vidadhe iti /",
  "GK16visa10cu:3107": "tathā cātra bhrūlatayā hetunā madhupaśreṇīṃ vidhirvidadhe ityarthaḥ /",
  "GK16visa10cu:3108": "bhrūlatāṃ vidhātuṃ madhupaśreṇīṃ vidadhe iti paryyavasitor'thaḥ /",
  "GK16visa10cu:3109": "icchādvārā bhrūlatāyāstadvidhānahetutvāt /",
  "GK16visa10cu:3110": "Locanā:",
  "GK16visa10cu:3111": "(lo, ai) samāsamabhāve 'pi rupakamudāhṛtamapi spaṣṭapratipattaye punarudāharati-mukhamiti /",
  "GK16visa10cu:3112": "vidadha ityādau tava bhrūlatā madhupaśreṇī ityarthaḥ /",
  "GK16visa10cu:3113": "********** END OF COMMENTARY **********",
  "GK16visa10cu:3114": "kvacidvaidharmye 'pi yathā--",
  "GK16visa10cu:3115": "“saujanyambumarusthalī sucaritālekhyadyubhittirguṇajyotsnākṛṣṇacaturdaśī saralatāyogaśvapucchacchaṭā /",
  "GK16visa10cu:3116": "yaireṣāpi durāśayā kaliyuge rājāvalī sevitā teṣāṃ śūlini bhaktimātrasulabhe sevā kiyatkauśalam” //",
  "GK16visa10cu:3117": "************* COMMENTARY *************",
  "GK16visa10cu:3118": "Vijñapriyā:",
  "GK16visa10cu:3119": "(vi, ta) kvacid vaidharmye 'pi iti /",
  "GK16visa10cu:3120": "rūpyarūpakayorviruddhadharmo nār'thaḥ /",
  "GK16visa10cu:3121": "kintu nirdiṣṭaṃ yatsādharmyaṃ tadabhāvavattvamevātra vaidharmyam /",
  "GK16visa10cu:3122": "saujanyāmbiti /",
  "GK16visa10cu:3123": "atra kaliyuge yairdurāśayā eṣā rājāvalī nṛpaśreṇī sevitā bhaktimātrasulabhe śūlini teṣāṃ sevā kiyat kauśalam /",
  "GK16visa10cu:3124": "rājāvalī kīdṛśī ?",
  "GK16visa10cu:3125": "saujanyarūpasyāmbuno marusthalī /",
  "GK16visa10cu:3126": "atrābhinnatvena nirdiṣṭayoḥ saujanyāmbunorubhayadharmatā iti /",
  "GK16visa10cu:3127": "tayorabhāvatvameva dvayormarurājāvalyoryathoktaṃ vaidharmyam /",
  "GK16visa10cu:3128": "evamuttarottaraṃ bodhyam /",
  "GK16visa10cu:3129": "sucaritarūpaṃ yadālekhyaṃ vastu,",
  "GK16visa10cu:3130": "tasya dyurūpā gaganarūpā bhittirāśrayaḥ /",
  "GK16visa10cu:3131": "guṇarūpāyāḥ jyotstrāyāḥ kṛṣṇacaturdaśī /",
  "GK16visa10cu:3132": "saralatāyogaśvapucchacchaṭā /",
  "GK16visa10cu:3133": "atra chaṭāpadaṃ svarūpārthakam /",
  "GK16visa10cu:3134": "tathā saralatāyāḥ yogasya sambandhasya kukkurapucchasvarūpetyarthaḥ /",
  "GK16visa10cu:3135": "sarvatra nirdiṣṭadharmābhāvo bodhyaḥ /",
  "GK16visa10cu:3136": "Locanā:",
  "GK16visa10cu:3137": "(lo, o) vaidharmyeṇa,",
  "GK16visa10cu:3138": "vaiparītyena,",
  "GK16visa10cu:3139": "samānadharmarūpatānāpannena /",
  "GK16visa10cu:3140": "saralatā sanmārgatā,",
  "GK16visa10cu:3141": "vakratāvirahaśca /",
  "GK16visa10cu:3142": "atra vaidharmyeṇa paramparitarūpakam /",
  "GK16visa10cu:3143": "********** END OF COMMENTARY **********",
  "GK16visa10cu:3144": "idaṃ mama /",
  "GK16visa10cu:3145": "atra ca keṣāñcidrūpakāṇāṃ śabdaśleṣamūlatve 'pi rūpakaviśeṣatvādarthālaṅkāramavye gaṇanam /",
  "GK16visa10cu:3146": "evaṃ vakṣyamāṇālaṅkāreṣu bodhyam /",
  "GK16visa10cu:3147": "Locanā:",
  "GK16visa10cu:3148": "(lo, au) nanu padmodayetyādau paramparitādeḥ śabdānvayavyatirekānuvidhāyitvātkathaṃ vār'thālaṅkāramadhye gaṇanamityata āha---atreti /",
  "GK16visa10cu:3149": "śabdaśleṣamūlatve 'pi śabdadvyarthatāyāḥ śabdānvayavyatirekānuvidhānaprayojakatvāduktarītyā yadyapi śabdālaṅkārataivociteti bhāvaḥ /",
  "GK16visa10cu:3150": "vakṣyamāṇālaṅkārā virodhādayaḥ /",
  "GK16visa10cu:3151": "vakṣyamāṇa ityupalakṣaṇam /",
  "GK16visa10cu:3152": "tena uktāyāṃ śabdasādhāraṇadharmāyāmupamāyāmapi jñeyamiti śeṣaḥ /",
  "GK16visa10cu:3153": "********** END OF COMMENTARY **********",
  "GK16visa10cu:3154": "adhikārūḍhavaiśiṣṭyaṃ rūpakaṃ yattadeva tat /",
  "GK16visa10cu:3155": "tadevādhikārūḍhavaiśiṣṭyasaṃjñakam /",
  "GK16visa10cu:3156": "yathā mama--",
  "GK16visa10cu:3157": "“idaṃ vaktraṃ sākṣādvirahitakalaṅkaḥ śaśadharaḥ sudhādhārādhāraścirapariṇataṃ bimbamadharaḥ /",
  "GK16visa10cu:3158": "ime netre rātrindivamadhikaśobhe kuvalaye tanurlāvaṇyānāṃ jaladhiravagāhe sukhataraḥ” //",
  "GK16visa10cu:3159": "************* COMMENTARY *************",
  "GK16visa10cu:3160": "Vijñapriyā:",
  "GK16visa10cu:3161": "(vi, tha) rūpakāntaramāha--adhiketi /",
  "GK16visa10cu:3162": "rūpyamāṇena vyaktiviśeṣeṇāparaprasiddhatatsajātīyato 'dhikamārūḍhaṃ vaiśiṣṭyaṃ tadityarthaḥ /",
  "GK16visa10cu:3163": "tadeva tannāmakameva /",
  "GK16visa10cu:3164": "idaṃ vaktramiti /",
  "GK16visa10cu:3165": "kalaṅkaviraho vaiśiṣṭyaṃ rūpyamāṇaśaśadharavyaktiviśeṣeṇa ārūḍham /",
  "GK16visa10cu:3166": "evamuttaratra sudhādhārāyā ādhāro 'dharaścirakālasthameva pariṇataṃ pakkaṃ bimbam /",
  "GK16visa10cu:3167": "atra ekkasya cirakālasthitirvaiśiṣṭyam /",
  "GK16visa10cu:3168": "parārddhaṃ spaṣṭam /",
  "GK16visa10cu:3169": "evaṃ ca--- “asambhṛtaṃ maṇḍanamaṅgayaṣṭeranāsavākhyaṃ karaṇaṃ madasya /",
  "GK16visa10cu:3170": "kāmasya puṣpavyatiriktamastraṃ bālyātparaṃ sātha vayaḥ prapede” //",
  "GK16visa10cu:3171": "ityatrāyamapyalaṅkāro mālārūpo bodhyaḥ /",
  "GK16visa10cu:3172": "asambhṛtatvānāsavākhyatvapuṣpabhinnatvarūpavaiśiṣṭyārohaṇāt /",
  "GK16visa10cu:3173": "Locanā:",
  "GK16visa10cu:3174": "(lo, a) adhikārūḍhaṃ vaiśiṣṭyaṃ viśeṣa ārthādāropyamāṇādāropaviṣayasya yatretyarthaḥ /",
  "GK16visa10cu:3175": "avagāhe sukhatara ityatra lavaṇedadhirmakarataraṅgalavaṇādisadbhāvādavagāhakānāṃ sukhāvaho na bhavatītyāśayaḥ /",
  "GK16visa10cu:3176": "adhikaṃ vaiśiṣṭyamarthāt sukhādeḥ /",
  "GK16visa10cu:3177": "prasthānāntare cedamekaguṇahānau viśeṣoktiriti /",
  "GK16visa10cu:3178": "“asambhṛtaṃ maṇḍanamaṅgayaṣṭeranāsavākhyaṃ karaṇaṃ madasya /",
  "GK16visa10cu:3179": "kāmasya puṣpavyatiriktamastraṃ bālyātparaṃ sātha vayaḥ prapede” //",
  "GK16visa10cu:3180": "ihāsambhṛtaṃ maṇḍanamityatra kecidāhurvibhāvanākhyo 'laṅkāra iti, tanna /",
  "GK16visa10cu:3181": "na khalu sambharaṇapuṣpe maṇḍanāstrayoḥ kāraṇe,",
  "GK16visa10cu:3182": "kintu tatsvarūpe /",
  "GK16visa10cu:3183": "anye tvāhuḥ,",
  "GK16visa10cu:3184": "pariṇāmo 'yamiti /",
  "GK16visa10cu:3185": "tadapyasat,",
  "GK16visa10cu:3186": "tatkāryyasya śarīraśobhākaraṇasya madanoddīpanasya ca prastutvena kenacid anusandhīyamānatvābhāvāt /",
  "GK16visa10cu:3187": "rāghavānandamahāpātrāstvāhuḥ- adhikārūḍhavaiśiṣṭyaṃ rūpakamidamiti /",
  "GK16visa10cu:3188": "tadapicintyam /",
  "GK16visa10cu:3189": "āropaviṣayasyāropyamāṇāt kenacidaṃśena vaiśiṣṭyasyaitatprayojakatvāt tatsvarūpatvam /",
  "GK16visa10cu:3190": "tenātra “ayaṃ rājā aparaḥ pākaśāsanaḥ';",
  "GK16visa10cu:3191": "“anyadevāṅgalāvaṇyam';",
  "GK16visa10cu:3192": "ityādivad atiśayoktireva bhavituṃ yukteti māmakaḥ pakṣaḥ /",
  "GK16visa10cu:3193": "adhyavasāyasya sphītatayānubhūyamānatvāt /",
  "GK16visa10cu:3194": "rūpakasya ca āropamūlatvāt /",
  "GK16visa10cu:3195": "********** END OF COMMENTARY **********",
  "GK16visa10cu:3196": "atra kalaṅkarāhityādinādhikaṃ vaiśiṣṭyam /",
  "GK16visa10cu:3197": "viṣayātmatayāropye prakṛtārthopayogini // VisSd_10.34 //",
  "GK16visa10cu:3198": "pariṇāmo bhavettulyātulyādhikaraṇo dvidhā /",
  "GK16visa10cu:3199": "************* COMMENTARY *************",
  "GK16visa10cu:3200": "Vijñapriyā:",
  "GK16visa10cu:3201": "(vi, da) pariṇāmālaṅkāramāha---viṣayātmatayeti /",
  "GK16visa10cu:3202": "viṣayo rūpaṇādhikaraṇaṃ,",
  "GK16visa10cu:3203": "prakṛtārthopayoginyanuṣṭhīyamānārthopayogini āropye,",
  "GK16visa10cu:3204": "āropyasya pariṇām ityarthaḥ /",
  "GK16visa10cu:3205": "tulyātulyeti /",
  "GK16visa10cu:3206": "abhinnābhinnavibhaktika ityarthaḥ /",
  "GK16visa10cu:3207": "Locanā:",
  "GK16visa10cu:3208": "(lo, ā) viṣaya āropaviṣayaḥ,",
  "GK16visa10cu:3209": "tadātmatayā,",
  "GK16visa10cu:3210": "tadrūpatayā natu rūpakavat taduparañjakatvamātreṇa /",
  "GK16visa10cu:3211": "evaṃ cāsya viṣayātmatvena,",
  "GK16visa10cu:3212": "prakṛte kāryyopayogitvena rūpakād vyavacchedaḥ /",
  "GK16visa10cu:3213": "rūpake vidyamānāyā api tādātmyapratīterna paryyantaṃ gantumākāṅkṣā ityāśayaḥ /",
  "GK16visa10cu:3214": "pariṇāmālaṅkārasya tathābhūto rūpyamāṇo vidyate yad etaddviprakāraṃ pariṇāmaṃ nāma nirvakti /",
  "GK16visa10cu:3215": "********** END OF COMMENTARY **********",
  "GK16visa10cu:3216": "āropyamāṇasyāropaviṣayātmatayā pariṇamanātpariṇāmaḥ /",
  "GK16visa10cu:3217": "Locanā:",
  "GK16visa10cu:3218": "(lo, i) āropyeti---pariṇamanasthānaniveśena tadrūpatāpatteḥ /",
  "GK16visa10cu:3219": "natu sato dharmiṇo vai pūrvarūpaparityāgena rūpāntarāpatteriti bhāvaḥ /",
  "GK16visa10cu:3220": "********** END OF COMMENTARY **********",
  "GK16visa10cu:3221": "yathā--",
  "GK16visa10cu:3222": "“smitenopāyanaṃ dūrādāgatasya kṛtaṃ mama /",
  "GK16visa10cu:3223": "stanopapīḍamāśleṣaḥ kṛ (ta)",
  "GK16visa10cu:3224": "to dyūte paṇastayā” //",
  "GK16visa10cu:3225": "anyatropāyanapaṇo vasanābharaṇādibhāvenopayujyete /",
  "GK16visa10cu:3226": "atra tu nāyakasaṃbhāvanadyūtayoḥ smitāśleṣarūpatayā /",
  "GK16visa10cu:3227": "************* COMMENTARY *************",
  "GK16visa10cu:3228": "Vijñapriyā:",
  "GK16visa10cu:3229": "(vi, dha) smiteneti /",
  "GK16visa10cu:3230": "atrābhede tṛtīyā /",
  "GK16visa10cu:3231": "atra smite āropyamāṇamupāyanaṃ vāstavasmitatayaiva pariṇataṃ,",
  "GK16visa10cu:3232": "taccānuṣṭhīyamānasambhāvanopayogi /",
  "GK16visa10cu:3233": "stanopapīḍamiti /",
  "GK16visa10cu:3234": "stanāvupapīḍyā'śleṣa ityarthaḥ /",
  "GK16visa10cu:3235": "atrā'śleṣe āropyamāṇaḥ paṇo vāstavaśleṣatayaiva pariṇataḥ anuṣṭhīyamānadyūtopayogī /",
  "GK16visa10cu:3236": "ubhayatrānuṣṭhīyamānārthopayogaṃ darśayati---anyatreti /",
  "GK16visa10cu:3237": "sambhāvanadyūtayorityatropayujyete ityasyānvayaḥ /",
  "GK16visa10cu:3238": "āropyamāṇayorupāyanapaṇyoḥ smitāśleṣarūpatayetyatra pariṇāma iti śeṣaḥ /",
  "GK16visa10cu:3239": "********** END OF COMMENTARY **********",
  "GK16visa10cu:3240": "prathamārddhevaiyadhikaraṇyena prayogaḥ,",
  "GK16visa10cu:3241": "dvitīye sāmānādhikaraṇyena /",
  "GK16visa10cu:3242": "rūpake “mukhacandraṃ paśyāmi” ityādāvāropyamāṇacandrāderuparañjakatāmātram,",
  "GK16visa10cu:3243": "na tu prakṛte darśanādāvupayogaḥ /",
  "GK16visa10cu:3244": "iha tūpāyanoderviṣayeṇa tādātmyaṃ prakṛte ca nāyakasaṃbhāvanādāvupayogaḥ /",
  "GK16visa10cu:3245": "ata eva rūpake āropyasyāvacchedakatvamātreṇānvayaḥ,",
  "GK16visa10cu:3246": "atra tu tādātmyena /",
  "GK16visa10cu:3247": "************* COMMENTARY *************",
  "GK16visa10cu:3248": "Vijñapriyā:",
  "GK16visa10cu:3249": "(vi, na) rūpake āropyamāṇasyānuṣṭhīyamānārthopayogo nāstīti darśayati---rūpake iti /",
  "GK16visa10cu:3250": "uparañjakatvamātraṃ śobhābodhakatvamātram /",
  "GK16visa10cu:3251": "natviti /",
  "GK16visa10cu:3252": "upayogo nirvāhakatvaṃ candreṇa darśanānirvāhāt /",
  "GK16visa10cu:3253": "prakṛte tu nirvāhakatvamastyevetyāha /",
  "GK16visa10cu:3254": "iha tviti /",
  "GK16visa10cu:3255": "tadātmyamityatra upayujyate iti śeṣaḥ /",
  "GK16visa10cu:3256": "tādātmyasyopayogapradarśanaṃ pariṇāmataḥ upāyanāderevopayogapradarśanaparyyavasannaṃ bodhyam /",
  "GK16visa10cu:3257": "upāyanena sambhāvanasya paṇena dyūtasya ca nirvāhāt /",
  "GK16visa10cu:3258": "tadeva viśadayitvā darśayati---prakṛte ceti /",
  "GK16visa10cu:3259": "upayogaḥ sambhāvanadyūtayornirvāhakatvenopāyanapaṇayoḥ smitāśleṣābhedenānvayaityarthaḥ /",
  "GK16visa10cu:3260": "sa cānvayo 'nāropita ityato nirvāhakatā /",
  "GK16visa10cu:3261": "ārope tu na nirvāhakatetyāha---ataeveti /",
  "GK16visa10cu:3262": "anārope satyeva nirvāhakatvādevetyarthaḥ /",
  "GK16visa10cu:3263": "avacchedakatvena avāstavatvena /",
  "GK16visa10cu:3264": "prakṛte tu vāstavatvena ityāha---atra ceti /",
  "GK16visa10cu:3265": "tādātmyaṃ vastavo 'bhedaḥ /",
  "GK16visa10cu:3266": "Locanā:",
  "GK16visa10cu:3267": "(lo, ī) kavinibandhāhāryyatādātmye 'pyāropasyaiva rūpakaprayojakatvādityavacchedakatvamātreṇa /",
  "GK16visa10cu:3268": "uparañjakatvāmātraṃ cārutvātiśayaprakaṭanamātram /",
  "GK16visa10cu:3269": "tuścārthaḥ /",
  "GK16visa10cu:3270": "tādātmyaṃ tatra niveśaḥ smitādeḥ upāyanatvamasti tadviśeṣakatvāt /",
  "GK16visa10cu:3271": "mukhādeścandrāditvaṃ na tatheti bhāvaḥ /",
  "GK16visa10cu:3272": "********** END OF COMMENTARY **********",
  "GK16visa10cu:3273": "“dāse kṛtāgasi-” ityādau rūpakameva,",
  "GK16visa10cu:3274": "na tu pariṇāmaḥ /",
  "GK16visa10cu:3275": "āropyamāṇakaṇṭakasya pādabhedanakāryasyāpratutatvāt /",
  "GK16visa10cu:3276": "na khalu tatkasyacidapi prastutakāryasya ghaṭanārthamanusandhīyate /",
  "GK16visa10cu:3277": "************* COMMENTARY *************",
  "GK16visa10cu:3278": "Vijñapriyā:",
  "GK16visa10cu:3279": "(vi, pa) dāse kṛtāgasītyādiślokīyarūpake tu pariṇāmāprasaktiṃ darśayati---dāse iti /",
  "GK16visa10cu:3280": "nanvatra kathaṃ rūpakamevetyuktaṃ sūkṣmāgratvena kaṭhoratvena ca pulakāṅkurāṇāṃ kaṇṭakabhedasya vāstavatvādevetyāha---āropyamāṇeti /",
  "GK16visa10cu:3281": "pādabhedaḥ kāryyaṃ yasya tādṛśasyāropyamāṇakaṇṭaksaya pulakarūpasyetyarthaḥ /",
  "GK16visa10cu:3282": "atra yadyapi pulakasya kaṇṭakāropaviṣayatvameva kaṇṭakatvenāropyamāṇatvaṃ yathāpi pādabhedakāryyakatve 'nāropyamāṇasyetyarthaḥ /",
  "GK16visa10cu:3283": "tathāca tatkāryyanirvāhakatvaṃ yatastasyāropyamāṇamatastasya kaṇṭakatvamapi na vāstavam /",
  "GK16visa10cu:3284": "kintu āropyamāṇamevetyato rūpakamevetyarthaḥ /",
  "GK16visa10cu:3285": "nanu pādabhedakāryyanivārhakatvameva pulakāṅkurāṇāmasti /",
  "GK16visa10cu:3286": "tatkathamavāstavatvamityāha---na khalviti /",
  "GK16visa10cu:3287": "tatpulakāṅkurāgraṃ kasyacidapi--bhedo hi prastutaṃ kāryyam /",
  "GK16visa10cu:3288": "kasyacidapi pādīyabhedasyānyadīyabhedasya vā kasyacid ghaṭanārthamityarthaḥ /",
  "GK16visa10cu:3289": "itthaṃ rūpakābhinnatayā pariṇāmaḥ siddhaḥ /",
  "GK16visa10cu:3290": "evam --- “śiṣyatāṃ nidhuvanopadeśinaḥ śaṅkarasya rahasi prapannayā /",
  "GK16visa10cu:3291": "śikṣitaṃ suratinaipuṇaṃ tayā yattadeva gurudakṣiṇīkṛtam” //",
  "GK16visa10cu:3292": "ityatrāpi gurudakṣiṇāyāḥ suratinaipuṇyena pariṇāmāt pariṇaāmālaṅkāra eveti bodhyam /",
  "GK16visa10cu:3293": "********** END OF COMMENTARY **********",
  "GK16visa10cu:3294": "ayamapi rūpakavadadhikārūḍhavaiśiṣṭyo dṛśyate /",
  "GK16visa10cu:3295": "yathā--",
  "GK16visa10cu:3296": "“vanecarāṇāṃ vanitāsakhānāṃ darīgṛhotsaṅganiṣaktabhāsaḥ /",
  "GK16visa10cu:3297": "bhavanti yatrauṣadhayo rajanyāmatailapūrāḥ suratapradīpāḥ” //",
  "GK16visa10cu:3298": "atra pradīpānāmauṣadhyātmatayā prakṛte suratopayoginyandhakāranāśe upayogo 'talapūratvenādhikārūḍhavaiśiṣṭyam /",
  "GK16visa10cu:3299": "************* COMMENTARY *************",
  "GK16visa10cu:3300": "Vijñapriyā:",
  "GK16visa10cu:3301": "(vi, pha) vanecarāṇāmiti /",
  "GK16visa10cu:3302": "yatra himālaye auṣadhaya eva rajanyāṃ vanecarāṇāṃ vanitāsakhānāṃ suratapradīpā bhavanti ityanvayaḥ /",
  "GK16visa10cu:3303": "pradīpībhāve hetumāha---darīgṛheti /",
  "GK16visa10cu:3304": "atailapūrāḥ tailapūraṇarahitāstailasamūharahitā vā /",
  "GK16visa10cu:3305": "atra pradīpībhāvasya prakṛtārthopayogitvaṃ darśayati---atreti /",
  "GK16visa10cu:3306": "prakṛte suratopayogyandhakāranāśe pradīpānāmauṣadhyātmatayā upayoga ityanvayaḥ /",
  "GK16visa10cu:3307": "auṣadhyātmatayā pariṇāmasyetyapi kvacindhobhanaḥ pāṭhaḥ /",
  "GK16visa10cu:3308": "auṣadhyātmatayā prakṛta iti kvacitprāmādikaḥ pāṭhaḥ /",
  "GK16visa10cu:3309": "naca suratameva śābdaṃ prakṛtaṃ nāndhakāranāśaḥ;",
  "GK16visa10cu:3310": "tasyāśābdatvāditi vācyam ?",
  "GK16visa10cu:3311": "suratopayogitvena tasyāpi prakṛtatvāt /",
  "GK16visa10cu:3312": "********** END OF COMMENTARY **********",
  "GK16visa10cu:3313": "saṃdehaḥ prakṛte 'nyasya saṃśayaḥ pratibhotthitaḥ // VisSd_10.35 //",
  "GK16visa10cu:3314": "śuddho niścayagarbho 'sau niścayānta iti tridhā /",
  "GK16visa10cu:3315": "************* COMMENTARY *************",
  "GK16visa10cu:3316": "Vijñapriyā:",
  "GK16visa10cu:3317": "(vi, ba) sandehālaṅkāramāha---sandeha iti /",
  "GK16visa10cu:3318": "pratibhayā utthito 'nyasyāprastutārthakoṭeḥ prastute vastuni yaḥ saṃśayaḥ sa sandehālaṅkāra ityarthaḥ /",
  "GK16visa10cu:3319": "Locanā:",
  "GK16visa10cu:3320": "(lo, u) sandehaḥ sandehākhyo 'laṅkāraḥ /",
  "GK16visa10cu:3321": "prakṛte varṇyamāne anyasya āropyamāṇasya /",
  "GK16visa10cu:3322": "evaṃ ca prakṛtasandehe 'prakṛtamapi sandihyata eva /",
  "GK16visa10cu:3323": "evaṃ ca prakṛtāprakṛtaviṣayasaṃśayajñānaṃ sandehālaṅkāraḥ ityarthaḥ /",
  "GK16visa10cu:3324": "saṃśayaśca vyavasthānādyanekakoṭikajñānam /",
  "GK16visa10cu:3325": "evaṃca saṃśaya ityetāvataiva lakṣaṇe paryāpte prakṛte anyasyeti vacanaṃ “madhyaṃ tava ” ityādi vṛttyudāhariṣyamāṇavyavacchedārtham /",
  "GK16visa10cu:3326": "pratibhotthita iti,",
  "GK16visa10cu:3327": "pratibhā kaveḥ,",
  "GK16visa10cu:3328": "tayā utthitaḥ ādṛtaḥ,",
  "GK16visa10cu:3329": "evañca kavivarṇitasyāpi “sthāṇurvā puruṣo vā” iti saṃśayasya nālaṅkāratā /",
  "GK16visa10cu:3330": "etadeva vṛttau sphuṭībhaviṣyati /",
  "GK16visa10cu:3331": "apratibhotthāpita ityādinā /",
  "GK16visa10cu:3332": "********** END OF COMMENTARY **********",
  "GK16visa10cu:3333": "yatra saṃśaya eva paryavasānaṃ sa śuddhaḥ /",
  "GK16visa10cu:3334": "yathā--",
  "GK16visa10cu:3335": "“kiṃ tāruṇyataroriyaṃ rasabhahodbhinnā navā vallarī velāprocchalitasya kiṃ laharikā lāvaṇyavārāṃnidheḥ /",
  "GK16visa10cu:3336": "udrāḍhotkalikāvatāṃ svasamayopanyāsaviśrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ” //",
  "GK16visa10cu:3337": "************* COMMENTARY *************",
  "GK16visa10cu:3338": "Vijñapriyā:",
  "GK16visa10cu:3339": "(vi, bha) kiṃ tāruṇyeti /",
  "GK16visa10cu:3340": "iyaṃ nāyikā kiṃ lāvaṇyataroḥ navā vallarī /",
  "GK16visa10cu:3341": "lāvaṇyarūpatarvāśritā navā latetyarthaḥ /",
  "GK16visa10cu:3342": "kīdṛśī rasabharodbhinnā śṛṅgararasa eva rasojalaṃ tenodbhinno jalasekena latodbhedāt /",
  "GK16visa10cu:3343": "kiṃvā velayā nīreṇa procchalitasya ucchalitasya lāvaṇyarūpasya vārāṃnidheḥ samudrasyalaharikā taraṅgaḥ /",
  "GK16visa10cu:3344": "“velā syānnīratīrayoḥ” iti koṣaḥ /",
  "GK16visa10cu:3345": "kiṃ vā śṛṅgāriṇo devasya kandarpasya arthāt śṛṅgārārthamuddamotkalikānatāṃ gāḍhotkaṇṭhāvatāṃ janānāṃ sthāne upadeśasya arthāt śṛṅgāropadeśsya sākṣād vaṣṭiṇalambanabhūtā yaṣṭiḥ /",
  "GK16visa10cu:3346": "enāmālambya śṛṅgāro 'nubhūyatāmityupadeśaḥ /",
  "GK16visa10cu:3347": "devasya kīdṛśasya svasamayasya vasantasya upanyāsena viśrammiṇo viśvastasya mamedānīmupadeśo yogya ityaveṃ viśvāsavata ityarthaḥ /",
  "GK16visa10cu:3348": "asandihānatvameva viśvāsaḥ /",
  "GK16visa10cu:3349": "Locanā:",
  "GK16visa10cu:3350": "(lo, ū) rasaḥ tāruṇyapakṣe---bhogabhilāṣaḥ,",
  "GK16visa10cu:3351": "pakṣe sāmānyadravaḥ /",
  "GK16visa10cu:3352": "velālāvaṇyapakṣe-sāmānyamaryyādā,",
  "GK16visa10cu:3353": "samudrapakṣe-taṭam /",
  "GK16visa10cu:3354": "ucchalitam utsarpaṇam atikramaḥ /",
  "GK16visa10cu:3355": "utkalikā utkaṇṭhā /",
  "GK16visa10cu:3356": "strasamayopanyāsaviśrambhiṇaḥ svasammatārthakathane viśvāsapravarttakasya sākṣād upadeśayaṣṭiḥ,",
  "GK16visa10cu:3357": "yaṣṭyākāramūrttimattvena pratyakṣamuddeśaḥ /",
  "GK16visa10cu:3358": "yadvā upadeśārthaṃ yaṣṭiḥ,",
  "GK16visa10cu:3359": "tāḍanavetrādidaṇḍaḥ /",
  "GK16visa10cu:3360": "tathāhi---yasyāḥ kasyā api vidyāyā upadeṣṭāraḥ capalacittanivāraṇāya tāḍanārthaṃ yaṣṭimādadate iti lokaprasiddhaḥ /",
  "GK16visa10cu:3361": "********** END OF COMMENTARY **********",
  "GK16visa10cu:3362": "yatrādāvante ca saṃśaya eva madhye niścayaḥ sa niścayamadhyaḥ /",
  "GK16visa10cu:3363": "yathā--",
  "GK16visa10cu:3364": "“ayaṃ mārtaṇḍaḥ kiṃ sa khalu turagaiḥ saptabhiritaḥ kṛśānuḥ kiṃ sarvāḥ prasarati diśo naiṣa niyatam /",
  "GK16visa10cu:3365": "kṛtāntaḥ kiṃ sākṣānmahiṣavahano 'sāviti punaḥ samālokyājau tvāṃ vidadhati vikalpān pratibhaṭāḥ” //",
  "GK16visa10cu:3366": "Locanā:",
  "GK16visa10cu:3367": "(lo, ṛ) sarvā diśo na prasarati,",
  "GK16visa10cu:3368": "kintūrdhvameva jvalatīti prasiddham /",
  "GK16visa10cu:3369": "********** END OF COMMENTARY **********",
  "GK16visa10cu:3370": "atra madhye mārtaṇḍādyabhāvaniścayaḥ,",
  "GK16visa10cu:3371": "rājaniścaye dvitīyasaṃśayotthānāsaṃbhavāt",
  "GK16visa10cu:3372": "************* COMMENTARY *************",
  "GK16visa10cu:3373": "Vijñapriyā:",
  "GK16visa10cu:3374": "(vi, ma) madhye ca niścaya iti /",
  "GK16visa10cu:3375": "ekakoṭervyātirekaniścaya ityarthaḥ /",
  "GK16visa10cu:3376": "ayamiti /",
  "GK16visa10cu:3377": "ājau yuddhe tvāṃ samālokya pratibhaṭāḥ pratikūlavīrā ityevaṃ vitarkān vidadhati kurvānti /",
  "GK16visa10cu:3378": "tān vitarkān āha---ayamiti /",
  "GK16visa10cu:3379": "ito gataḥ /",
  "GK16visa10cu:3380": "sarvā diśa iti /",
  "GK16visa10cu:3381": "kṛśānuḥ sarvā diśo na prasarati /",
  "GK16visa10cu:3382": "ayaṃ tu sarvadikprasārī,",
  "GK16visa10cu:3383": "ato na kṛśānurityarthaḥ /",
  "GK16visa10cu:3384": "sākṣāt kṛtānta ityanvayaḥ /",
  "GK16visa10cu:3385": "mahiṣavāhanatvābhāvānna kṛtānta ityarthaḥ /",
  "GK16visa10cu:3386": "atra mārttaṇḍādyabhāvaniścayo madhye /",
  "GK16visa10cu:3387": "nanu viruddhakoṭyabhāvaniścayādrājakoṭiniścayo 'pītyata āha---rājatvaniścaya iti /",
  "GK16visa10cu:3388": "********** END OF COMMENTARY **********",
  "GK16visa10cu:3389": "yatrādau saṃśayo 'nte ca niścayaḥ sa niścayāntaḥ /",
  "GK16visa10cu:3390": "yathā--",
  "GK16visa10cu:3391": "kiṃ tāvatsarasi sarojametadārādāhosvinmukhamavabhāsate taruṇyāḥ /",
  "GK16visa10cu:3392": "saṃśayya kṣaṇamiti niścikāya kaścidvibbokairvakasavāsināṃ parokṣaiḥ” //",
  "GK16visa10cu:3393": "************* COMMENTARY *************",
  "GK16visa10cu:3394": "Vijñapriyā:",
  "GK16visa10cu:3395": "(vi, ya) kiṃ tāvaditi /",
  "GK16visa10cu:3396": "nāyikāyāmapi sarastvāśaṅkā bodhyā /",
  "GK16visa10cu:3397": "ārād etat kimityarthaḥ /",
  "GK16visa10cu:3398": "vivvokaiḥ “vivvokastvatigarveṇa vastunīṣṭe 'pyanādara“iti /",
  "GK16visa10cu:3399": "evaṃlakṣaṇaiḥ strīṇāṃ hāvaviśeṣairityarthaḥ /",
  "GK16visa10cu:3400": "kīdṛśaiḥ bakasahavāsināṃ parokṣaiḥ--bakā hi matsyaniścayārthaṃ dhyāyinastatsahavāsinastataḥ śikṣitadhyānāsteṣāmapi parokṣaiḥ apratyakṣaiḥ /",
  "GK16visa10cu:3401": "atidurūhatvādatyantadhyānenaiva jñeyairityarthaḥ /",
  "GK16visa10cu:3402": "********** END OF COMMENTARY **********",
  "GK16visa10cu:3403": "apratibhotthāpite tu “sthāṇurvā puruṣo vā” ityādisaṃśaye nāyamalaṅkāraḥ /",
  "GK16visa10cu:3404": "Locanā:",
  "GK16visa10cu:3405": "(lo, ṝ) vivvoko,",
  "GK16visa10cu:3406": "bhāvaviśeṣaḥ /",
  "GK16visa10cu:3407": "yaduktamatraiva “vivvokastvatigarveṇa vastunīṣṭe 'pyanādara” iti /",
  "GK16visa10cu:3408": "bakasahavāsināṃ padmānāṃ parokṣairagocaraiḥ /",
  "GK16visa10cu:3409": "apratibhotthāpite ityanantaraṃ kāvyopanibaddhe 'pīti śeṣaḥ /",
  "GK16visa10cu:3410": "********** END OF COMMENTARY **********",
  "GK16visa10cu:3411": "“madhyaṃ tava sarojākṣi /",
  "GK16visa10cu:3412": "payodharabharāditam /",
  "GK16visa10cu:3413": "asti nāstīti saṃdehaḥ kasya citte na bhāsate” //",
  "GK16visa10cu:3414": "atrātiśayoktireva,",
  "GK16visa10cu:3415": "upameye upamānasaṃśayasyaivaitadalaṅkāraviṣayatvāt /",
  "GK16visa10cu:3416": "************* COMMENTARY *************",
  "GK16visa10cu:3417": "Vijñapriyā:",
  "GK16visa10cu:3418": "(vi, ra) ekamasādṛśyamūlakāhāryyasaṃśayāntare 'pi nāyakalaṅkāra ityāha---madhyaṃ taveti /",
  "GK16visa10cu:3419": "sandehaḥ kasya citte na bhāsate ityanvayaḥ /",
  "GK16visa10cu:3420": "tatrātiśayoktiḥ iti vakṣyamāṇāyāḥ pañcavidhāyā atiśayokterbhede 'pyabhedāroparūpaprabheda evātretyarthaḥ /",
  "GK16visa10cu:3421": "nāsti yaḥ padārthaḥ tadasattve 'pi tadabhedāroparūpatvāt /",
  "GK16visa10cu:3422": "nanvevaṃ sandehālaṅkāre 'pyevamāropo 'styevetyata āha---upameyeti /",
  "GK16visa10cu:3423": "tathācānayoralaṅkārayoḥ parasparabhedo niveśanīya iti bhāvaḥ /",
  "GK16visa10cu:3424": "Locanā:",
  "GK16visa10cu:3425": "(lo, ḷ) atiśayoktirevādhyavasāyamūlatvāt /",
  "GK16visa10cu:3426": "********** END OF COMMENTARY **********",
  "GK16visa10cu:3427": "sāmyādatasmiṃstadbuddhirbhrāntimān pratibhotthitaḥ // VisSd_10.36 //",
  "GK16visa10cu:3428": "Locanā:",
  "GK16visa10cu:3429": "(lo, e) mithyājñānasādṛśyena sandehānantaramasya prastāvaḥ /",
  "GK16visa10cu:3430": "bhrāntiścittadharmaviśeṣo vidyate yatra bhramaprakāre sa bhrāntimān ityanvarthanāmālaṅkāraḥ /",
  "GK16visa10cu:3431": "********** END OF COMMENTARY **********",
  "GK16visa10cu:3432": "yathā--",
  "GK16visa10cu:3433": "“mugdhā dugdhadhiyā gavāṃ vidadhate kumbhānagho vallavāḥ karṇe kairavaśaṅkayā kuvalayaṃ kurvanti kāntā api /",
  "GK16visa10cu:3434": "karkandhūphasamuccinoti śabarī muktāphalāśaṅkayā sāndrā candramaso na kasya kurute cittabhramaṃ candrikā” //",
  "GK16visa10cu:3435": "************* COMMENTARY *************",
  "GK16visa10cu:3436": "Vijñapriyā:",
  "GK16visa10cu:3437": "(vi, la) bhrāntimadalaṅkāramāha---sāmyāditi /",
  "GK16visa10cu:3438": "tadvuddhistattvena buddhiḥ /",
  "GK16visa10cu:3439": "mugdhā iti /",
  "GK16visa10cu:3440": "candramasaḥ sāndrā candrikā kasya janasya cittavibhramaṃ na kurute ityarthaḥ /",
  "GK16visa10cu:3441": "bhrāntān darśayati---mugdhā iti /",
  "GK16visa10cu:3442": "ballavāḥ gopāḥ mugdhā bhrāntāḥ santaḥ dugdhadhiyā gavāmadhaḥ kumbhān vidadhate dugdhamādātumityarthaḥ /",
  "GK16visa10cu:3443": "kairavaśaṅkayā ityatra śaṅkābhrama eva /",
  "GK16visa10cu:3444": "karkandhviti /",
  "GK16visa10cu:3445": "badaraphalamityarthaḥ /",
  "GK16visa10cu:3446": "ākāṅkṣā cātra bhramamūlikā /",
  "GK16visa10cu:3447": "Locanā:",
  "GK16visa10cu:3448": "(lo, ai) karkandhūrbadarī /",
  "GK16visa10cu:3449": "********** END OF COMMENTARY **********",
  "GK16visa10cu:3450": "asvarasotthāpitā bhrāntirnāyamalaṅkāraḥ /",
  "GK16visa10cu:3451": "Locanā:",
  "GK16visa10cu:3452": "(lo,o) pratibhotthāpiteti lakṣaṇapadasya vyāvṛttiṃ darśayati---svarasa jñata /",
  "GK16visa10cu:3453": "svārasaḥ svabhāvaḥ /",
  "GK16visa10cu:3454": "********** END OF COMMENTARY **********",
  "GK16visa10cu:3455": "yathā--“śuktikāyāṃ rajatam” iti /",
  "GK16visa10cu:3456": "Locanā:",
  "GK16visa10cu:3457": "(lo, au) śuktikāyāṃ rajatabhrāntirityarthaḥ /",
  "GK16visa10cu:3458": "svarasa ityataḥ pūrvaṃ kāvye 'pīti śeṣaḥ /",
  "GK16visa10cu:3459": "********** END OF COMMENTARY **********",
  "GK16visa10cu:3460": "na cāsādṛśyamūlā /",
  "GK16visa10cu:3461": "yathā--",
  "GK16visa10cu:3462": "“saṃgamavirahavikalpe varamiha na saṃgamastasyāḥ /",
  "GK16visa10cu:3463": "saṅge saiva tathaikā tribhuvanamapi tanmayaṃ virahe” //",
  "GK16visa10cu:3464": "************* COMMENTARY *************",
  "GK16visa10cu:3465": "Vijñapriyā:",
  "GK16visa10cu:3466": "(vi, va) pratibhotthitetyasya vyāvṛttimāha---svaraseti /",
  "GK16visa10cu:3467": "asādṛśyamūlakamrame 'pi nāyamalaṅkāra ityāha---nacāsādṛśyeti /",
  "GK16visa10cu:3468": "saṅgameti /",
  "GK16visa10cu:3469": "saṅgamavirahayoḥ vikalpe varantvavicāre ityarthaḥ /",
  "GK16visa10cu:3470": "varaṃ manāgiṣṭam /",
  "GK16visa10cu:3471": "na cātrāpi tribhuvane tatsādṛśyabhramāttadbhrama iti vācyam /",
  "GK16visa10cu:3472": "sādṛśyāṃśe 'bhramasyaiva vivakṣitatvāt /",
  "GK16visa10cu:3473": "tathāca saṅgamād virahasyādhikyād vyatirekālaṅkāraḥ evāyamiti bhāvaḥ /",
  "GK16visa10cu:3474": "evaṃ ca lobhādinā bhrame 'pi na bhrāntimān /",
  "GK16visa10cu:3475": "yathā “jagaddhanamayaṃ lubdhāḥ kāmukāḥ kāminīmayam /",
  "GK16visa10cu:3476": "nārāyaṇamayaṃ dhīrāḥ paśyanti paramārthinaḥ //",
  "GK16visa10cu:3477": "“iti /",
  "GK16visa10cu:3478": "nacātra dhanabhede 'pi dhanābhedāropārūpātiśayoktirevātreti vācyam /",
  "GK16visa10cu:3479": "atiśayoktighaṭakasya āropasya āhāryyatve eva tathātvāt /",
  "GK16visa10cu:3480": "atra tu prathame cintārūpavyabhicāribhāvadhvaniḥ /",
  "GK16visa10cu:3481": "dvitīye śṛṅgāradhvaniḥ /",
  "GK16visa10cu:3482": "tṛtīye bhāvadhvanireva /",
  "GK16visa10cu:3483": "Locanā:",
  "GK16visa10cu:3484": "(lo, a) sāmyādityasya vyāvṛttirnacetyādi /",
  "GK16visa10cu:3485": "********** END OF COMMENTARY **********",
  "GK16visa10cu:3486": "kvacidbhedādgrahītṝṇāṃ viṣayāṇāṃ tathā kvacit /",
  "GK16visa10cu:3487": "ekasyānekadhollekho yaḥ sa ullekha ucyate // VisSd_10.37 //",
  "GK16visa10cu:3488": "************* COMMENTARY *************",
  "GK16visa10cu:3489": "Vijñapriyā:",
  "GK16visa10cu:3490": "(vi, śa) ullekhālaṅkāramāha---kvacidbhedāditi /",
  "GK16visa10cu:3491": "ekasya vastuno 'nekadhā anekatvenollekho buddhaiviṣayatvamityarthaḥ /",
  "GK16visa10cu:3492": "tādṛśabuddherhetudrayamāha---kvacidbhedāditi /",
  "GK16visa10cu:3493": "kvacinnānāgrahītṝṇāṃ tattadrūpeṇānekatvabuddhiḥ /",
  "GK16visa10cu:3494": "kvacittu tādṛśabuddhiprayojakadharmarūpāṇāṃ viṣayāṇāṃ bhedādekasyaiva grahītustathātvabuddhiviṣayatvamityarthaḥ /",
  "GK16visa10cu:3495": "tenāsya dvaividhyam /",
  "GK16visa10cu:3496": "********** END OF COMMENTARY **********",
  "GK16visa10cu:3497": "krameṇodāharaṇam--",
  "GK16visa10cu:3498": "“priya iti gopavadhūbhiḥ śiśuriti vṛddhairadhīśa iti devaiḥ /",
  "GK16visa10cu:3499": "nārāyaṇa iti bhaktairbrahmetyagrāhi yogibhirdevaḥ” //",
  "GK16visa10cu:3500": "************* COMMENTARY *************",
  "GK16visa10cu:3501": "Vijñapriyā:",
  "GK16visa10cu:3502": "(vi, ṣa) priya itīti /",
  "GK16visa10cu:3503": "devaḥ śrīkṛṣṇastaistaiḥ samamityagrahītyarthaḥ /",
  "GK16visa10cu:3504": "tattadevāha--priya ityādi /",
  "GK16visa10cu:3505": "priyaḥ svāmī /",
  "GK16visa10cu:3506": "sāgaraśāyirūpanīrūpatvena bhedānnārāyaṇabrahmāṇorbhedaḥ /",
  "GK16visa10cu:3507": "“āpo hi nārāḥ” tadayanaḥ tatstho nārāyaṇaḥ jalaśāyī ityarthaḥ /",
  "GK16visa10cu:3508": "********** END OF COMMENTARY **********",
  "GK16visa10cu:3509": "atraikasyāpi bhagavatastattadguṇayogādanekadhollekhe gopavadhūprabhṛtīnāṃ rucyādayo yathāyogaṃ prayojakāḥ /",
  "GK16visa10cu:3510": "************* COMMENTARY *************",
  "GK16visa10cu:3511": "Vijñapriyā:",
  "GK16visa10cu:3512": "(vi, sa) tattadguṇe iti /",
  "GK16visa10cu:3513": "tādṛśabuddhiprayojakatattadguṇa ityarthaḥ /",
  "GK16visa10cu:3514": "saca priya ityatra saundaryarūpaḥ,",
  "GK16visa10cu:3515": "śiśurityatra strehaviṣayatvam,",
  "GK16visa10cu:3516": "adhīśa ityatraiśvaryyam,",
  "GK16visa10cu:3517": "nārāyaṇa ityatra dhyānopayogimūrttimadabhinnatvam,",
  "GK16visa10cu:3518": "brahmetyatra tadvyāvṛttasvarūpābhinnatvam /",
  "GK16visa10cu:3519": "rucyādayaḥ prayojakā iti /",
  "GK16visa10cu:3520": "tathāca tādṛśarucimanto grahītāro bhinnā iti darśitam /",
  "GK16visa10cu:3521": "********** END OF COMMENTARY **********",
  "GK16visa10cu:3522": "yadāhuḥ--",
  "GK16visa10cu:3523": "“yathāruci yathārthitvaṃ yathāvyutpatti bhidyate /",
  "GK16visa10cu:3524": "ābhāso 'pyartha ekasminnanusandhānasādhitaḥ” //",
  "GK16visa10cu:3525": "************* COMMENTARY *************",
  "GK16visa10cu:3526": "Vijñapriyā:",
  "GK16visa10cu:3527": "(vi, ha) rucyādīnāṃ tadvuddhiprayojakatve saṃvādamāha---yathārucīti /",
  "GK16visa10cu:3528": "ekasminnarthe anusandhānena manoniveśena sādhita ābhāsaḥ jñānaṃ buddhirapi yathārucyādi---bhedāt bhidyata ityarthaḥ /",
  "GK16visa10cu:3529": "ruciricchā,",
  "GK16visa10cu:3530": "arthitvaṃ kiñcit prāptyarthamicchārūpā /",
  "GK16visa10cu:3531": "vyutpattiḥ saṃskāraḥ /",
  "GK16visa10cu:3532": "Locanā:",
  "GK16visa10cu:3533": "(lo, ā) vyutpattirabhyāsakṛtā vāsanā,",
  "GK16visa10cu:3534": "vā pratītiḥ /",
  "GK16visa10cu:3535": "anusandhānaṃ manasastadviṣaye praviṇīkaraṇam /",
  "GK16visa10cu:3536": "tena sādhitaḥ viṣayāntaraṃ vyavacchidya nirvāhitaḥ /",
  "GK16visa10cu:3537": "evaṃ ca priya ityādau bhagavataḥ priyatve gopavadhūnāṃ rucyāditritayamapi prayojakam /",
  "GK16visa10cu:3538": "śiśutve ca vṛddhānāṃ vyutpattiḥ /",
  "GK16visa10cu:3539": "saccidānandabrahmatve yogināṃ vyutpattiḥ evamanyatra /",
  "GK16visa10cu:3540": "********** END OF COMMENTARY **********",
  "GK16visa10cu:3541": "atra bhagavataḥ priyatvādīnāṃ vāstavatvād grahītṛbhedācca na mālārūpakam,",
  "GK16visa10cu:3542": "na ca bhrāntimān /",
  "GK16visa10cu:3543": "na cāyamabhede bheda ityevaṃrūpātiśayoktiḥ /",
  "GK16visa10cu:3544": "tathāhi--“anyadevāṅgalāvaṇyam-” ityādau lāvaṇyāderviṣayasya pṛthaktvenādhyavasānam /",
  "GK16visa10cu:3545": "na ceha bhagavati gopavadhūprabhṛtibhiḥ priyatvādyadhyavasīyate priyatvāderbhagavati tatkāle tāttvikatvāt /",
  "GK16visa10cu:3546": "************* COMMENTARY *************",
  "GK16visa10cu:3547": "Vijñapriyā:",
  "GK16visa10cu:3548": "(vi, ka) atra mālārūpakaprasāktiṃ nirasyati---atra bhagavata iti /",
  "GK16visa10cu:3549": "vāstavatvena ahāryyābhedāropātmakarūpakāprasāktiḥ grahītṛbhedācca na tanmālātvaprasāktiḥ;",
  "GK16visa10cu:3550": "mālāyā grahītṛbhedāvivakṣamāṇādeva /",
  "GK16visa10cu:3551": "yadyapi vāstavatvena rūpakāprasaktau mālārūpakaprasaktirapi tata eva nirastā tathāpi grahītṛbhedapradarśanaṃ mālāpariṇāmaprasaktivāraṇasūcanārtham /",
  "GK16visa10cu:3552": "vāstavatvena tatprasaktisattve 'pi grahītṛbhedasya tadvādhakatvāditi hetuḥ /",
  "GK16visa10cu:3553": "aprasaktamapyatiśayoktiprabhedaviśeṣaṃ vaiśadyāya nirasyati---nacāyamabheda iti /",
  "GK16visa10cu:3554": "tatprabhedasyodāharaṇaṃ pradarśayate /",
  "GK16visa10cu:3555": "tatprasaktirnāstītyāha---tatra hīti /",
  "GK16visa10cu:3556": "tatrātiśayoktiprabhede pṛthaktvena tatraiva tadanyatvena /",
  "GK16visa10cu:3557": "naceheti /",
  "GK16visa10cu:3558": "iha priya hatyādyullekhodāharaṇe /",
  "GK16visa10cu:3559": "priyatānyatheti /",
  "GK16visa10cu:3560": "priyatātaḥ anyathā ityarthaḥ /",
  "GK16visa10cu:3561": "kintu priyatvādyadhyavasīyate iti kvacit prāmādikaḥ pāṭhaḥ /",
  "GK16visa10cu:3562": "sa cādhyavasīyata ityatra nirasyate ityevaṃ lakṣaṇayā samarthanīyaḥ /",
  "GK16visa10cu:3563": "tāttvikatvādityanyatvenābodhitatvādityarthaḥ /",
  "GK16visa10cu:3564": "tāttvikabuddhyā ca nāhāryyāroparūpaṃ rūpakaṃ cetyuktam /",
  "GK16visa10cu:3565": "Locanā:",
  "GK16visa10cu:3566": "(lo, i) bhagavatastatkāle tāttvikatvād grītṛbhedācceti hetordvayamapi mālārūpakabhrāntimatordvayorapi vivekaḥ /",
  "GK16visa10cu:3567": "tāttvikaṃ vastutastadrūpatāyāḥ sambhavāt /",
  "GK16visa10cu:3568": "tathā mālārūpakasya kavinibaddhāhāryyatādātmyāropa eva prayojakaḥ /",
  "GK16visa10cu:3569": "bhrāntimataśca mithyā jñānameva nidānam /",
  "GK16visa10cu:3570": "grotṛbhedasya ca dvayorapi sambhave 'pi apavādatvena ullekhākhyabhinnālaṅkārasya na prayojakatvamiti bhāvaḥ /",
  "GK16visa10cu:3571": "nācādhyavasīyate ;",
  "GK16visa10cu:3572": "kintu tattvenaivāvasīyate /",
  "GK16visa10cu:3573": "adhyavasānaṃ viṣayanigaraṇena viṣayiṇorabhedapratipattiḥ /",
  "GK16visa10cu:3574": "********** END OF COMMENTARY **********",
  "GK16visa10cu:3575": "kecidāhuḥ--“ayamalaṅkāro niyamenālaṅkārāntaravicchittimūlaḥ /",
  "GK16visa10cu:3576": "uktodāharaṇe ca śiśutvādīnāṃ niyamanābhiprāyātpriyatvādīnāṃ bhinnatvādhyavasāya ityatiśayoktirasti,",
  "GK16visa10cu:3577": "tatsadbhāve 'pi grahītṛbhedena nānātvapratītirūpovicchitti viśeṣa ullekhākhyabhinnālaṅkāraprayojakaḥ /",
  "GK16visa10cu:3578": "************* COMMENTARY *************",
  "GK16visa10cu:3579": "Vijñapriyā:",
  "GK16visa10cu:3580": "(vi, kha) alaṅkārāntarasaṅkarāt tadbhaṅgimūla eva niyamenāyamalaṅkāra iti kecidāhuḥ taddarśayati---keciditi /",
  "GK16visa10cu:3581": "vicchittirbhaṅgiḥ /",
  "GK16visa10cu:3582": "uktodāharaṇeṣu tāṃ vicchittiṃ darśayati---ukteti /",
  "GK16visa10cu:3583": "niyamābhiprāyāditi /",
  "GK16visa10cu:3584": "vṛddhaiśca śiśurevāgrāhi ityevaṃ niyamābhiprāyadityarthaḥ /",
  "GK16visa10cu:3585": "atiśayoktirastītyagre 'nvayaḥ /",
  "GK16visa10cu:3586": "tathāca yūni deve śiśubhinne 'pi niyamataḥ śiśvabhedāropād bhede 'pyabhedāropārūpātiśayoktirdarśitā /",
  "GK16visa10cu:3587": "atra ca niyamapradarśanaṃ teṣāṃ tathātvena bhāvanātiśayapradarśanārthameva,",
  "GK16visa10cu:3588": "natu tasyātiśayoktighaṭanārthateti bodhyam /",
  "GK16visa10cu:3589": "priya ityādyaṃśe 'pi tamevātiśayoktiṃ darśayati---priya ityādīnāmiti /",
  "GK16visa10cu:3590": "atra ca bhede 'pyabhedāroparūpāyā atiśayoktereva sambhavaḥ /",
  "GK16visa10cu:3591": "tathā ca bhinnārthādhyavasāya ityatra bhinnatvavatyadhyavasāya ityarthaḥ /",
  "GK16visa10cu:3592": "kasyādhyavasāya ityatrāha---priyatvādīnāmiti /",
  "GK16visa10cu:3593": "tathā ca asvāmini deve svāmitvāropa eva svāmyabhedāropa ityarthaḥ /",
  "GK16visa10cu:3594": "atraiva kecidityanenāsvarasasūcanam /",
  "GK16visa10cu:3595": "deva ityanena āropaviṣayasyoktisattve tu nigaraṇaghaṭitasyātiśayoktisāmānyalakṣaṇasyātrābhāvāt /",
  "GK16visa10cu:3596": "vakṣyamāṇe “śrīkaṇṭhajanapade';",
  "GK16visa10cu:3597": "ityādau nāsvarasa ityavadheyam /",
  "GK16visa10cu:3598": "nanvevamatiśayoktisattve sa evātrāṅkāro 'stu nollekha ityata āha---tatsadbhaṇepīti /",
  "GK16visa10cu:3599": "atiśayoktisattvepītyarthaḥ /",
  "GK16visa10cu:3600": "pratītirūpavicchittiviśeṣa allekhākhyātiśayoktibhinnasyālaṅkārasya prayojaka ityarthaḥ /",
  "GK16visa10cu:3601": "********** END OF COMMENTARY **********",
  "GK16visa10cu:3602": "śrīkaṇṭhajanapadavarṇane--“vajrapañjaramiti śaraṇāgataiḥ,",
  "GK16visa10cu:3603": "ambaravivaramiti vātikaiḥ” ityādiścātiśayoktervivikto viṣayaḥ /",
  "GK16visa10cu:3604": "iha ca rūpakālaṅkārayogaḥ” /",
  "GK16visa10cu:3605": "vastutastu--“ambaravivaram-” ityādau bhrāntimantamevecchanti na rūpakam,",
  "GK16visa10cu:3606": "bhedapratītipuraḥ sarasyaivāropasya gauṇīmūlarūpakādiprayojakatvāt /",
  "GK16visa10cu:3607": "yadāhuḥ śarīrakamīmāṃsābhāṣyavyākhyāne śrīvācaspatimiśrāḥ-",
  "GK16visa10cu:3608": "“api ca paraśabdaḥ paratra lakṣyamāṇaguṇayogena vartate iti yatra prayoktṛpratipatroḥ saṃpratipattiḥ sa gauṇaḥ,",
  "GK16visa10cu:3609": "sa ca bhedapratyayapuraḥ saraḥ” iti /",
  "GK16visa10cu:3610": "iha tu vātikānāṃ śrīkaṇṭhajanapadavarṇane bhrāntikṛta evāmbaravivarādyāropa iti /",
  "GK16visa10cu:3611": "************* COMMENTARY *************",
  "GK16visa10cu:3612": "Vijñapriyā:",
  "GK16visa10cu:3613": "(vi, ga) atiśayoktyasaṅkīrṇo 'pyullekhasya viṣayo 'stīti darśayati---śrīkaṇṭheti /",
  "GK16visa10cu:3614": "śrīkaṇṭhanāmā rājaviśeṣaḥ tasya nagaraṃ śaraṇāgataiḥ śatruto bhītaiḥ vajrapañjaramityabodhītyarthaḥ /",
  "GK16visa10cu:3615": "svapraviṣṭarakṣakatvena vajrapañjarasādṛśyādabhedāroparūpaṃ rūpakamevetyarthaḥ /",
  "GK16visa10cu:3616": "grahīturbhedāt tatsaṅkīrṇa ullekhaḥ /",
  "GK16visa10cu:3617": "nacāsambandhe sambandhāroparūpātiśayoktireveyamiti vācyam,",
  "GK16visa10cu:3618": "svasādṛśyamūlakatva eva tadavasarāt /",
  "GK16visa10cu:3619": "śiśurityatra tu tāttvikatvādeva na rūpakamityuktameva /",
  "GK16visa10cu:3620": "asuravivaramitīti /",
  "GK16visa10cu:3621": "vātikairunmatairaprakāśarūpasādṛśyabuddhyā vivaramityarthaḥ /",
  "GK16visa10cu:3622": "atiśayoktervivikta iti /",
  "GK16visa10cu:3623": "nagarasyāropaviṣayasya svaśabdenaivoktatvena tannigaraṇābhāvādatiśayoktyaprasakteriti bhāvaḥ /",
  "GK16visa10cu:3624": "gauṇīmūleti /",
  "GK16visa10cu:3625": "gaurvāhīka ityādivad gauṇīlakṣaṇamūleti nātrārthaḥ,",
  "GK16visa10cu:3626": "rūpake lakṣaṇābhāvāt /",
  "GK16visa10cu:3627": "vyadhikaraṇenaiva candratvena śaktyaiva candrapadāt mukhabodhāt /",
  "GK16visa10cu:3628": "āropādhikaraṇasya praṅnirdeśe rūpakaṃ yathā---ayaṃ candra ityatra /",
  "GK16visa10cu:3629": "“āropasya prāṅnirdeśe tu gauṇī lakṣaṇā,",
  "GK16visa10cu:3630": "yathā gaurvāhīka ityatra /",
  "GK16visa10cu:3631": "kintu āropādhikaraṇasyāropyaguṇayogātmakasādṛśyarūpā yā buddhiḥ saivātra gauṇīpadārthaḥ /",
  "GK16visa10cu:3632": "tādṛśabuddhimūlakarūpakādiprayojakatvād bhedapratītipuraḥ sarāropasya ityarthaḥ /",
  "GK16visa10cu:3633": "rūpakādītyādi śabdāt sādṛśyamūlakotprekṣādyanekālaṅkāraparigrahaḥ /",
  "GK16visa10cu:3634": "tatra mūlakatvapradarśanaṃ ca tatpūrvake pariṇāmālaṅkāre tathātvābhāvapradarśanāya /",
  "GK16visa10cu:3635": "paraśabda ityādi /",
  "GK16visa10cu:3636": "paraśabdaścandrādiśabdo gavādiśabdaścetyarthaḥ /",
  "GK16visa10cu:3637": "paratra mukhādau vāhīkādau ca /",
  "GK16visa10cu:3638": "lakṣyamāṇeti /",
  "GK16visa10cu:3639": "lakṣyamāṇo jñāyamāno ya āropasya guṇo dharma āropādhikaraṇasya tadyogenetyarthaḥ /",
  "GK16visa10cu:3640": "paratra vṛttiśca rūpake vyadhikaraṇaprakāreṇa śaktyaiva /",
  "GK16visa10cu:3641": "gaurvāhīka ityādau gauṇīlakṣaṇāsthale tu lakṣaṇayeti viśeṣaḥ /",
  "GK16visa10cu:3642": "varttata itīti /",
  "GK16visa10cu:3643": "saṃpratipattiryatra śabde prayoktṛpratipatroḥ sa śabdo gauṇa ityarthaḥ /",
  "GK16visa10cu:3644": "sa ceti /",
  "GK16visa10cu:3645": "sa guṇayoga ityarthaḥ /",
  "GK16visa10cu:3646": "tādṛśaguṇayogabuddhistu asuravivaramityatra nāstītyāha---iva tu iti /",
  "GK16visa10cu:3647": "Locanā:",
  "GK16visa10cu:3648": "(lo, ī) alaṅkārāntaravicchittirnidānaṃ yasyeti bhāvaḥ /",
  "GK16visa10cu:3649": "śiśutvādīnāmityādiśabdena priyatvādeḥ saṃgrahaḥ /",
  "GK16visa10cu:3650": "ayamarthaḥ--bhagavataḥ śiśutvādibhedeṣu satsvapi gopavadhūbhiḥ priya ityevāyaṃ gṛhyate na śiśuriti /",
  "GK16visa10cu:3651": "yathā priyatvādau satyapi vṛddhaiḥ śiśurityeva gṛhyate /",
  "GK16visa10cu:3652": "tadatrānekarūpasyāpi pratigrahītraikaikabhedarūpatvena niyamanamiti cābhede bhedādhyavasāyādatiśayoktiḥ /",
  "GK16visa10cu:3653": "yadi tvayaṃ pratyetṛbhedena bhede 'tiśayoktisadbhāva eva syāttadātiśayoktiprakāraviśeṣa eva syāt naca tathā,",
  "GK16visa10cu:3654": "alaṅkārantare 'pi sambhavādityāha---śrīkaṇṭheti /",
  "GK16visa10cu:3655": "śrīkaṇṭhajanapado nāma śrīkaṇṭhadevatādhiṣṭhito deśaḥ /",
  "GK16visa10cu:3656": "asuravivaraṃ siddhavivaram vātikāḥ pavanayoginaḥ /",
  "GK16visa10cu:3657": "yadvā--asuravivaraṃ vātarogaśāntikaraḥ ko 'pi rogaviśeṣaḥ /",
  "GK16visa10cu:3658": "vātikaiḥ vātarogibhiḥ /",
  "GK16visa10cu:3659": "atrāpyalaṅkārāntaravicchittimūlatāṃ darśayati---iha ceti /",
  "GK16visa10cu:3660": "icchanti tattvajñā iti śeṣaḥ /",
  "GK16visa10cu:3661": "rūpakālaṅkārayoga iti tu keṣāñcid matānusāreṇoktamityarthaḥ /",
  "GK16visa10cu:3662": "kathaṃ na rūpakamityata āha---bhedeti /",
  "GK16visa10cu:3663": "bhedapratītipuraḥ--sarasyaiva ityevakāreṇa bhrāntyādervyavacchedaḥ /",
  "GK16visa10cu:3664": "prathamato 'pi bhedapratītau bhrāntyāde rabhāvāt /",
  "GK16visa10cu:3665": "mugdhā dugdhadhiyetyādau mithyājñānasya kavipratibhāhṛtatvena kavinā ballavādiniṣṭhatvena satyatvenopanibaddhatvād rūpakādītyādiśabdenāpahnutyādisaṃgrahaḥ /",
  "GK16visa10cu:3666": "kathaṃ tathābhūtasyāropasya rūpakādiprayojakatvamityata āha---gauṇīmūleti /",
  "GK16visa10cu:3667": "rūpakādergauṇī lakṣaṇāhetukatvādityarthaḥ /",
  "GK16visa10cu:3668": "tathāpi kathaṃ tatrāropasya bhedapratītipuraḥ saratvamityatrācāryyasammatiṃ śārīramīmāṃsābhāṣyaṃ śrīmadācāryyaśaṅkarabhagavatpādakṛtam /",
  "GK16visa10cu:3669": "paraśabdo 'gnirmāṇavaka ityādau māṇavakādiśabdaḥ paratra māṇavakādau tanmate lakṣyamāṇo guṇastekṣṇayapiṅgalādiḥ /",
  "GK16visa10cu:3670": "prayoktā vākyaprayojakaḥ /",
  "GK16visa10cu:3671": "pratipattā tadarthajñātā /",
  "GK16visa10cu:3672": "sa ca gauṇīvṛttyā bodhyor'thaḥ /",
  "GK16visa10cu:3673": "prakṛte yojayati--iha tu iti /",
  "GK16visa10cu:3674": "bhrāntikṛta eva prācyānāṃ mate bhrāntikṛtatvābhāve punā rūpakamasti iti bhāvaḥ /",
  "GK16visa10cu:3675": "atra bhrāntimato 'laṅkāratve 'pi nālaṅkārāntaravicchittimūlatvaṃ hīyata iti prakṛte na kācit kṣatiḥ /",
  "GK16visa10cu:3676": "********** END OF COMMENTARY **********",
  "GK16visa10cu:3677": "atraiva ca “capovanamiti munibhiḥ kāmāyatanamiti veśyābhiḥ” ityādau pariṇāmālaṅkārayogaḥ /",
  "GK16visa10cu:3678": "Locanā:",
  "GK16visa10cu:3679": "(lo, u) atraiva śrīkaṇṭhajanapadavarṇane pariṇāmālaṅkārayogaḥ /",
  "GK16visa10cu:3680": "śrīkaṇṭhajanapade tapovanatvādyāropasya munyādeḥ prakṛte tapaḥ prabhṛtāvupayogāt /",
  "GK16visa10cu:3681": "naceha rūpakaṃ tapovanatvādyāropasya sādṛśyamūlatvābhāvāt,",
  "GK16visa10cu:3682": "munyādīnāṃ tu tapovanādibhinnarūpasya tadrūpatāpratīteriha bhrāntimāniti ye /",
  "GK16visa10cu:3683": "apyāhuḥ teṣāmayamāśayaḥ--- śrīkaṇṭhajanapade ekadeśasya tapovanāditvepyavayavāvayavinorabhedātsamudāyasya tathātvapratītiriha na tāttvikīti na pariṇām iti /",
  "GK16visa10cu:3684_0": "evamatra eṣu sarveṣu alaṅkārāntaravicchittisambhave 'pi grahītṛbhedenānekadhollekhasya",
  "GK16visa10cu:3684_1": "vicchittiviśeṣasya sambhavāt tatprayojitasya ullekhālaṅkārasyāpalāpo na śakyakriya ityarthaḥ /",
  "GK16visa10cu:3685": "********** END OF COMMENTARY **********",
  "GK16visa10cu:3686": "“gāmbhīryeṇa samudro 'si sauraveṇāsi parvataḥ” /",
  "GK16visa10cu:3687": "ityādau cānekadhollekhe gāmbhīryādiviṣayabhedaḥ prayojakaḥ /",
  "GK16visa10cu:3688": "atra ca rūpakayogaḥ /",
  "GK16visa10cu:3689": "************* COMMENTARY *************",
  "GK16visa10cu:3690": "Vijñapriyā:",
  "GK16visa10cu:3691": "(vi, gha) atraiva ceti /",
  "GK16visa10cu:3692": "taponamityādau pariṇāmayoga ityanvayaḥ /",
  "GK16visa10cu:3693": "tapovanatvakāmāyatanatvayostatra vāstavatvena pariṇāmālaṅkāratvasambhavāt /",
  "GK16visa10cu:3694": "naca tapovanatvasya kathaṃ tatra vāstavatvamiti vācyam /",
  "GK16visa10cu:3695": "vanapadasyātrāśrame lākṣaṇikatvābhiprāyeṇa pariṇāmālaṅkāratvakathanāt /",
  "GK16visa10cu:3696": "itthaṃ grahītṛbhedaghaṭitamullekhamudāhṛtya viṣayabhedaghaṭitaṃ tamudāharati---gāmbhīryyeṇeti /",
  "GK16visa10cu:3697": "viṣayabhedo dharmmarūpaviṣayabhedaḥ /",
  "GK16visa10cu:3698": "atra grahītryaikyameva /",
  "GK16visa10cu:3699": "********** END OF COMMENTARY **********",
  "GK16visa10cu:3700": "“gururvacasi,",
  "GK16visa10cu:3701": "pṛthururasi,",
  "GK16visa10cu:3702": "arjuno yaśasi-” ityādiṣu cāsya rūpakādvivikto viṣaya iti /",
  "GK16visa10cu:3703": "atra hi śleṣamūlātiśayoktiyogaḥ /",
  "GK16visa10cu:3704": "************* COMMENTARY *************",
  "GK16visa10cu:3705": "Vijñapriyā:",
  "GK16visa10cu:3706": "(vi, ṅa) rūpakāsaṅkīrṇamasya viṣayaṃ darśayati---gururiti /",
  "GK16visa10cu:3707": "upadeśyarūpe vacasi viṣaye gururupadeṣṭā ityarthaḥ /",
  "GK16visa10cu:3708": "śleṣācca bṛhaspatirityarthaḥ /",
  "GK16visa10cu:3709": "pṛthuriti /",
  "GK16visa10cu:3710": "urasi urovacchedena pṛthurvisphāraḥ śleṣācca---pṛthū rājā /",
  "GK16visa10cu:3711": "arjuna iti /",
  "GK16visa10cu:3712": "atra yaśasi ityatra tṛtīyārthe saptamī /",
  "GK16visa10cu:3713": "yaśasārjuno dhavalaḥ ityarthaḥ /",
  "GK16visa10cu:3714": "śleṣācca pāṇḍavor'junaḥ kārttavīryyārjuno vā /",
  "GK16visa10cu:3715": "rūpakād vivikta iti /",
  "GK16visa10cu:3716": "tvaṃ bhavānityanayoranyatarasyāpi anuktirūpānnigaraṇādatiśayoktereva viṣayatvāt /",
  "GK16visa10cu:3717": "sā cātra bhede 'pi abhedāroparūpā /",
  "GK16visa10cu:3718": "yadi tu tvaṃ bhavānityanayorekatarasya nirdeśastadārūpakameva,",
  "GK16visa10cu:3719": "rūpakātiśayoktyoretanmātra bhedāt /",
  "GK16visa10cu:3720": "atra hīti /",
  "GK16visa10cu:3721_0": "naca durgālaṅghitavigraha ityādivadupamādhvanirayamiti vācyam tatra viśeṣyasya śliṣṭomāvallabhapadasyevātra",
  "GK16visa10cu:3721_1": "viśeṣyapadābhāvāt tvaṃpadasattve 'pi rūpakameva nopamādhvanistasya śliṣṭatvābhāvāt /",
  "GK16visa10cu:3722": "Locanā:",
  "GK16visa10cu:3723": "(lo, ū) evaṃ grītṛbhede udāhṛtya viṣayabhede udāharati---gambhīryyeṇeti /",
  "GK16visa10cu:3724": "śleṣamūlātiśayoktiḥ /",
  "GK16visa10cu:3725": "gururupadeṣṭaiva gururbṛhaspatiriti bhede 'pyabhedādhyavasāyāt śleṣamūlātiśayoktiriti /",
  "GK16visa10cu:3726": "pṛthurviśālo vaiṇyaśca /",
  "GK16visa10cu:3727": "arjuno dhavalaḥ,",
  "GK16visa10cu:3728": "pakṣe kārttavīryyaḥ, pārtho vā /",
  "GK16visa10cu:3729": "nacātraśabdaśaktimūlo dhvaniḥ,",
  "GK16visa10cu:3730": "naca rūpakam upadeṣṭṛtvādīnāṃ bṛhasyatitvāditvenādhyavasānāt /",
  "GK16visa10cu:3731": "********** END OF COMMENTARY **********",
  "GK16visa10cu:3732": "prakṛtaṃ pratiṣidhyānyasthāpanaṃ syādapahnutiḥ /",
  "GK16visa10cu:3733": "Locanā:",
  "GK16visa10cu:3734": "(lo, ṛ) prakṛtamāropaviṣayam anyasthāpanam āropyaviṣayatvasthāpanam /",
  "GK16visa10cu:3735": "********** END OF COMMENTARY **********",
  "GK16visa10cu:3736": "iyaṃ dvidhā /",
  "GK16visa10cu:3737": "kvacidapahnapūrvaka āropaḥ,",
  "GK16visa10cu:3738": "kvacidāropapūrvako 'pahnava iti /",
  "GK16visa10cu:3739": "************* COMMENTARY *************",
  "GK16visa10cu:3740": "Vijñapriyā:",
  "GK16visa10cu:3741": "(vi, ca) apahnutyalaṅkāramāha---prakṛtamiti /",
  "GK16visa10cu:3742": "prakṛtaṃ prakrāntam,",
  "GK16visa10cu:3743": "anyasthāpanam aprakṛtasthāpanam /",
  "GK16visa10cu:3744": "itthañceti /",
  "GK16visa10cu:3745": "prakṛtāpahnavo anyasthāpanañcetyetanmātravilakṣaṇe satītyarthaḥ /",
  "GK16visa10cu:3746": "prakṛtāpahnavāprakṛtasthāpanayoḥ paurvāparyyavyatyāsād dvaividhyamiti darśayati kvaciditi /",
  "GK16visa10cu:3747": "naca niṣidhyeti katvānirdeśādapahnavapūrvakatvameva labhyate kathaṃ dvaividhyamiti vācyam /",
  "GK16visa10cu:3748": "niṣedhabuddhiṃ viṣayīkṛtya ityeva tadarthāt /",
  "GK16visa10cu:3749": "tadviṣayīkaraṇasya cobhayathāpi sambhavāt /",
  "GK16visa10cu:3750": "********** END OF COMMENTARY **********",
  "GK16visa10cu:3751": "krameṇodāharaṇam--",
  "GK16visa10cu:3752": "“nadaṃ nabhomaṇḍalamamburāśirnaitāśca tārā navaphenabhaṅgāḥ /",
  "GK16visa10cu:3753": "nāyaṃ śaśī kuṇḍalitaḥ phaṇīndro nāsau kalaṅkaḥ śayito murāriḥ” //",
  "GK16visa10cu:3754": "************* COMMENTARY *************",
  "GK16visa10cu:3755": "Vijñapriyā:",
  "GK16visa10cu:3756": "(vi, cha) nedaṃ nabha iti /",
  "GK16visa10cu:3757": "nabhaādiniṣedhena saphenasamudre phaṇiśayitamurāristhāpanamidam /",
  "GK16visa10cu:3758": "amburāśirityādau sarvatra kintu iti bodhyam /",
  "GK16visa10cu:3759": "********** END OF COMMENTARY **********",
  "GK16visa10cu:3760": "“etadvibhāti caramācalacūḍacumbi hiṇḍīra-piṇḍa-ruci-śītamarīcibimbam /",
  "GK16visa10cu:3761": "ujjvālitasya rajanīṃ madanānalasya dhūmaṃ dadhatprakaṭalāñchanakaitavena” //",
  "GK16visa10cu:3762": "************* COMMENTARY *************",
  "GK16visa10cu:3763": "Vijñapriyā:",
  "GK16visa10cu:3764": "(vi, ja) anyasthāpanapūrvakaṃ niṣedhamāha---etad vibhātīti /",
  "GK16visa10cu:3765": "etad bimbam arthāccandrasya /",
  "GK16visa10cu:3766": "hiṇḍīraṃ karpūraḥ /",
  "GK16visa10cu:3767": "ujjvālitasyeti /",
  "GK16visa10cu:3768": "nirvāpitasyetyartaḥ /",
  "GK16visa10cu:3769": "nirbharasvakāntasambhogena rajanyā madanānalanirvāṇād dhūmodramaḥ /",
  "GK16visa10cu:3770": "kaitaveneti /",
  "GK16visa10cu:3771": "nāyaṃ lāñchanaḥ kintu yathoktadhūma iti niṣedhapratītiḥ paścāt kaitavapadena /",
  "GK16visa10cu:3772": "Locanā:",
  "GK16visa10cu:3773": "(lo, ṝ) hiṇḍīraḥ phenaḥ /",
  "GK16visa10cu:3774": "atra kaitavapadena kapaṭārthena na prakaṭalāñchanamiti pratīterapahnava ārthaḥ /",
  "GK16visa10cu:3775": "********** END OF COMMENTARY **********",
  "GK16visa10cu:3776": "idaṃ padyaṃ mama /",
  "GK16visa10cu:3777": "evam--",
  "GK16visa10cu:3778": "“virājati vyomavapuḥ payodhistārāmayāstatra ca phenabhaṅgāḥ”",
  "GK16visa10cu:3779": "************* COMMENTARY *************",
  "GK16visa10cu:3780": "Vijñapriyā:",
  "GK16visa10cu:3781": "(vi, jha) bhaṅgyantareṇāpi niṣedhapratītāvāha---virājatīti /",
  "GK16visa10cu:3782": "atra vapuḥ padamayaṭpratyayābhyāṃ vyomādiniṣedhapratītiḥ /",
  "GK16visa10cu:3783": "********** END OF COMMENTARY **********",
  "GK16visa10cu:3784": "ityādyākāreṇa ca prakṛtaniṣedho bodhyaḥ /",
  "GK16visa10cu:3785": "gopanīyaṃ kalapyarthaṃ dyotayitvā kathañcana // VisSd_10.38 //",
  "GK16visa10cu:3786": "yadi śleṣeṇānyathā vānyathayetsāpyahnutiḥ /",
  "GK16visa10cu:3787": "Locanā:",
  "GK16visa10cu:3788": "(lo, ḷ) anyathayediti /",
  "GK16visa10cu:3789": "anyārthe ghaṭayet /",
  "GK16visa10cu:3790": "kaściditi śeṣaḥ /",
  "GK16visa10cu:3791": "sapīti /",
  "GK16visa10cu:3792": "apiśabdena samanantaroktaprakārabhinnāpahnutiḥ ityarthaḥ /",
  "GK16visa10cu:3793": "********** END OF COMMENTARY **********",
  "GK16visa10cu:3794": "śleṣeṇa yathā--",
  "GK16visa10cu:3795": "“kāle vāridharāṇāmapatitayā naiva śakyate sthātum /",
  "GK16visa10cu:3796": "utkaṇṭhitāsi tarale /",
  "GK16visa10cu:3797": "nahi nahi sakhi /",
  "GK16visa10cu:3798": "picchilaḥ panthāḥ” //",
  "GK16visa10cu:3799": "atra “apatitayā” ityatra patiṃ vinetyuktvā paścātpatanābhāvena ityanyathā kṛtam /",
  "GK16visa10cu:3800": "************* COMMENTARY *************",
  "GK16visa10cu:3801": "Vijñapriyā:",
  "GK16visa10cu:3802": "(vi, ña) dvitīyāpahnutimāha---gopanīyamiti /",
  "GK16visa10cu:3803": "śleṣeṇa dyotanaṃ śaktyaiva /",
  "GK16visa10cu:3804": "anyathādyotanantu vyañjanayā /",
  "GK16visa10cu:3805": "anyakathanantu śleṣeṇa śliṣṭapadavācyārthena ceti bodhyam /",
  "GK16visa10cu:3806": "kāle iti /",
  "GK16visa10cu:3807": "atra vāridhārāṇāṃ kālasya kāmoddīpakatvena patiśūnyatayā sthityaśakyatvaṃ gopanīyamarthamuktvā tad boddhyāḥ saṃkhyāḥ praśrānantaraṃ tadanyathayatinahi nahīti /",
  "GK16visa10cu:3808": "varṣākāle pathaḥ picchilatvena patitabhinnatayā ityuktavākyaśleṣaṇa anyathā kṛtaṃ tadāhātreti /",
  "GK16visa10cu:3809": "********** END OF COMMENTARY **********",
  "GK16visa10cu:3810": "aśleṣeṇa yathā--",
  "GK16visa10cu:3811": "“iha puro 'nilakampitavigrahā milati kā na vanaspatinā latā /",
  "GK16visa10cu:3812": "smarasi kiṃ sakhi /",
  "GK16visa10cu:3813": "kāntaratotsavaṃ nahi ghanāgamarītirudāhṛtā” //",
  "GK16visa10cu:3814": "************* COMMENTARY *************",
  "GK16visa10cu:3815": "Vijñapriyā:",
  "GK16visa10cu:3816": "(vi, ṭa) iha puronileti /",
  "GK16visa10cu:3817": "iha deśe puraḥ sammukhe kā latā /",
  "GK16visa10cu:3818_0": "vanaspatipadamahimnā vyañjanayā sādhvasavannāyikāyāṃ saṅgatanāyakapratītiḥ samāsoktirūpā",
  "GK16visa10cu:3818_1": "saṃkhyā tatpratītyā smarasītyādipraśre kṛte vaktrī vācyārtheneva tadanyathayati---nahi ghanāgameti /",
  "GK16visa10cu:3819": "********** END OF COMMENTARY **********",
  "GK16visa10cu:3820": "vakroktau parokteranyathākāraḥ,",
  "GK16visa10cu:3821": "iha tu svauktereveti bhedaḥ /",
  "GK16visa10cu:3822": "gopanakṛtā gopanīyasyāpi prathamamabhihitatvācca vyājokteḥ /",
  "GK16visa10cu:3823": "************* COMMENTARY *************",
  "GK16visa10cu:3824": "Vijñapriyā:",
  "GK16visa10cu:3825": "(vi, ṭha) asyā vakroktito bhedamāha--vakroktāviti /",
  "GK16visa10cu:3826": "vyājoktito 'pyasyā bhedamāha---gopaneti /",
  "GK16visa10cu:3827": "gopanīyārtho vaktā vyājoktau prathamaṃ nocyate /",
  "GK16visa10cu:3828": "yathā--- “pṛthunā jalakumbhena śramo 'yaṃ śvāsakṛnmama /",
  "GK16visa10cu:3829": "viśrāmyāmi kṣaṇaṃ tasmād vayasye /",
  "GK16visa10cu:3830": "tava sannidhau //",
  "GK16visa10cu:3831": "“ityatra jalāharaṇasya pathi upanāyakasambhagajanyaḥ śramo vaktryā prathamamanukto 'pi sakhipratītibhiyā nigūhitaḥ /",
  "GK16visa10cu:3832": "vyājokteriti bheda ityanvayaḥ /",
  "GK16visa10cu:3833": "Locanā:",
  "GK16visa10cu:3834": "(lo, e) apatitayā na vidyate patiryasyāḥ sā apatiḥ tasyā bhāvastattā patanarahitayetyarthaḥ /",
  "GK16visa10cu:3835": "anyathākaraṇametadevāha /",
  "GK16visa10cu:3836": "vakroktau “ke yūyaṃ sthala eva ” ityādau /",
  "GK16visa10cu:3837": "vyājoktau śelendrapratipādyamānetyādau girijākarasparśajanyasya romāñcādernābhidhānam /",
  "GK16visa10cu:3838": "********** END OF COMMENTARY **********",
  "GK16visa10cu:3839": "anyanniṣidhya prakṛtasthāpanaṃ niścāyaḥ punaḥ // VisSd_10.39 //",
  "GK16visa10cu:3840": "Locanā:",
  "GK16visa10cu:3841": "(lo, ai) niścayākhyaḥ /",
  "GK16visa10cu:3842": "apahnutivaidharmyāt //",
  "GK16visa10cu:3843": "********** END OF COMMENTARY **********",
  "GK16visa10cu:3844": "niścayākhyo 'yamalaṅkāraḥ /",
  "GK16visa10cu:3845": "anyadityāropyamāṇam /",
  "GK16visa10cu:3846": "yathā mama--“vadanamidaṃ na sarojaṃ nayane nendīvare ete /",
  "GK16visa10cu:3847": "iva savidhe mugdhadṛśo bhramara /",
  "GK16visa10cu:3848": "mudā kiṃ paribhramasi” //",
  "GK16visa10cu:3849": "yathā vā--",
  "GK16visa10cu:3850": "“hṛdi visalatāhāro nāyaṃ bhujaṅgamanāyakaḥ kuvalayadalaśreṇī kaṇṭhe na sā garaladyutiḥ /",
  "GK16visa10cu:3851": "malayajarajo nedaṃ bhasma priyārahite mayi prahara na harabhrāntyānaṅga /",
  "GK16visa10cu:3852": "krudhā kimu dhāvasi” //",
  "GK16visa10cu:3853": "************* COMMENTARY *************",
  "GK16visa10cu:3854": "Vijñapriyā:",
  "GK16visa10cu:3855": "(vi, ḍa) niścayālaṅkāramāha---anyanniṣidhyeti /",
  "GK16visa10cu:3856": "apahnutau prakṛtaniṣedhena anyasthāpanam,",
  "GK16visa10cu:3857": "iha tu tadvaiparītyamityarthaḥ /",
  "GK16visa10cu:3858": "vadanamidamiti /",
  "GK16visa10cu:3859": "he madhukara iha mugdhadṛśaḥ savidhe mudhā na paribhrāmya /",
  "GK16visa10cu:3860": "bhrāmyetyatra vaikalpikadivādiśyannantatā /",
  "GK16visa10cu:3861": "padmādibuddhyā yad bhrāmyasi tanmudhetyarthaḥ /",
  "GK16visa10cu:3862": "mudhātvamupapādayati---vadanamidamiti /",
  "GK16visa10cu:3863": "hṛdi bisalatāhāra ityādikā virahiṇa uktiḥ /",
  "GK16visa10cu:3864": "evam---“navajaladharaḥ sannaddho 'yaṃ na dṛptaniśācaraḥ,",
  "GK16visa10cu:3865": "suradhanuridaṃ dūrākṛṣṭaṃ na tasya śarāsanam /",
  "GK16visa10cu:3866": "ayamapi paṭudhārasāro na vāṇaparamparā,",
  "GK16visa10cu:3867": "kanakanikaṣasnigdhā vidyutpriyā na mamorvaśī /",
  "GK16visa10cu:3868": "“ityādāvapyayamalaṅkāro bodhyaḥ /",
  "GK16visa10cu:3869": "Locanā:",
  "GK16visa10cu:3870": "(lo, o) mugdhadṛśo manoharākṣyāḥ /",
  "GK16visa10cu:3871": "asyālaṅkārasya pūrvācāryyāprakāśitatvād viṣayavyāptaye punarudāharati---yathā veti /",
  "GK16visa10cu:3872": "bhujaṅgamanāyako vāsukiḥ /",
  "GK16visa10cu:3873": "********** END OF COMMENTARY **********",
  "GK16visa10cu:3874": "na hyayaṃ niścayāntaḥ saṃdehaḥ,",
  "GK16visa10cu:3875": "tatra saṃśayaniścayayorekāśrayatvenāvasthānāt /",
  "GK16visa10cu:3876": "atra tu bhramarādeḥ saṃśayo nāyakāderniścayaḥ /",
  "GK16visa10cu:3877": "kiñca na bhramarāderapi saṃśayaḥ ekakoṭyadhike jñāne,",
  "GK16visa10cu:3878": "tathā samīpāgamanāsaṃbhāvat /",
  "GK16visa10cu:3879": "tarhi bhrāntimānastu,",
  "GK16visa10cu:3880": "astu nāma bhramārāder bhrāntiḥ /",
  "GK16visa10cu:3881": "na ceha tasyāścamatkāravidhāyitvam,",
  "GK16visa10cu:3882": "api tu tathāvidhanāyakādyuktereveti sahṛdayasaṃvedyam /",
  "GK16visa10cu:3883": "kiñcāvivakṣite 'piṃ bhramarādeḥ patanādau bhrāntau vā nāyikācāṭvādirūpeṇaiva saṃbhavati tathāvidhoktiḥ /",
  "GK16visa10cu:3884": "************* COMMENTARY *************",
  "GK16visa10cu:3885": "Vijñapriyā:",
  "GK16visa10cu:3886": "(vi, ḍha) na hyayamiti /",
  "GK16visa10cu:3887": "vārtho hikāraḥ /",
  "GK16visa10cu:3888": "navāyamityarthaḥ /",
  "GK16visa10cu:3889": "bhramarāderityādipadādanaṅgasya nāyikāderityādipadāt tatadvodhakapuruṣasya ca parigrahaḥ /",
  "GK16visa10cu:3890": "nanu niścayāntasandehe tadaikyaṃ na vivakṣitamityata āha---ekakoṭyanadhike jñāne ityarthaḥ /",
  "GK16visa10cu:3891": "taj jñānaṃ ca ekakoṭau utkaṭatvena tadvṛtitakoṭereva niścaye ca bhavati,",
  "GK16visa10cu:3892": "tādṛśaniścayaśca bhrama eveti tāṃ koṭimādāyāśaṅkate---tarhīti /",
  "GK16visa10cu:3893": "astu nāmeti samādhānam /",
  "GK16visa10cu:3894": "tathāvidhanāyakādyuktereveti /",
  "GK16visa10cu:3895": "nāyikāsukhotkarṣasya dvitīyaśloke vakturvipralambhotkarṣasya ca pratipādanādeva camatkārāditi bhāvaḥ /",
  "GK16visa10cu:3896": "tasminnarthe sahṛdayāḥ pramāṇamityāha---sahṛyeti /",
  "GK16visa10cu:3897": "mugdhā dugdhadhiyā” ityādau api candrotkarṣapratipādanādeva camatkāra iti tulyamityata āha---kiñceti /",
  "GK16visa10cu:3898": "tatra tu bhrāntimiti bhramādhīnakumbhapātādikriyā,",
  "GK16visa10cu:3899": "atra tu bhramarasya natu bhramādhīnapātakriyeti samādhānasambhave 'pi tādṛśakriyābhāve 'pi bhrāntimadalaṅkārādityupapattṝn pratyāha /",
  "GK16visa10cu:3900": "avivakṣite 'pīti /",
  "GK16visa10cu:3901": "tuṣyatu iti nyāyāt /",
  "GK16visa10cu:3902": "tathātvābhyupapattau āha--nāyikācāṭviti /",
  "GK16visa10cu:3903": "tathāca bhrāntimadalaṅkārasaṅkīrṇa eva niścayālaṅkāra iti svīkṛtam /",
  "GK16visa10cu:3904": "********** END OF COMMENTARY **********",
  "GK16visa10cu:3905": "na ca rūpakadhvanirayam,",
  "GK16visa10cu:3906": "mukhasya kamalatvenānirdhāraṇāt /",
  "GK16visa10cu:3907": "na cāpahnutiḥ,",
  "GK16visa10cu:3908": "prastutasyāniṣedhāditipṛthagevāyamalaṅkāraścirantanoktālaṅkārebhyaḥ /",
  "GK16visa10cu:3909": "śuktikāyāṃ rajatadhiyā patati puruṣe śuktikeyaṃ na rajatamiti kasyāciduktirnāyamalaṅkāro vaicitryābhāvāt /",
  "GK16visa10cu:3910": "************* COMMENTARY *************",
  "GK16visa10cu:3911": "Vijñapriyā:",
  "GK16visa10cu:3912": "(vi, ṇa) aprasaktamapi rūpakadhvanitvaṃ spaṣṭatvāya niṣidhyati--naca rūpaketi /",
  "GK16visa10cu:3913": "kamalatvenānirddhāraṇāditi /",
  "GK16visa10cu:3914": "na sarojamiti tadvirodhinirdeśādanirddhāraṇam /",
  "GK16visa10cu:3915": "apahnutistu na sambhavatyeva ityāha---naceti /",
  "GK16visa10cu:3916": "cirantaneti /",
  "GK16visa10cu:3917": "na kevalamayamalaṅkāraḥ kintu--- “daśaraśmiśatopamadyutiṃ yaśasā dikṣu daśasvapi śrutam /",
  "GK16visa10cu:3918": "daśapūrvarathaṃ yamākhyayā daśakaṇṭhariguruṃ vidurbudhāḥ” //",
  "GK16visa10cu:3919": "ityekasaṃkhyālaṅkāraḥ /",
  "GK16visa10cu:3920": "ekaṃ viṣṇuṃ dve tadīye ca netre trīṃstān devān doścatuṣkaṃ ca viṣṇoḥ pañceśāsyānyagnibhūṣarāmukhāni saptārciṣkaṃ naumi sāṣṭāṅgapātam //",
  "GK16visa10cu:3921": "iti kramikasaṃkhyālaṅkāraḥ /",
  "GK16visa10cu:3922": "anye 'pi vaicitryāvahā alaṅkāra anuktā api svayamūhyāḥ /",
  "GK16visa10cu:3923": "prayāśaḥ sarveṣāmeva alaṅkāraṇāmāhāryyāropabuddhiviṣayatve evālaṅkāratvaṃ natu vāstavatve ityata āha---śuktikāyāmiti /",
  "GK16visa10cu:3924": "Locanā:",
  "GK16visa10cu:3925": "(lo, au) ekāśrayatvenāvasthānāt saṃśayitureva niścetṛtvādyathā---kiṃ tāvat sarasītyādau /",
  "GK16visa10cu:3926": "ekakoṭiḥ sarojādiḥ /",
  "GK16visa10cu:3927": "tathā samīpagamanādisambhavaśca śāstrayuktisiddha eva /",
  "GK16visa10cu:3928": "ādiśabdena hṛdi bisalatāhāra ityādau prahārādeḥ saṃgrahaḥ /",
  "GK16visa10cu:3929": "tarheti /",
  "GK16visa10cu:3930": "yadyekaṃ koṭyanadhikaṃ mithyājñānamityarthaḥ /",
  "GK16visa10cu:3931": "tasyāḥ yathākathañcid aṅgīkṛtāyā bhrāntestathāvidhāyāḥ “tava vadanaṃ sarojasadṛśameva';",
  "GK16visa10cu:3932": "ityādernāyikādyukterviśeṣaṇaṃ,",
  "GK16visa10cu:3933": "tatra kiṃ pramāṇamityāha--sahṛdayasaṃvedyaṃ sahṛdayānāmanubhava ityarthaḥ /",
  "GK16visa10cu:3934": "bhramarādeḥ patanādisadbhāve tadabhāve 'pi vā bhrāntijñānasya teṣāṃ hṛdayagrāhyatve bhrāntimadalaṅkāro vaktuṃ yuktaḥ /",
  "GK16visa10cu:3935": "naca tatheti /",
  "GK16visa10cu:3936": "yuktyantaradarśanenāpi tadabhāvaṃ dṛḍhayati---kiñceti /",
  "GK16visa10cu:3937": "tathāvidhavadanamidaṃ sarojarūpam /",
  "GK16visa10cu:3938": "evaṃ ca bhrānteḥ svarūpasyābhāvāt /",
  "GK16visa10cu:3939": "tadabhāve ca kathaṃ bhrāntimadalaṅkāra ityarthaḥ /",
  "GK16visa10cu:3940": "kamalatvena anirddhāraṇādityataḥ pūrvaṃ vyaṅgyayorapīti śeṣaḥ /",
  "GK16visa10cu:3941": "ayamasmābhiḥ prakāśito niścayākhyo 'laṅkāraḥ /",
  "GK16visa10cu:3942": "vaicitryamalaṅkārabījabhūtā lokottarā vicchittiḥ //",
  "GK16visa10cu:3943": "********** END OF COMMENTARY **********",
  "GK16visa10cu:3944": "bhavetsaṃbhāvanotprekṣā prakṛtasya parātmanā /",
  "GK16visa10cu:3945": "************* COMMENTARY *************",
  "GK16visa10cu:3946": "Vijñapriyā:",
  "GK16visa10cu:3947": "(vi, ta) utprekṣālaṅkāramāha---bhavediti /",
  "GK16visa10cu:3948": "prakṛtasya parātmanāprakṛta---tādātmyena sambhāvanamutkaṭakoṭikaḥ saṃśaya ityarthaḥ /",
  "GK16visa10cu:3949": "tenānutkaṭakoṭikasandehaniścayayoḥ rūpakādau ca nātiprasaṅgaḥ /",
  "GK16visa10cu:3950": "Locanā:",
  "GK16visa10cu:3951": "(lo, a) evamabhedaprādhānyenāropagarbhālaṅkārān lakṣayitvādhyavasāyagarbhān lakṣayati---bhavediti /",
  "GK16visa10cu:3952": "prakṛtasya sambhavino varṇanīyasya paraḥ sadṛśatayopakalpitaḥ /",
  "GK16visa10cu:3953": "arthād asambhavī yor'thaḥ tadātmanā tatsvarūpeṇa sambhāvanā /",
  "GK16visa10cu:3954": "mithyājñānaviśeṣa utprekṣālaṅkāra ityarthaḥ /",
  "GK16visa10cu:3955": "********** END OF COMMENTARY **********",
  "GK16visa10cu:3956": "vācyā pratīyamānā sā prathamaṃ dvividhā matā // VisSd_10.40 //",
  "GK16visa10cu:3957": "vācyevādiprayoge syādaprayoge parā punaḥ /",
  "GK16visa10cu:3958": "jātiguṇaḥ kriyā dravyaṃ yadutprekṣyaṃ dvayorapi // VisSd_10.41 //",
  "GK16visa10cu:3959": "tadaṣṭadhāpi pratyekaṃ bhāvābhāvābhimānataḥ /",
  "GK16visa10cu:3960": "guṇakriyāsvarūpatvānnimittasya punaśca tāḥ // VisSd_10.42 //",
  "GK16visa10cu:3961": "dvātriṃśadvidhatāṃ yānti--",
  "GK16visa10cu:3962": "************* COMMENTARY *************",
  "GK16visa10cu:3963": "Vijñapriyā:",
  "GK16visa10cu:3964": "(vi, tha) asyā vibhaktavibhāgabāhulyena ṣaṭsaptatyuttaraikaśatavidhatāṃ paryavasthāpayitumādau dvaividhyamāha---vācyeti /",
  "GK16visa10cu:3965": "pratīyamānā cātra na vyaṅgyā,",
  "GK16visa10cu:3966": "tadā utprekṣādhvanitvāpatteḥ,",
  "GK16visa10cu:3967": "yathā darśayiṣyamāṇe mahilāsahastretyādau,",
  "GK16visa10cu:3968": "kintu adhyāhriyamāṇā ityevetyarthaḥ /",
  "GK16visa10cu:3969": "parā adhyāhriyamāṇā dvayorapīti vācyotprekṣāyāmadhyāhriyamāṇotprekṣāyāṃ cetyarthaḥ /",
  "GK16visa10cu:3970": "tena jātyādicatuṣkotprekṣā vācyā adhyāhriyamāṇā ca ityaṣṭadhetyarthaḥ /",
  "GK16visa10cu:3971": "jātyādicatuṣkābhāvotprekṣāpyevamaṣṭadhetyāha---tadaṣṭadhāpīti /",
  "GK16visa10cu:3972": "bhāvasya jātyādibhāvacatuṣkasya pratyekamabhāvābhimānato 'bhāvotprekṣaṇādapi tadaṣṭadhā tasyā utprekṣāyāḥ aṣṭadhā aṣṭaprakārabhāva ityarthaḥ /",
  "GK16visa10cu:3973": "apikārasya darśitarītyā bhinnakrameṇa yojanā /",
  "GK16visa10cu:3974": "evaṃ ca jātyādibhāvotprekṣāṣṭakaṃ tadabhāvotprekṣāṣṭakaṃ ceti ṣoḍaśaprakārāḥ ṣoḍaśatvānuktāvapi paryyavasitāḥ,",
  "GK16visa10cu:3975": "taddvaiguṇyena dvātriṃśatvamāha---guṇākriyeti /",
  "GK16visa10cu:3976": "nimittasya utprekṣāyā hetorguṇakriyāsvarūpatvāt tāḥ ṣoḍaśavidhāḥ utprekṣāḥ punardvātriṃśadvidhatāṃ yāntītyarthaḥ /",
  "GK16visa10cu:3977": "te vācyapratīyamānatvabhedādaṣṭau jātyādibhāvotprekṣā aṣṭau ca tadabhāvotprekṣāśca iti ṣoḍaśaiva guṇakriyāhetuvattvena dvaiguṇyād dvātriṃśadityarthaḥ /",
  "GK16visa10cu:3978": "hetuśca utprekṣājanakaḥ /",
  "GK16visa10cu:3979": "Locanā:",
  "GK16visa10cu:3980": "(lo, ā) tadbhedānāha---vācyeti /",
  "GK16visa10cu:3981": "vācyā ivādidyotakapadanibandhanād jhaṭiti pratyeyā /",
  "GK16visa10cu:3982": "pratīyamānā dyetakapadaviraheṇa vācyārthaparyyālocanānusandheyā /",
  "GK16visa10cu:3983": "tadevāha---vācye vāderiti /",
  "GK16visa10cu:3984": "ekadharmmavannānādharmavācakopameyor'tho jātiḥ /",
  "GK16visa10cu:3985": "guṇaḥ sāmānādhikaraṇyena siddhatānirdeśyo dharmaḥ /",
  "GK16visa10cu:3986": "kriyā sādhyatākāranirddeśyo dharmaḥ /",
  "GK16visa10cu:3987": "dravyaṃ śṛṅgagrāhikayā nirdeśyo dharmaḥ /",
  "GK16visa10cu:3988": "utprekṣyamadhyavaseyam /",
  "GK16visa10cu:3989": "prakṛtasyāpi etad bhedayoge 'pi vaicitryānāvahatvānna bhedagaṇanam,",
  "GK16visa10cu:3990": "sambhāvanaprāṇasya asyālaṅkārasya sambhāvyamānaviśeṣādeva viśeṣopālambhāt /",
  "GK16visa10cu:3991": "dvayoruktabhedayoḥ /",
  "GK16visa10cu:3992": "bhāvo jātyādireva /",
  "GK16visa10cu:3993": "abhāvasteṣāmevāsattā /",
  "GK16visa10cu:3994": "nimittasya utprekṣaṇakāraṇasya viṣayadharmasya tā uktaṣoḍaśaprakārāḥ /",
  "GK16visa10cu:3995": "utprakṣyate prakāśyate,",
  "GK16visa10cu:3996": "arthāt sajātīyamanekamanayā svalpayāpītyutprekṣā /",
  "GK16visa10cu:3997": "********** END OF COMMENTARY **********",
  "GK16visa10cu:3998": "tatra vācyotprekṣāyāmudāharaṇaṃ diṅmātraṃ yathā--",
  "GK16visa10cu:3999": "“ūruḥ kuraṅgakadṛśaścañcalacelāñcalo bhāti /",
  "GK16visa10cu:4000": "sapatākaḥ kanakamayo vijayastambhaḥ smarasyeva” //",
  "GK16visa10cu:4001": "atra vijayastambhasya bahuvācakatvājjātyuprekṣā /",
  "GK16visa10cu:4002": "************* COMMENTARY *************",
  "GK16visa10cu:4003": "Vijñapriyā:",
  "GK16visa10cu:4004": "(vi, da) diṅmātram alpamātram /",
  "GK16visa10cu:4005": "ūruriti /",
  "GK16visa10cu:4006": "cañcalacelāñcalaḥ calavastraikadeśaḥ /",
  "GK16visa10cu:4007": "kuraṅgakadṛśaḥ ūruḥ smarasya sapatākaḥ kanakamayo nijayastambha iva bhātītyarthaḥ /",
  "GK16visa10cu:4008": "stambho hemayaṣṭiḥ /",
  "GK16visa10cu:4009": "patākā taduparivastram,",
  "GK16visa10cu:4010": "calacelāñcalasthāne tatra /",
  "GK16visa10cu:4011": "atra jātyutprekṣātvaṃ grāhayati---atreti /",
  "GK16visa10cu:4012": "vijayastambhasyeti /",
  "GK16visa10cu:4013": "tadvācakapadasyetyarthaḥ,",
  "GK16visa10cu:4014": "prakrāntasya bahuvācakatvād bahuvyaktivācitvāt,",
  "GK16visa10cu:4015": "tathāca stambhatvasya jātitvamupapāditam /",
  "GK16visa10cu:4016": "stambhotprekṣāyāśca tatprakārakatvāt tasyā apyutprekṣā /",
  "GK16visa10cu:4017": "evaṃ sarvatra vidheyam /",
  "GK16visa10cu:4018": "idamudāharaṇaṃ na guṇākriyānimittotprekṣāyāḥ kintu vakṣyamāṇāyā anuktanimittotprekṣāyā eva /",
  "GK16visa10cu:4019": "ato 'tra vijayastambhotprekṣāhetu kāmoddīpakatvamanuktam /",
  "GK16visa10cu:4020": "Locanā:",
  "GK16visa10cu:4021": "(lo, i) jātyutprekṣā /",
  "GK16visa10cu:4022": "jātisvarūpotprekṣaṇāt /",
  "GK16visa10cu:4023": "********** END OF COMMENTARY **********",
  "GK16visa10cu:4024": "“jñāne maunaṃ kṣamā śaktau tyāge ślāghāviparyayaḥ /",
  "GK16visa10cu:4025": "guṇā guṇānubandhitvāttasya saprasavā iva” //",
  "GK16visa10cu:4026": "atra saprasavatvaṃ guṇaḥ /",
  "GK16visa10cu:4027": "************* COMMENTARY *************",
  "GK16visa10cu:4028": "Vijñapriyā:",
  "GK16visa10cu:4029": "(vi, dha) vācyaguṇotprekṣāmāha---jñāne maunamiti /",
  "GK16visa10cu:4030": "tasya dilīpasya guṇāguṇanubandhitvātsaprasavā ivetyarthaḥ /",
  "GK16visa10cu:4031": "guṇānāṃ guṇāntarānubandhitvaṃ darśayati---jñānamiti /",
  "GK16visa10cu:4032": "jñānādau sati maunādikamityarthaḥ---atreti /",
  "GK16visa10cu:4033": "prasavo yonibahirbhāvaḥ /",
  "GK16visa10cu:4034": "utpādane prakṛte 'prakṛtatadutprekṣā /",
  "GK16visa10cu:4035": "prasavapadasya kṛdantatvena nāmatvaprāptyā tadartho na kriyetyato guṇa eva /",
  "GK16visa10cu:4036": "atra guṇānubandhitvamutprekṣāheturukta eva /",
  "GK16visa10cu:4037": "Locanā:",
  "GK16visa10cu:4038": "(lo, ī) evaṃ vakṣyamāṇe guṇa ityanantaramutprekṣyate iti śeṣaḥ /",
  "GK16visa10cu:4039": "evamanyatra /",
  "GK16visa10cu:4040": "********** END OF COMMENTARY **********",
  "GK16visa10cu:4041": "“gaṅgāmbhasi suratrāṇa /",
  "GK16visa10cu:4042": "tava niḥ śānanisvanaḥ /",
  "GK16visa10cu:4043": "snātīvāridhūvargagarbhapātanapātakī” //",
  "GK16visa10cu:4044": "atra snātīti kriyā /",
  "GK16visa10cu:4045": "************* COMMENTARY *************",
  "GK16visa10cu:4046": "Vijñapriyā:",
  "GK16visa10cu:4047": "(vi, na) vācyāṃ kriyotprekṣāmāha---gaṅgāmbhasīti /",
  "GK16visa10cu:4048": "suratrāṇeti---pāścāttyayavananṛpatīnāmutkarṣabodhakaḥ karibhāṣāviśeṣaḥ sulatāna iti padasyāpabhraṃśaḥ /",
  "GK16visa10cu:4049": "he tādṛśa tava niḥ śāṇasya sainyavādyasya niḥ svanaḥ arivadhūvargagarbhapātanapātakī yataḥ atastatpātakakṣayārthaṃ gaṅgambhasi snātīvetyarthaḥ /",
  "GK16visa10cu:4050": "gaṅgāyāḥ pāścātyanṛpatisainyadūravarttitvāttatparyyantamapi sainyaniḥ svana āyāta iti bhāvaḥ /",
  "GK16visa10cu:4051": "atra hetuṃ granthakṛdeva pradarśayiṣyati /",
  "GK16visa10cu:4052": "********** END OF COMMENTARY **********",
  "GK16visa10cu:4053": "“mukhameṇīdṛśo bhāti pūrṇacandra ivāparaḥ” /",
  "GK16visa10cu:4054": "************* COMMENTARY *************",
  "GK16visa10cu:4055": "Vijñapriyā:",
  "GK16visa10cu:4056": "(vi, pa) dravyotprekṣāmāha---mukhamiti /",
  "GK16visa10cu:4057": "iyamapi anuktahetukā /",
  "GK16visa10cu:4058": "********** END OF COMMENTARY **********",
  "GK16visa10cu:4059": "atra candra ityekavyaktivācakatvāddravyaśabdaḥ /",
  "GK16visa10cu:4060": "ete bhāvābhimāne /",
  "GK16visa10cu:4061": "abhāvābhimāne yathā--",
  "GK16visa10cu:4062": "“kapolaphalakāvasyāḥ kaṣṭaṃ bhūtvā tathāvidhau /",
  "GK16visa10cu:4063": "upaśyantāvivānyonyamīdṛkṣāṃ kṣāmatāṃ gatau” //",
  "GK16visa10cu:4064": "atrāpaśyantāviti kriyāyā abhāvaḥ /",
  "GK16visa10cu:4065": "evamanyat /",
  "GK16visa10cu:4066": "************* COMMENTARY *************",
  "GK16visa10cu:4067": "Vijñapriyā:",
  "GK16visa10cu:4068": "(vi, pha) abhāvābhimāne jātyādyabhāvotprekṣāyāṃ tatra kriyābhāvotprekṣāmāha---kapolaphalakāviti /",
  "GK16visa10cu:4069": "asyāḥ kapolaphalakau kapolarūpaspharadeśau tathāvidhau puṣṭasvarūpau bhūtvā īdṛkṣāmīdṛśīṃ kṣāmatāṃ kṣīṇatāṃ gatau iti kaṣṭamityarthaḥ /",
  "GK16visa10cu:4070": "iṣṭadarśanāt kṣīṇatvaprāptiḥ /",
  "GK16visa10cu:4071": "atra kṣāmatvahetau virahe prakṛte taddhetutvena parasparadarśanakriyābhāva utprekṣitaḥ /",
  "GK16visa10cu:4072": "atra hetūktiḥ granthakṛtaiva agre darśayiṣyate---evamanyaditi /",
  "GK16visa10cu:4073_0": "atra jātyabhāvotprekṣā yathā---“na sandhayāṃ kurute bhāsvān dvijatvābhāvataḥ kimu”",
  "GK16visa10cu:4073_1": "ityātapaklāntoktau sandhyākaraṇahetau mandagamaneprakṛte 'prakṛtaśliṣṭasandhyāpadārthakaraṇahetutvena",
  "GK16visa10cu:4073_2": "dvijatvajātyabhāva utprekṣitaḥ /",
  "GK16visa10cu:4074": "sandhyākaraṇañca utprekṣāheturuktaḥ /",
  "GK16visa10cu:4075": "anuktahetukā jātyabhāvotprekṣā yathā--- “āgacchanneva puruṣo na vipra iti lakṣyate” //",
  "GK16visa10cu:4076": "iti /",
  "GK16visa10cu:4077": "atra tu vipratvavyañjakasaṃsthānābhāvo heturanuktaḥ /",
  "GK16visa10cu:4078": "evaṃ rītyānyatrāpi hetūktyanuktī bodhye /",
  "GK16visa10cu:4079": "“kīrttiste śrīmato dūraṃ prayātānādṛteva kim /",
  "GK16visa10cu:4080": "” ityatra kīrttiranādaro guṇa utprekṣitaḥ /",
  "GK16visa10cu:4081": "tatsapatnītvena adhyāsitvaṃ śrīmattvaṃ heturuktaḥ /",
  "GK16visa10cu:4082": "“astaṃ jagāma rajanī tadīśendumṛteriva” //",
  "GK16visa10cu:4083": "ityatra dravyasya indorabhāva utprekṣitaḥ /",
  "GK16visa10cu:4084": "rajanyastagamanaṃ taddheturuktaḥ",
  "GK16visa10cu:4085": "Locanā:",
  "GK16visa10cu:4086": "(lo, u) tathāvidhau rupavantau /",
  "GK16visa10cu:4087": "kriyāyā darśanarūpāyāḥ /",
  "GK16visa10cu:4088": "********** END OF COMMENTARY **********",
  "GK16visa10cu:4089": "nimittasya guṇakriyārūpatve yathā--“gaṅgambhasi” ityādau snātīvetyutprekṣānimittaṃ pātakitvaṃ guṇaḥ /",
  "GK16visa10cu:4090": "“apaśyantau-” ityādau kṣāmatāgamanarūpaṃ nimittaṃ kriyā /",
  "GK16visa10cu:4091": "evamanyat /",
  "GK16visa10cu:4092": "************* COMMENTARY *************",
  "GK16visa10cu:4093": "Vijñapriyā:",
  "GK16visa10cu:4094": "(vi, ba) eṣu hetūnāṃ kriyātvaguṇatve svayameva avadhātvye /",
  "GK16visa10cu:4095": "pātakitvaṃ heturiti /",
  "GK16visa10cu:4096": "“prabhāte hasatīveyam ” ityatra tu priyasūryyadarśanaṃ heturanuktaḥ /",
  "GK16visa10cu:4097": "evamanyaditi /",
  "GK16visa10cu:4098": "utsukeva hasatyeṣā hasatyeṣā jyotsnāmindoḥ kumudvatī /",
  "GK16visa10cu:4099": "” ityatrotsukatvotprekṣāyāmindujyotsnā guṇaḥ /",
  "GK16visa10cu:4100": "********** END OF COMMENTARY **********",
  "GK16visa10cu:4101": "pratīyamānotprekṣā yathā--",
  "GK16visa10cu:4102": "“tanvaṅgyāḥ stanayugmena mukhaṃ na prakaṭīkṛtam /",
  "GK16visa10cu:4103": "hārāya guṇine sthānaṃ na dattamiti lajjayā” //",
  "GK16visa10cu:4104": "atra lajjayeveti ivādyabhāvātpratīyamānotprekṣā /",
  "GK16visa10cu:4105": "evamanyat /",
  "GK16visa10cu:4106": "************* COMMENTARY *************",
  "GK16visa10cu:4107": "Vijñapriyā:",
  "GK16visa10cu:4108": "(vi, bha) tanvaṅgyā iti /",
  "GK16visa10cu:4109": "mukhāprakaṭanaṃ vastrāvṛtatvāt /",
  "GK16visa10cu:4110": "hārāya sthānādānaṃ nibiḍasānnidhyena sandhirāhityācca /",
  "GK16visa10cu:4111": "sthānādānamatra guṇo heturuktaḥ /",
  "GK16visa10cu:4112": "evamanyaditi /",
  "GK16visa10cu:4113": "“vikrīya vispaṣṭamukhena bālā,",
  "GK16visa10cu:4114": "mālākṛtaḥ kairavakorakāṇi /",
  "GK16visa10cu:4115": "vikretukāmā vikacāmbujāni celāñcalenānanamāvṛṇoti” //",
  "GK16visa10cu:4116": "ityatrāpyambujavikrayecchāyā mukhāvaraṇehatutvābhāvāt vikretukāmeva “ityutprekṣādhyāhāraḥ /",
  "GK16visa10cu:4117": "tadaiva mukhacandrādarśanāt padmanimīlanasya vāraṇamiti bhāvaḥ /",
  "GK16visa10cu:4118": "kriyotprekṣādhyāhāre tu hasatyarkodaye 'mbujamiti jātyutprekṣādhyāhāre“cāṇḍālo 'nyo dvijaḥ pāpī'; iti /",
  "GK16visa10cu:4119": "dravyotprekṣādhyāhāre--candro 'nyamukhametasyā ityanayoranyapadasattvānna rūpakam /",
  "GK16visa10cu:4120": "Locanā:",
  "GK16visa10cu:4121": "(lo, ū) mukhaṃ cūcukāparaparyyāyaṃ vadanañca /",
  "GK16visa10cu:4122": "guṇaḥ sūtraṃ vijñātvavinayādiśca /",
  "GK16visa10cu:4123": "atra guṇotprekṣā pratīyamānā /",
  "GK16visa10cu:4124": "bhāvābhimānaśca anyatra yathā mama tātapādānām /",
  "GK16visa10cu:4125": "vikasitamukhīṃ rāgāsaṅgād galattimirāṃśukāṃ dinakarakaraspṛṣṭāmaindrīṃ nirīkṣya diśaṃ puraḥ /",
  "GK16visa10cu:4126": "jaraṭhalavalīpāṇḍucchāyo bhṛśaṃ kaluṣāntaraḥ śrayati haritaṃ prātaḥ pracetasīṃ tuhinadyutiḥ //",
  "GK16visa10cu:4127": "atra nirīkṣyeveti nirīkṣaṇakriyotprekṣā pratīyamānā /",
  "GK16visa10cu:4128": "evamanyatra /",
  "GK16visa10cu:4129": "********** END OF COMMENTARY **********",
  "GK16visa10cu:4130": "nanu dhvaninirūpaṇaprastāve 'laṅkārāṇāṃ sarveṣāmapi vyaṅgyātvaṃ bhavatītyuktam /",
  "GK16visa10cu:4131": "samprati punaviśiṣya kathamutprekṣāyāḥ pratīyamānatvam ?",
  "GK16visa10cu:4132": "ucyatevyaṅgyotprekṣāyām--“mahilāsahassa-” ityādāvutprekṣaṇaṃ vināpi vākyaviśrāntiḥ /",
  "GK16visa10cu:4133": "iha tu stanayorlajjāyā asambhavāllajjayevetyutprekṣayaiveti vyaṅgyapratīyamānotprekṣayorbhedaḥ /",
  "GK16visa10cu:4134": "************* COMMENTARY *************",
  "GK16visa10cu:4135": "Vijñapriyā:",
  "GK16visa10cu:4136": "(vi, ma) nanu ityādyāśaṅkā spaṣṭaiva /",
  "GK16visa10cu:4137_0": "vākyārthabodhasyotprekṣādhyāhāraṃ vinānupapattau tadadhyāhāre pratīyamānotprekṣā",
  "GK16visa10cu:4137_1": "tadadhyāhāraṃ vināpi vākyārthabodhasambhave paścattātparyyavaśād utprekṣāvyañjane",
  "GK16visa10cu:4137_2": "utprekṣādhvaniriti siddhāntayitumutprekṣādhvaniviṣayaṃdarśayati---ucyata iti /",
  "GK16visa10cu:4138": "mahileti /",
  "GK16visa10cu:4139": "prāg vyākhyātam /",
  "GK16visa10cu:4140": "nāyakasyānekanāyikānurāgāt kṛśībhavantyāstatpanyā avasthāṃ tasmin avedayantyāstatsakhyā uktiriyam /",
  "GK16visa10cu:4141": "sā tava patnī amāntī avakāśamalabhamānā divasaṃ vyāpya tanayati tanūkaroti /",
  "GK16visa10cu:4142": "nāmakāritāntasya tanuśabdasya rūpamidam /",
  "GK16visa10cu:4143": "ityādāviti /",
  "GK16visa10cu:4144": "viśrāntirbodhaḥ /",
  "GK16visa10cu:4145": "bhāvyamānatvasambandhena sthānaprāpterabhāvasyābhāvyamānatvādeva bodhasambhavāt /",
  "GK16visa10cu:4146": "parantu aṅgatanūkaraṇatātparyyānusandhānena saṃyogasambandhena manasi sthānāprāptirevāṅgatanūkaraṇahetutayā pratīyate /",
  "GK16visa10cu:4147": "tacca bādhitamityataḥ sthānāprāpyutprekṣādhvaniḥ /",
  "GK16visa10cu:4148": "tanvaṅgayā ityatra tu na tathetyāha---iha tu iti /",
  "GK16visa10cu:4149": "ityutprekṣayeva ityatra /",
  "GK16visa10cu:4150": "viśrāntiriti anuṣaṅgaḥ /",
  "GK16visa10cu:4151": "utprekṣayorbheda iti /",
  "GK16visa10cu:4152": "utprekṣayoradhāyāhāryyatvavyaṅgyatvābhyāṃ bheda ityarthaḥ /",
  "GK16visa10cu:4153": "Locanā:",
  "GK16visa10cu:4154": "(lo, ṛ) evaṃ ca utprekṣādhvanervivekaṃ darśayitukāma āśaṅkate--nanu iti /",
  "GK16visa10cu:4155": "siddhāntamāha---ucyata iti /",
  "GK16visa10cu:4156": "vyaṅgyotprekṣāyāṃ kāvyasya dhvanitvaprayojakasya vyaṅgyabhūtasyotprekṣāyām /",
  "GK16visa10cu:4157": "gāthārthaḥ pūrvaṃ vyākhyāt eva utprekṣāṃ vinā api vākyaviśrānteriti /",
  "GK16visa10cu:4158": "ayamāśayaḥ /",
  "GK16visa10cu:4159": "amāntīti padasya tava hṛdayānurāgapātratāmaprāpya” ityarthenābhidheye viśrānteriti /",
  "GK16visa10cu:4160": "iha prakṛtodāharaṇe vyaṅgyapratīyamānotprekṣayorbheda iti /",
  "GK16visa10cu:4161": "ayamāśayaḥ /",
  "GK16visa10cu:4162": "pratīyamānasya vācyasiddhyaṅgatvādityādinā yathānyeṣāmapi bahūnāmalaṅkāraṇāmalaṅkāraviśeṣatā tathotprekṣāyā apīti na kācit kṣatiḥ /",
  "GK16visa10cu:4163": "yatra tu kāvyadhvanitvaheturvyaṅgyatā na tatrālaṅkāratā yukteti /",
  "GK16visa10cu:4164": "evaṃ yatkaiścit mahilāsahastretyādi pratīyamānotprekṣāyāmudāhṛtaṃ tadayuktamiti bhāvaḥ /",
  "GK16visa10cu:4165": "********** END OF COMMENTARY **********",
  "GK16visa10cu:4166": "atra vācyotprekṣāyāḥ ṣoḍaśasu bhedeṣu madhye viśeṣamāha--",
  "GK16visa10cu:4167": "************* COMMENTARY *************",
  "GK16visa10cu:4168": "Vijñapriyā:",
  "GK16visa10cu:4169": "(vi, ya) vācyotprekṣāyāḥ ṣoḍaśasu iti /",
  "GK16visa10cu:4170": "jātyādicatuṣkasya taccatukābhāvasya ca utprakṣā vācyā aṣṭavidhāḥ tadaṣṭakasyaiva guṇakriyāhetukatvād dvaividhyena ṣoḍaśatvam /",
  "GK16visa10cu:4171": "evaṃ pratīyamānāyāmapi ṣoḍaśatvaṃ prāguktaṃ smarttavyam /",
  "GK16visa10cu:4172": "********** END OF COMMENTARY **********",
  "GK16visa10cu:4173": "--tatra vācyābhidāḥ punaḥ /",
  "GK16visa10cu:4174": "vinā dravyaṃ tridhā sarvāḥ svarūpaphalahetugāḥ // VisSd_10.43 //",
  "GK16visa10cu:4175": "************* COMMENTARY *************",
  "GK16visa10cu:4176": "Vijñapriyā:",
  "GK16visa10cu:4177": "(vi, ra) tatra vācyeti /",
  "GK16visa10cu:4178": "vācyāyā utprekṣāyā bhidāḥ bhedāḥ /",
  "GK16visa10cu:4179_0": "jātyādicatuṣkasya bhāvābhāvarūpatvena dvaiguṇyaṃ pratyekaṃ ca guṇakriyāhetukatvena",
  "GK16visa10cu:4179_1": "dvaiguṇyāccaturvidhatvamiti vācyotprekṣāyā yattat ṣoḍaśavidhatvamuktaṃ tatra dravyotprekṣācatuṣkaṃ",
  "GK16visa10cu:4179_2": "vinā dvāyaśānāmeva traiguṇyaṃ bhavatītyāha--vinā dvavyamiti /",
  "GK16visa10cu:4180": "dravyotprekṣācatuṣkaṃ vinetyarthaḥ /",
  "GK16visa10cu:4181": "svarūpeti /",
  "GK16visa10cu:4182": "utprekṣitasya vastunaḥ kasyāpi phalatvena hetutvoktau tatsvarūpaviṣayā utprekṣāsvarūpotprekṣā /",
  "GK16visa10cu:4183": "taddvayānyataratvena uktau tu taddvayānyataragā /",
  "GK16visa10cu:4184": "Locanā:",
  "GK16visa10cu:4185": "(lo, ṝ) svarūpaphalahetugāḥ /",
  "GK16visa10cu:4186": "svarūpotprekṣā,",
  "GK16visa10cu:4187": "phalotprekṣā,",
  "GK16visa10cu:4188": "hetūtprekṣā ceti /",
  "GK16visa10cu:4189": "svarūpaṃ dharmmāntaram,",
  "GK16visa10cu:4190": "viṣayasamasaṃkhyatayābhihitau dharmmaśca /",
  "GK16visa10cu:4191": "********** END OF COMMENTARY **********",
  "GK16visa10cu:4192_0": "yatrokteṣu vācyapratīyamānotprekṣayorbhedeṣu madhye ye vācyotprekṣāyāḥ ṣoḍaśa bhedāsteṣu",
  "GK16visa10cu:4192_1": "ca jātyādīnāṃ trayāṇāṃ ye dvādaśa bhedāsteṣāṃ pratyekaṃ svarūpaphalahetugatatvena",
  "GK16visa10cu:4192_2": "dvādaśabhedatayā ṣaṭtriṃśadbhedāḥ /",
  "GK16visa10cu:4193": "dravyasya svarūpotprekṣaṇameva sambhavatīti catvāra iti militvā catvāliṃśadbhedāḥ /",
  "GK16visa10cu:4194": "atra svarūpotprekṣā yathā",
  "GK16visa10cu:4195": "pūrvodāharaṇeṣu “smārasya vijayastambhaḥ” iti /",
  "GK16visa10cu:4196": "“saprasavā iva” ityādayo jātiguṇasvarūpagāḥ /",
  "GK16visa10cu:4197": "************* COMMENTARY *************",
  "GK16visa10cu:4198": "Vijñapriyā:",
  "GK16visa10cu:4199": "(vi, la) vyācaṣṭe---tatreti /",
  "GK16visa10cu:4200": "ye dvādaśa bhedā iti /",
  "GK16visa10cu:4201": "catuṣkatrayasya dvādaśatvāt /",
  "GK16visa10cu:4202": "teṣāṃ pratyekaṃ dvādaśabhedatayetyarthaḥ /",
  "GK16visa10cu:4203": "ekaikacatuṣkasya traiguṇyād dvādaśatvam---ṣaṭ triṃśaditi /",
  "GK16visa10cu:4204": "dvādaśatrayasya ṣaṭtriṃśattvāt /",
  "GK16visa10cu:4205": "catvāriṃśāditi /",
  "GK16visa10cu:4206": "dravyo prekṣācatuṣkasyaṣaṭtriṃśatsāhityāt /",
  "GK16visa10cu:4207": "tatra jātiguṇayoḥ svarūpotpekṣādvayaṃ pūrvoktameva darśayati---atra svarūpeti /",
  "GK16visa10cu:4208": "jātiguṇasvarūpā ityatra jātiguṇādisvarūpā ityarthaḥ /",
  "GK16visa10cu:4209": "ādipadāt kriyādravyotprekṣāparigrahaḥ /",
  "GK16visa10cu:4210": "atraiva jātiguṇetyatra kriyaguṇeti kvacitprāmādika eva pāṭhaḥ /",
  "GK16visa10cu:4211": "kriyotprekṣāyā anukttvena ādipadagrāhyatvādeva,",
  "GK16visa10cu:4212": "taktiyāsvarūpotprekṣā snātīveti,",
  "GK16visa10cu:4213": "dravyasvarūpotprekṣā pūrṇacandra ivāpara iti pūrvoktadvayameva /",
  "GK16visa10cu:4214": "********** END OF COMMENTARY **********",
  "GK16visa10cu:4215": "phalotprekṣā yathā--",
  "GK16visa10cu:4216": "“rāvaṇasyāpi rāmāsto bhittvā hṛdayamāśugaḥ /",
  "GK16visa10cu:4217": "viveśa bhuvamākhyātumuragebhya iva priyam” //",
  "GK16visa10cu:4218": "atrākhyātumiti bhūpraveśasya phalaṃ kriyārūpamutprekṣitam /",
  "GK16visa10cu:4219": "************* COMMENTARY *************",
  "GK16visa10cu:4220": "Vijñapriyā:",
  "GK16visa10cu:4221_0": "(vi, va) itthaṃ svarūpotprekṣāyā dravye 'pi sambhavādādipadagrāhyābhyāṃ saha jātyādicaturṣveva",
  "GK16visa10cu:4221_1": "darśayitvā phalotprekṣāṃ hetūtprekṣāñca dravyaṃ vihāya jātyāditriṣu darśayituṃ kriyāgāminīṃ",
  "GK16visa10cu:4221_2": "phalotprekṣāmāha---rāvaṇasyāpīti /",
  "GK16visa10cu:4222": "rāmāstau rāmakṣiptaḥ āśugo 'pi rāvaṇasya hṛdayaṃ bhittvā uragebhyaḥ priyamākhyātumiva bhuvaṃ viveśa ityanvayaḥ /",
  "GK16visa10cu:4223": "atreti /",
  "GK16visa10cu:4224": "ākhyānakriyārūpaṃ praveśasya phalamutprekṣitamityartaḥ /",
  "GK16visa10cu:4225": "tumarthecchāviṣayasya phalatvapratīteḥ /",
  "GK16visa10cu:4226": "Locanā:",
  "GK16visa10cu:4227": "(lo, ḷ) rāmāsto rāmeṇa kṣiptaḥ /",
  "GK16visa10cu:4228": "priyamākhyātumiveti sambandhaḥ /",
  "GK16visa10cu:4229": "********** END OF COMMENTARY **********",
  "GK16visa10cu:4230": "hetūtprekṣā yathā--",
  "GK16visa10cu:4231": "“saiṣā sthalī yatra vicinvatā tvāṃ bhraṣṭaṃ mayā nūpuramekamurvyām /",
  "GK16visa10cu:4232": "adṛśyata tvaccaraṇāravindaviśleṣaduḥ khādiva baddhamaunam” //",
  "GK16visa10cu:4233": "atra duḥ kharūpo guṇo hetutvenotprekṣitaḥ /",
  "GK16visa10cu:4234": "evamanyat /",
  "GK16visa10cu:4235": "************* COMMENTARY *************",
  "GK16visa10cu:4236": "Vijñapriyā:",
  "GK16visa10cu:4237": "(vi, śa) saiṣā sthalīti---puṣpakasthāṃ sītāṃ prati rāmasyoktiriyam /",
  "GK16visa10cu:4238": "tvāṃ vicinvatā vicārayatā mayā,",
  "GK16visa10cu:4239": "yatra bhraṣṭamarthāttvaccaraṇātpatitamekaṃ nūpuramadṛśyata saiṣā sthalī /",
  "GK16visa10cu:4240": "niḥ śabdasya nūpurasya maunahetumutprekṣate---tvaccaraṇeti /",
  "GK16visa10cu:4241": "atreti /",
  "GK16visa10cu:4242": "hetutvābhāvādityarthaḥ /",
  "GK16visa10cu:4243": "evamanyaditi . kriyotprekṣāyāḥ phalagāmitvamevoktaṃ na hetugāmitvam,",
  "GK16visa10cu:4244": "guṇotprekṣāyā hetugāmitvamevoktaṃ na phalagāmitvam,",
  "GK16visa10cu:4245": "jātyutprekṣāyāstvanekagāmitvamapyuktam /",
  "GK16visa10cu:4246": "evaṃ rītyā tadūhyamityarthaḥ /",
  "GK16visa10cu:4247": "tatra kriyotprekṣāyā hetugatvaṃ yathā--- “yaśastava mahīpāla /",
  "GK16visa10cu:4248": "mārjanādiva nirmalam /",
  "GK16visa10cu:4249": "'; ityatra nairmalyahetutvena mārjanakriyotprekṣitā /",
  "GK16visa10cu:4250": "guṇasya phalagāmitvaṃ yathā--- “sadā kīrtimukhaṃ padmaṃ puṇyārthamiva tiṣṭhati /",
  "GK16visa10cu:4251": "'; atra muṇyaṃ guṇaśca phalatvenotprekṣitam /",
  "GK16visa10cu:4252": "jātyuprekṣāyāḥ phalagāmitvaṃ yathā-- “kāmukasya ratau vāmā kandarpaśarapīḍitā /",
  "GK16visa10cu:4253": "nakhakṣatakṛtaṃ duḥ khaṃ sukhatvāyeva vāñchati //",
  "GK16visa10cu:4254": "” atra nityāyā api sukhatvajāterduḥ khe āropyatvarūpavāñchāyāḥ phalamutprekṣitam /",
  "GK16visa10cu:4255": "jātyutprekṣāyā hetugāmitvaṃ yathā--- “rāhugrasto 'pi śītāṃsurdvijatvādiva puṇyakṛt /",
  "GK16visa10cu:4256": "'; iti atra puṇyajananatvena dvijatvajātirutprekṣitā /",
  "GK16visa10cu:4257": "yadyapi---- “kokayūnormanoduḥ khaṃ candrādiva samutthitam /",
  "GK16visa10cu:4258": "'; ityādiṣu dravoyatprekṣāyā api hetugāmitvaṃ sambhavati tathāpi viralatvād vaicitryaviśeṣānāvahatvācca tadasambhavo darśitaḥ /",
  "GK16visa10cu:4259": "Locanā:",
  "GK16visa10cu:4260": "(lo, e) saiṣetyatra calanadravyasaṃyogābhāvād nūpurasya maunitvam,",
  "GK16visa10cu:4261": "tadevaṃ duḥ khahetukamaunitvābhāvenādhyavasitam /",
  "GK16visa10cu:4262": "yadvā nūpumaunitvahetuścaladdravyasaṃyogābhāva evaṃduḥ khatādātmyena adhyavasitaḥ tatra ca pakṣe 'tiśayoktivad viṣayasya gamyamānatā etaccāgre sphuṭībhaviṣyati /",
  "GK16visa10cu:4263": "********** END OF COMMENTARY **********",
  "GK16visa10cu:4264": "uktyanuktayornimittasya dvidhā tatra svarūpagāḥ /",
  "GK16visa10cu:4265": "************* COMMENTARY *************",
  "GK16visa10cu:4266": "Vijñapriyā:",
  "GK16visa10cu:4267": "(vi, ṣa) vācyotprekṣāyāścatvāriṃśadvidhatvaṃ guṇakriyārūpanimittadvayaghaṭitaṃ darśitameva /",
  "GK16visa10cu:4268": "saṃprati tu nimittānukrivaśādeva ṣoḍaśaprakārapraveśāt ṣaṭpañcāśadvidhatvaṃ darśayitumāha---uktyanuktyoriti /",
  "GK16visa10cu:4269": "jātyāditrayasya phalahetugatvena nimittānuktyasambhavasya vakṣyamāṇatvāt trayasya dravyagotprekṣāyāḥ svarūpagāmitva eva nimittānuktisambhavādāha---dvidheti /",
  "GK16visa10cu:4270": "svarūpagā iti /",
  "GK16visa10cu:4271": "natu phalahetugā ityarthaḥ /",
  "GK16visa10cu:4272": "********** END OF COMMENTARY **********",
  "GK16visa10cu:4273": "teṣu catvāriṃśatsaṃkhyākeṣu bhedeṣu madhye ye svarūpagāyāḥ ṣoḍaśa bhedāste utprekṣānimittasyopādānānupādānābhyāṃ dvātriṃśadbhedā iti militvā ṣaṭpañcāśadbhedā vācyotprekṣāyāḥ /",
  "GK16visa10cu:4274": "tatra nimittasyopādānaṃ yathā pūrvodāhṛte “snātīva” ityutprekṣāyaṃ nimittaṃ pātakitvamupāttam /",
  "GK16visa10cu:4275": "anupādāne yathā--“candra ivāparaḥ” ityatra tathāvidhasaundaryādyatiśayo nopāttaḥ /",
  "GK16visa10cu:4276": "hetuphalayostu niyamena nimittasyopādānameva,",
  "GK16visa10cu:4277": "tathāhi--“viśleṣaduḥ khādiva” ityatra yannimittaṃ baddhamaunatvam “ākhyātumiva” ityatra ca bhūpraveśastayoranupādāne 'saṅgatameva vākyaṃ syāt /",
  "GK16visa10cu:4278": "************* COMMENTARY *************",
  "GK16visa10cu:4279": "Vijñapriyā:",
  "GK16visa10cu:4280": "(vi, sa) vyācaṣṭe---teṣviti /",
  "GK16visa10cu:4281": "ye svarūpagāyāḥ ṣoḍaśa bhedāḥ jātigāminyo jātyā catastro,",
  "GK16visa10cu:4282": "bhāvābhāvaviṣayatvenāṣṭau,",
  "GK16visa10cu:4283": "guṇakriyānimittadvaividhyāt ṣoḍaśaprakāratvaṃ svarūpotprekṣāyā bodhyam /",
  "GK16visa10cu:4284": "upādānānupādānābhyāmiti /",
  "GK16visa10cu:4285": "upādānaghaṭitāśca ṣoḍaśa tatvāriṃśaṭraṇanāpraviṣṭā eva /",
  "GK16visa10cu:4286": "anupādānaghaṭitā ṣoḍaśamātravṛttirbodhyā /",
  "GK16visa10cu:4287": "naca nimittānu pādāne kathaṃ taddvaividhyaghaṭitaṃ ṣoḍaśatvam aṣṭatvasyaivaucityāditi vācyam /",
  "GK16visa10cu:4288": "kvacinnimittabhūtā kriyayaiva tasyā anuktiḥ /",
  "GK16visa10cu:4289": "kvacittādṛśasya guṇasyānuktiḥ /",
  "GK16visa10cu:4290": "anuktāvapi dvaividhyasambhavāt /",
  "GK16visa10cu:4291": "militveti /",
  "GK16visa10cu:4292": "anuktinimittakaṣoḍaśābhiḥ saha militvetyarthaḥ /",
  "GK16visa10cu:4293": "itthaṃ svarūpotprekṣāyāmeva hetvanuktisambhavāt ṣaṭpañcāśattvaṃ natu phalayogotprekṣāyāmityāha---hetuphalayostviti /",
  "GK16visa10cu:4294": "bhūpraveśa ityatrāpi yannimittamityanvayaḥ /",
  "GK16visa10cu:4295": "asaṅgatameveti /",
  "GK16visa10cu:4296": "tumantapañcamyantayorākāṅkṣānivṛttirevāsaṅgatiḥ /",
  "GK16visa10cu:4297": "Locanā:",
  "GK16visa10cu:4298": "(lo, ai) uktirvācakapadaprayogaḥ,",
  "GK16visa10cu:4299": "anuktistadabhāve 'pyarthalabhyatā /",
  "GK16visa10cu:4300": "asaṅgatameveti /",
  "GK16visa10cu:4301": "sākāṅkṣatvāditi bhāvaḥ /",
  "GK16visa10cu:4302": "********** END OF COMMENTARY **********",
  "GK16visa10cu:4303": "pratīyamānāyāḥ ṣoḍaśasu bhedeṣu viśeṣamāha--",
  "GK16visa10cu:4304": "Locanā:",
  "GK16visa10cu:4305": "(lo, o) ṣoḍaśasu---samanantarokteṣu /",
  "GK16visa10cu:4306": "********** END OF COMMENTARY **********",
  "GK16visa10cu:4307": "pratīyamānābhedāśca pratyekaṃ phalahetugāḥ // VisSd_10.44 //",
  "GK16visa10cu:4308": "************* COMMENTARY *************",
  "GK16visa10cu:4309": "Vijñapriyā:",
  "GK16visa10cu:4310": "(vi, ha) pratīyamānāyāḥ ṣoḍaśasviti---bhāvābhāvaviṣayakatvena jātyādicatuṣkotprekṣā aṣṭau,",
  "GK16visa10cu:4311": "guṇakriyānimittadvayavaśācca ṣoḍaśeti prāgeva darśitam /",
  "GK16visa10cu:4312": "phalahetugā iti /",
  "GK16visa10cu:4313": "natu svarūpeṇeti vakṣyate /",
  "GK16visa10cu:4314": "tathā ca phalagāmitvahetugāmitvadvaividhyād dvātriṃśatprakārā iti vakṣyate /",
  "GK16visa10cu:4315": "********** END OF COMMENTARY **********",
  "GK16visa10cu:4316": "yathaidāhṛte “nanvaṅgyāḥ stanayugmena” ityatra lajjayeveti heturutprekṣitaḥ /",
  "GK16visa10cu:4317": "asyāmapi nimittasyānupādānaṃ na sambhavati /",
  "GK16visa10cu:4318": "ivādyanupādāne nimittasya cākīrtane utprekṣaṇasya pramāturniścetumaśakyatvāt /",
  "GK16visa10cu:4319": "************* COMMENTARY *************",
  "GK16visa10cu:4320": "Vijñapriyā:",
  "GK16visa10cu:4321": "(vi, ka) nanu nimittānupādānakṛtā paraṣoḍaśavṛddhiḥ kathaṃ na pradarśyate ityāha-- asyāmapīti /",
  "GK16visa10cu:4322": "asyāṃ pratīyamānotprekṣāyāmityarthaḥ /",
  "GK16visa10cu:4323": "phalahetugatve vācyotprekṣāyāmivāsyāmapītyarthaḥ /",
  "GK16visa10cu:4324": "tadasambhavamupapādayati---ivādyanupādāna iti /",
  "GK16visa10cu:4325": "tathā hi, “tatvaṅgyāḥ“ityādau hārāya sthānādānaṃ lajjotprekṣāyā hetuḥ,",
  "GK16visa10cu:4326": "tadanupādāne tu lajjāhetvadarśanāllajjotprekṣā pramātrā boddhā niścetumaśakyaivetyarthaḥ /",
  "GK16visa10cu:4327": "tadaniścaye 'cetanasya tanayugmasya lajjāsambhavāt tadanvayo bādhita eva syādityarthaḥ /",
  "GK16visa10cu:4328": "naca bādhavaśādutprekṣā niścīyatāmiti vācyam /",
  "GK16visa10cu:4329": "hetvabhāve kuto lajjotyākāṅkṣāsattvānniścayāsambhavāt /",
  "GK16visa10cu:4330": "********** END OF COMMENTARY **********",
  "GK16visa10cu:4331": "svarūpotprekṣāpyatra na bhavati,",
  "GK16visa10cu:4332": "dharmāntaratādātmayanibandhanāyāmasyāmivādyaprayoge viśeṣaṇayoge satyatiśayokterabhyupagamāt /",
  "GK16visa10cu:4333": "yathā--“ayaṃ rājāparaḥ pākaśāsanaḥ” iti /",
  "GK16visa10cu:4334": "(viśeṣaṇābhāve ca rūpakasya,",
  "GK16visa10cu:4335": "yathā--“rājā pākaśāsanaḥ” iti /",
  "GK16visa10cu:4336": ") tadevaṃ dvātriṃśatprakārā pratīyamānotprekṣā /",
  "GK16visa10cu:4337": "************* COMMENTARY *************",
  "GK16visa10cu:4338": "Vijñapriyā:",
  "GK16visa10cu:4339": "(vi, kha) asyā hetuphalagāmitvamevoktam,",
  "GK16visa10cu:4340": "svarūpagāmitvenāparaprabhedavṛddhiśca kathaṃ na darśitetyatrāha---svarūpotprekṣāpyatreti /",
  "GK16visa10cu:4341": "tadasambhavamupapādayati---dharmyantareti /",
  "GK16visa10cu:4342": "prakṛte dharmiṇyaprakṛtadharmyantaratādātmyaṃ yatra nibandhayate,",
  "GK16visa10cu:4343": "tannibandhanaṃ yasyāṃ tādṛśyāmasyāmutprekṣāyāmityarthaḥ /",
  "GK16visa10cu:4344": "viśeṣaṇayoga iti /",
  "GK16visa10cu:4345": "utprekṣaṇīyacandrāderaparatvādiviśeṣaṇopādāna ityarthaḥ /",
  "GK16visa10cu:4346": "tathātve 'tiśayoktiṃ darśayati---yathāyaṃ rājeti /",
  "GK16visa10cu:4347": "atra bhede 'pyabhedāroparūpātiśayoktiḥ /",
  "GK16visa10cu:4348": "tadanupādāne tu rūpakasyābhyupagamādityāhaviśeṣaṇasyeti /",
  "GK16visa10cu:4349": "taddarśayati--rājeti /",
  "GK16visa10cu:4350": "dvātriṃśatprakāreti /",
  "GK16visa10cu:4351": "vācyotprekṣāyā melane tvaṣṭāśītiprakāreti bodhyam /",
  "GK16visa10cu:4352": "Locanā:",
  "GK16visa10cu:4353": "(lo, au) na bhavati--tadviṣaye 'laṅkārāntaraṅgīkārādityarthaḥ /",
  "GK16visa10cu:4354": "tadevāha---dharmyantareti /",
  "GK16visa10cu:4355": "********** END OF COMMENTARY **********",
  "GK16visa10cu:4356": "uktyanuktyoḥ prastutasya pratyekaṃ tā api dvidhā /",
  "GK16visa10cu:4357": "Locanā:",
  "GK16visa10cu:4358": "(lo, a) prastutasya--utprakṣāvaṣayasya /",
  "GK16visa10cu:4359": "tāḥ--samanantaroktaprakārāḥ /",
  "GK16visa10cu:4360": "********** END OF COMMENTARY **********",
  "GK16visa10cu:4361": "tā utprekṣāḥ /",
  "GK16visa10cu:4362": "uktau yathā--“uruḥ kuraṅgakadṛśaḥ-” iti /",
  "GK16visa10cu:4363": "************* COMMENTARY *************",
  "GK16visa10cu:4364": "Vijñapriyā:",
  "GK16visa10cu:4365": "(vi, ga) aṣṭāśītiprakārāyā asyā dvaiguṇyena ṣaṭsaptatyuttaraikaśatarūpatāmāhauktyanuktyoriti /",
  "GK16visa10cu:4366": "prastutasya prākaraṇikasya /",
  "GK16visa10cu:4367": "vācyapratīyamānasamastamelanenāṣṭāśītirūpotprokṣā /",
  "GK16visa10cu:4368": "naca prākaraṇikānukto tasya nigaraṇarūpātiśayoktireveti vācyam /",
  "GK16visa10cu:4369": "svarūpotprekṣāyāmeva tatprasakteḥ /",
  "GK16visa10cu:4370": "pratīyamānotprekṣāyāṃ tu svarūpotprekṣaāsambhavasya darśitatvādeva /",
  "GK16visa10cu:4371": "vācyotprekṣāyāmivādisattvādeva nātiśayoktiprasaktiḥ vācyotprekṣāyāṃ prakṛtoktiṃ darśayati---ūruriti /",
  "GK16visa10cu:4372": "********** END OF COMMENTARY **********",
  "GK16visa10cu:4373": "anuktau yathā mama prabhāvatyāma--“pradyumnaḥ--iva hi samprati digantaramācchādayatā timirapaṭalena--",
  "GK16visa10cu:4374": "ghaṭitamivāñjanapuñjaiḥ pūritamiva mṛgamadakṣodaiḥ /",
  "GK16visa10cu:4375": "tatamiva tamālatarūbhirvṛtamiva nīlāṃśukairbhuvanam” //",
  "GK16visa10cu:4376": "atrāñjanena ghaṭitatvāderutprekṣaṇīyasya viṣayavyāptatvaṃ nopāttam /",
  "GK16visa10cu:4377": "************* COMMENTARY *************",
  "GK16visa10cu:4378": "Vijñapriyā:",
  "GK16visa10cu:4379": "(vi, gha) ghaṭitamivetyādi--timirapuñjenaivamevaṃ kṛtamivetyarthaḥ /",
  "GK16visa10cu:4380": "tattatkaraṇaṃ darśayati---ghaṭitamiveti /",
  "GK16visa10cu:4381": "bhuvanamañjanapuñjairghaṭitaṃ nirmitamivetyarthaḥ /",
  "GK16visa10cu:4382": "tattaṃ vyāptam /",
  "GK16visa10cu:4383": "vṛtamācchāditam /",
  "GK16visa10cu:4384": "viṣaya iti--prastutarūpaḥ /",
  "GK16visa10cu:4385": "********** END OF COMMENTARY **********",
  "GK16visa10cu:4386": "yathā vā--",
  "GK16visa10cu:4387": "“limpatīva tamo 'ṅgāni varṣatīvāñjanaṃ nabhaḥ” /",
  "GK16visa10cu:4388": "atra tamaso lepanasya vyāpanarūpo viṣayo nopāttaḥ /",
  "GK16visa10cu:4389": "añjanavarṣaṇasya tamaḥ sampātaḥ /",
  "GK16visa10cu:4390": "anayorutprekṣānimittaṃ ca tamaso 'tibahulatvaṃ dhārārūpeṇādhaḥ saṃyogaśca yathāsaṃkhyam /",
  "GK16visa10cu:4391": "kecittu--“alapanakartṛbhaūtamapi tamo lepanakartṛtvenotprekṣitaṃ vyāpanaṃ ca nimittam,",
  "GK16visa10cu:4392": "evaṃ nabho 'pi varṣaṇākriyākartṛtvena” ityāhuḥ /",
  "GK16visa10cu:4393": "************* COMMENTARY *************",
  "GK16visa10cu:4394": "Vijñapriyā:",
  "GK16visa10cu:4395": "(vi, ṅa) parakīyaślokamapi darśayati---limpatīveti /",
  "GK16visa10cu:4396": "tamaḥ sampāta ityanupātta ityanvayaḥ /",
  "GK16visa10cu:4397": "sampātaścādhaḥ saṃyogahetuptanakriyā,",
  "GK16visa10cu:4398": "natvadhaḥ saṃyogaḥ /",
  "GK16visa10cu:4399": "ato 'tra nimittatvena vakṣyamāṇādhaḥ saṃyogasya bhedaḥ /",
  "GK16visa10cu:4400": "anayoranuktaṃ nimittaṃ darśayati---anayoriti /",
  "GK16visa10cu:4401": "iyaṃ kriyāsvarūpotprekṣā /",
  "GK16visa10cu:4402": "kecittvatra kartṛsvarūpadravyotprekṣāmāhuḥ /",
  "GK16visa10cu:4403": "tad darśayati---kecittviti /",
  "GK16visa10cu:4404": "atra kecidityasvarasasūcanam /",
  "GK16visa10cu:4405": "kriyottaramivakārattmonabhasorvāstavatvenānutprekṣaṇīyatvācca /",
  "GK16visa10cu:4406": "lepanavarṣaṇakartṛtvamavāstavamiti cettadā lepanavarṣaṇyorevotprekṣāparyavasānāt /",
  "GK16visa10cu:4407": "saṃyogaviśeṣasyeva hi vyāptināmnāretiśayasthāganasāmyena rūpasambhāvanā utprekṣābhedaḥ pratīyate /",
  "GK16visa10cu:4408": "viṣayasya gamyatā hetuphalotprekṣayoraṅgīkriyate /",
  "GK16visa10cu:4409": "sa ca yadi svarūpotprekṣāyāmeva syāttadā ko doṣa ityalaṃ bahunā /",
  "GK16visa10cu:4410": "Locanā:",
  "GK16visa10cu:4411": "(lo, ā) kṣodaiścūrṇaiḥ /",
  "GK16visa10cu:4412": "anayorghāṭitāmivetyāderlimpatīvetyādeścodāharaṇayorutprekṣānimittamityataḥ pūrvaṃ vyāpanasyāñjanaghaṭanāditi śeṣaḥ /",
  "GK16visa10cu:4413": "“varṣatīvāñjanaṃ nabhaḥ” ityatra ca dhārārūpeṇādhaḥ saṃyoga ityarthaḥ /",
  "GK16visa10cu:4414": "kecidalaṅkārasarvasvakārādayaḥ ityāhuriti sambandhaḥ /",
  "GK16visa10cu:4415": "lepanakartṛtvenotprekṣitaṃ limpatīti tataḥ kartṛtābhidhānāttasya ca tamasi sāmānādhikāraṇyena tadratatāpratyayādityabhisāndhiḥ /",
  "GK16visa10cu:4416": "teṣāmeṣā yuktiḥ-tamogatatvena lepanakriyākartṛtvotprekṣāyāṃ lepanādinimittaṃ gamyamānam /",
  "GK16visa10cu:4417": "vyāpanādāvutprekṣāviṣayatve nimittamanyadanveṣyaṃ syāt /",
  "GK16visa10cu:4418": "naca viṣayasya gamyamānatvaṃ yuktam,",
  "GK16visa10cu:4419": "tasyotprekṣādhāratvena prastutasyābhidhātumucitatvāt /",
  "GK16visa10cu:4420": "atra kecidityanenātmano 'ruciprakaṭanam /",
  "GK16visa10cu:4421": "tathā hi atiśayoktau kamalamanambhasītyādāvivātra viṣayanimittayordvayorapyatra gamyamānatvameva /",
  "GK16visa10cu:4422": "vyāpanakartaryeva tamasi lepanakartṛtvasambhāvanasya tamaso lepanakartrā sādṛśyavirahācca /",
  "GK16visa10cu:4423": "********** END OF COMMENTARY **********",
  "GK16visa10cu:4424": "alaṅkārāntarotthā sā vaicitryamadhikaṃ bhajet // VisSd_10.45 //",
  "GK16visa10cu:4425": "************* COMMENTARY *************",
  "GK16visa10cu:4426": "Vijñapriyā:",
  "GK16visa10cu:4427": "(vi, ca) alaṅkārāntarottheti /",
  "GK16visa10cu:4428": "sā darśitasamastaprakārotprekṣālaṅkārāntarotthā alahkārantaraniṣpannā cettadādhikaṃ vaicitryaṃ bhajedityarthaḥ /",
  "GK16visa10cu:4429": "********** END OF COMMENTARY **********",
  "GK16visa10cu:4430": "tatra sāpahnavotprekṣā yathā mama--",
  "GK16visa10cu:4431": "“aśrucchalena sudṛśo hutapāvakadhūmakaluṣākṣyāḥ /",
  "GK16visa10cu:4432": "aprāpya mānamaṅge vigalati lāvaṇyavāripūra iva” //",
  "GK16visa10cu:4433": "************* COMMENTARY *************",
  "GK16visa10cu:4434": "Vijñapriyā:",
  "GK16visa10cu:4435": "(vi, cha) aśrucchaleneti /",
  "GK16visa10cu:4436": "patyau juhvati tatsannidhisthāyā nāyikāyā aśrunirgamavarṇanamidam /",
  "GK16visa10cu:4437": "hutapāvakadhūmakaluṣākṣyāḥ sudṛśo 'ṅge mānamavakāśamaprāpya lāvaṇyavāripūra iva aśrucchalena vigalatītyarthaḥ /",
  "GK16visa10cu:4438": "atra chalapadādaśrvapahvavo vigalallāvaṇyavāripūrātmakasvarūpotprekṣāniṣpādakaḥ /",
  "GK16visa10cu:4439": "aśrvapahnavaṃ vinā tadasambhavādaśruṇi lāvaṇyarūpakasyaivāpatteḥ /",
  "GK16visa10cu:4440": "atra ca vāripūrakasattveti na tadutprekṣāniṣpādakam /",
  "GK16visa10cu:4441": "tadvi nāpi lāvaṇyamityuktāvapyutprekṣāniṣpatteḥ /",
  "GK16visa10cu:4442": "Locanā:",
  "GK16visa10cu:4443": "(lo, i) sāpahnavotprekṣetyanena sahārthanirdeśenāpahnuteraṅgabhāvaḥ /",
  "GK16visa10cu:4444": "sambhāvanāyā eva udrekāvabhāsāt /",
  "GK16visa10cu:4445": "hutaḥ pāvako vivāhakālīnaḥ /",
  "GK16visa10cu:4446": "********** END OF COMMENTARY **********",
  "GK16visa10cu:4447": "śleṣahetugā yathā--",
  "GK16visa10cu:4448": "“muktotkaraḥ saṅkaṭaśuktimadhyadvinirgataḥ sārasalocanāyāḥ /",
  "GK16visa10cu:4449": "jānīmahe 'syāḥ kamanīyakambugrīvādhivāsādguṇavattvamāpa” //",
  "GK16visa10cu:4450": "atra guṇavattve śleṣaḥ kambugrīvādhivāsādiveti hetūtprekṣāyā hetuḥ /",
  "GK16visa10cu:4451": "atra “jānīmahe” ityutprekṣāvācakam /",
  "GK16visa10cu:4452": "************* COMMENTARY *************",
  "GK16visa10cu:4453": "Vijñapriyā:",
  "GK16visa10cu:4454": "(vi, ja) muktotkara iti /",
  "GK16visa10cu:4455": "āvaraṇayantritatvena saṃkaṭād duḥ khadrāyakāt śuktimādhyād vinirgato muktotkaraḥ sārasākṣyā asyā kamanīyakambugrīvādhivāsād guṇaṃvattvaṃ tantamattvameva,",
  "GK16visa10cu:4456": "guṇavattvaṃ jyotirādhikyamāpeti jānīmahe utprekṣāmahe ityarthaḥ /",
  "GK16visa10cu:4457": "asthānasthitiduḥkhottīrṇasya guṇavatsthānavāsādiva guṇavattvaprāptirityarthaḥ /",
  "GK16visa10cu:4458": "trilekhāviśiṣṭā grīvā kambuḥ /",
  "GK16visa10cu:4459": "atra tantorvāstavatvānna tatprāptihetūtprekṣā sambhavatītyato guṇapadaśleṣāj jyotirviśeṣaprāptihetūtprekṣā ityataḥ śleṣanirvāhyā iyamutprekṣā /",
  "GK16visa10cu:4460": "Locanā:",
  "GK16visa10cu:4461": "(lo, ī) guṇaḥ sūtraṃ mahārghyatādiśca /",
  "GK16visa10cu:4462": "atra śleṣahetukatvaṃ śliṣṭaśabdānvayavyatirekānuvidhānādeva /",
  "GK16visa10cu:4463": "********** END OF COMMENTARY **********",
  "GK16visa10cu:4464": "evam--",
  "GK16visa10cu:4465": "manye śaṅke dhruvaṃ prāyo nūnamityevamādayaḥ /",
  "GK16visa10cu:4466": "Locanā:",
  "GK16visa10cu:4467": "(lo, u) jānīmahe iti manye ityādayo 'pyutprekṣāvācakā jñeyā ityarthaḥ /",
  "GK16visa10cu:4468": "ādiśabdena kimādayaḥ /",
  "GK16visa10cu:4469": "tatra kiṃśabdasya prayoge yathā gopīnāthasya gaṅgāvarṇana---",
  "GK16visa10cu:4470": "“valiprasūnāvalimūrmihastaiḥ sañcārayantī bhajatāṃ sudūram /",
  "GK16visa10cu:4471": "vikrīya kaivalyamamuṣya mūlyaṃ varāṭasaṃkhyāṃ kimiyaṃ karoti” //",
  "GK16visa10cu:4472": "********** END OF COMMENTARY **********",
  "GK16visa10cu:4473": "kvacidupamopakramotprekṣā yathā--",
  "GK16visa10cu:4474": "“pārejalaṃ nīranidherapasyan murārirānīlapalāśarāśīḥ /",
  "GK16visa10cu:4475": "vanāvalīrutkalikāsahastrapratikṣaṇotkūlitaśaivalābhāḥ” //",
  "GK16visa10cu:4476": "ityatrābhāśabdasyopamāvācakatvādupakrame upamā /",
  "GK16visa10cu:4477": "paryavasāne tu jaladhitīre śaivālasthiteḥ sambhāvanānupapattau sambhāvanotthāpanamityutprekṣā /",
  "GK16visa10cu:4478": "************* COMMENTARY *************",
  "GK16visa10cu:4479": "Vijñapriyā:",
  "GK16visa10cu:4480": "(vi, jha) kvacidupamopakramotprekṣā iti /",
  "GK16visa10cu:4481": "upakrāntāyā upamāyā evotprekṣetyarthaḥ /",
  "GK16visa10cu:4482": "pārejalamiti---murāriḥ śrīkṛṣṇaḥ nīranidheḥ samudrasya pārejalaṃ jalasya pāre kūle vanāvalīrapaśyat /",
  "GK16visa10cu:4483": "kīdṛśīḥ ? ānīlaḥ palāśānāṃ patrāṇāṃ rāśiryāsu /",
  "GK16visa10cu:4484": "punaḥ kīdṛśī ?",
  "GK16visa10cu:4485": "utkalikāsahastreṇa taraṅgasahastreṇa pratikṣaṇotkūlitānāṃ śaivalānāmābhā ivetyarthaḥ /",
  "GK16visa10cu:4486": "atropamāyā evotprekṣāṃ grāhayati---atrābhāśabdasyeti /",
  "GK16visa10cu:4487": "śaivalasyeva ābhā yatreti bahuvrīhisamāsavaśādupamāpratipādakasyetyarthaḥ /",
  "GK16visa10cu:4488": "anena upamopakramo darśitaḥ /",
  "GK16visa10cu:4489": "tatastasyā upamāyā utprekṣāmupapādayati---paryavasāne tviti /",
  "GK16visa10cu:4490": "“śaivalābhā';",
  "GK16visa10cu:4491": "ityanenaivopamāparyavasānasambhave utkūlatvakathanamanupayuktamata utkūlitaśaivalābhā iveti paryavasāne utprekṣetyanvayaḥ /",
  "GK16visa10cu:4492": "tādṛśotprekṣāyā utthānamupapādayati---jaladhitīra iti /",
  "GK16visa10cu:4493": "vanāntara utkūlitaśaivalāsambhavāt tatra na tatsambhāvanotthānam /",
  "GK16visa10cu:4494": "jalanidhitīre śaivalasthiteḥ sambhavasyopapatteranupapattyabhāvāt sambhāvanotthānamutkūlitaśaivalasambhāvotthānamityarthaḥ /",
  "GK16visa10cu:4495": "tatastadābhā ivetyutprekṣetyata āha---utprekṣeti /",
  "GK16visa10cu:4496": "tatsambhāvanotthānābhāve utkūlitaviśeṣaṇavaiyarthyamiti bhāvaḥ evaṃ cotprekṣāyā upakrāntopamāviṣayatvādupamāniṣpādyeyamutprekṣetyarthaḥ /",
  "GK16visa10cu:4497": "Locanā:",
  "GK16visa10cu:4498": "(lo, ū) upamokakramotprekṣā---upamopakrame padārthānvayavelāyāṃ tadvācakaśabdopādānād yasyāstathābhūtā /",
  "GK16visa10cu:4499": "vākyapratītyanantaraṃ sambhāvanākarturabhimānavyāpārasyāvirbhāvād viśrāntāvutprekṣā /",
  "GK16visa10cu:4500": "utkalikā vīcayaḥ /",
  "GK16visa10cu:4501": "utkūlitāni--kūlamudratāni /",
  "GK16visa10cu:4502": "********** END OF COMMENTARY **********",
  "GK16visa10cu:4503": "evaṃ virahavarṇane--“keyūrāyitamaṅgadaiḥ--” ityatra “vikāsinīlotpalatisma karṇe mṛgāyatākṣyāḥ kuṭilaḥ kaṭākṣaḥ” ityādau ca jñeyam /",
  "GK16visa10cu:4504": "************* COMMENTARY *************",
  "GK16visa10cu:4505": "Vijñapriyā:",
  "GK16visa10cu:4506": "(vi, jha) keyūrāyitamiti /",
  "GK16visa10cu:4507": "keyūrairivācaritamivetyarthaḥ /",
  "GK16visa10cu:4508": "keyūraṃ kaṅkaṇam /",
  "GK16visa10cu:4509": "virahakārśyādaṅgadaiḥ keyūrasthānaṃ prāptamityarthaḥ /",
  "GK16visa10cu:4510": "tatrāpi pratyayavaśāt prāptopamā aṅgadasyā'cārābhāvādutprekṣyate /",
  "GK16visa10cu:4511": "autyupamotprekṣāṃ darśayitvā ārthyupamotprekṣāṃ darśayati---vikāsīti /",
  "GK16visa10cu:4512": "atrāpi kkiblopādārtho ḷuptopamā utprekṣyate /",
  "GK16visa10cu:4513": "Locanā:",
  "GK16visa10cu:4514": "(lo, ṛ) samprati pratyayasyopamāvācakatve udāharati---keyūrāyitamiti /",
  "GK16visa10cu:4515": "pratyayalope udāharati---vikāsīti /",
  "GK16visa10cu:4516": "********** END OF COMMENTARY **********",
  "GK16visa10cu:4517": "bhrāntimadalaṅkāre “mugghā dugdhadhiyā--” ityādau bhrāntānāṃ ballavādīnāṃ viṣayasya candrikāderjñānameva nāsti,",
  "GK16visa10cu:4518": "tadupanibandhanasya kavinaiva kṛtatvāt /",
  "GK16visa10cu:4519": "iha tu saṃbhāvanākartuviṣayasyāpi jñānamiti dvayorbhedaḥ /",
  "GK16visa10cu:4520": "************* COMMENTARY *************",
  "GK16visa10cu:4521": "Vijñapriyā:",
  "GK16visa10cu:4522": "(vi, ña) bhrāntimadalaṅkāre niścayo 'tra tu utkaṭakoṭikaḥ saṃśaya iti bhedasambhave 'pi bhedakāntaramāha---bhrāntimadalaṅkāra iti /",
  "GK16visa10cu:4523": "jñānameva nāstītyarthaḥ /",
  "GK16visa10cu:4524": "tatsattve dugdhadhiyā gāvāmadhaḥ kumbhadānānupapatteḥ /",
  "GK16visa10cu:4525": "jñānameva nāsti candrikātvena /",
  "GK16visa10cu:4526": "nanu, “na kasya kurute cittabhramaṃcandrikā” ityuktitaścandrikātvena jñānamastītyata āha---tadupanibandhasyeti /",
  "GK16visa10cu:4527": "candrikāyāṃ ballavānāṃ bhramopanibandhasyetyarthaḥ /",
  "GK16visa10cu:4528": "tathā ca kavyuktyā śrotṝṇāṃ ballavādīnāṃ na candrikātvena jñānamityarthaḥ /",
  "GK16visa10cu:4529": "utprekṣāyāmasyāṃ tadvailakṣaṇyamāha---iha tviti /",
  "GK16visa10cu:4530": "sambhavānākartuḥ kavestadupanibaddhanasyetyarthaḥ /",
  "GK16visa10cu:4531": "viṣayasyāpi viṣayasyānutkaṭatayā tatkoṭerapi jñānāt /",
  "GK16visa10cu:4532": "Locanā:",
  "GK16visa10cu:4533": "(lo, ṝ) viṣayasya varṇyamānasya /",
  "GK16visa10cu:4534": "candrikāderityādiśabdāccandrikāśabalitakuvalayādiḥ /",
  "GK16visa10cu:4535": "tadupanibandhasya kāvye śabdenopanibandhasya /",
  "GK16visa10cu:4536": "iha---utprekṣāyāṃ koṭidvayasya viṣayaviṣayirūpātmakasya /",
  "GK16visa10cu:4537": "********** END OF COMMENTARY **********",
  "GK16visa10cu:4538": "saṃdehe tu samakakṣatayā koṭidvayasya pratītiḥ,",
  "GK16visa10cu:4539": "iha tūtkaṭā saṃbhāvyabhūtaikakoṭiḥ /",
  "GK16visa10cu:4540": "atiśayoktau viṣayiṇaḥ pratītasya parvavāsane 'satyatā pratīyate,",
  "GK16visa10cu:4541": "iha tu pratītikāla eveti bhedaḥ /",
  "GK16visa10cu:4542": "************* COMMENTARY *************",
  "GK16visa10cu:4543": "Vijñapriyā:",
  "GK16visa10cu:4544": "(vi, ṭa) tarhi sandehālaṅkārābheda ityata āha---sandeha iti /",
  "GK16visa10cu:4545": "ekakoṭerutkaṭatvatulyatvābhyāṃ bheda ityarthaḥ /",
  "GK16visa10cu:4546": "atiśayoktito bhedamāha---atiśayoktāviti /",
  "GK16visa10cu:4547": "viṣayiṇa āropyamāṇasya paryavasāne uttarakāle,",
  "GK16visa10cu:4548": "“kathamupari kalāpinaḥ kalāpa';",
  "GK16visa10cu:4549": "ityatra kalāpabhramānantarameva keśatvaviśeṣadarśanāt kalāpe'satyatā pratipādyata ityarthaḥ /",
  "GK16visa10cu:4550": "iha tviti---saprasavā ivetyādyutprekṣākāla ityarthaḥ /",
  "GK16visa10cu:4551": "etaccānubhavavailakṣaṇyamabhipretyāpātata evoktam /",
  "GK16visa10cu:4552": "vastutastu yonibahirbhāvarūpaprasavabādhasyeva nāyikāśirasi kalāpabhādhasyāpi sattve evāhāryatadubhayabuddhisattvenobhayatra sāmyameva /",
  "GK16visa10cu:4553": "kintūtprekṣā utkaṭakoṭikasandeha rūpā,",
  "GK16visa10cu:4554": "atiśayoktistu niścayarūpeti bhedaḥ /",
  "GK16visa10cu:4555": "“kathamupari” ityatra hi kalāpasyāhāryaniścaya eva kathaṃpadabodhyaḥ sandehaḥ /",
  "GK16visa10cu:4556": "Locanā:",
  "GK16visa10cu:4557": "(lo, ḷ) utkaṭā---viṣayanigaraṇena pratīyamānatvāt /",
  "GK16visa10cu:4558": "ekakoṭiviṣayarūpā /",
  "GK16visa10cu:4559": "********** END OF COMMENTARY **********",
  "GK16visa10cu:4560": "“rañjitā nu vividhāstaruśalā nāmitaṃ nu gaganaṃ sthagitaṃ nu /",
  "GK16visa10cu:4561": "pūritā nu viṣameṣu dharitrī saṃhṛtā nu kakubhastimireṇa” //",
  "GK16visa10cu:4562": "************* COMMENTARY *************",
  "GK16visa10cu:4563": "Vijñapriyā:",
  "GK16visa10cu:4564": "(vi, ṭha) utprekṣālaṅkārasyaiva viṣaye kvacicchloke sandehālaṅkāraṃ kecidāhuḥ,",
  "GK16visa10cu:4565": "taddūṣayituṃ ślokamāha---“rañjitā nu” ityādi /",
  "GK16visa10cu:4566": "gāḍhatamovarṇanamidam /",
  "GK16visa10cu:4567": "rañjitā nviti---kṛṣṇavarṇokṛtetyarthaḥ /",
  "GK16visa10cu:4568": "sarvatra timireṇetyanvayaḥ /",
  "GK16visa10cu:4569": "sthagitamācchāditam /",
  "GK16visa10cu:4570": "viṣameṣu--gabhīroccasthalīṣu /",
  "GK16visa10cu:4571": "saṃhṛtā nāśaitāḥ /",
  "GK16visa10cu:4572": "********** END OF COMMENTARY **********",
  "GK16visa10cu:4573": "ityatra yattarvādau timirākrāntatā rañjanādirūpeṇa saṃdihyata iti saṃdehālaṅkāra iti kecidāhuḥ,",
  "GK16visa10cu:4574": "tanna-ekaviṣaye samānabalatayānekakoṭisphuraṇasyaiva saṃdehatvāt /",
  "GK16visa10cu:4575": "iha tu tarvādivyāpteḥ pratisaṃbandhibhedo vyāpanādernigaraṇena rañjanādeḥ sphuraṇaṃ ca /",
  "GK16visa10cu:4576": "anye tu--“anekatvanirdhāraṇarūpavicchittyāśrayatvenaikakoṭyadhike 'pi bhinno 'yaṃ saṃdehaprakāraḥ” iti vadanti sma;",
  "GK16visa10cu:4577": "tadapyayuktam--nigīrṇasvarūpasyānyatādātmyapratītihi saṃbhāvanā,",
  "GK16visa10cu:4578": "tasyāścātra sphuṭatayā sadbhāvāt nuśabdena cevaśabdavattasyādyotanādutprekṣaiveyaṃ bhavituṃ yuktā,",
  "GK16visa10cu:4579": "alamadṛṣṭasaṃdahaprakārakalpanayā /",
  "GK16visa10cu:4580": "************* COMMENTARY *************",
  "GK16visa10cu:4581": "Vijñapriyā:",
  "GK16visa10cu:4582": "(vi, ḍa) atra kaiściduktaṃ sandehālaṅkāraṃ darśayati---ityatreti /",
  "GK16visa10cu:4583": "ekaviṣaya iti /",
  "GK16visa10cu:4584": "ekadharmiṇi /",
  "GK16visa10cu:4585": "tarvādivyāptiḥ--tarvādikarmakarañjanādivyāptiḥ /",
  "GK16visa10cu:4586": "pratisambandhitarvādirūpaṃ viśeṣyaṃ pratītyarthaḥ /",
  "GK16visa10cu:4587": "nanu prativiśeṣyaṃ sandehā eva bahavaḥ syurityatra utprekṣāprāpakahetuviśeṣaścāstītyāha---vyāpanāderiti /",
  "GK16visa10cu:4588": "timiravyāpanāderityarthaḥ /",
  "GK16visa10cu:4589": "ādipadāttimirakṛtoccanīcādarśanaparigrahaḥ /",
  "GK16visa10cu:4590": "tasya nigaraṇamatrānutkaṭakoṭikaraṇam /",
  "GK16visa10cu:4591": "anye tu sandehālaṅkāraviśeṣa ityāhuḥ,",
  "GK16visa10cu:4592": "taddarśayati---anye tviti /",
  "GK16visa10cu:4593": "atrotprekṣāmeva vyavasthāpayitumāha---tadapyayuktamiti /",
  "GK16visa10cu:4594": "nigīrṇasvarūpasyānutkaṭakoṭiviśeṣīkṛtasvarūpasyānyatādātmyamanutkaṭānyakoṭimadabhedaḥ /",
  "GK16visa10cu:4595": "nanvevaṃ nigaraṇasattvādatiśayoktitvaprasaktirityata āha---nuśabdena cevaśabdavaditi /",
  "GK16visa10cu:4596": "Locanā:",
  "GK16visa10cu:4597": "(lo, e) rañjanādītyādiśabdena namanādiḥ /",
  "GK16visa10cu:4598": "eko viṣayaḥ,",
  "GK16visa10cu:4599": "“sthāṇurvā puruṣo vetyādau sthāṇvādiḥ /",
  "GK16visa10cu:4600": "ayaṃ mārtaṇḍaḥ kimityādau rājādiḥ /",
  "GK16visa10cu:4601": "samānabalatayā--caikakoṭitayā,",
  "GK16visa10cu:4602": "iha--prakṛtodāharaṇe,",
  "GK16visa10cu:4603": "tuḥ--punararthaḥ /",
  "GK16visa10cu:4604": "tarvādivyāpteḥ--tarugaganādau tamaso vyāpanasya sambandhinastarugaganādayaḥ ,",
  "GK16visa10cu:4605": "tadabhedād vyāpanasyāpi bhedaḥ /",
  "GK16visa10cu:4606": "tataśca viṣayabhedātkathamuktarūpaḥ saṃśaya ityarthaḥ /",
  "GK16visa10cu:4607": "naca samānabalatayānekakoṭisphuraṇamapītyāha--vyāpanāderiti /",
  "GK16visa10cu:4608": "anye--ekadeśinaḥ /",
  "GK16visa10cu:4609": "anirdhāraṇam--saṃśayabījaikadeśaḥ /",
  "GK16visa10cu:4610": "kathamayuktamityāha--nigīrṇeti /",
  "GK16visa10cu:4611": "anyad viṣayāt /",
  "GK16visa10cu:4612": "tasyāḥ sambhāvanāyāḥ /",
  "GK16visa10cu:4613": "adṛṣṭanyāyavidbhirityarthaḥ /",
  "GK16visa10cu:4614": "sandehaprakāro 'nekaviṣayaniṣṭha ekakoṭyadhikasphuraṇākāraśca /",
  "GK16visa10cu:4615": "********** END OF COMMENTARY **********",
  "GK16visa10cu:4616": "“yadetaccandrāntarjaladalavalīlāṃ vitanute tadācaṣṭe lokaḥ śaśaka iti no māṃ prati tathā /",
  "GK16visa10cu:4617": "ahaṃ tvinduṃ manye tvadarivirahākrāntataruṇī- kaṭākṣolkāpātavraṇakiṇakalaṅkāṅkitatanum” //",
  "GK16visa10cu:4618": "************* COMMENTARY *************",
  "GK16visa10cu:4619": "Vijñapriyā:",
  "GK16visa10cu:4620": "(vi, ḍha) “yadetaccandrāntaḥ';",
  "GK16visa10cu:4621": "ityādiśloke sāpahnavotprekṣāprasaktiṃ nirasyāpahnutyalaṅkāramātraṃ vyavasthāpayitumāha---yadetadityādi /",
  "GK16visa10cu:4622": "rājñi kasyaciduktiriyam /",
  "GK16visa10cu:4623": "candrasyāntaryadetadvastu,",
  "GK16visa10cu:4624": "jaladalavasya jaladakhaṇḍasya jaladakhaṇḍasya sādṛśyarūpāṃ līlāṃ vitanute tad vastu,",
  "GK16visa10cu:4625": "lokaḥ śaśaka iti ācaṣṭe /",
  "GK16visa10cu:4626": "anyajanaṃ prati tadācaṣṭāṃ,",
  "GK16visa10cu:4627": "māṃ prati tu na tathācaṣṭe ityarthaḥ /",
  "GK16visa10cu:4628": "mama tathātvābhāvaniścayāditi bhāvaḥ /",
  "GK16visa10cu:4629": "tarhi tava kīdṛśe niścaya ityatrāha---āhantviti /",
  "GK16visa10cu:4630": "tvayā vandīkṛtānāmarīṇāṃ viraheṇākrāntānāṃ tadīyataruṇīnāṃ kaṭākṣolkāpātairjāto yo vraṇastasya kiṇo vraṇasthāne prakaṭabhāgaḥ,",
  "GK16visa10cu:4631": "sa eva kalaṅko doṣaḥ,",
  "GK16visa10cu:4632": "taccihnitā tanuryasya tādṛśam /",
  "GK16visa10cu:4633": "********** END OF COMMENTARY **********",
  "GK16visa10cu:4634": "ityatra “bhanye” śabdaprayoge 'pyuktarūpāyāḥ sambhāvanāyā apratītevitarkamātraṃ nāsāvapahnavotprekṣā /",
  "GK16visa10cu:4635": "************* COMMENTARY *************",
  "GK16visa10cu:4636": "Vijñapriyā:",
  "GK16visa10cu:4637": "(vi, ṇa) utkarūpāyāḥ sambhāvanāyā iti /",
  "GK16visa10cu:4638": "utkaṭānutkaṭakoṭidvayarūpāyā ityarthaḥ /",
  "GK16visa10cu:4639": "tadapratītiśca no māṃ prati tathetyarthaḥ /",
  "GK16visa10cu:4640": "tena vaktuḥ śaśakoṭyabhāvaniścayasya pratīteḥ /",
  "GK16visa10cu:4641": "nāsāvapahnaheti---tathā cāpahnavamātramatreti bhāvaḥ /",
  "GK16visa10cu:4642": "Locanā:",
  "GK16visa10cu:4643": "(lo, ai) jaladasya meghasya lavaḥ /",
  "GK16visa10cu:4644": "kalaṅkāṅkitam--kalaṅkacihnitam /",
  "GK16visa10cu:4645": "“manye'; śabdaḥ kvacit kvacidutprekṣādyotakaḥ /",
  "GK16visa10cu:4646": "uktarūpāyāḥ--adhyavasāyasādhyatāpadavācyāyāḥ /",
  "GK16visa10cu:4647": "vitarkaḥ--ūhanam /",
  "GK16visa10cu:4648": "********** END OF COMMENTARY **********",
  "GK16visa10cu:4649": "siddhatve 'dhyavasāyasyātiśayoktirnigadyate /",
  "GK16visa10cu:4650": "viṣayanigaraṇenābhedapratipattirviṣayiṇo 'dhyavasāyaḥ /",
  "GK16visa10cu:4651": "************* COMMENTARY *************",
  "GK16visa10cu:4652": "Vijñapriyā:",
  "GK16visa10cu:4653": "(vi, ta) atiśayoktyalaṅkāramāha---siddhatva iti /",
  "GK16visa10cu:4654": "ādhyavasāyasyāropasya siddhatve niścayarūpatve sati atiśayoktirityarthaḥ /",
  "GK16visa10cu:4655": "evaṃ cāniścayarūpayoḥ sandehotprekṣālaṅkārayorvāraṇam /",
  "GK16visa10cu:4656": "parantu niścayālaṅkārāpahnutyalaṅkārarūpakālaṅkāreṣvativyāptiravaśiṣyate,",
  "GK16visa10cu:4657": "tadalaṅkāratraye āropyasya niścayarūpatvāt /",
  "GK16visa10cu:4658": "tadvāraṇārthamāropaviṣayanigāraṇapūrvakatvaṃ viśeṣaṇaṃ dattvā'ropaviśeṣyaparatvaṃ nibadhnan vyācaṣṭe---viṣayanigaraṇeneti /",
  "GK16visa10cu:4659": "viṣayiṇo 'bhedapratipattirarthād viṣaye adhyavasāya iha vivakṣita ityarthaḥ /",
  "GK16visa10cu:4660": "yatrāropyate sa viṣayaḥ /",
  "GK16visa10cu:4661": "ya āropyate sa viṣayī /",
  "GK16visa10cu:4662": "nigaraṇaṃ cādhaḥ karaṇaṃ vyākhyāsyate /",
  "GK16visa10cu:4663": "tadapyavispaṣṭārthamato viśeṣārthakaṃ śabdaṃ vinā vyañjanayaiva viṣayaniṣedhabuddhiradhaḥ karaṇam /",
  "GK16visa10cu:4664": "tacca sarvavidhātiśayoktau tadavasare darśayiṣyate /",
  "GK16visa10cu:4665": "apahnutiniścayālaṅkārayorniṣedhārthakaśabda evāsti ityato na tatra niṣedha--vyañjanā /",
  "GK16visa10cu:4666": "rūpake tu candratādātmyenaiva mukhapratītirnatu mukhaniṣedhapratītiḥ /",
  "GK16visa10cu:4667": "apahnutervyaṅgyatve tu nāsāvalaṅkāraḥ kintu taddhvaniḥ /",
  "GK16visa10cu:4668": "tatrālaṅkārapadaprayogastu bahmaṇaśramanyāyādopacārika eva /",
  "GK16visa10cu:4669": "kintu apahnutidhvanau apahnutāvevātivyāptiriti,",
  "GK16visa10cu:4670": "atiśayoktau tu apahnutipūrvake 'nyatādātmyāropa ityanayorbhedaḥ /",
  "GK16visa10cu:4671": "********** END OF COMMENTARY **********",
  "GK16visa10cu:4672": "asya cotprekṣāyāṃ viṣayiṇo 'niścitatvena nirdeśātsādhyatvam,",
  "GK16visa10cu:4673": "iha tu niścitatvenaiva pratītiriti siddhatvam /",
  "GK16visa10cu:4674": "viṣayanigaraṇaṃ cotprekṣāyāṃ viṣayasyādhaḥ karaṇamātreṇa,",
  "GK16visa10cu:4675": "ihāpi mukhaṃ dvitīyaścandra ityādau /",
  "GK16visa10cu:4676": "************* COMMENTARY *************",
  "GK16visa10cu:4677": "Vijñapriyā:",
  "GK16visa10cu:4678": "(vi, tha) siddhatva ityasya vyāvṛttiṃ darśayati---tasya ceti /",
  "GK16visa10cu:4679": "sāddhyatvamaniścayatvam /",
  "GK16visa10cu:4680": "siddhatvaṃ niścayatvam /",
  "GK16visa10cu:4681": "utprekṣāvāraṇaṃ niścayatvavivakṣayaiva na tu nigaraṇapūrvakatvavivakṣayeti darśayati---viṣayanigaraṇaṃ ceti /",
  "GK16visa10cu:4682": "adhaḥ karaṇapadārtho vivṛta eva /",
  "GK16visa10cu:4683": "utprekṣāyāṃ ca viṣayatāvacchedakakoṭeḥ kvacidanuktivaśāt kvaciccoktāyā api anutkaṭatvaśānniṣedhavyañjanā /",
  "GK16visa10cu:4684": "yathā---“guṇā guṇānubandhitvāttasya saprasavā iti /",
  "GK16visa10cu:4685": "” ityatra garbhabahirbhāvarūpaprasavakoṭyā utkaṭāyā anutkaṭāyā guṇānubandhakoṭyā uktāyā eva niṣedhavyañjanā /",
  "GK16visa10cu:4686": "“gaṅgambhasi snātīva” ityādautvanuktāyā gaṅgasambandhakoṭerniṣedhavyañjanā /",
  "GK16visa10cu:4687": "atiśayoktiviśeṣe 'pi na tadasambhava ityata āha---ihāpi mukhaṃ dvitīyaḥ ityādi /",
  "GK16visa10cu:4688": "dvitīyacandroktivaśādeva mukhatvakoṭiṣedhavyañjanetyarthaḥ /",
  "GK16visa10cu:4689": "dvitīyacandrābhāvannedaṃ mukhamayameva dvitīyacandra iti pratīteḥ /",
  "GK16visa10cu:4690": "dvitīyapadābhāve tu nedṛśaī niṣedhapratītiriti tatra rūpakameva /",
  "GK16visa10cu:4691": "********** END OF COMMENTARY **********",
  "GK16visa10cu:4692": "yadāhuḥ--",
  "GK16visa10cu:4693": "“viṣayasyānupādāne 'pyupādāne 'pi sūrayaḥ /",
  "GK16visa10cu:4694": "adhaḥ karaṇamātreṇa nigīrṇatvaṃ pracakṣate” //",
  "GK16visa10cu:4695": "iti /",
  "GK16visa10cu:4696": "************* COMMENTARY *************",
  "GK16visa10cu:4697": "Vijñapriyā:",
  "GK16visa10cu:4698": "(vi, da) yadāhuriti---anigīrṇasyopāttasya nigīrṇasyānupāttasya adhaḥ-- karaṇaṃ tu vivṛtameva /",
  "GK16visa10cu:4699": "********** END OF COMMENTARY **********",
  "GK16visa10cu:4700": "bhede 'pyabhedaḥ sambandhe 'sambandhastadviparyayau // VisSd_10.46 //",
  "GK16visa10cu:4701": "paurvāparyātyayaḥ kāryahetvoḥ sā pañcadhā tataḥ /",
  "GK16visa10cu:4702": "tadviparyayau abhede bhedaḥ,",
  "GK16visa10cu:4703": "asambandhe sambandhaḥ /",
  "GK16visa10cu:4704": "sā atiśayoktiḥ /",
  "GK16visa10cu:4705": "************* COMMENTARY *************",
  "GK16visa10cu:4706": "Vijñapriyā:",
  "GK16visa10cu:4707": "(vi, dha) asyāḥ pañcavidhatvamāha---bhede 'pyabheda iti /",
  "GK16visa10cu:4708": "abheda āropyamāṇaścettadā sa āropo 'tiśayoktirityarthaḥ /",
  "GK16visa10cu:4709": "evamuttaratrāpi /",
  "GK16visa10cu:4710": "kāryahetvoḥ paurvāparyātyayaḥ--paurvāparyaviparyaya ityartaḥ /",
  "GK16visa10cu:4711": "********** END OF COMMENTARY **********",
  "GK16visa10cu:4712": "atra bhede 'bhedo yathā mama--",
  "GK16visa10cu:4713": "“kathamupari kalāpinaḥ kalāpo vilasati tasya tale 'ṣṭamīndukhaṇḍam /",
  "GK16visa10cu:4714": "kuvalayayugalaṃ tato vilolaṃ tilakusumaṃ tadadhaḥ pravālamasmāt” //",
  "GK16visa10cu:4715": "atra kāntākeśapāśādermayūrakalāpādibhirabhedenādhyavasāyaḥ /",
  "GK16visa10cu:4716": "************* COMMENTARY *************",
  "GK16visa10cu:4717": "Vijñapriyā:",
  "GK16visa10cu:4718": "(vi, na) kathamuparīti---nāyikāyā uparītyathaḥ /",
  "GK16visa10cu:4719": "tadāpa tadavayavarūpatayeti bodhyam /",
  "GK16visa10cu:4720": "tato vilolamityatra tatsthānamityanuṣaṅgaḥ /",
  "GK16visa10cu:4721": "tilakusumamityatrāpi tatsthānamityanuṣaṅgaḥ /",
  "GK16visa10cu:4722": "pravālaṃ----navapallavam /",
  "GK16visa10cu:4723": "atrāropaviṣayāṇāṃ keśapāśādīnāmanupādānādeva niṣedhvyañjanarūpādhaḥ karaṇam /",
  "GK16visa10cu:4724": "evamuttarottaramapi viṣayānupādāne bodhyam /",
  "GK16visa10cu:4725": "upādāne tu rūpakameveti bodhyam /",
  "GK16visa10cu:4726": "********** END OF COMMENTARY **********",
  "GK16visa10cu:4727": "yathā vā--“viśleṣaduḥ khādiva baddhamaunam” /",
  "GK16visa10cu:4728": "atra cetanagatamaunitvamanyat,",
  "GK16visa10cu:4729": "acetanagataṃ cānyaditi dvayorbhede 'pyabhedaḥ /",
  "GK16visa10cu:4730": "evam--",
  "GK16visa10cu:4731": "“sahādharadalenāsya yauvane rāgabhākpriyaḥ” /",
  "GK16visa10cu:4732": "atrādharasya rāgo lauhityam,",
  "GK16visa10cu:4733": "priyasya rāgaḥ prema,",
  "GK16visa10cu:4734": "dvayorabhedaḥ /",
  "GK16visa10cu:4735": "************* COMMENTARY *************",
  "GK16visa10cu:4736": "Vijñapriyā:",
  "GK16visa10cu:4737": "(vi, pa) acetanagataṃ cānyaditi---uttarakaraṇasāmarthye 'pi tadakaraṇarūpāmaunādanyadityarthaḥ /",
  "GK16visa10cu:4738": "tacca śabdākaraṇarūpam /",
  "GK16visa10cu:4739": "sa ca viṣayotrānupāttaḥ /",
  "GK16visa10cu:4740": "asyā yauvane asyā evādharadalenetyanvayaḥ /",
  "GK16visa10cu:4741": "dvayorabheda iti /",
  "GK16visa10cu:4742": "rāgapadaśleṣāditi bhāvaḥ /",
  "GK16visa10cu:4743": "ekakālotpattikatvarūpasāhityamātrapratītau tu aruṇādhareṇa saha rāgavān ityato 'dhikasya vecitryasyānubhūyamānasyānupapattiprasaṅgāt /",
  "GK16visa10cu:4744": "********** END OF COMMENTARY **********",
  "GK16visa10cu:4745": "abhede bhedo yathā--",
  "GK16visa10cu:4746": "“anyadevāṅgalāvaṇyamanyāḥ saurabhasampadaḥ /",
  "GK16visa10cu:4747": "tasyāḥ padmapalāśākṣyāḥ sarasatvamalaukikam” //",
  "GK16visa10cu:4748": "************* COMMENTARY *************",
  "GK16visa10cu:4749": "Vijñapriyā:",
  "GK16visa10cu:4750": "(vi, pha) anyadeveti /",
  "GK16visa10cu:4751": "aṅgalāvaṇyādervailakṣaṇyāttatreva tadbhedāropaḥ /",
  "GK16visa10cu:4752": "sarasatvamiti /",
  "GK16visa10cu:4753": "rasikatvamityarthaḥ /",
  "GK16visa10cu:4754": "laukike tasminnalaukikabhedāropaḥ /",
  "GK16visa10cu:4755": "atrānyatvādyāropānuktasyāpi tadviṣayalāvaṇyasya niṣedhavyañjanā /",
  "GK16visa10cu:4756": "********** END OF COMMENTARY **********",
  "GK16visa10cu:4757": "sambandhe 'sambandho yathā--",
  "GK16visa10cu:4758": "“asyāḥ sargavidhau prajāpatirabhūccandro nu kāntipradaḥ śṛṅgāraikarasaḥ svaya nu madano māso nu puṣpākaraḥ /",
  "GK16visa10cu:4759": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ” //",
  "GK16visa10cu:4760": "Locanā:",
  "GK16visa10cu:4761": "(lo, o) purāṇo muniḥ vidhiḥ /",
  "GK16visa10cu:4762": "atra ca prathamārddhe nuśabdenādhyavasāyasya siddhatānirāsādutprekṣā /",
  "GK16visa10cu:4763": "********** END OF COMMENTARY **********",
  "GK16visa10cu:4764": "atra purāṇaprajāpatinirmāṇasambandhe 'pyasambandhaḥ /",
  "GK16visa10cu:4765": "************* COMMENTARY *************",
  "GK16visa10cu:4766": "Vijñapriyā:",
  "GK16visa10cu:4767": "(vi, ba) asyāḥ sargavidhau iti /",
  "GK16visa10cu:4768": "nu vitarke /",
  "GK16visa10cu:4769": "asyā nirmāṇavidhau prajāpatrirnirmātā candraḥ yato 'sau kāntipradaḥ kāntimattvenaiva tasya kāntipradatvaṃ sambhāvyoktam /",
  "GK16visa10cu:4770": "svayaṃ madano nu yato 'sau śṛṅgāraikarasaḥ /",
  "GK16visa10cu:4771": "iyaṃ hi śṛṅgāriṇī /",
  "GK16visa10cu:4772": "puṣpākare caitramāse api śṛṅgāraikarasatvānvayaḥ /",
  "GK16visa10cu:4773": "mūlavidhātṛbhāvaṃ kathaṃ khaṇḍayasītyatrāha---vedābhyāseti /",
  "GK16visa10cu:4774": "purāṇo jīrṇaḥ /",
  "GK16visa10cu:4775": "muniḥ munidharmā tapasvītyarthaḥ atra /",
  "GK16visa10cu:4776": "candrādervidhātṛtvakathanādāropaviṣayasya vidhātṛsambandhasya niṣedhavyañjanā /",
  "GK16visa10cu:4777": "********** END OF COMMENTARY **********",
  "GK16visa10cu:4778": "asambandhe sambandho yathā--",
  "GK16visa10cu:4779": "“yadi syānmaṇḍale saktamindorindīvaradvayam /",
  "GK16visa10cu:4780": "tadopamīyate tasyā vadanaṃ cārulocanam” //",
  "GK16visa10cu:4781": "atra yadyarthabalādāhṛtena sambandhena sambhāvanayā sambandhaḥ /",
  "GK16visa10cu:4782": "************* COMMENTARY *************",
  "GK16visa10cu:4783": "Vijñapriyā:",
  "GK16visa10cu:4784": "(vi, bha) yadi syāditi /",
  "GK16visa10cu:4785": "cārulocanasthāne indīvaradvayaṃ vadanasthāne indumaṇḍalam /",
  "GK16visa10cu:4786": "āhṛtena sambandhena iti /",
  "GK16visa10cu:4787": "indumaṇḍale indīvarasya sambandha eva syādityevaṃ sambandhasambhāvanā /",
  "GK16visa10cu:4788": "atrāpi sambandhasambhāvanayaiva āropaviṣayasyāsambandhasya niṣedhavyañjanā /",
  "GK16visa10cu:4789": "Locanā:",
  "GK16visa10cu:4790": "(lo, au) yadyartheti /",
  "GK16visa10cu:4791": "iha yadyapi candramaṇḍalasyendīvaradvayena sambandho na sambhavati tathāpi kavinā nibaddhasya vā sambhāvanārūpeṇāsāvastītyarthaḥ /",
  "GK16visa10cu:4792": "etena “yadyarthoktau ca kalpana” miti kaiścidukto 'tiśayokterbheda udāhṛtaḥ,",
  "GK16visa10cu:4793": "ekasyaiva nānābhāvollekhaśca /",
  "GK16visa10cu:4794": "atra prathame granthakṛtaiva udāhṛtam,",
  "GK16visa10cu:4795": "anyadeva ityādau /",
  "GK16visa10cu:4796": "dvitīye keśapāśāderityādiśabdena lalāṭanayananāsādhārāṇāṃ saṃgrahaḥ /",
  "GK16visa10cu:4797": "evaṃ mukhaṃ dvitīyaścandraḥ /",
  "GK16visa10cu:4798": "tathā ca---",
  "GK16visa10cu:4799": "“cūtāṅkurāsvādakaṣāyakaṇṭhaḥ puṃskokilo yanmadhuraṃ cukūja /",
  "GK16visa10cu:4800": "manasvinīmānavighātadakṣaṃ tadeva jātaṃ vacanaṃ smarasya” //",
  "GK16visa10cu:4801": "naceha tasyā mukhaṃ candra itivadāropamūlaṃ rūpakam /",
  "GK16visa10cu:4802": "tādātmyadṛḍhatāyāmadhyavasāyasvarūpotthānāt /",
  "GK16visa10cu:4803": "atra hī madanasya udyamaṃ vināpi kokilarutamātreṇa jagadvaśamāsīdityarthaḥ /",
  "GK16visa10cu:4804": "yathā---“atyārūḍho hi nārīṇāmakālajño manobhavaḥ /",
  "GK16visa10cu:4805": "” evaṃ “na kāmavṛttirvacanīyamīkṣate” atra karaṇayormanobhavakāmavṛttyoḥ kriyākarttṛbhede 'pyabhedenoktiḥ /",
  "GK16visa10cu:4806": "“iyaṃ kāntā yuvajanamanaso vaśīkaraṇa” mityādau ca hetvalaṅkāro vakṣyate /",
  "GK16visa10cu:4807": "sa tasyā evāsambandhe sambandharūpeṇa bhedena saṅgṛhyata ityarthaḥ /",
  "GK16visa10cu:4808": "atra śuddhodāharaṇaṃ virahavarṇane---“dāho 'mbhaḥ prasṛtiṃ pacaḥ pracayavān bāṣpaḥ praṇālocita'; ityādi /",
  "GK16visa10cu:4809": "atra dāhādīnām ambhaḥ prasṛtipākādyaiḥ asambandhe 'pi sambandhaḥ siddhatvenoktaḥ /",
  "GK16visa10cu:4810": "********** END OF COMMENTARY **********",
  "GK16visa10cu:4811": "kāryakāraṇayoḥ paurvāparyaviparyayaśca dvidhā bhavati /",
  "GK16visa10cu:4812": "kāraṇātprathamaṃ kāryasya bhāve dvayoḥ samakālatveca /",
  "GK16visa10cu:4813": "krameṇa yathā--",
  "GK16visa10cu:4814": "“prāgeva hariṇākṣīṇāṃ cittamutkalikākulam /",
  "GK16visa10cu:4815": "paścādudbhinnabakularasālamukulaśriyaḥ” //",
  "GK16visa10cu:4816": "************* COMMENTARY *************",
  "GK16visa10cu:4817": "Vijñapriyā:",
  "GK16visa10cu:4818": "(vi, ma) pañcamātiśayoktiprabhedamudāharttumāha---kāryyakāraṇayoriti prāgeveti--utkalikā utkaṇṭhā bakularasālayordvandvaḥ /",
  "GK16visa10cu:4819": "tayorudbhinnamukulaśriyaḥ paścādityarthaḥ /",
  "GK16visa10cu:4820": "atra mukulaśrīdarśanasya kāraṇasya janyotkaṇṭhottaropapannatvena nirdeśādviparyyayaḥ /",
  "GK16visa10cu:4821": "āhāryabuddhiviṣayeṇa tena kāraṇasya śīghrakāritvaṃ vyajyate /",
  "GK16visa10cu:4822": "atrāpyuttaropapannatvādāropaviṣayasya pūrvotpannasya niṣedhavyañjanā /",
  "GK16visa10cu:4823": "evamuttaratrāpi bodhyam /",
  "GK16visa10cu:4824": "Locanā:",
  "GK16visa10cu:4825": "(lo, a) utkalikā,",
  "GK16visa10cu:4826": "utkaṇṭhā,",
  "GK16visa10cu:4827": "udratakorakaśca /",
  "GK16visa10cu:4828": "********** END OF COMMENTARY **********",
  "GK16visa10cu:4829": "“samameva samākrāntaṃ dvayaṃ dviradagāminā /",
  "GK16visa10cu:4830": "tena siṃhāsanaṃ pitryaṃ maṇḍalaṃ ca kahīkṣitām” //",
  "GK16visa10cu:4831": "************* COMMENTARY *************",
  "GK16visa10cu:4832": "Vijñapriyā:",
  "GK16visa10cu:4833": "(vi, ya) samameveti---tena raghuṇā /",
  "GK16visa10cu:4834": "pitṛsiṃhāsanākramaṇarūpakāraṇasya mahīkṣinmaṇḍalākramaṇarūpakāryyasya samakālopapannatvakathanātpairvāparyyaviparyyayaḥ /",
  "GK16visa10cu:4835": "********** END OF COMMENTARY **********",
  "GK16visa10cu:4836": "iha kecidāhuḥ--keśapāśādigato laukiko 'tiśayo 'laukikatvenādhyavasīyate /",
  "GK16visa10cu:4837": "keśapāśādīnāṃ kalāpādibhiradhyavasāye “anyadevāṅgalāvaṇyam” ityādiprakāreṣvavyāptirlakṣaṇasya” iti /",
  "GK16visa10cu:4838": "tanna,--tatrāpi hyanyadaṅgalāvaṇyamanyatvenādhyavasīyate /",
  "GK16visa10cu:4839": "tathāhi “anyadeva” iti sthāne “anyadiva” iti pāṭhe 'dhyavasāyasyāsādhyatvamevetyutprekṣāṅgīkriyate /",
  "GK16visa10cu:4840": "“prageva hariṇākṣīṇām--” ityatra bakulādīśrīṇāṃ prathamabhāvitāpi paścādbhāvitvenādhyavasitā,",
  "GK16visa10cu:4841": "ata evātrāpīvaśabdayoge utprekṣā evamanyatra /",
  "GK16visa10cu:4842": "************* COMMENTARY *************",
  "GK16visa10cu:4843": "Vijñapriyā:",
  "GK16visa10cu:4844": "(vi, ra) granthakṛduktasyātiśayoktisāmānyalakṣaṇasya anyadevāṅgalāvaṇyamityādāvavyāptiṃ kecidāhustaddūṣayitumāha---iha keciditi /",
  "GK16visa10cu:4845": "viṣaye viṣayiṇo 'bhedenādhyavasāyo hi bhavatkṛtalakṣaṇārthaḥ,",
  "GK16visa10cu:4846": "viṣayaviṣayibhāvaśca bhedaghaṭitaḥ /",
  "GK16visa10cu:4847": "tathā ca “kathamupari kalāpinaḥ” ityatra keśakalāpayorbhedasattavāttallakṣaṇārthasambhave 'pi “anyadevāṅgalāvaṇyam';",
  "GK16visa10cu:4848": "ityatra tatraiva tadbhedārope bhedaghaṭitaviṣayaviṣayibhāvābhāvādavyāptiriti keṣāñciduktiṃ darśayati---keśapāśādigata iti /",
  "GK16visa10cu:4849": "atiśayaḥ saundaryyaṃ laukiko 'nyalokakeśasādhāraṇaḥ alaukikatvena lokavilakṣaṇakalāpaniṣṭasaundaryyatvenādhyavasītaya ityarthaḥ /",
  "GK16visa10cu:4850": "tayoḥ saundaryayorabhedādhyāsamūlakakeśapāśakalāpayorbhinnayorabhedadhyāsaḥ sambhavatītyāha---keśāpāśādīnāmiti /",
  "GK16visa10cu:4851": "adhyavasāye ityanantaraṃ sambhavatyapīti pūraṇīyam /",
  "GK16visa10cu:4852": "tathāpi anyadevetyādiprakāreṣvavyāptirityāha---anyadeveti /",
  "GK16visa10cu:4853": "āropyamāṇaropaviṣayalāvaṇyayorbhedābhāvāditi bhāvaḥ /",
  "GK16visa10cu:4854": "abhede bhedāropo 'smaduktalakṣaṇārthe 'trāpyastīti bruvan samādhatte---tanna /",
  "GK16visa10cu:4855": "tatra hīti /",
  "GK16visa10cu:4856": "ananyadaṅgalāvaṇyamabhinnamaṅgalāvaṇyamanyatvena bhinnatvenādhyavasīyata ityarthaḥ /",
  "GK16visa10cu:4857": "tathā ca bhinnatvenādhyavasāyādāropaviṣaye 'bhede tadbhinnasya bhedasyāropād bhedaghaṭīto viṣayaviṣayibhāvo 'trāpyastīti sādhitam /",
  "GK16visa10cu:4858": "utprekṣāyāṃ viṣayaviṣayibhedaghaṭita āropastavāpi sammataḥ /",
  "GK16visa10cu:4859": "atraivotprekṣāsambhavād bhedaghaṭitāropaḥ tvanmate 'pītyāha---tathā hīti---atiśayoktito vāyavṛttidarśanāya sādhyatvapradarśanam “prāgeva hariṇākṣīṇām';",
  "GK16visa10cu:4860": "ityatrāpi bhedaghaṭīto viṣayaviṣayibhāvo 'stīti darśayati /",
  "GK16visa10cu:4861": "atrāpyutprekṣāsambhavaṃ darśayati---ata eveti /",
  "GK16visa10cu:4862": "bhedaghaṭitaviṣayaviṣayibhāvasattvādevetyarthaḥ /",
  "GK16visa10cu:4863": "Locanā:",
  "GK16visa10cu:4864": "(lo, ā) laukikaḥ svābhāvikaḥ /",
  "GK16visa10cu:4865": "alaukikatvenādhyavasāyaphalabhūtālaukikātiśayatvenāṅgalāvaṇyamityādiśabdena“priya iti gopavadhūbhi” rityāderupasaṃgrahaḥ /",
  "GK16visa10cu:4866": "avyāptilakṣaṇasya ityayamāśayaḥuupameyavastunaḥ upamānavastutādātmye evādhyavasāyarūpotthāpanam /",
  "GK16visa10cu:4867": "iha cānyādiśabdākhyaṃ lāvāṇyādeḥ kimapi pratinidhivastvantaraṃ nāsti /",
  "GK16visa10cu:4868": "tadevamādiṣūhāraṇeṣu lakṣaṇasyāvyāptiriti siddhāntamāha--tanneti /",
  "GK16visa10cu:4869": "kathamanyatvenādhyavasāya ityata āha---tathā hīti /",
  "GK16visa10cu:4870": "********** END OF COMMENTARY **********",
  "GK16visa10cu:4871": "padārthānāṃ prastutānāmanyeṣāṃ vā yadā bhavet // VisSd_10.47 //",
  "GK16visa10cu:4872": "ekadharmābhisambandhaḥ syāttadā tulyayogitā /",
  "GK16visa10cu:4873": "************* COMMENTARY *************",
  "GK16visa10cu:4874": "Vijñapriyā:",
  "GK16visa10cu:4875": "(vi, la) tulyayogitālaṅkāramāha---padārthānāmiti /",
  "GK16visa10cu:4876": "anyeṣāṃ veti /",
  "GK16visa10cu:4877": "vākāreṇa pṛthak svatantryabodhanāt prastutāprastutayormiśraṇaniṣedho vodhyaḥ /",
  "GK16visa10cu:4878": "tanmiśraṇe tu dīpakālaṅkāro vakṣyate /",
  "GK16visa10cu:4879": "Locanā:",
  "GK16visa10cu:4880": "(lo, i) padārthānāmiti /",
  "GK16visa10cu:4881": "bahuvacanamatantram /",
  "GK16visa10cu:4882": "tena padārthayorapīti jñeyam /",
  "GK16visa10cu:4883": "prastutānāṃ prākaraṇikānām /",
  "GK16visa10cu:4884": "aprastutānām aprākaraṇikānām /",
  "GK16visa10cu:4885": "********** END OF COMMENTARY **********",
  "GK16visa10cu:4886": "anyeṣāmaprastutānām /",
  "GK16visa10cu:4887": "dharmo guṇakriyārūpaḥ /",
  "GK16visa10cu:4888": "udāharaṇam--",
  "GK16visa10cu:4889": "“anulepanāni kusumānyabalāḥ kṛtamanyavaḥ patiṣu dīpadaśāḥ /",
  "GK16visa10cu:4890": "samayena tena suciraṃ śayita- pratibodhitasmaramabodhiṣata” //",
  "GK16visa10cu:4891": "Locanā:",
  "GK16visa10cu:4892": "(lo, ī) anulepanānīti /",
  "GK16visa10cu:4893": "suciraṃ śayitaṃ smaraṃ pratibodhitasyaram abodhiṣatetyarthaḥ /",
  "GK16visa10cu:4894": "********** END OF COMMENTARY **********",
  "GK16visa10cu:4895": "atra sandhyāvarṇanasya prastutatvātprastutānāmanulepanādīnāmekabodhanakriyābhisambandhaḥ /",
  "GK16visa10cu:4896": "************* COMMENTARY *************",
  "GK16visa10cu:4897": "Vijñapriyā:",
  "GK16visa10cu:4898": "(vi, va) anulepanānīti /",
  "GK16visa10cu:4899": "tamistrāyāṃ tatkālīnavastūnāṃ kāmukakāmoddīpakavarṇanamidam /",
  "GK16visa10cu:4900": "suciraṃ śayitaṃ tena samayena tādṛśarātrirūpeṇa pratibodhitaṃ jāgaritaṃ smaram anulepanādayo abodhiṣata krīḍārthaṃ bodhayāmāsurityarthaḥ /",
  "GK16visa10cu:4901": "tamovarṇanasyeti /",
  "GK16visa10cu:4902": "tamasaḥ kāmoddīpakatvāt tasmin prastute tatkālīnānāmanyeṣāmuddīpakānāmanulepanādīnāmapi prastutatvamiti bhāvaḥ /",
  "GK16visa10cu:4903": "********** END OF COMMENTARY **********",
  "GK16visa10cu:4904": "“tadaṅgamārdavaṃ draṣṭuḥ kasya citte na bhāsate /",
  "GK16visa10cu:4905": "mālatīśaśabhṛllekhākadalīnāṃ kaṭhoratā” //",
  "GK16visa10cu:4906": "ityatra mālatyādīnāmaprastutānāṃ kaṭhoratārūpaikaguṇasambandhaḥ /",
  "GK16visa10cu:4907": "************* COMMENTARY *************",
  "GK16visa10cu:4908": "Vijñapriyā:",
  "GK16visa10cu:4909": "(vi, śa) aprakṛtānāmekaguṇasambandhamāha---tvadaṅgamārdavaṃ draṣṭuriti /",
  "GK16visa10cu:4910": "taddraṣṭuḥ kasya janasya citte mālatyādīnāṃ kaṭhoratā na bhāsate /",
  "GK16visa10cu:4911": "tanmārdavādhikyenātra kaṭhoratābhāsanāt /",
  "GK16visa10cu:4912": "atra tvadaṅgopamānatvena mālatyādayo 'prakṛtāḥ /",
  "GK16visa10cu:4913": "********** END OF COMMENTARY **********",
  "GK16visa10cu:4914": "evam--",
  "GK16visa10cu:4915": "“dānaṃ vittādṛtaṃ vācaḥ kīrttidharmau tathāyuṣaḥ /",
  "GK16visa10cu:4916": "paropakāraṇaṃ kāyādasārātsāramāharet” //",
  "GK16visa10cu:4917": "atra dānādīnāṃ karmabhūtānāṃ sāratārūpaikaguṇasambandha ekāharaṇakriyāsambandhaḥ /",
  "GK16visa10cu:4918": "************* COMMENTARY *************",
  "GK16visa10cu:4919": "Vijñapriyā:",
  "GK16visa10cu:4920": "(vi, ṣa) prakṛtānāmekaguṇasambandho 'prakṛtānāmevakriyāsambandhaścānudāhṛta evaślokena udāhriyate---evaṃ dānaṃ vittāditi /",
  "GK16visa10cu:4921": "vittādito 'sārāddānādikaṃ sāramuddharedityanvayaḥ /",
  "GK16visa10cu:4922": "atra prakṛtānāmekaguṇakriyāsambandhaṃ darśayati---atra dānādīnāmiti /",
  "GK16visa10cu:4923": "upārjanīyatvena dānādīniprakṛtāni /",
  "GK16visa10cu:4924": "atra prakṛtānāmapādānabhūtānāmesāratāguṇasambandho 'pyatraivāsti /",
  "GK16visa10cu:4925": "granthagauravāpattyā na pradarśitaḥ /",
  "GK16visa10cu:4926": "Locanā:",
  "GK16visa10cu:4927": "(lo, u) kārakāntare 'pi udāharati--dānamiti /",
  "GK16visa10cu:4928": "atra na kevalaṃ dānādīnāmuddharaṇakriyāsambandho vittādīnāmapyasāratārūpaikaguṇasambandhaḥ /",
  "GK16visa10cu:4929": "iha ca tulyayogitāyāṃ “hasaścandra ivābhātī'tyādivad dvayoḥ prakṛtatve 'pyupamānopameyabhāvo vaivakṣikaḥ /",
  "GK16visa10cu:4930": "ihe vādyabhāvād aupamyasya gamyatvam /",
  "GK16visa10cu:4931": "********** END OF COMMENTARY **********",
  "GK16visa10cu:4932": "aprastutaprastutayordepakaṃ tu nigadyate // VisSd_10.48 //",
  "GK16visa10cu:4933": "atha kārakamekaṃ syādanekāsu kriyāsu cet /",
  "GK16visa10cu:4934": "************* COMMENTARY *************",
  "GK16visa10cu:4935": "Vijñapriyā:",
  "GK16visa10cu:4936": "(vi, sa) dīpakālaṅkāramāha---aprastutaprastuyorityanayorekadharmmābhisambandha ityanuṣaṅgaḥ /",
  "GK16visa10cu:4937": "anyavidhaṃ dīpakamāha---atheti /",
  "GK16visa10cu:4938": "Locanā:",
  "GK16visa10cu:4939": "(lo, ū) aprastutaprastutayorekadharmābhisambandha ityarthaḥ /",
  "GK16visa10cu:4940": "iha ca dvayoḥ prakṛtāprakṛtatvādivādyabhāvādaupamyasya gamyatvaṃ sphuṭameva /",
  "GK16visa10cu:4941": "********** END OF COMMENTARY **********",
  "GK16visa10cu:4942": "krameṇodāharaṇam--",
  "GK16visa10cu:4943": "“balāvalepādadhunāpi pūrvavat prabādhyate tena jagajjigīṣuṇā /",
  "GK16visa10cu:4944": "satīva yoṣitprakṛtiḥ suniścalā pumāṃsamabhyeti bhavāntareṣvapi” //",
  "GK16visa10cu:4945": "************* COMMENTARY *************",
  "GK16visa10cu:4946": "Vijñapriyā:",
  "GK16visa10cu:4947": "(vi, ha) balāvalepāditi /",
  "GK16visa10cu:4948": "avalepo 'haṅkāraḥ /",
  "GK16visa10cu:4949": "pūrvavaddhiraṇyakaśipurūpapūrvajanmavat jigīṣuṇā śiśupālenāpi jagad bādhyata ityanvayaḥ /",
  "GK16visa10cu:4950": "arthāntaraṃ nyasyatisatī ceti /",
  "GK16visa10cu:4951": "bhavāntareṣu janmāntareṣu /",
  "GK16visa10cu:4952": "********** END OF COMMENTARY **********",
  "GK16visa10cu:4953": "atra prastutāyāḥ suniścalāyāḥ prakṛteraprastutāyāśca yoṣita ekānugamanakriyāsambandhaḥ /",
  "GK16visa10cu:4954": "“dūraṃ samāgatavati tvayi jīvanāthe bhinnā manobhavaśareṇa tapasvinī sā /",
  "GK16visa10cu:4955": "uttiṣṭhati svapiti vāsagṛha tvadīya- māyāti yāti hasati śvasiti kṣaṇena” //",
  "GK16visa10cu:4956": "************* COMMENTARY *************",
  "GK16visa10cu:4957": "Vijñapriyā:",
  "GK16visa10cu:4958": "(vi, ka) anekakriyāsvekakārakānvayamāha---dūramiti /",
  "GK16visa10cu:4959": "pravāsādāgate nāyake tatpatnīsakhyā tadvirahāvasthākathanamidam /",
  "GK16visa10cu:4960": "samāgatavati---āgatavati /",
  "GK16visa10cu:4961": "tapasvinī duḥ khānvitā sā tava priyā vāsagṛhagamanaṃ,",
  "GK16visa10cu:4962": "tvatprāptisambhāvanayā /",
  "GK16visa10cu:4963": "********** END OF COMMENTARY **********",
  "GK16visa10cu:4964": "idaṃ mama /",
  "GK16visa10cu:4965": "atraikasyā nāyikāyā utthānādyanekakriyāsambandhaḥ /",
  "GK16visa10cu:4966": "atra ca guṇakriyayorādimadhyāvasānasadbhāvena traividhyaṃ na lakṣitam,",
  "GK16visa10cu:4967": "tathāvidhavaicitryasya sarvatrāpi sahastradhāsambhavāt /",
  "GK16visa10cu:4968": "Locanā:",
  "GK16visa10cu:4969": "(lo, ṛ) tapasvinīti--śocyā /",
  "GK16visa10cu:4970": "iha dīpakaprakāre kriyāṇāṃ prastutatvādupamānopameyabhāvo vaivaśrikaḥ /",
  "GK16visa10cu:4971": "tatrādimadhyāntavākyagatatvena dharmasya pravṛttau ādimadhyāntadīpakāstrayo 'sya bhedāḥ /",
  "GK16visa10cu:4972": "tatrādidīpakaṃ yathā---",
  "GK16visa10cu:4973": "“rahei mihireṇa ṇahaṃ raseṇa kavviṃ sareṇa jovvaṇaaṃ /",
  "GK16visa10cu:4974": "amaeṇa dhuṇidhavao tumae ṇaraṇāha bhuaṇamiṇaṃ /",
  "GK16visa10cu:4975": "'; madhyadīpakaṃ yathodāhṛte balāvalepādityādau /",
  "GK16visa10cu:4976": "evamanyat /",
  "GK16visa10cu:4977": "********** END OF COMMENTARY **********",
  "GK16visa10cu:4978": "prativastūpamā sā syādvākyayorgamyasāmyayoḥ // VisSd_10.49 //",
  "GK16visa10cu:4979": "eko 'pi dharmaḥ sāmānyo yatra nirdiśyate pṛthak /",
  "GK16visa10cu:4980": "************* COMMENTARY *************",
  "GK16visa10cu:4981": "Vijñapriyā:",
  "GK16visa10cu:4982": "(vi, kha) prativastūpamālaṅkāramāha---prativastviti /",
  "GK16visa10cu:4983": "atra gamyasāmyayoruktivaśād upameyopamānayoriti labhyate /",
  "GK16visa10cu:4984": "tena vākyadvaye ye upameyopamāne,",
  "GK16visa10cu:4985": "tayoreko 'pi sāmānyo dharmaḥ pṛthakśabdabhedena yatrālaṅkāre nirdiśyate sā prativastūpametyarthaḥ /",
  "GK16visa10cu:4986": "gamyasāmyayoriti bodhyamāmyayorityarthaḥ /",
  "GK16visa10cu:4987": "bodhyatā ca kvacicchabdadvayena śaktilakṣaṇābhyāṃ kvaciccopameyagatasya śabdaśaktyā dhramāntare tadvaidharmyeṇa vyañjanayā /",
  "GK16visa10cu:4988": "taccodāharaṇe darśayiṣyati /",
  "GK16visa10cu:4989": "Locanā:",
  "GK16visa10cu:4990": "(lo, ṝ) vsutavākyārthaḥ /",
  "GK16visa10cu:4991": "evaṃ ca pratinirdiṣṭena vākyārthena vākyārthasya upamāsādṛśyaṃ yasyāmityanena vākyārthasyopamāsādṛśyaṃ yasyāmityanvarthā pratīvastūpamā /",
  "GK16visa10cu:4992": "sāmānyaḥ sādhāraṇaḥ /",
  "GK16visa10cu:4993": "pṛthak paryyāyādinā nirdiśyate pratipādyate paunaruktyanirāsāya ityarthaḥ /",
  "GK16visa10cu:4994": "ekaikopacārāśrayeṇa naikārthaparyyavasānāt /",
  "GK16visa10cu:4995": "********** END OF COMMENTARY **********",
  "GK16visa10cu:4996": "yathā--",
  "GK16visa10cu:4997": "“dhanyāsi vaidabhi /",
  "GK16visa10cu:4998": "guṇairudārairyayā samākṛṣyata naiṣadho 'pi /",
  "GK16visa10cu:4999": "itaḥ stutiḥ kā khalu candrikāyā yadabdhimapyuttaralīkaroti” //",
  "GK16visa10cu:5000": "atra samākarṣaṇamuttaralīkaraṇaṃ ca kriyaikaiva paunaruktyanirāsāya bhinnavācakatayā nirdiṣṭā /",
  "GK16visa10cu:5001": "************* COMMENTARY *************",
  "GK16visa10cu:5002": "Vijñapriyā:",
  "GK16visa10cu:5003": "(vi, ga) dhanyāsīti /",
  "GK16visa10cu:5004": "prasiddhajitendriyatvena dhīro naiṣadhau'pītyarthaḥ /",
  "GK16visa10cu:5005": "atra prativastūpamāmāha---atreti /",
  "GK16visa10cu:5006": "atra damayantī upameyā candrikā upamānaṃ tayordhorākarṣaṇameko dharmaḥ /",
  "GK16visa10cu:5007": "ākṛṣyata iti /",
  "GK16visa10cu:5008": "śabdaśaktyā uttaralīkaroti ityatra uttaralatājanakākarṣaṇaviśiṣṭīkriyate ityarthaḥ /",
  "GK16visa10cu:5009": "uttaralīkaraṇaṃ ceti /",
  "GK16visa10cu:5010": "uttaralīkaraṇajanikā cetyarthaḥ /",
  "GK16visa10cu:5011": "ekaiveti /",
  "GK16visa10cu:5012": "ākarṣaṇarūpakaivetyarthaḥ /",
  "GK16visa10cu:5013": "bhinnavācakatayeti bhinnaprātipadikatayetyarthaḥ /",
  "GK16visa10cu:5014": "********** END OF COMMENTARY **********",
  "GK16visa10cu:5015": "iyañca mālayāpi dṛśyate yathā--",
  "GK16visa10cu:5016": "“vimala eva ravirviśadaḥ śaśī prakṛtiśobhana eva hi darṇaḥ /",
  "GK16visa10cu:5017": "śivagiriḥ śivahāsasahodaraḥ sahajasundara eva hi sajjanaḥ” //",
  "GK16visa10cu:5018": "************* COMMENTARY *************",
  "GK16visa10cu:5019": "Vijñapriyā:",
  "GK16visa10cu:5020": "(vi, gha) vimala eveti /",
  "GK16visa10cu:5021": "śivagiriḥ kailāsaḥ /",
  "GK16visa10cu:5022": "śivahāsaḥ śivasya aṭṭahāsaḥ hāsantarāpekṣayā vilakṣaṇaḥ /",
  "GK16visa10cu:5023": "atra sajjana eva vākye upameyaḥ /",
  "GK16visa10cu:5024": "vākyāntareṣu upamānāni /",
  "GK16visa10cu:5025": "nirmalatvam eko dharmaḥ śabdabhedena pratipāditaḥ /",
  "GK16visa10cu:5026": "Locanā:",
  "GK16visa10cu:5027": "(lo, ḷ) vimala evetyādau caturthapādaḥ prakṛtaḥ /",
  "GK16visa10cu:5028": "********** END OF COMMENTARY **********",
  "GK16visa10cu:5029": "atra vimalaviśadādirarthata eva /",
  "GK16visa10cu:5030": "vaidharmyeṇa yathā--",
  "GK16visa10cu:5031": "“cakorya eva caturāścandrikāpānakarmaṇi /",
  "GK16visa10cu:5032": "vināvantīrna nipuṇāḥ sudṛśo ratanarmaṇi” //",
  "GK16visa10cu:5033": "************* COMMENTARY *************",
  "GK16visa10cu:5034": "Vijñapriyā:",
  "GK16visa10cu:5035": "(vi, ṅa) vaidharmyeṇa yatheti---upameye nirdiṣṭadharmaviparītād dharmyantare nirdiṣṭāddharmād vyañjanayā labhyenopamānaniṣṭhasādharmyeṇa ityarthaḥ /",
  "GK16visa10cu:5036": "cakorya eveti /",
  "GK16visa10cu:5037": "āvantyo 'vantīdeśīyāḥ strīrvinā,",
  "GK16visa10cu:5038": "ratikarmaṇi nānyāḥ sudṛśo nipuṇā ityarthaḥ /",
  "GK16visa10cu:5039_0": "atra svakarmacāturyasya upameyāsu cakorīṣu nirdiṣṭasya viparīto dharmaḥ avantīyastrībhinnastrīṣu",
  "GK16visa10cu:5039_1": "nirdiṣṭo ratyanaipuṇyarūpaḥ tato vyañjanayā upamāneṣu avantīstrīṣu svakarmacāturyyaṃ",
  "GK16visa10cu:5039_2": "sādharmyaṃ pratīyate /",
  "GK16visa10cu:5040": "********** END OF COMMENTARY **********",
  "GK16visa10cu:5041": "dṛṣṭantastu sadharmasya vastunaḥ pratibimbanam // VisSd_10.50 //",
  "GK16visa10cu:5042": "Locanā:",
  "GK16visa10cu:5043": "(lo, e) sadharmasya sādhāraṇaguṇakriyāsahitasya vastuno vākyārthasya /",
  "GK16visa10cu:5044": "********** END OF COMMENTARY **********",
  "GK16visa10cu:5045": "sadharmasyeti prativastūpamāvyavacchedaḥ /",
  "GK16visa10cu:5046": "ayamapi sādharmyavaidharmyābhyāṃ dvidhā /",
  "GK16visa10cu:5047": "************* COMMENTARY *************",
  "GK16visa10cu:5048": "Vijñapriyā:",
  "GK16visa10cu:5049": "(vi, ca) dṛṣṭāntālaṅkāramāha---dṛṣṭantastviti /",
  "GK16visa10cu:5050": "sadharmasya sādhāraṇaikadharmasya,",
  "GK16visa10cu:5051": "pratibimbanamubhayatra nirdiṣṭābhyāṃ parasparasamānābhyāṃ dharmābhyāmekasya tasya vyañjanamityarthaḥ /",
  "GK16visa10cu:5052": "sadharmaḥ prasiddha evaṃ vivakṣita ityaprastutapraśaṃsāyāṃ vyaktirbhaviṣyati /",
  "GK16visa10cu:5053": "prativastūpamāyāṃ tūpameyanirdiṣṭo dharmo vācya eva upamānanirdiṣṭaśabdasya lakṣaṇayā kvacicchaktyā vā sa bodhya iti bhedaḥ /",
  "GK16visa10cu:5054": "tasya vyañjanayā bodhe tu dṛṣṭāntaḥ /",
  "GK16visa10cu:5055": "sādharmyavaidharmyābhyāmiti /",
  "GK16visa10cu:5056": "sādharmyavyañjanārthaṃ nirdiṣṭābhyāṃ sādharmyābhyāṃ sādharmyavaidharmyābhyāṃ cetyarthaḥ /",
  "GK16visa10cu:5057": "********** END OF COMMENTARY **********",
  "GK16visa10cu:5058": "krameṇodāharaṇam--",
  "GK16visa10cu:5059": "“aviditaguṇāpi satkavibhaṇitiḥ karṇeṣu vamati madhudhārām /",
  "GK16visa10cu:5060": "anadhigataparimalāpi hi harati dṛśaṃ mālatīmālā” //",
  "GK16visa10cu:5061": "************* COMMENTARY *************",
  "GK16visa10cu:5062": "Vijñapriyā:",
  "GK16visa10cu:5063": "(vi, cha) aviditaguṇāpīti /",
  "GK16visa10cu:5064": "varṇamādhuryyādeveti bhāvaḥ /",
  "GK16visa10cu:5065": "atra karṇe madhudhārāvamananetrahāraṇe dharmai bhinnau prītijanakatayā parasparasamānau /",
  "GK16visa10cu:5066": "pratijanakatvarūpa eko dharmaḥ tābhyāṃ vyaṅgyaḥ /",
  "GK16visa10cu:5067": "********** END OF COMMENTARY **********",
  "GK16visa10cu:5068": "“tvayi dṛṣṭe kuraṅgākṣyāḥ straṃsate madanavyathā /",
  "GK16visa10cu:5069": "dṛṣṭānudayabhājīndau glāniḥ kumudasaṃhateḥ” //",
  "GK16visa10cu:5070": "************* COMMENTARY *************",
  "GK16visa10cu:5071": "Vijñapriyā:",
  "GK16visa10cu:5072": "(vi, ja) sādharmyavaidharmyābhyāṃ vyañjanetyāha----tvayi dṛṣṭeti /",
  "GK16visa10cu:5073": "dṛṣṭānudayeti /",
  "GK16visa10cu:5074": "dṛṣṭo yo 'nudaya indau tadbhāji satītyarthaḥ /",
  "GK16visa10cu:5075": "udayasattve 'pi meghāttadadarśanāt /",
  "GK16visa10cu:5076": "klāntipratipādanārthaṃ dṛṣṭetyuktam /",
  "GK16visa10cu:5077": "atra vyathāstraṃsanasya viparīto dharmaḥ klāntiḥ,",
  "GK16visa10cu:5078": "upameyopamānagatābhyāṃ tābhyāṃ svasvapriyadarśane svārthaprāptitvameko dharmaḥ vyajyate /",
  "GK16visa10cu:5079": "naca vaidharmyavyaṅgyaprativastūpamāto 'syā ko bheda iti vācyam /",
  "GK16visa10cu:5080": "tatra vaidharmyaṃ dharmāntaraniṣṭham,",
  "GK16visa10cu:5081": "atra tūpamānaniṣṭhaṃ tathā ca tatra vaidharmyeṇaiva vyañjanā /",
  "GK16visa10cu:5082": "atra tu ubhayaniṣṭhābhyāṃ sādharmyavaidharmyābhyāṃ vyañjaneti bhedāt /",
  "GK16visa10cu:5083": "********** END OF COMMENTARY **********",
  "GK16visa10cu:5084": "“vasantalekhaikanibaddhabhāvaṃ parāsu kāntāsu manaḥ kuto naḥ /",
  "GK16visa10cu:5085": "praphullamallīmadhulampaṭaḥ kiṃ madhuvrataḥ kāṅkṣati vallimanyām” //",
  "GK16visa10cu:5086": "************* COMMENTARY *************",
  "GK16visa10cu:5087": "Vijñapriyā:",
  "GK16visa10cu:5088": "(vi, jha) yatra tu samānadharmapratipādakaśabdābhyāmeko dharmo vyañjanāṃ vinaiva pratipādyate tatra pratibimbābhāvāt prativastūpamaiveti /",
  "GK16visa10cu:5089": "atra svakīyaṃ ślokamudāharati---vasantalekhaiketi---vasantalekhā nāyikāviśeṣaḥ /",
  "GK16visa10cu:5090": "rājñaśceyamuktiḥ /",
  "GK16visa10cu:5091": "********** END OF COMMENTARY **********",
  "GK16visa10cu:5092": "idaṃ padyaṃ mama /",
  "GK16visa10cu:5093": "atra “manaḥ kuto naḥ” ityasya “kāṅkṣati vallimanyām” ityasya caikarūpatayaiva varyavasānātprativastūpamaiva /",
  "GK16visa10cu:5094": "iha tu karṇe madhudhārāvamanasya netraharaṇasya ca sāmyameva,",
  "GK16visa10cu:5095": "na tvaikarūpyam /",
  "GK16visa10cu:5096": "************* COMMENTARY *************",
  "GK16visa10cu:5097": "Vijñapriyā:",
  "GK16visa10cu:5098": "(vi, ña) ekarūpatayaiva paryyavasānāditi /",
  "GK16visa10cu:5099": "vācyapraśrarūpaikadharmaviṣayatayā ekatvāropādityarthaḥ /",
  "GK16visa10cu:5100": "atra hi paranāyikā upameyā anyā bahvyaśca upamānāni tāsāṃ manoviṣayatvākāṅkṣāviṣayatvayorhetupraśraikadharmaviṣayatayā ekatvāroparūpaparyyavasānam /",
  "GK16visa10cu:5101": "aviditaguṇāpītyatra tu naikatvaparyavasānam /",
  "GK16visa10cu:5102": "kintu samānadharmābhyāmubhayasādhāraṇaikadharmavyañjanamevetyāha---iha tviti /",
  "GK16visa10cu:5103": "Locanā:",
  "GK16visa10cu:5104": "(lo, ai) ekarūpatayaiva paryyavasānāditi /",
  "GK16visa10cu:5105": "“manaḥ kutona';",
  "GK16visa10cu:5106": "ityasya paryyavasāne nānyāṃ kāntāṃ kāṅkṣāmi ityetadarthatvād iha dṛṣṭānte tu punaḥ bimbapratibimbabhāvaḥ /",
  "GK16visa10cu:5107": "********** END OF COMMENTARY **********",
  "GK16visa10cu:5108": "atra samarthyasamarthakavākyayoḥ sāmānyaviśeṣabhāvor'thantaranyāsaḥ,",
  "GK16visa10cu:5109": "prativastūpamādṛṣṭāntayostu na tatheti bhedaḥ /",
  "GK16visa10cu:5110": "************* COMMENTARY *************",
  "GK16visa10cu:5111": "Vijñapriyā:",
  "GK16visa10cu:5112": "(vi, ṭa) arthāntaranyāsād dvayoḥ prativastūpamādṛṣṭāntayorbhedamāha---samarthyeti /",
  "GK16visa10cu:5113": "vākyayorityatra vākyārthayorityarthaḥ /",
  "GK16visa10cu:5114": "anayorapi upameyaṃ sāmarthyamupamānaṃ samarthanamityato 'bhedaprasaktiḥ /",
  "GK16visa10cu:5115": "na tatheti /",
  "GK16visa10cu:5116": "na sāmānyaviśeṣabhāva ityarthaḥ /",
  "GK16visa10cu:5117": "********** END OF COMMENTARY **********",
  "GK16visa10cu:5118": "sambhavan vastusambandho 'sambhavan vāpi kutracit /",
  "GK16visa10cu:5119": "yatra bimbānubimbatvaṃ bodhayetsā nidarśanā // VisSd_10.51 //",
  "GK16visa10cu:5120": "************* COMMENTARY *************",
  "GK16visa10cu:5121": "Vijñapriyā:",
  "GK16visa10cu:5122": "(vi, ṭha) nidarśanālaṅkāramāha---sambhavanniti /",
  "GK16visa10cu:5123": "vastunoḥ kvacit kriyākārakayoḥ /",
  "GK16visa10cu:5124": "kvacid yattadpadārthayoḥ sambandhaḥ asambhavan,",
  "GK16visa10cu:5125": "kvacid asambhavan,",
  "GK16visa10cu:5126": "vācakayoryatra kutracid bimbānubimbatvaṃ sādṛśyaṃ bodhayedityartaḥ /",
  "GK16visa10cu:5127": "Locanā:",
  "GK16visa10cu:5128": "(lo, o) vastusambandho dhramadharmibhāva ityarthaḥ /",
  "GK16visa10cu:5129": "asambhavan bādhapratibhāsādityarthaḥ /",
  "GK16visa10cu:5130": "bimbānubimbatvaṃ,",
  "GK16visa10cu:5131": "bimbapratibimbabhāvaḥ /",
  "GK16visa10cu:5132": "nidarśanaṃ pratibimbīkaraṇam /",
  "GK16visa10cu:5133": "tadasyāṃ bhaṇitāvastīti nidarśanā /",
  "GK16visa10cu:5134": "********** END OF COMMENTARY **********",
  "GK16visa10cu:5135": "tatra sambhavadvastusambandhanidarśanā yathā--",
  "GK16visa10cu:5136": "“ko 'tra bhūmivalaye janān mudhā tāpayan sucirameti sampadam /",
  "GK16visa10cu:5137": "vedayanniti dinena bhānumānāsasāda caramācalaṃ tataḥ” //",
  "GK16visa10cu:5138": "************* COMMENTARY *************",
  "GK16visa10cu:5139": "Vijñapriyā:",
  "GK16visa10cu:5140": "(vi, ḍa) ko 'treti /",
  "GK16visa10cu:5141": "atra būmivalaye mudhā nirarthakaṃ janāṃstāpayan kaḥ suciraṃ sampadameti /",
  "GK16visa10cu:5142": "bhānumāniti /",
  "GK16visa10cu:5143": "vedayan jñāpayan dinena caramācalaṃ tato nabhomadhyādāsasādetyarthaḥ /",
  "GK16visa10cu:5144": "dinenetyatra dinasya pūrvavarttitvarūpakāraṇatāyaṃ tṛtīyā /",
  "GK16visa10cu:5145": "Locanā:",
  "GK16visa10cu:5146": "(lo, au) dinenetyapavarge tṛtīyā /",
  "GK16visa10cu:5147": "tṛtīyārthaḥ paritāpināṃ vipatprāptirūpaḥ /",
  "GK16visa10cu:5148": "********** END OF COMMENTARY **********",
  "GK16visa10cu:5149": "atra raverīdṛśārthavedanakriyāyāṃ vaktṛtvenānvayaḥ sambhavatyeva /",
  "GK16visa10cu:5150": "************* COMMENTARY *************",
  "GK16visa10cu:5151": "Vijñapriyā:",
  "GK16visa10cu:5152": "(vi, ḍha) atreti /",
  "GK16visa10cu:5153": "atra karttṛtvānvayo janakatvānvayaḥ svastigamanena tādṛśavadasyānumitirūpasya janakatvāt /",
  "GK16visa10cu:5154": "janaḥ suciraṃ na sampadameti paratāpakatvādastagāmiravivadityanumitisambhavāt /",
  "GK16visa10cu:5155": "sādṛśyavyañjanarūpaṃ pratibimbānubimbabodhakatvaṃ tasya darśayati---sa ceti /",
  "GK16visa10cu:5156": "sa ca sambandhaḥ ityarthaḥ /",
  "GK16visa10cu:5157": "paratāpino raverastagamanavadanyeṣāmapi paratāpināṃ vipatprāptirityevaṃ hi tat /",
  "GK16visa10cu:5158": "********** END OF COMMENTARY **********",
  "GK16visa10cu:5159": "īdṛśārthajñāpanasamarthacaramācalaprāptirūpadharmavatvāt /",
  "GK16visa10cu:5160": "sa ca raverastācalagamanasya paritāpināṃ vipatprāpteśca bimbapratibimbabhāvaṃ bodhayati /",
  "GK16visa10cu:5161": "asambhavadvastunidarśanā tvekavākyānekavākyagatatvena dvividhā /",
  "GK16visa10cu:5162": "tatraikavākyagā yathā--",
  "GK16visa10cu:5163": "“kalayati kuvalayamālālalitaṃ kuṭilaḥ kaṭākṣavikṣepaḥ /",
  "GK16visa10cu:5164": "adharaḥ kisalayalīlāmānanamasyāḥ kalānidhevilāsam” //",
  "GK16visa10cu:5165_0": "atrānyasya dharmaṃ kathamanyo vahatviti kaṭākṣavikṣepādīnāṃ kuvalayamālādigatalalitādīnāṃ",
  "GK16visa10cu:5165_1": "kalanamasambhavāttallalitādisadṛśaṃ lalitādikamavagamayatkaṭākṣavikṣepādeḥ kuvalayamālādeśca",
  "GK16visa10cu:5165_2": "bimbapratibimbabhāvaṃ bodhayati /",
  "GK16visa10cu:5166": "************* COMMENTARY *************",
  "GK16visa10cu:5167": "Vijñapriyā:",
  "GK16visa10cu:5168": "(vi, ṇa) kalayatīti /",
  "GK16visa10cu:5169": "asyāḥ kuṭilaḥ kaṭākṣavikṣepaḥ kuvalayamālāyā lalitaṃ vinyāsaṃ kalayati tadhāti /",
  "GK16visa10cu:5170": "ekamuttaratrāpi kalayatītyasyānvayaḥ---atreti /",
  "GK16visa10cu:5171": "kaṭākṣavikṣepādīnāṃ kartṝṇāṃ lalitādīnāṃ karmaṇāṃ dharmatayā dharmiṇorapyatra prativimbānubimbaṃ darśayati;",
  "GK16visa10cu:5172": "tadvallalitādikamavagamayatkaṭākṣavikṣepādeśceti /",
  "GK16visa10cu:5173": "atraikavākyagatayorupameyopamānayoḥ pratibimbānubimbanam /",
  "GK16visa10cu:5174": "evamuttaratrāpi /",
  "GK16visa10cu:5175": "Locanā:",
  "GK16visa10cu:5176": "(lo, a) avagamayat-pratyāyat /",
  "GK16visa10cu:5177": "lalitavyakteḥ sajātīyatvenātyantāsaṅgativiraheṇādūraviprakarṣādibhāvaḥ /",
  "GK16visa10cu:5178": "evaṃ līlādāvapi jñeyam /",
  "GK16visa10cu:5179": "********** END OF COMMENTARY **********",
  "GK16visa10cu:5180": "yathā vā--",
  "GK16visa10cu:5181": "“prayāṇe tava rājendra /",
  "GK16visa10cu:5182": "muktā vairimṛgīdṛśām /",
  "GK16visa10cu:5183": "rājahaṃsagatiḥ padbhyāmānanena śaśidyutiḥ” //",
  "GK16visa10cu:5184": "atra pādābhyāmasambaddharājahaṃsagatestthāgo 'nupapanna iti tayostatsambandhaḥ kalpyate,",
  "GK16visa10cu:5185": "sa cāsambhavan rājahaṃsagatimiva gatiṃ bodhayati /",
  "GK16visa10cu:5186": "************* COMMENTARY *************",
  "GK16visa10cu:5187": "Vijñapriyā:",
  "GK16visa10cu:5188": "(vi, ta) prayāṇe taveti /",
  "GK16visa10cu:5189": "tava prayāṇe yātrāyāṃ satyāṃ vairimṛgīdṛśāṃ padbhyāṃ rājahaṃsagatirmuktā drutapalāyamānatvāt . ānanena ca śaśidyutirmuktā mlānatvāt /",
  "GK16visa10cu:5190": "asambaddheti /",
  "GK16visa10cu:5191": "sambaddhasyaiva tyāgasambhavāt /",
  "GK16visa10cu:5192": "sambandhaḥ kalpyata iti /",
  "GK16visa10cu:5193": "pratiyogyāropapūrvakatvādabhāvagrahasya /",
  "GK16visa10cu:5194": "pratibimbanaṃ darśayati---sa ceti /",
  "GK16visa10cu:5195": "Locanā:",
  "GK16visa10cu:5196": "(lo, ā) kalpyata ityataḥ pūrvaṃ prathamamiti śeṣaḥ /",
  "GK16visa10cu:5197": "upalakṣaṇaṃ caitat /",
  "GK16visa10cu:5198": "evamānanena śaśidyutirityatrāpi jñeyam /",
  "GK16visa10cu:5199": "********** END OF COMMENTARY **********",
  "GK16visa10cu:5200": "anekavākyagā yathā--",
  "GK16visa10cu:5201": "“idaṃ kilāvyājamanoharaṃ vapustapaḥ klapaṃ sādhayituṃ ya icchati /",
  "GK16visa10cu:5202": "dhruvaṃ sa nīlotpalapatradhārayā śamīlatāṃ chettumṛṣirvyavasyati” //",
  "GK16visa10cu:5203": "************* COMMENTARY *************",
  "GK16visa10cu:5204": "Vijñapriyā:",
  "GK16visa10cu:5205": "(vi, tha) idaṃ kileti---āśrame tapasyocitaveśāṃ śakuntalāṃ dṛṣṭvā duṣmantasyoktiriyam /",
  "GK16visa10cu:5206": "avyājena yathārthyena /",
  "GK16visa10cu:5207": "manoharamidaṃ vapuryo munistapaḥ kṣamaṃ sādhayitum icchati dhruvaṃ niścitaṃ sa munirnolotpalapatradhārayā komalayā kaṭhināṃ śamīlatāṃ chettuṃ vyavasyatītyarthaḥ /",
  "GK16visa10cu:5208": "********** END OF COMMENTARY **********",
  "GK16visa10cu:5209_0": "atra cacchabdanirdiṣṭavākyārthayorabhedenānvayo 'nupapadyamānastādṛśavapuṣastapaḥ",
  "GK16visa10cu:5209_1": "klamatvasādhanecchā nīlotpalapatnadhārayā śamīlatāchedaneccheveti bimbapratibimbabhāve paryavasyati /",
  "GK16visa10cu:5210": "************* COMMENTARY *************",
  "GK16visa10cu:5211": "Vijñapriyā:",
  "GK16visa10cu:5212": "(vi, da) atra yattacchabdeti /",
  "GK16visa10cu:5213": "vākyārthayorityatra kāvyadvayārthayorityathaḥ /",
  "GK16visa10cu:5214": "vākyārthau tu tapaḥ kṣamatvasādhanecchuḥ śamīlatācchedanecchuśca /",
  "GK16visa10cu:5215": "vyavasāyasyāpīcchārthakatvāttayorabhedānvayo 'nupapadyamāna ityarthaḥ /",
  "GK16visa10cu:5216": "yattadorekadharmibodhakatvenābhedānvaya eva vyutpattisiddhaḥ /",
  "GK16visa10cu:5217": "sa cecchādvayayorabhedābhāvādanupapadyamāna ityarthaḥ /",
  "GK16visa10cu:5218": "Locanā:",
  "GK16visa10cu:5219": "(lo, i) idaṃ vapuḥ tapaḥ kṣamaṃ sādhayitumicchati yo 'nena śakuntalāyā vapuṣā tapo nirvāhayitumicchatīti bhāvaḥ /",
  "GK16visa10cu:5220": "na kevalaṃ yattadordvayoḥ śābdatve vākyanidarśanā /",
  "GK16visa10cu:5221": "ekasyārthatve 'pi yathā---",
  "GK16visa10cu:5222": "“śuddhāntadurlabhamidaṃ vapurāśramavāsino yadi janasya /",
  "GK16visa10cu:5223": "dūrīkṛtāḥ khalu guṇairudyānalatā vanalatābhiḥ” //",
  "GK16visa10cu:5224": "evam---“mṛtānāmapi jantūnāṃ śrāddhaṃ cettṛptikāraṇam /",
  "GK16visa10cu:5225": "nirvāṇasya pradīpasya snehaḥ saṃvarddhayocchikhām” //",
  "GK16visa10cu:5226": "“yañcakāra vivaraṃ śilāghane tāḍakorasi sa rāmasāyakaḥ /",
  "GK16visa10cu:5227": "apraviṣṭaviṣayasya rakṣasāṃ dvāratāmagamadantakasya tat” //",
  "GK16visa10cu:5228": "ityatra tu nidarśanā alaṅkāryyā /",
  "GK16visa10cu:5229": "nahīha “dvāratā';",
  "GK16visa10cu:5230": "miveti sāmarthyātirasti /",
  "GK16visa10cu:5231": "upameyādisambhavādiha pratīyamānotprekṣeti rāghavānandamahāpātrāḥ---",
  "GK16visa10cu:5232": "“munestatra manobhede durlabhe surakāṅkṣite kaṭākṣā evameṇākṣyāḥ prayayuḥ smarabāṇatām /",
  "GK16visa10cu:5233": "” ityādiṣu tu pariṇāmādaya eva /",
  "GK16visa10cu:5234": "********** END OF COMMENTARY **********",
  "GK16visa10cu:5235": "yathā--",
  "GK16visa10cu:5236": "“janmedaṃ vandhyatāṃ nītaṃ bhavabhogopalipsayā /",
  "GK16visa10cu:5237": "kācamūlyena vikrīto hanta /",
  "GK16visa10cu:5238": "cintāmaṇirmayā” //",
  "GK16visa10cu:5239": "atra bhavabhogalobhena janmano vyarthatānayanaṃ kācamūlyena cintāmaṇivikraya iveti paryavasānam /",
  "GK16visa10cu:5240": "evam--",
  "GK16visa10cu:5241": "************* COMMENTARY *************",
  "GK16visa10cu:5242": "Vijñapriyā:",
  "GK16visa10cu:5243": "(vi, dha) janmedamiti /",
  "GK16visa10cu:5244": "vyarthatānayanaṃ cintāmaṇivikrayaśceti janmāpi cintāmaṇiriveti bodhyam /",
  "GK16visa10cu:5245": "********** END OF COMMENTARY **********",
  "GK16visa10cu:5246": "“kva sūryaprabhavo vaṃśaḥ kva cālpaviṣayā matiḥ /",
  "GK16visa10cu:5247": "titīrṣurdustaraṃ mohāduḍupenāsmi sāgaram” //",
  "GK16visa10cu:5248": "atra manmatyā sūryavaṃśavarṇanamuḍupena sāgarataraṇamiveti paryavasānam /",
  "GK16visa10cu:5249": "************* COMMENTARY *************",
  "GK16visa10cu:5250": "Vijñapriyā:",
  "GK16visa10cu:5251": "(vi, na) kka sūryeti /",
  "GK16visa10cu:5252": "raghuvaṃśaṃ varṇayitumicchoḥ kālidāsasya uktiriyam /",
  "GK16visa10cu:5253": "matirityatra mameti śeṣaḥ /",
  "GK16visa10cu:5254": "atra pūrvārddhe vakṣyamāṇo viṣamālaṅkāraḥ /",
  "GK16visa10cu:5255": "parārddhaṃ tu prakṛtodāharaṇam /",
  "GK16visa10cu:5256": "tad grāhayati---atra manmatyeti /",
  "GK16visa10cu:5257": "naca titīrṣupuruṣarūpakameva kathaṃ nātreti vācyam;",
  "GK16visa10cu:5258": "tādṛśapuruṣāprasiddheḥ;",
  "GK16visa10cu:5259": "kasyacidutmattasya tādṛśasya sattve 'pi tasya buddhyanārohāt;",
  "GK16visa10cu:5260": "kintu vaktaryeva titīrṣāyāḥ sphuṭamavabhāsaḥ /",
  "GK16visa10cu:5261": "tasya bodhena raghuvaṃśavarṇanatitīrṣayoḥ sādṛśyamavagamyate /",
  "GK16visa10cu:5262": "Locanā:",
  "GK16visa10cu:5263": "(lo, ī) sāgarataraṇamivetyanantaraṃ bimbapratibimbabhāva iti śeṣaḥ /",
  "GK16visa10cu:5264": "********** END OF COMMENTARY **********",
  "GK16visa10cu:5265": "iyaṃ ca kvacidupameyavṛttasyopamāne 'sambhave 'pi bhavati /",
  "GK16visa10cu:5266": "yathā--",
  "GK16visa10cu:5267": "“yo 'nubhūtaḥ kuraṅgākṣyāstasyā madhurimādhare /",
  "GK16visa10cu:5268": "samāsvādi sa mṛdvīkārase rasaviśāradaiḥ” //",
  "GK16visa10cu:5269": "************* COMMENTARY *************",
  "GK16visa10cu:5270": "Vijñapriyā:",
  "GK16visa10cu:5271": "(vi, pa) iyaṃ ceti /",
  "GK16visa10cu:5272": "iyaṃ nidarśanā upameyavṛttasyopameyadharmasya “kalayati kuvalaya';",
  "GK16visa10cu:5273": "ityādau tūpamānadharmasyaivopameyāsambhavāddarśitā /",
  "GK16visa10cu:5274": "asambhave 'pīti /",
  "GK16visa10cu:5275": "upamānagatatvenoktasyāsambhave 'pi tatsādṛśyabodhanādityarthaḥ /",
  "GK16visa10cu:5276": "yo 'nubhūta iti /",
  "GK16visa10cu:5277": "madhurimā /",
  "GK16visa10cu:5278": "mṛdvīkā drākṣā,",
  "GK16visa10cu:5279": "tasyā rase drave /",
  "GK16visa10cu:5280": "********** END OF COMMENTARY **********",
  "GK16visa10cu:5281": "atra prakṛtasyādharasya madhurimadharmasya drākṣārase 'sambhavātpūrvavatsāmye paryavasānam /",
  "GK16visa10cu:5282": "Locanā:",
  "GK16visa10cu:5283": "(lo, u) pūrvavat pūrvodāharaṇavat /",
  "GK16visa10cu:5284": "evaṃ “so 'pi tvadānanarucaṃ vijahati candraḥ” ityatra “prayāṇe tava rājendra” ityudāharaṇavannidarśanaiva,",
  "GK16visa10cu:5285": "nidarśanālaṅkāralakṣaṇasya tathāvidhaparyavasitabimbapratibambabhāvasya sambhavāt /",
  "GK16visa10cu:5286": "anyathā yo 'nubhūta ityādau samanantaroktodāharaṇe 'pi nidarśanābhāvaprasaṅgācca /",
  "GK16visa10cu:5287": "evaṃ “sambhavan vastusambandha upamāparikalpakaḥ nidarśane“ti lakṣaṇe copamāśabdaḥ sādṛśyamātrārtho na tūpamālaṅkārārthaḥ /",
  "GK16visa10cu:5288": "ata evālaṅkārasarvasvakṛtāpi pratibimbakāraṇaṃ nidarśanetyuktam /",
  "GK16visa10cu:5289": "********** END OF COMMENTARY **********",
  "GK16visa10cu:5290": "mālārūpāpi yathā mama--",
  "GK16visa10cu:5291": "“kṣipasi śukaṃ vṛṣadaṃśakavadane mṛgamarpayasi mṛgādanaradane /",
  "GK16visa10cu:5292": "vitarasi turagaṃ mahiṣaviṣāṇe nidadhacceto bhogavitāne” //",
  "GK16visa10cu:5293": "************* COMMENTARY *************",
  "GK16visa10cu:5294": "Vijñapriyā:",
  "GK16visa10cu:5295": "(vi, pha) kṣipasīti /",
  "GK16visa10cu:5296": "bhogāsaktapuruṣaṃ prati śāntapuruṣasyoktiriyam /",
  "GK16visa10cu:5297": "he puruṣa / tvaṃ bhogavitāne bhogasamūhe ceto vidadhad vṛṣadaṃśakasya mārjārasya mukhe śukaṃ kṣipasi /",
  "GK16visa10cu:5298": "yathā mārjāraḥ śukaṃ hinasti tathā bhogavitāno 'pi narakapātena hiṃsiṣyati /",
  "GK16visa10cu:5299": "ataḥ śukasya tatra kṣepa iva bhoge cetovidhānamityarthaḥ /",
  "GK16visa10cu:5300": "evamuttaratrāpi /",
  "GK16visa10cu:5301": "mṛgādano vyāghraḥ /",
  "GK16visa10cu:5302": "********** END OF COMMENTARY **********",
  "GK16visa10cu:5303": "iha vimbapratibambatākṣepaṃ vinā vākyārthāparyavasānam /",
  "GK16visa10cu:5304": "dṛṣṭānte tu paryavasitena vākyārthena sāmarthyādvimbaprativimbatāpratyāyanam /",
  "GK16visa10cu:5305": "nāpīyamarthāpattiḥ,",
  "GK16visa10cu:5306": "tatra “hāro 'yaṃ hariṇākṣīṇām--” ityādau sādṛśyaparyavasānābhāvāt /",
  "GK16visa10cu:5307": "************* COMMENTARY *************",
  "GK16visa10cu:5308": "Vijñapriyā:",
  "GK16visa10cu:5309": "(vi, ba) dṛṣṭāntanidarśanayorbhedaṃ darśayati---iha bimbeti /",
  "GK16visa10cu:5310": "vākyārthāparyavasānaṃ bādhāditi bhāvaḥ /",
  "GK16visa10cu:5311": "paryavasiteneti /",
  "GK16visa10cu:5312": "tatra bādhābhāvādityarthaḥ /",
  "GK16visa10cu:5313": "sāmarthyoditi /",
  "GK16visa10cu:5314": "prayuktānupayuktakathanāpattiparihāra eva sāmarthyam, /",
  "GK16visa10cu:5315": "“hāro 'yaṃ hariṇākṣīṇā';",
  "GK16visa10cu:5316": "miti--- “hāro 'yaṃ hariṇaākṣīṇāṃ luṭhati stanamaṇḍale /",
  "GK16visa10cu:5317": "muktānāmapyavastheyaṃ kva vayaṃ smarakiṃkarāḥ /",
  "GK16visa10cu:5318": "” iti śloke 'smākaṃ stanamaṇḍale sutarāṃ luṭhanamucitamityeva hi paryavasānam /",
  "GK16visa10cu:5319": "na tu sādṛśyasyetyarthaḥ /",
  "GK16visa10cu:5320": "ekakathanād daṇḍāpūpanyāyād anyaparyavasānasyaivārthāpatitvāt /",
  "GK16visa10cu:5321": "Locanā:",
  "GK16visa10cu:5322": "(lo, ū) mṛgādanastarakṣuḥ /",
  "GK16visa10cu:5323": "vākyārthasyāparyavasānamanvayānupapatteḥ,",
  "GK16visa10cu:5324": "paryavasitenānvayānupapattyabhāvādupameyavākyenopamānavākyena ca pratyekaṃ svasvabodhanaviśrāntena /",
  "GK16visa10cu:5325": "aparyavasānasya sādṛśye 'bhāvaḥ /",
  "GK16visa10cu:5326": "kintu niyatasamānanyāyenārthāntarasyāpatanamātreṇa /",
  "GK16visa10cu:5327": "********** END OF COMMENTARY **********",
  "GK16visa10cu:5328": "ādikyamupameyasyopamānānnyūnatāthavā /",
  "GK16visa10cu:5329": "vyatirekaḥ--",
  "GK16visa10cu:5330": "sa ca--",
  "GK16visa10cu:5331": "--eka ukte 'nukte hetau punastridhā // VisSd_10.52 //",
  "GK16visa10cu:5332": "************* COMMENTARY *************",
  "GK16visa10cu:5333": "Vijñapriyā:",
  "GK16visa10cu:5334": "(vi, bha) vyatirekālaṅkāramāha---ādhikyamiti /",
  "GK16visa10cu:5335": "upameyasyopamānādādhikyaṃ nyūnatāthavā varṇyate sa vyatirekālaṅkāra ityarthaḥ /",
  "GK16visa10cu:5336": "tasya vibhaktavibhāgenāṣṭacatvāriṃśadvidhatvam /",
  "GK16visa10cu:5337": "sa ceti /",
  "GK16visa10cu:5338": "kvacittu eka utke 'nukte hetau punaḥ tridheti kārikā /",
  "GK16visa10cu:5339": "eva ityāderutthāpikāvṛttiḥ /",
  "GK16visa10cu:5340": "hetāvityutkarṣānupakarṣatayā hetudvayeḥ ityarthaḥ /",
  "GK16visa10cu:5341": "********** END OF COMMENTARY **********",
  "GK16visa10cu:5342": "caturvidho 'pi sāmyasya bodhanācchabdato 'rthataḥ /",
  "GK16visa10cu:5343": "Locanā:",
  "GK16visa10cu:5344": "(lo, ṛ) hetāviti /",
  "GK16visa10cu:5345": "jtyapekṣayaikavacanam /",
  "GK16visa10cu:5346": "yaduktaṃ vṛttau heturupameyagatamityādi /",
  "GK16visa10cu:5347": "śabdata iti /",
  "GK16visa10cu:5348": "yaduktamatraiva---śrautī yathevavāśabdā iti /",
  "GK16visa10cu:5349": "arthata iti /",
  "GK16visa10cu:5350": "yaduktamatraiva---ārtho tulyasamānādyā ityuktanyāyāt /",
  "GK16visa10cu:5351": "********** END OF COMMENTARY **********",
  "GK16visa10cu:5352": "ākṣepācca dvādaśadhā śleṣe 'pīti triraṣṭadhā // VisSd_10.53 //",
  "GK16visa10cu:5353": "pratyekaṃ syānmilitvāṣṭacatvāriṃśadvidhaḥ punaḥ /",
  "GK16visa10cu:5354": "upameyasyopamānādādhikye heturupameyagatamutkarṣakāraṇamupamānagataṃ nikarṣakāraṇaṃ ca /",
  "GK16visa10cu:5355": "tayordvayorapyuktāvekaḥ,",
  "GK16visa10cu:5356": "pratyekaṃ samudāyena vānuktau trividha iti catuvidhe 'pyasminnupamānopameyatvasya nivedanaṃ śabdena arthena ākṣepeṇa ceti dvādaśaprakāro 'pi śleṣe,",
  "GK16visa10cu:5357": "“api” śabdādaśleṣe'pīti caturviṃśatiprakāraḥ /",
  "GK16visa10cu:5358": "upamānānnyūnatāyāmapyanayaiva bhaṅgyā caturviṃśatiprakārateti militvā aṣṭacatvāriṃśatprakāro vyatirekaḥ /",
  "GK16visa10cu:5359": "************* COMMENTARY *************",
  "GK16visa10cu:5360": "Vijñapriyā:",
  "GK16visa10cu:5361": "(vi, ma) kārikārthaṃ svayameva viśadayati---upameyasyeti /",
  "GK16visa10cu:5362": "pratyekamiti /",
  "GK16visa10cu:5363": "utkarṣahetornikarṣahetorvānuktaudvau /",
  "GK16visa10cu:5364": "samudāyānuktau caikaṃ ityanuktitrayamityāha---trividha iti /",
  "GK16visa10cu:5365": "hetudvayoktisāhityādāha---caturvidhe 'pyasminniti /",
  "GK16visa10cu:5366": "nivedanaṃ jñāpanam /",
  "GK16visa10cu:5367": "śabdeneti /",
  "GK16visa10cu:5368": "upamāyāḥ śrautītve ityarthaḥ /",
  "GK16visa10cu:5369": "artheneti /",
  "GK16visa10cu:5370": "upamāyā ārthotve ityarthaḥ /",
  "GK16visa10cu:5371": "ākṣepeṇeti /",
  "GK16visa10cu:5372": "upamāpratipādakānām ivādīnāṃ tulyādipadānāṃ cābhāve kalpanenetyarthaḥ /",
  "GK16visa10cu:5373": "iti dvādaśavidhopīti /",
  "GK16visa10cu:5374": "hetudvayoktyanuktitrayavaśāccaturvidhasya upamāyāḥ śabdārthākṣepavaśāttriguṇatvena dvādaśavidha ityarthaḥ /",
  "GK16visa10cu:5375": "tad dvādaśakasya śleṣāśleṣayoḥ sambhavaṃ kārikoktādapiśabdād darśayati---śleṣe 'pīti /",
  "GK16visa10cu:5376": "bhaṅgyā prakāreṇa /",
  "GK16visa10cu:5377": "********** END OF COMMENTARY **********",
  "GK16visa10cu:5378": "udāharaṇam--",
  "GK16visa10cu:5379": "“akalaṅkaṃ mukhaṃ tasyā na kalaṅkī vidhuryathā” /",
  "GK16visa10cu:5380": "************* COMMENTARY *************",
  "GK16visa10cu:5381": "Vijñapriyā:",
  "GK16visa10cu:5382": "(vi, ya) akalaṅkamiti /",
  "GK16visa10cu:5383": "kalaṅkī vidhuryathā tasyā mukhaṃ tathā na,",
  "GK16visa10cu:5384": "kintu tatodhikam /",
  "GK16visa10cu:5385": "yato 'kalaṅkamityarthaḥ /",
  "GK16visa10cu:5386": "********** END OF COMMENTARY **********",
  "GK16visa10cu:5387": "atropameyagatamakalaṅkatvamupamānagataṃ ca kalaṅkitvaṃ hetudvayamapyuktam,",
  "GK16visa10cu:5388": "yathāśabdapratipādanācca śābdamaupamyam /",
  "GK16visa10cu:5389": "atraiva “na kalaṅkividhūpamam” iti pāṭhe ārtham /",
  "GK16visa10cu:5390": "“jayatīnduṃ kalaṅkinam” iti pāṭhe tvivavattulyādipadavirahādākṣiptam /",
  "GK16visa10cu:5391": "atraivākalaṅkapadatyāge upameyatotkarṣakāraṇānuktiḥ /",
  "GK16visa10cu:5392": "kalaṅkipadatyāge copamānagatanikarṣakāraṇānuktiḥ /",
  "GK16visa10cu:5393": "dvayoranuktau dvayoranuktiḥ /",
  "GK16visa10cu:5394": "************* COMMENTARY *************",
  "GK16visa10cu:5395": "Vijñapriyā:",
  "GK16visa10cu:5396": "(vi, ra) tatraivānekaprakārasambhavaṃ darśayati---atraiveti /",
  "GK16visa10cu:5397": "dvayoranuktiriti /",
  "GK16visa10cu:5398": "“tasyā mukhaṃ na vidhuryathe';",
  "GK16visa10cu:5399": "tyevaṃ karaṇam ityarthaḥ /",
  "GK16visa10cu:5400": "Locanā:",
  "GK16visa10cu:5401": "(lo, ṝ) dvayorakalaṅkakalaṅkipadayordvayorhetvoḥ /",
  "GK16visa10cu:5402": "********** END OF COMMENTARY **********",
  "GK16visa10cu:5403": "śleṣe yathā--",
  "GK16visa10cu:5404": "“atigāḍhaguṇāyāśca nābjavadbhaṅgurā guṇāḥ” /",
  "GK16visa10cu:5405": "Locanā:",
  "GK16visa10cu:5406": "(lo, ḷ) guṇaḥ saundaryyādiḥ, sūtraṃ ca /",
  "GK16visa10cu:5407": "********** END OF COMMENTARY **********",
  "GK16visa10cu:5408": "atrevārthe vatiriti śābdamaupamyam /",
  "GK16visa10cu:5409": "utkarṣanikarṣakāraṇayordvayorapyuktiḥ /",
  "GK16visa10cu:5410": "guṇaśabdaḥ śliṣṭaḥ /",
  "GK16visa10cu:5411": "************* COMMENTARY *************",
  "GK16visa10cu:5412": "Vijñapriyā:",
  "GK16visa10cu:5413": "(vi, la) śleṣe 'pyevaṃ rītyā dvādaśavidhānāha---atigāḍheti /",
  "GK16visa10cu:5414": "atrevārtha iti /",
  "GK16visa10cu:5415": "abjasyeveti ṣaṣṭhyantopāttatvāt /",
  "GK16visa10cu:5416": "utkarṣeti /",
  "GK16visa10cu:5417": "guṇagatagāḍhatvābhaṅgatve utkarṣanikarṣahetū /",
  "GK16visa10cu:5418": "********** END OF COMMENTARY **********",
  "GK16visa10cu:5419": "anye bhedāḥ pūrvavadūhyāḥ /",
  "GK16visa10cu:5420": "************* COMMENTARY *************",
  "GK16visa10cu:5421": "Vijñapriyā:",
  "GK16visa10cu:5422": "(vi, va) anye bhedā iti /",
  "GK16visa10cu:5423": "tatra hetudvayasya pratyekaṃ samudāyānupādāne śābdaupamye yathā---“candramukhyāḥ kuraṅgākṣyā nābjavad bhaṅgurā guṇā';",
  "GK16visa10cu:5424": "ityutkarṣanimittānupādāne,",
  "GK16visa10cu:5425": "“atigāḍhaguṇāyāśca tasyā nāmbujavad guṇā';",
  "GK16visa10cu:5426": "iti nikarṣahetvanupādāne,",
  "GK16visa10cu:5427": "“indīvarapalāśākṣyāstasyā nāmbujavadruṇā';",
  "GK16visa10cu:5428": "ityubhayānupādāne /",
  "GK16visa10cu:5429": "ākṣiptaupamye yathā--“atigāḍhaguṇā bālā nābjatulyaskhaladguṇā';",
  "GK16visa10cu:5430": "ityubhayopādāne,",
  "GK16visa10cu:5431": "“atigāḍhaguṇā bālā nābjatulyaguṇā kila';",
  "GK16visa10cu:5432": "iti nikarṣanimittānupādāne,",
  "GK16visa10cu:5433": "“asau candramukhī bālā nābjatulayaguṇā kila';",
  "GK16visa10cu:5434": "iti ubhayānupādāne /",
  "GK16visa10cu:5435": "ārthaupamye yathā---“atigāḍhaguṇā bālā nābjatulyaskhaladguṇā';",
  "GK16visa10cu:5436": "ityubhayorupādāne,",
  "GK16visa10cu:5437": "“atigāḍhaguṇa bālā nābjatulyaguṇa kila';",
  "GK16visa10cu:5438": "iti nikarṣanimittānupādāne,",
  "GK16visa10cu:5439": "“asau candramukhī bālā nābjatulyaskhaladguṇā';",
  "GK16visa10cu:5440": "ityutkarṣahetvanupādāne,",
  "GK16visa10cu:5441": "“asau candramukhī bālā nābjatulyaguṇā kila';",
  "GK16visa10cu:5442": "iti ubhayānupādāne /",
  "GK16visa10cu:5443": "ākṣiptaupamye yathā---“atigāḍhāguṇāstasyāḥ padmasya bhaṅgurā guṇā';",
  "GK16visa10cu:5444": "ityubhayopādāne,",
  "GK16visa10cu:5445": "“paṅkajaṃ guṇavatsatyaṃ guṇāstasyāstu bhaṅgurā';",
  "GK16visa10cu:5446": "iti nikarṣahetvānupādāne,",
  "GK16visa10cu:5447": "“paṅkajaṃ guṇavajjigye guṇavatyā tayā dhruvam';",
  "GK16visa10cu:5448": "iti ubhayānanupādāne /",
  "GK16visa10cu:5449": "********** END OF COMMENTARY **********",
  "GK16visa10cu:5450": "etāni copameyasyopamānādādhikya udāraṇāni /",
  "GK16visa10cu:5451": "nyūnatve diṅmātraṃ yathā--",
  "GK16visa10cu:5452": "“kṣīṇaḥ kṣīṇo 'pi śaśī bhūyo bhūyo 'bhivardhate satyam /",
  "GK16visa10cu:5453": "virama prasīda sundari /",
  "GK16visa10cu:5454": "yauvanamanivarti yātaṃ tu” //",
  "GK16visa10cu:5455": "atropameyabhūtayovanāsthairyasyādhikyam /",
  "GK16visa10cu:5456": "tenātra “upamānādupameyasyādhikye viparyaye vā vyatirekaḥ” iti keṣāṃcillakṣaṇe “viparyaye vetipadamanarthakam” iti yatkecidāhuḥ /",
  "GK16visa10cu:5457": "tanna vicārasaham /",
  "GK16visa10cu:5458": "tathāhi-atrādhikanyūnatve sattvāsattve eva vivakṣite /",
  "GK16visa10cu:5459": "Locanā:",
  "GK16visa10cu:5460": "(lo, e) sattvāsāttve,",
  "GK16visa10cu:5461": "śobhanāśobhanatve /",
  "GK16visa10cu:5462": "********** END OF COMMENTARY **********",
  "GK16visa10cu:5463": "atra ca candrāpekṣayā yauvanasyāsattvaṃ sphuṭameva /",
  "GK16visa10cu:5464": "astu vātrodāharaṇe yathākathaṃcidratiḥ /",
  "GK16visa10cu:5465": "************* COMMENTARY *************",
  "GK16visa10cu:5466": "Vijñapriyā:",
  "GK16visa10cu:5467": "(vi, śa) nyūnatva iti /",
  "GK16visa10cu:5468": "upameyasyeti śeṣaḥ /",
  "GK16visa10cu:5469": "kṣīṇaḥ kṣīṇa iti /",
  "GK16visa10cu:5470": "māninīṃ prati kāmukasyoktiriyam /",
  "GK16visa10cu:5471": "virameti mānāditi śeṣaḥ /",
  "GK16visa10cu:5472": "yauvanaṃ tvityanvayaḥ /",
  "GK16visa10cu:5473": "yātaṃ gatam /",
  "GK16visa10cu:5474": "asthairyyasyādhikyamiti /",
  "GK16visa10cu:5475": "tathā cāsthairyasyāpakarṣakahetutvena upameyasya nyūnatvaṃ candrasyaivādhikyamiti mayā vāyakhyāyate,",
  "GK16visa10cu:5476": "tenātra yatkiñcidāhuḥ tanna vicārasaham ityāha---tenātreti /",
  "GK16visa10cu:5477": "kecitkāvyaprakāśakārāḥ /",
  "GK16visa10cu:5478": "kimāhurityatrāha---upamānāditi /",
  "GK16visa10cu:5479": "vyatirke ityanteyaṃ prācīnā kārikā /",
  "GK16visa10cu:5480": "tallakṣaṇe “viparyaye veti';",
  "GK16visa10cu:5481": "padamanarthakamityāhuretyarthaḥ /",
  "GK16visa10cu:5482": "sattvāsattve tatratyātatratye,",
  "GK16visa10cu:5483": "yauvanasyātatratvamāha---atra candrāpekṣayeti /",
  "GK16visa10cu:5484": "nanūddeśyārthasyādhikyameva vivakṣitaṃ prakṛte ca māninyāṃ yauvanāsthairyyaṃ pradarśayitumuddeśyaṃ tadādhikyaṃ copameyādhikyamevetyata āha---astu veti /",
  "GK16visa10cu:5485": "********** END OF COMMENTARY **********",
  "GK16visa10cu:5486": "“hanūmadādyairyaśasā mayā punadviṣāṃ hasairdūtapathaḥ sitīkṛtaḥ” /",
  "GK16visa10cu:5487": "ityādiṣu kā gatiriti suṣṭhūktaṃ “nyūnatāthavā” iti /",
  "GK16visa10cu:5488": "************* COMMENTARY *************",
  "GK16visa10cu:5489": "Vijñapriyā:",
  "GK16visa10cu:5490": "(vi, ṣa) hanūmadādyairiti /",
  "GK16visa10cu:5491": "nalasya devadūtabhūtasya dautyaphalāsiddhyā viṣādokteriyam /",
  "GK16visa10cu:5492": "kā gatiriti /",
  "GK16visa10cu:5493": "dūtapathasya yaśasā sītikarttṝṇāṃ hanumadādīnāmupamānānāmevādhikyāditi bhāvaḥ /",
  "GK16visa10cu:5494": "idamupalakṣaṇam /",
  "GK16visa10cu:5495": "“calāpāṅgāṃ dṛṣṭiṃ spṛśasi bahuśo vepathumatī rahasyākhyāyīva svanasi mṛdu karṇāntikacaraḥ /",
  "GK16visa10cu:5496": "karaṃ vyādhunvatyāḥ pibasi ratisarvasvamadharaṃ vayaṃ tattvānveṣānmadhukara hatāstvaṃ khalu kṛtī” //",
  "GK16visa10cu:5497": "ityabhijñāne “pādāhataṃ yadutthāya mūrddhānamadhirohati /",
  "GK16visa10cu:5498": "svasthādevāpamāne 'pi dehinastadvaraṃ rajaḥ” //",
  "GK16visa10cu:5499": "iti māghe copamānabhūtatayā madhukararajasoḥ kṛtipadavarapadābhyāmevādhikyasyoktatvāt kāvyaprakāśasya matamatrānupādeyameva /",
  "GK16visa10cu:5500": "Locanā:",
  "GK16visa10cu:5501": "(lo, ai) hanūmadādyairityādi damayantī prati devadūtasya nalasya vacanam /",
  "GK16visa10cu:5502": "dviṣāṃ hasairdūtatvaṃ parityajya svayaṃ nāyakatvapratigrahāditi bhāvaḥ /",
  "GK16visa10cu:5503": "********** END OF COMMENTARY **********",
  "GK16visa10cu:5504": "sahārthasya balādekaṃ yatra syādvācakaṃ dvayoḥ // VisSd_10.54 //",
  "GK16visa10cu:5505": "sā sahoktirmūlabhūtātiśayoktiryadā bhavet /",
  "GK16visa10cu:5506": "************* COMMENTARY *************",
  "GK16visa10cu:5507": "Vijñapriyā:",
  "GK16visa10cu:5508": "(vi, sa) sahoktyalaṅkāramāha---sahārthasyeti /",
  "GK16visa10cu:5509": "vācakaṃ dvayoriti /",
  "GK16visa10cu:5510": "ubhayatra svārthānvayabodhakamityarthaḥ /",
  "GK16visa10cu:5511": "bhinnavibhaktikamapi padaṃ sāhārthasya balātsamānavibhaktikabhinnavibhaktikapadārthayorabhedena svārthānvayabodhakamityarthaḥ /",
  "GK16visa10cu:5512": "Locanā:",
  "GK16visa10cu:5513": "(lo, o) sahārthasya sahaparyyāyaśabdasya /",
  "GK16visa10cu:5514": "ekaṃ kriyā, guṇo vā /",
  "GK16visa10cu:5515": "mūlabhūtā, bījabhūtā /",
  "GK16visa10cu:5516": "********** END OF COMMENTARY **********",
  "GK16visa10cu:5517": "atiśayoktirapyatrābhedādhyavasāyamūlā kāryakāraṇapaurvāparyaviparyayarūpā ca /",
  "GK16visa10cu:5518": "abhedādhyavasāyamūlāpi śleṣabhittikānyathā ca /",
  "GK16visa10cu:5519": "krameṇodāharam--",
  "GK16visa10cu:5520": "************* COMMENTARY *************",
  "GK16visa10cu:5521": "Vijñapriyā:",
  "GK16visa10cu:5522": "(vi, ha) abhedādhyavasāyamūleti /",
  "GK16visa10cu:5523": "naca bhedādhyavasāyasyaiva atiśayoktitvena sā kathaṃ tanmūleti vācyam,",
  "GK16visa10cu:5524": "śabdasyaivādhyavasāyasyātiśayokticena tasyā vaktṛtadadhyavasāyamūlatvāt /",
  "GK16visa10cu:5525": "bhittirāśrayaḥ sleṣāśritetyarthaḥ /",
  "GK16visa10cu:5526": "********** END OF COMMENTARY **********",
  "GK16visa10cu:5527": "“sahādharadalenāsyā yauvane rāgabhākpriyaḥ” /",
  "GK16visa10cu:5528": "atra rāgapade śleṣaḥ /",
  "GK16visa10cu:5529": "************* COMMENTARY *************",
  "GK16visa10cu:5530": "Vijñapriyā:",
  "GK16visa10cu:5531": "(vi, ka) sahādhareti /",
  "GK16visa10cu:5532": "atra tṛtīyāntapadārthe 'dharadale prathamāntapadārthe priye ca rāgavānitipadam abhedena svārthabodhakam;",
  "GK16visa10cu:5533": "adharadalamapi rāgavaditi pratīteḥ /",
  "GK16visa10cu:5534": "rāgapadārthayorabhedādhyāsarūpātiśayoktiśca mūlam /",
  "GK16visa10cu:5535": "Locanā:",
  "GK16visa10cu:5536": "(lo, au) anyathāśleṣabhittikā /",
  "GK16visa10cu:5537": "rāgo lauhityam,",
  "GK16visa10cu:5538": "anurāgaśca /",
  "GK16visa10cu:5539": "śleṣāṃ vdyarthatā /",
  "GK16visa10cu:5540": "upamānopameyabhāvo 'tra vaivakṣikaḥ /",
  "GK16visa10cu:5541": "dvayoḥ prakṛtvāt /",
  "GK16visa10cu:5542": "prakṛtatvaṃ ca dvayoḥ prajñāviśeṣatvāt /",
  "GK16visa10cu:5543": "atra tṛtīyāntanirdiṣṭasya guṇabhāvenopamānavivakṣā /",
  "GK16visa10cu:5544": "kiñcātrodāharaṇe abhedādhyavasāyo 'pi kāryyakāraṇaikakālīnatāsaṃpṛktaḥ adharadalasya rāgabhajanānantarameva priyasya ragadarśanāt;",
  "GK16visa10cu:5545": "tenātrātiśayoktidvayamapyavāsthitaṃ,",
  "GK16visa10cu:5546": "sambandhibhedād āśrayabhedād /",
  "GK16visa10cu:5547": "yaduktaṃ rāghavānandaiḥ--“eko 'pi dharma āropamāśritya sahārthabalādanyadharmaṇyapi sambaddhaścettadā sahoktiriti,",
  "GK16visa10cu:5548": "tadasaṅgatam /",
  "GK16visa10cu:5549": "asyātiśayoktimūlatvasya tairapi svayamupagamāt /",
  "GK16visa10cu:5550": "adhyavasāyamūlāyāmatiśayoktau pṛthagbījasyāropasyāsambhavaḥ /",
  "GK16visa10cu:5551": "tadāhuścaṇḍīdāsaprabhṛtayaḥ---anigīrṇasya viṣayasyānyatādātmyapratītirāropaḥ /",
  "GK16visa10cu:5552": "nigīrṇasya tvadhyavasāya iti /",
  "GK16visa10cu:5553": "alaṅkārasarvasvakṛtā'rope rūpakādiradhyavasāye cotprekṣādireveti vivekaḥ kṛtaḥ /",
  "GK16visa10cu:5554": "********** END OF COMMENTARY **********",
  "GK16visa10cu:5555": "“saha kumudakadambaiḥ kālamullāsayantaḥ saha ghanatimiraughairdhairyamutsārayantaḥ /",
  "GK16visa10cu:5556": "saha sarasijaṣaṇḍaiḥ svāntamāmīlayantaḥ pratidiśamamṛtāṃśoraṃśavaḥ sañcaranti” //",
  "GK16visa10cu:5557": "idaṃ mama /",
  "GK16visa10cu:5558": "atrollāsādīnāṃ saṃbandhibhedādeva bhedaḥ,",
  "GK16visa10cu:5559": "na tu śliṣṭatayā /",
  "GK16visa10cu:5560": "************* COMMENTARY *************",
  "GK16visa10cu:5561": "Vijñapriyā:",
  "GK16visa10cu:5562": "(vi, kha) śleṣaṃ vinā tvāha---saha kumadeti /",
  "GK16visa10cu:5563": "amṛtāṃśoraṃśavaḥ pratidiśaṃ sañcaranti /",
  "GK16visa10cu:5564": "aṃśūnāṃ viśeṣaṇānyāha---saha kumudeti /",
  "GK16visa10cu:5565": "kadambaḥ ṣaṇḍaḥ, samūhaḥ /",
  "GK16visa10cu:5566": "āmīlayantaḥ saṅkocayantaḥ /",
  "GK16visa10cu:5567": "svāntasya viṣayāntarād vyāvarttanameva saṅkocaḥ /",
  "GK16visa10cu:5568": "atreti /",
  "GK16visa10cu:5569": "bheda ityanantaramabhedasyādhyavasāya iti pūraṇīyam /",
  "GK16visa10cu:5570": "tathā ca so 'dhyavasāyo natu śliṣṭatayetyanvayaḥ /",
  "GK16visa10cu:5571": "********** END OF COMMENTARY **********",
  "GK16visa10cu:5572": "“samameva narādhipena sā gurusaṃmohaviluptacetanā /",
  "GK16visa10cu:5573": "agamat saha tailabindunā nanu dīpārciriva kṣitestalam” //",
  "GK16visa10cu:5574": "************* COMMENTARY *************",
  "GK16visa10cu:5575": "Vijñapriyā:",
  "GK16visa10cu:5576": "(vi, ga) kāryakāraṇapaurvāparyaviparyayarūpātiśayoktimūlikāmāha---samameveti /",
  "GK16visa10cu:5577": "gurusammohaviluptacetanā sā indumatī narādhipena ajena samameva kṣitestalaṃ pṛṣṭham agamat /",
  "GK16visa10cu:5578": "tanutailabindunā saha dīpārcirivetyarthaḥ /",
  "GK16visa10cu:5579": "atra narādhipo 'pi kṣitestalamagamaditi sahārthasya samaṃ padabalād bodhyam /",
  "GK16visa10cu:5580": "indumatīpātaḥ kāraṇaṃ narādhipapātaḥ kāryyaṃ,",
  "GK16visa10cu:5581": "tayoḥ samakālatvakathanarūpaḥ paurvāparyaviparyayaḥ /",
  "GK16visa10cu:5582": "********** END OF COMMENTARY **********",
  "GK16visa10cu:5583": "iyaṃ ca mālayāpi saṃbhavati /",
  "GK16visa10cu:5584": "yathodāhṛte “saha kumudakadambaiḥ--” ityādau /",
  "GK16visa10cu:5585": "“lakṣmaṇena samaṃ rāmaḥ kānanaṃ gahanaṃ yayau” /",
  "GK16visa10cu:5586": "ityādau cātiśayoktimūlābhāvānnāyamalaṅkāraḥ /",
  "GK16visa10cu:5587": "vinoktiryadvinānyena nāsādhvanyadasādhu vā // VisSd_10.55 //",
  "GK16visa10cu:5588": "nāsādhu aśobhanaṃ na bhavati /",
  "GK16visa10cu:5589": "evaṃ ca yadyapi śobhanatva eva paryavasānaṃ tathāpyaśobhanatvābhāvamukhena śobhanavacanasyāyamabhiprāyo yatkasyacidvarṇanīyasyāśobhanatvaṃ tatparasannidhereva doṣaḥ /",
  "GK16visa10cu:5590": "tasyā punaḥ svabhāvataḥ śobhanatvameveti /",
  "GK16visa10cu:5591": "************* COMMENTARY *************",
  "GK16visa10cu:5592": "Vijñapriyā:",
  "GK16visa10cu:5593": "(vi, gha) vinoktyalaṅkāramāha---vinoktiriti /",
  "GK16visa10cu:5594": "vyācaṣṭe---nāsādhviti /",
  "GK16visa10cu:5595": "nañdvayamukhenokte bhāvārthaṃ vaktumāha---evaṃ ceti /",
  "GK16visa10cu:5596": "parasannidhereva doṣa iti /",
  "GK16visa10cu:5597": "parasannidheryo doṣastadevāśobhanatvamityarthaḥ /",
  "GK16visa10cu:5598": "Locanā:",
  "GK16visa10cu:5599": "(lo, a) śobhana eva paryavasānam “abhāvasya tu yo 'bhāvo bhāva evāvaśiṣyate';",
  "GK16visa10cu:5600": "iti nyāyādityarthaḥ /",
  "GK16visa10cu:5601": "********** END OF COMMENTARY **********",
  "GK16visa10cu:5602": "yathā--",
  "GK16visa10cu:5603": "“vinā jaladakālena candro nistandratāṃ gataḥ /",
  "GK16visa10cu:5604": "vinā grīṣmoṣmaṇā mañjurvanarājirajāyata” //",
  "GK16visa10cu:5605": "************* COMMENTARY *************",
  "GK16visa10cu:5606": "Vijñapriyā:",
  "GK16visa10cu:5607": "(vi, ṅa) vinā jaladakāleneti /",
  "GK16visa10cu:5608": "nistandratāṃ nirmalatām /",
  "GK16visa10cu:5609": "atra jaladakālādeva candro malino grīṣmarttau ca vanarājiramañjuriti pratīteḥ /",
  "GK16visa10cu:5610": "Locanā:",
  "GK16visa10cu:5611": "(lo, ā) nistandratāṃ nirmalatām /",
  "GK16visa10cu:5612": "atra candravanarājyoranirmalatvāmañjulatve jaladakālagrīṣmakālahetuke,",
  "GK16visa10cu:5613": "nirmalatvamañjulatve punaḥ sahajadharmādityāśayaḥ /",
  "GK16visa10cu:5614": "********** END OF COMMENTARY **********",
  "GK16visa10cu:5615": "“asādhvaśobhanaṃ yathā--",
  "GK16visa10cu:5616": "“anuyāntyā janātītaṃ kāntaṃ sādhu tvayā kṛtam /",
  "GK16visa10cu:5617": "kā dinaśrīrvinārkeṇa kā niśā śaśinā vinā” //",
  "GK16visa10cu:5618": "************* COMMENTARY *************",
  "GK16visa10cu:5619": "Vijñapriyā:",
  "GK16visa10cu:5620": "(vi, ca) anuyāntyeti /",
  "GK16visa10cu:5621": "sītāṃ prati anasūyāvākyamidam /",
  "GK16visa10cu:5622": "janānītaṃ parijanarahitam /",
  "GK16visa10cu:5623": "Locanā:",
  "GK16visa10cu:5624": "(lo, i) janātītaṃ lokāntikānnirjanasthānaṃ gatamiti yāvat /",
  "GK16visa10cu:5625": "********** END OF COMMENTARY **********",
  "GK16visa10cu:5626": "“nirarthakaṃ janma gataṃ nalinyā yayā na dṛṣṭaṃ tuhināṃśubimbam /",
  "GK16visa10cu:5627": "utpattirindorapi niṣphalaiva dṛṣṭā vinidrā nalinī na yena” //",
  "GK16visa10cu:5628": "Locanā:",
  "GK16visa10cu:5629": "(lo, ī) vibhātā-vikasitā /",
  "GK16visa10cu:5630": "********** END OF COMMENTARY **********",
  "GK16visa10cu:5631": "atra parasparāvinoktibhaṅgyā cakatkārātiśayaḥ /",
  "GK16visa10cu:5632": "vināśabdaprayogābhāve 'pi vinārthavivakṣāyaṃ vinoktireveyam /",
  "GK16visa10cu:5633": "evaṃ sahoktirapi sahaśabdaprayogābhāve 'pi sahārthavivakṣāyāṃ bhavatīti bodhyam /",
  "GK16visa10cu:5634": "************* COMMENTARY *************",
  "GK16visa10cu:5635": "Vijñapriyā:",
  "GK16visa10cu:5636": "(vi, cha) vināśabdābhāve 'pi tadarthaparyavasāne 'pyayamalaṅkāra ityāha---nirarthakamiti /",
  "GK16visa10cu:5637": "atreti /",
  "GK16visa10cu:5638": "parasparādarśanādeva parasparavinoktibhaṅgilābha ityarthaḥ /",
  "GK16visa10cu:5639": "evaṃ sahoktirapīti /",
  "GK16visa10cu:5640": "tṛtīyāmātrabalādityarthaḥ /",
  "GK16visa10cu:5641": "Locanā:",
  "GK16visa10cu:5642": "(lo, u) vināśabdābhāvādatra kathaṃ vinoktirityāśaṅkyāha---vināśabdeti /",
  "GK16visa10cu:5643": "sahaśabdābhāve sahārthavivakṣā,",
  "GK16visa10cu:5644": "yathā “tato bhārgavaprauḍhāhaḍkṛtikandalena sahasā tadbhagnamaiśaṃ dhanu'riti /",
  "GK16visa10cu:5645": "“vanaśriyaṃ vasantena jyotstrayā tuhinadyutim /",
  "GK16visa10cu:5646": "kāntayā śūnyamālokya kasya ceto na dūyate” //",
  "GK16visa10cu:5647": "ityatra na dūyata ityanenāsādhutvamuktaprāyamiti vinokireva /",
  "GK16visa10cu:5648": "********** END OF COMMENTARY **********",
  "GK16visa10cu:5649": "samāsoktiḥ samairyatra kāryaliṅgaviśeṣaṇaiḥ /",
  "GK16visa10cu:5650": "vyavahārasamāropaḥ prastute 'nyasya vastunaḥ // VisSd_10.56 //",
  "GK16visa10cu:5651": "************* COMMENTARY *************",
  "GK16visa10cu:5652": "Vijñapriyā:",
  "GK16visa10cu:5653": "(vi, ja) samāsoktyalaṅkāramāha---samāsoktiriti /",
  "GK16visa10cu:5654": "anyasya aprastutasya vastuno vyavahārasya arthād vyaṅgyasya prastute vastuni samāropa ityarthaḥ /",
  "GK16visa10cu:5655": "tad vyañjanaṃ ca samaiḥ prastutāprastutasamānaiḥ kāryaliṅgaviśeṣaṇairityarthaḥ /",
  "GK16visa10cu:5656": "Locanā:",
  "GK16visa10cu:5657": "(lo, ū) samāsoktiriti /",
  "GK16visa10cu:5658": "samaistulyairvyavahārasya kṛtasya na tu rūpakavat svātmanaḥ /",
  "GK16visa10cu:5659": "anyasyāprastutasya /",
  "GK16visa10cu:5660": "********** END OF COMMENTARY **********",
  "GK16visa10cu:5661": "atra samena kāryeṇa prastute 'prastutavyavahārasamāropaḥ /",
  "GK16visa10cu:5662": "yathā--",
  "GK16visa10cu:5663": "“vyādhūya yadvasanamambujalocanāyā vakṣojayoḥ kanakakumbhavilāsabhājoḥ /",
  "GK16visa10cu:5664": "āliṅgasi prasabhamaṅgamaśeṣamasyā dhanyastvameva malayācalagandhavāha /” //",
  "GK16visa10cu:5665": "atra gandhavāhe haṭhakāmukavyavahārasamāropaḥ /",
  "GK16visa10cu:5666": "************* COMMENTARY *************",
  "GK16visa10cu:5667": "Vijñapriyā:",
  "GK16visa10cu:5668": "(vi, jha) vyādhūyeti /",
  "GK16visa10cu:5669": "vakṣojayorvasanaṃ vyādhūya dūrīkṛtyetyarthaḥ /",
  "GK16visa10cu:5670": "atrāliṅganaṃ kāryam /",
  "GK16visa10cu:5671": "sambodhyatvena malayānilaḥ prakṛtaḥ /",
  "GK16visa10cu:5672": "yathā vā mama---“ullāsya lāsyanilayaṃ vipuloruyugmaṃ protkṣipya bāhulatikāmatikāntagātryaḥ /",
  "GK16visa10cu:5673": "yaṃ sābhilāṣamanasaḥ pramadā bhajante puṇyātmane śiśirapāvana te namo 'stu //",
  "GK16visa10cu:5674": "“atra nāyikāvyavahārāropabhajanaṃ kāryyaṃ sambodhyatvena pāvanaḥ prakṛtaḥ /",
  "GK16visa10cu:5675": "Locanā:",
  "GK16visa10cu:5676": "(lo, ṛ) vyādhūyetyatra gandhavāhe haṭhakāmukavyavahārasamārope liṅgasāmyasyāpi prayojakatve vasanavyādhūnanādikāryasāmyaprādhānyādanyodāharaṇam /",
  "GK16visa10cu:5677": "evamanyeṣvapi samāsoktyudāharaṇeṣu /",
  "GK16visa10cu:5678": "kāryyaliṅgaviśeṣaṇānāṃ kvacid dvayoḥ kvacitttrayāṇāṃ vā samāveśe 'pi bodhyam /",
  "GK16visa10cu:5679": "********** END OF COMMENTARY **********",
  "GK16visa10cu:5680": "liṅgasāmyena yathā--",
  "GK16visa10cu:5681": "“asamāptajigīṣasya strīcintā kā manasvinaḥ /",
  "GK16visa10cu:5682": "anākramya jagatkṛtsnaṃ no sandhyāṃ bhajate raviḥ” //",
  "GK16visa10cu:5683": "atra puṃstrīliṅgamātreṇa ravisandhyayornāyakanāyikāvyavahāraḥ /",
  "GK16visa10cu:5684": "************* COMMENTARY *************",
  "GK16visa10cu:5685": "Vijñapriyā:",
  "GK16visa10cu:5686": "(vi, ña) asamāpteti /",
  "GK16visa10cu:5687": "spaṣṭārthaḥ /",
  "GK16visa10cu:5688": "parārddhe dṛṣṭāntaḥ /",
  "GK16visa10cu:5689": "sandhyāṃ sāyaṃsandhyām /",
  "GK16visa10cu:5690": "nāyakavyavahāra ityatraikaśeṣaḥ /",
  "GK16visa10cu:5691": "yadyapyatra jigīṣureva prakṛtatayopameyabhūto raviraprakṛtaḥ,",
  "GK16visa10cu:5692": "tathāpi vyaṅgyanāyikāpekṣayā vācyo ravirāpekṣikaḥ prakṛtaḥ /",
  "GK16visa10cu:5693": "********** END OF COMMENTARY **********",
  "GK16visa10cu:5694": "viśeṣaṇasāmyaṃ tu śliṣṭatayā,",
  "GK16visa10cu:5695": "sādhāraṇyena,",
  "GK16visa10cu:5696": "aupamyagarbhatvena ca tridhā /",
  "GK16visa10cu:5697": "śliṣṭatayā yathā mama--",
  "GK16visa10cu:5698": "************* COMMENTARY *************",
  "GK16visa10cu:5699": "Vijñapriyā:",
  "GK16visa10cu:5700": "(vi, ṭa) śliṣṭatayeti /",
  "GK16visa10cu:5701": "śliṣṭaśabdasyaivobhayaviśeṣaṇatvena ityarthaḥ /",
  "GK16visa10cu:5702": "sādhāraṇyeneti /",
  "GK16visa10cu:5703": "ārthorūpaviśeṣaṇasyobhayasādhāraṇyenetyarthaḥ /",
  "GK16visa10cu:5704": "aupamyagarbhatvamaupamyapratītyanantaramapyaprastutatvavyavahārāropaḥ /",
  "GK16visa10cu:5705": "tasya ca tridhātvaṃ vakṣyate /",
  "GK16visa10cu:5706": "Locanā:",
  "GK16visa10cu:5707": "(lo, ṝ) puṃstrīliṅgatvamātreṇeti /",
  "GK16visa10cu:5708": "prādhānyato hetubhūtenetyarthaḥ /",
  "GK16visa10cu:5709": "śleṣṭatayā vdyarthatayā /",
  "GK16visa10cu:5710": "sādhāraṇyena sambandhabhedabhinaikadharmavattvena /",
  "GK16visa10cu:5711": "********** END OF COMMENTARY **********",
  "GK16visa10cu:5712": "“vikasitamukhīṃ rāgāsaṅgādralattimirāvṛtiṃ dinakarakaraspṛṣṭāmaindrīṃ nirīkṣya diśaṃ puraḥ /",
  "GK16visa10cu:5713": "jaraṭhalavalīpāṇḍucchāyo bhṛśaṃ kaluṣāntaraḥ śrayati haritaṃ hanta /",
  "GK16visa10cu:5714": "prācetasīṃ tuhinadyutiḥ” //",
  "GK16visa10cu:5715": "atra mukharāgādiśabdānāṃ śliṣṭatā /",
  "GK16visa10cu:5716": "************* COMMENTARY *************",
  "GK16visa10cu:5717": "Vijñapriyā:",
  "GK16visa10cu:5718": "(vi, ṭha) vikasitamukhīmiti /",
  "GK16visa10cu:5719": "prabhātavarṇanamidam /",
  "GK16visa10cu:5720": "hanta khede /",
  "GK16visa10cu:5721_0": "aindrīṃ diśaṃ dinakarakaraspṛṣṭāṃ puraḥ sammukhe nirīkṣya jaraṭhasya kaṭhinasya lavalīphalasyeva",
  "GK16visa10cu:5721_1": "pāṇḍucchāyaḥ san tuhinadyutiḥ kaluṣāntaraḥ kalaṅkamalināntaraḥ prāyetasīṃ pratīcīṃ haritaṃ śrayati /",
  "GK16visa10cu:5722": "lavalīphalasya paktatve sati kāṭhinyaṃ pāṇḍuratvaṃ ca /",
  "GK16visa10cu:5723": "śaśinaḥ pāṇḍuratvadarśanāt /",
  "GK16visa10cu:5724": "aindrīṃ kīdṛśīṃ vikasitamukhīṃ,",
  "GK16visa10cu:5725": "prāptaprakāśasammukhīm /",
  "GK16visa10cu:5726": "rāgāsaṅgāt,",
  "GK16visa10cu:5727": "kiraṇaraktimāhasaṅgād galattimirarūpāvaraṇām /",
  "GK16visa10cu:5728": "hantetyanena khedaprakāśanam /",
  "GK16visa10cu:5729": "svākrāntāṃ diśaṃ virodhinā'krāntāṃ dṛṣṭvā duḥ khena pāṇḍuraḥsan digantaramāśrayatīti vākyārthabhiprāyaḥ /",
  "GK16visa10cu:5730": "aprastutasya vyañjanayā ravicandrayoraindrīprācetasīdiśoścāropaḥ /",
  "GK16visa10cu:5731_0": "tathā hi---svanāyikāṃ smeramukhīm anurāgeṇa galitāṅgāvaraṇāṃ kareṇa spṛśantaṃ paranāyakaṃ",
  "GK16visa10cu:5731_1": "dṛṣṭvā duḥ khāt pāṇḍuracchāyo nāyakastāṃ tyaktvā nāyikāntaramāśrayatītyevaṃ vyavahārasya",
  "GK16visa10cu:5731_2": "prācīravyoḥ pratīcīcandrayoścāropaḥ /",
  "GK16visa10cu:5732": "tatra ca sammukhamukhobhayāśliṣṭamukhapadarāgakarapadānāṃ śliṣṭatetyāha atra mukheti /",
  "GK16visa10cu:5733": "Locanā:",
  "GK16visa10cu:5734": "(lo, ḷ) vikasiteti /",
  "GK16visa10cu:5735": "mukhamārambho vadanaṃ ca /",
  "GK16visa10cu:5736": "rāgo lauhityamāsaktiśca /",
  "GK16visa10cu:5737": "karaḥ kiraṇo hastaśca /",
  "GK16visa10cu:5738": "śliṣṭatetyayamāśayaḥ śleṣāccātiśayoktiprayojane nāyakavyavahāre bījam /",
  "GK16visa10cu:5739": "********** END OF COMMENTARY **********",
  "GK16visa10cu:5740": "atraiva hi “timirāvṛtim” ityatra “timirāśukam” iti pāṭhe etadeśasya rūpaṇe 'pi samāsoktireva,",
  "GK16visa10cu:5741": "na tvekadeśavivarti rūpakam,",
  "GK16visa10cu:5742": "tatra hi timirāṃśukayo rūpyarūpakabhāvo dvayorāvarakatvena sphuṭasādṛśyatayā parasācivyamanapekṣyāpi svamātraviśrānta iti na samāsoktibuddhiṃ vyāhantumīśaḥ /",
  "GK16visa10cu:5743": "Locanā:",
  "GK16visa10cu:5744": "(lo, e) sphuṭasādṛśyatayā mukhacandrayorivetyarthaḥ /",
  "GK16visa10cu:5745": "parasācivyaṃ,",
  "GK16visa10cu:5746": "parasya śabdārthasya vā ropaṇasya sācivyaṃ sāhāyyam /",
  "GK16visa10cu:5747": "svamātre natu śabdānyāpekṣī /",
  "GK16visa10cu:5748": "********** END OF COMMENTARY **********",
  "GK16visa10cu:5749": "yatra tu rūpyarūpakayoḥ sādṛśyamasphuṭaṃ tatraikadeśāntararūpaṇaṃ vinā tadasaṅgataṃ syādityaśābdamapyekadeśāntararūpaṇamārthamapekṣata eveti tatraikadeśavivartirūpakameva /",
  "GK16visa10cu:5750": "************* COMMENTARY *************",
  "GK16visa10cu:5751": "Vijñapriyā:",
  "GK16visa10cu:5752": "(vi, ḍa) na tvekadeśavivarttirūpakamiti /",
  "GK16visa10cu:5753": "aindrīpradhānanāyikānirūpaṇaṃ vyaṅgyam /",
  "GK16visa10cu:5754": "taddharmarūpasyāṃśukarūpasyaikadeśasya timirarūpasya vācyatvena vācyatvena tatprasaktirbodhyā /",
  "GK16visa10cu:5755": "tadbhāve hetumāha---atra hīti /",
  "GK16visa10cu:5756": "rūpakāntarasyā'kṣepe eva yatra vācyo rūpyarūpakabhāvo,",
  "GK16visa10cu:5757": "na tu svasya sphuṭasādṛśyāttatraiva vācyarūpakāntarasya ākṣepatvena ekadeśavivarttirūpakam /",
  "GK16visa10cu:5758": "tadudāharaṇaṃ ca “jassa raṇante” iti darśayiṣyate /",
  "GK16visa10cu:5759": "prakṛte tu aṃśukatimirayoḥ sphuṭasādṛśyādārtharūpakanirapekṣaḥ svato rūpyarūpakābhāva ityato naikadeśavivarttitetyarthaḥ /",
  "GK16visa10cu:5760": "svamātraviśrāntaḥ svatantraḥ /",
  "GK16visa10cu:5761": "ekadeśavivarttino viṣayaṃ darśayati /",
  "GK16visa10cu:5762": "aśābdamityasya vivaraṇasya vyaṅgyamityarthaḥ /",
  "GK16visa10cu:5763": "********** END OF COMMENTARY **********",
  "GK16visa10cu:5764": "yathā--",
  "GK16visa10cu:5765": "“jassa raṇanteurae kare kuṇantassa maṇḍalaggalaaṃ /",
  "GK16visa10cu:5766": "ragasaṃmuhī vi sahasā parammuhī hoi riuseṇā” //",
  "GK16visa10cu:5767": "atra raṇāntaḥ purayoḥ sādṛśyamasphuṭameva /",
  "GK16visa10cu:5768": "************* COMMENTARY *************",
  "GK16visa10cu:5769": "Vijñapriyā:",
  "GK16visa10cu:5770": "(vi, ḍha) jassa raṇante iti /",
  "GK16visa10cu:5771": "“yasya raṇāntaḥ pure kare kurvato maṇḍalāgralatām /",
  "GK16visa10cu:5772": "rasasammukhyapi sahasā parāṅmukhī bhavati ripusenā” //",
  "GK16visa10cu:5773": "iti saṃ dṛ /",
  "GK16visa10cu:5774": "maṇḍalāgralatāṃ khaḍgalatām /",
  "GK16visa10cu:5775": "raso yuddharasa eva /",
  "GK16visa10cu:5776": "vyaṅgyapratināyikāpakṣe śṛṅgārarasaḥ /",
  "GK16visa10cu:5777": "bhītyaḥ parāṅmukhī,",
  "GK16visa10cu:5778": "tayaiva lajjayā parāṅmukhatā mukhasya parāśrayatvena /",
  "GK16visa10cu:5779": "raṇa eva antaḥ puraṃ tatra strīliṅgaśabdārthatvena maṇḍalāgralatayā rūpyamāṇanāyikāvyañjanāt /",
  "GK16visa10cu:5780": "svakarekurvato rājño 'pi nāyakatvaṃ vyaṅgyam /",
  "GK16visa10cu:5781": "tadbhraṣṭāyāṃ ripusenāyāmapi strīliṅgaśabdārthatvena rūpyamāṇa pratināyikā vyaṅgyā atra raṇe 'ntaḥ--purarūpaṇamekadeśavivartti /",
  "GK16visa10cu:5782": "Locanā:",
  "GK16visa10cu:5783": "(lo, ai) tarhi kaḥ punarekadeśavivarttirūpakasya viṣaya ityāśaṅkyāha---tatra tviti /",
  "GK16visa10cu:5784": "“jassa raṇantaura';",
  "GK16visa10cu:5785": "ityādau raṇāntaḥ purādikayo rūpyarūpakayorekadeśāntararūpaṇaṃ maṇḍalāgralatādiṣu rājanāyikātvādyāropaṃ vināsphuṭameva /",
  "GK16visa10cu:5786": "jasseti /",
  "GK16visa10cu:5787": "“yasya raṇāntaḥ pure kare kurvato maṇḍalāgralatām /",
  "GK16visa10cu:5788": "rasasammukhyapi sahasā parāṅmukhī bhavati ripusenā” //",
  "GK16visa10cu:5789": "rasā utsāho 'nurāgaśca /",
  "GK16visa10cu:5790": "********** END OF COMMENTARY **********",
  "GK16visa10cu:5791": "kvacicca yatra sphuṭasādṛśyānāmapi bahūnāṃ rūpaṇaṃ śābdamekadeśasya cārthaṃ tatraikadeśavivarti rūpakameva /",
  "GK16visa10cu:5792": "************* COMMENTARY *************",
  "GK16visa10cu:5793": "Vijñapriyā:",
  "GK16visa10cu:5794": "(vi, ṇa) nanvevamasphuṭasādṛśyasattva eva ekadeśavivarttitvaṃ,",
  "GK16visa10cu:5795": "tatkatham “lāvaṇyamadhubhiḥ pūrṇamāsyamasyā vikasvaram /",
  "GK16visa10cu:5796": "lokalocanarolambakadambaiḥ kairna pīyate //",
  "GK16visa10cu:5797": "“ityekadeśavivarttyudāharaṇaṃ dattam /",
  "GK16visa10cu:5798": "tatra lāvaṇyamadhuno mādhuryasya upādeyatvaparyyavasannasya sādṛśyasya locanabhramarayośca cāñcalyarūpasādṛśyasya sphuṭatvādityata āha---yatreti /",
  "GK16visa10cu:5799": "Locanā:",
  "GK16visa10cu:5800": "(lo, o) kvacillāvaṇyamadhubhiḥ pūrṇāmityādau /",
  "GK16visa10cu:5801": "karamudayamahīdhara ityādau /",
  "GK16visa10cu:5802": "********** END OF COMMENTARY **********",
  "GK16visa10cu:5803": "rūpakapratīter vyāpitayā samāsoktipratītitirodhāyakatvāt /",
  "GK16visa10cu:5804": "************* COMMENTARY *************",
  "GK16visa10cu:5805": "Vijñapriyā:",
  "GK16visa10cu:5806": "(vi, ta) nanu sphuṭasādṛśyādīnāṃ vahutve ekadeśavivarttitvamityatra kā yuktirityatra āha---rūpakapratīteriti /",
  "GK16visa10cu:5807": "vyāpitayā bahutvena tasyāśca bahutvavaśāt prathamotpannatvo samāsoktivirodhakatvam /",
  "GK16visa10cu:5808": "Locanā:",
  "GK16visa10cu:5809": "(lo, au) vyapitayānekapadāśrayatvāditi bhāvaḥ /",
  "GK16visa10cu:5810": "********** END OF COMMENTARY **********",
  "GK16visa10cu:5811": "nanvasti raṇāntaḥ purayorapi sukhasaṃcāratayā sphuṭaṃ sādṛśyamiti cet?",
  "GK16visa10cu:5812": "Locanā:",
  "GK16visa10cu:5813": "(lo, a) sukhasañcāratayānāyāsavihārāspadatvena svato maṇḍalāgralatādīnāṃ nāyikātvādyāropamanapekṣya /",
  "GK16visa10cu:5814": "********** END OF COMMENTARY **********",
  "GK16visa10cu:5815": "satyamuktam ;",
  "GK16visa10cu:5816": "astyeva kiṃtu vākyārthaparyālocanasāpekṣam,",
  "GK16visa10cu:5817": "na khalu nirapekṣam,",
  "GK16visa10cu:5818": "mukhacandrādermanoharatvādivadraṇāntaḥ- purayoḥ svataḥ sukhasañcāratvābhāvāt /",
  "GK16visa10cu:5819": "************* COMMENTARY *************",
  "GK16visa10cu:5820": "Vijñapriyā:",
  "GK16visa10cu:5821": "(vi, tha) raṇāntaḥ purayorapi sphuṭasādṛśyātvamākhaṅkate---nanvastīti /",
  "GK16visa10cu:5822": "vākyārthaparyyālocanasāpekṣamiti /",
  "GK16visa10cu:5823": "nṛpadarśanād ripusenāparāṅmukhatvaṃ pratyarthatātparyyālocanena rājñaḥ śūratvasya tato raṇe 'bhītatvasya ca lābhena tata eva sukhasañcāralābha ityarthaḥ /",
  "GK16visa10cu:5824": "raṇāntaḥ purayoḥ svataḥ sukhasañcārālābhāditi /",
  "GK16visa10cu:5825": "nahi mukhacandrayormanoharatvamiva rājño raṇe bhītatvabuddhiṃ vinā pratyakṣādinā sukhasañcāratvaṃ gamyamiti bhāvaḥ /",
  "GK16visa10cu:5826": "atra raṇāntaḥ purayoriti sañcārālābhādityatra sañcāratvābhāvāditi kvacit prāmādika eva pāṭhaḥ /",
  "GK16visa10cu:5827": "********** END OF COMMENTARY **********",
  "GK16visa10cu:5828": "sādharaṇyena yathā--",
  "GK16visa10cu:5829": "“nisargasaurabhodbhrāntabhṛṅgasaṃgītaśālinī /",
  "GK16visa10cu:5830": "udite vāsarādhīśe smerājani sarojinī” //",
  "GK16visa10cu:5831": "************* COMMENTARY *************",
  "GK16visa10cu:5832": "Vijñapriyā:",
  "GK16visa10cu:5833": "(vi, da) nisargeti /",
  "GK16visa10cu:5834": "atrāprastutanāyikā vyaṅgyā /",
  "GK16visa10cu:5835": "tatpakṣe ca nisargasiddhamukhasaurabheṇodbhrānto bhṛṅgo yasyāstādṛśī cāsau saṅgītaśālinī ceti samāsaḥ /",
  "GK16visa10cu:5836": "evaṃ vāsaraṃ dinameva /",
  "GK16visa10cu:5837": "vāsaraṃ gṛhaṃ tadadhīśe gṛhapatau udite ityarthaḥ /",
  "GK16visa10cu:5838": "atra darśitarītyā nisargeti viśeṣaṇānnāyikā'patati /",
  "GK16visa10cu:5839": "Locanā:",
  "GK16visa10cu:5840": "(lo, ā) smerā īṣaddhāsavatī /",
  "GK16visa10cu:5841": "********** END OF COMMENTARY **********",
  "GK16visa10cu:5842": "atra nisargetyādiviśeṣaṇasāmyātsarojinyāṃ nāyikāvyavahārapratītau strīmātragāminaḥ smeratvadharmasya samāropaḥ kāraṇam /",
  "GK16visa10cu:5843": "Locanā:",
  "GK16visa10cu:5844": "(lo, i) strīmātragāminaḥ sarojinyāmupacārādeva pravṛtteḥ,",
  "GK16visa10cu:5845": "kāraṇaṃ pradhānam,",
  "GK16visa10cu:5846": "itareṣāṃ tu tacchaktisāhāyyameva /",
  "GK16visa10cu:5847": "********** END OF COMMENTARY **********",
  "GK16visa10cu:5848": "tena vinā viśeṣaṇasāmyamātreṇa nāyikāvyavahārapratīterasambhavāt /",
  "GK16visa10cu:5849": "************* COMMENTARY *************",
  "GK16visa10cu:5850": "Vijñapriyā:",
  "GK16visa10cu:5851": "(vi, dha) prākaraṇikaravikamalinīvṛttāntamātrapratyāyakatvenāpi tadupapatterityatastatpratyāyakatvaniyataṃ smeraviśeṣaṇameveti vaktumāha----atra nisargetyādīti /",
  "GK16visa10cu:5852": "strīmātreti;",
  "GK16visa10cu:5853": "mātrapadāt sarojinīvyavacchedaḥ /",
  "GK16visa10cu:5854": "tathā sarojinyāḥ,",
  "GK16visa10cu:5855": "puṣpavikāśasmeratvasyāropavaśāttasyāḥ sādhāraṇadharmatvaṃ tādṛśāropaśca nāyikāvyavahārapratīterheturityarthaḥ /",
  "GK16visa10cu:5856": "viśeṣaṇasāmyamātreṇeti /",
  "GK16visa10cu:5857": "nisargetyādiviśeṣaṇasāmyamātreṇetyarthaḥ /",
  "GK16visa10cu:5858": "asambhavāditi /",
  "GK16visa10cu:5859": "ravikamalinīvṛttāntenaiva tadupapatterityarthaḥ /",
  "GK16visa10cu:5860": "********** END OF COMMENTARY **********",
  "GK16visa10cu:5861": "aupamyagarbhatvaṃ punastridhā sambhavati,",
  "GK16visa10cu:5862": "upamārūpasaṅkaragarbhatvāt /",
  "GK16visa10cu:5863": "************* COMMENTARY *************",
  "GK16visa10cu:5864": "Vijñapriyā:",
  "GK16visa10cu:5865": "(vi, na) upamārūpaketi /",
  "GK16visa10cu:5866": "upamāgarbhatve rūpakagarbhatve upamārūpakayoḥ sandehasaṅkaragarbhatve cetyarthaḥ /",
  "GK16visa10cu:5867": "garbhatvaṃ ca tajjñānapūrvakatvam /",
  "GK16visa10cu:5868": "naca rūpakagarbhakasya kathamupamānagarbhaprabheda iti vācyam,",
  "GK16visa10cu:5869": "rūpakasyāpi sādṛśyajanakatvena tajjananatpūrvaṃ tadvodhena tatpūrvatvādapītyāha--",
  "GK16visa10cu:5870": "********** END OF COMMENTARY **********",
  "GK16visa10cu:5871": "tatropamāgarbhatve yathā--",
  "GK16visa10cu:5872": "“adantaprabhāpuṣpacitā pāṇipallavaśobhinī /",
  "GK16visa10cu:5873": "keśapāśālivṛndena suveṣā hariṇekṣaṇā” //",
  "GK16visa10cu:5874": "atra suveṣatvavaśātprathamaṃ dantaprabhāḥ puṣpāṇīvetyupamāgarbhatvena samāsaḥ /",
  "GK16visa10cu:5875": "anantaraṃ ca dantaprabhāsadṛśaiḥ puṣpaiścitetyādisamāsāntarāśrayeṇa samānaviśeṣaṇamahātmyāddhariṇekṣaṇāyāṃ latāvyavahārapratītiḥ /",
  "GK16visa10cu:5876": "************* COMMENTARY *************",
  "GK16visa10cu:5877": "Vijñapriyā:",
  "GK16visa10cu:5878": "(vi, pa) tadantaprabheti /",
  "GK16visa10cu:5879": "atra dantaprabhāḥ puṣpāṇīva ityādirītyā sarvatra puruṣavyāghrāditvādupamāsamāsaḥ /",
  "GK16visa10cu:5880": "naca dantaprabhaiva puṣpamityādirītyā rūpakameveti vācyam /",
  "GK16visa10cu:5881": "rūpakasya bādhakadvayasattvāt /",
  "GK16visa10cu:5882": "tathā hi---“upamitaṃ vyāghrādibhiḥ sāmānyāprayoge” iti pāṇinyanuśāsanenasādhāraṇadharmāprayoge rūpakasamāsabādhād upamāsamāsasyaiva vyavasthāpanādityekaṃ bādhakam /",
  "GK16visa10cu:5883": "dvitīyaṃ granthakṛdeva āha---atra suveṣatvavaśāditi /",
  "GK16visa10cu:5884": "ayaṃ bhāvaḥ /",
  "GK16visa10cu:5885": "veṣāstadāropitadharmāḥ /",
  "GK16visa10cu:5886": "kaṭakakuṇḍalasindūrādīnāṃ dantaprabhādīnāṃ ca nāyikādharmavṛttidharmatvenāropitatvāt /",
  "GK16visa10cu:5887": "kaṭakakuṇḍalasindūrādīnāṃ dantaprabhādīnāṃ ca nāyikādharmavṛttidharmatvenāropitatvāt /",
  "GK16visa10cu:5888": "puṣpādibhinnaiḥ taiḥ suveṣapratītirna ghaṭate ityataḥ prathamaṃ dantaprabhādiviśeṣyake vyāghrādisamāsa evetyāha---upamāgarbhatveneti /",
  "GK16visa10cu:5889": "nanu tathāpi saivānupapattiḥ,",
  "GK16visa10cu:5890": "svīyadharmaiḥ suveṣatvāsambhavādityata āha---anantaraṃ ceti /",
  "GK16visa10cu:5891": "ayamarthaḥ---sakṛduccaritaiḥ śabdairasakṛcchaktilakṣaṇābhyāṃ bodhāsambhavāddarśito 'yaṃ puṣpādiviśeṣyaka upamāsamāsārtho vyaṅgya eva /",
  "GK16visa10cu:5892": "tātparyavaśācchaktyā vākyabodhakatvaṃ vā /",
  "GK16visa10cu:5893": "suveṣatvopapattikatvaṃ ca samāsadvayatātparyagrāhakaṃ tena ca suveṣatvepapattau upapattimāha---samānaviśeṣaṇamāhātmyāditi /",
  "GK16visa10cu:5894": "samāsadvayaghaṭitatvenobhayaviśeṣaṇāt sāmyam /",
  "GK16visa10cu:5895": "ekaikasamāsena ekaikaviśeṣaṇamiti bhāvaḥ /",
  "GK16visa10cu:5896": "latāvyavahārastadvallāsyādiḥ /",
  "GK16visa10cu:5897": "Locanā:",
  "GK16visa10cu:5898": "(lo, ī) suveṣatvavaśāt suveṣeti padasāmarthyāt /",
  "GK16visa10cu:5899": "taddhi nāyikāyāṃ mukhyaṃ natu latāyāmiti nāyikādharmiṇāmeva dantaprabhādīnāmupameyaprayojakaṃ,",
  "GK16visa10cu:5900": "natu hariṇekṣaṇapadopādānaṃ,",
  "GK16visa10cu:5901": "prastutetarapadāpekṣayaiva samāsapravṛttervyavasthānāt /",
  "GK16visa10cu:5902": "anyathā dāse kṛtāgasītyādāvapi prācīnaprasiddhe 'pi rūpakasamāsaviṣaye upāttanāyikānuguṇyena pulakāṅkurakaṇṭakāgrairityatra upamāsamāsa eva syāt /",
  "GK16visa10cu:5903": "samāsāntareṇa sāmagrīvaśādāmarṣitena /",
  "GK16visa10cu:5904": "********** END OF COMMENTARY **********",
  "GK16visa10cu:5905": "rūpakagarbhatve yathā--",
  "GK16visa10cu:5906": "“lāvaṇyamadhubhiḥ pūrṇam-” ityādi /",
  "GK16visa10cu:5907": "************* COMMENTARY *************",
  "GK16visa10cu:5908": "Vijñapriyā:",
  "GK16visa10cu:5909": "(vi, pha) lāvaṇyamadhviti---naca ekadeśavivarttirūpakodāharaṇameva prāguktam,",
  "GK16visa10cu:5910": "kathamatra samāsoktiriti vācyam /",
  "GK16visa10cu:5911": "sāmpradāyikamate ekadeśavivarttirūpakasthale sarvatra vyaṅgyarūpyāṃśe samāsoktitvasvīkārāt,",
  "GK16visa10cu:5912": "yatra viśeṣe tu na svīkāra ityagre vyaktirbhaviṣyati /",
  "GK16visa10cu:5913": "atra sāmānyadharmāprayoge 'pi nopamāsamāsaḥ /",
  "GK16visa10cu:5914": "madhutulyalāvaṇyasya pānāsambhavāt /",
  "GK16visa10cu:5915": "rūpakatve tu madhunaḥ sambhavatyeva pānam /",
  "GK16visa10cu:5916": "āsyasyaivātra pānamuktaṃ tasya cobhayathāpi pānāsambhava iti na vācyam,",
  "GK16visa10cu:5917": "“saviśeṣaṇau vidhiniṣedhau viśeṣaṇamupasaṅkrāmataḥ sati viśeṣye bodhe';",
  "GK16visa10cu:5918": "iti nyāyānmadhunyeva cānvayāt /",
  "GK16visa10cu:5919": "********** END OF COMMENTARY **********",
  "GK16visa10cu:5920": "saṅkaragarbhatve yathā-“dantaprabhāpuṣpa-” ityādi /",
  "GK16visa10cu:5921": "“suveṣā” ityatra “parītā” iti pāṭhe hyupamārūpakasādhakābhāvātsaṅkarasamāśrayaṇam /",
  "GK16visa10cu:5922": "samāsāntaraṃ pūrvavat /",
  "GK16visa10cu:5923": "samāsāntaramahimnā latāpratītiḥ /",
  "GK16visa10cu:5924": "************* COMMENTARY *************",
  "GK16visa10cu:5925": "Vijñapriyā:",
  "GK16visa10cu:5926": "(vi, ba) parīteti pāṭhe iti /",
  "GK16visa10cu:5927": "suveṣatvasya nijadharmeṇāsambhavāttatsattve kramaśaḥ samāsadvayenaivopapattirdarśitetyatastatra na rūpakopamāyāḥ sandehasaṅkaraḥ /",
  "GK16visa10cu:5928": "parīteti pāṭhe tu parītatvaṃ vyāptiḥ puṣpairlāvaṇyaiḥ sambhavatītyatra samāsadvayenopamārūpakayorbhavatyeva sandeha iti bhāvaḥ /",
  "GK16visa10cu:5929": "naca sāmānyadharmāprayogavaśādupamā rūpakaṃ bādhata iti vācyam /",
  "GK16visa10cu:5930": "rūpakasya sambhave tathā rūpakābādhāt /",
  "GK16visa10cu:5931": "suveṣatvavaśādrūpakabādhādeva tathā tadbādhasya prāg darśitatvāt /",
  "GK16visa10cu:5932": "sandehasaṅkaraṃ grāhayati---atra hīti /",
  "GK16visa10cu:5933": "samāsāntaramiti /",
  "GK16visa10cu:5934": "vinigamakābhovenobhayasamāsāntaraṃ pūrvavallatāpratītirityanvayaḥ /",
  "GK16visa10cu:5935": "tatra hetumāha---samāsāntaramahimneti /",
  "GK16visa10cu:5936": "samāsāntaramatra rūpakasamāsaḥ /",
  "GK16visa10cu:5937": "tadvattve lāvaṇyamadhubhiḥ pūrṇamityekadeśavivarttirūpakodāharaṇe 'pi samāsoktitvamidaṃ darśitaṃ sāmpradāyikamatānusāreṇaiva /",
  "GK16visa10cu:5938": "Locanā:",
  "GK16visa10cu:5939": "(lo, u) sādhakābhāvāditi /",
  "GK16visa10cu:5940": "parītatvasya hariṇekṣaṇāyāṃ latāyāṃ ca sādhāraṇyenaiva pravṛtteḥ /",
  "GK16visa10cu:5941": "saṅkarasamāśrayeṇeti /",
  "GK16visa10cu:5942": "saṅkaro 'tra upamārūpakasandehasaṅkaraḥ /",
  "GK16visa10cu:5943": "tadāśrayeṇa samāso nirddhāritākāraḥ /",
  "GK16visa10cu:5944": "pūrvaṃ dantaprabhāsadṛśaiḥ puṣpaiścitetyuktaprakāraḥ /",
  "GK16visa10cu:5945": "latāpratītirityatra latāpadaṃ bhāvapradhānam /",
  "GK16visa10cu:5946": "********** END OF COMMENTARY **********",
  "GK16visa10cu:5947": "eṣu ca yaṣāṃ mate upamāsaṅkarayorekadeśavivartitā nāsti tanmate ādyatṛtīyayoḥ samāsoktiḥ /",
  "GK16visa10cu:5948": "dvitīyastu prakāra ekadeśavirviṃtarūpakaviṣaya eva /",
  "GK16visa10cu:5949": "************* COMMENTARY *************",
  "GK16visa10cu:5950": "Vijñapriyā:",
  "GK16visa10cu:5951": "(vi, bha) kecittvatraikadeśavivārttirūpake samāsoktiṃ na manyante,",
  "GK16visa10cu:5952": "kintūpamātatsaṅkaragarbhatva eva tāṃ manyante /",
  "GK16visa10cu:5953": "tatra prathamaṃ rūpakasamāsabādhasyādarśitatvātteṣāṃ mataṃ darśayati---eṣu ceti /",
  "GK16visa10cu:5954": "ādyaṃ dantaprabhetyādikam /",
  "GK16visa10cu:5955": "tṛtīyaṃ parītatvapāṭhaviśiṣṭam /",
  "GK16visa10cu:5956": "tadevaṃ dvitīyo lāvaṇyamadhubhairityādyukto rūpakaviṣaya eva na samāsoktiviṣayaḥ /",
  "GK16visa10cu:5957": "vyaṅgyarūpakaṃ mukhasya padmatvaṃ taddharmalāvaṇyādau madhvādirūpakaṃ vācyamityekadeśavivarttisuveṣatvaviśeṣaṇavati dantaprabhetyādau /",
  "GK16visa10cu:5958": "********** END OF COMMENTARY **********",
  "GK16visa10cu:5959": "paryālocane tvādye prakāre evadeśavivartinyupamaivāṅgīkartumucitā /",
  "GK16visa10cu:5960": "************* COMMENTARY *************",
  "GK16visa10cu:5961": "Vijñapriyā:",
  "GK16visa10cu:5962": "(vi, ma) paryālocane tu na samāsoktirnāpyekadeśavivarttirūpakaṃ kintvekadeśavivarttyupamaiva iti svamataṃ granthakṛdāha---paryālocane tviti /",
  "GK16visa10cu:5963": "samāse luptevakārāllāvaṇyādau madhvādyupamā vācyā /",
  "GK16visa10cu:5964": "nāyikāyāṃ tūpamā vyaṅgyā ityekadeśavivarttinī upamaivetyevakārātsamāsoktivyavacchedaḥ /",
  "GK16visa10cu:5965": "tadvyavacchedastu tatparyālocanādityāha---paryālocane tviti /",
  "GK16visa10cu:5966": "viśeṣaṇasāmye yatsamāsoktirityuktaṃ tatra viśeṣaṇasya sādhāraṇatvaṃ śliṣṭatvaṃ ceti /",
  "GK16visa10cu:5967": "dvaividhyamevocitam /",
  "GK16visa10cu:5968": "aupamyagarbhatvarūpastṛtīyaprakāro nocitaḥ /",
  "GK16visa10cu:5969": "tatra dantaprabhāpuṣpamivetyupamāsamāsabodhe hariṇekṣaṇā late veti bodhasya samāsadvayakusṛṣṭikalpanaṃ vinaivopapattirityevaṃ paryālocanā /",
  "GK16visa10cu:5970": "evaṃ cādyaprakārarītestṛtīyaprakāre 'pi sambhavāttatrāpyekadeśavivartyupamaivetyatra upamāgarbhāviśeṣaṇikā samāsoktirnāstyevetyabhiprāyaḥ /",
  "GK16visa10cu:5971": "ādye prakāre ityupalakṣaṇameva /",
  "GK16visa10cu:5972": "Locanā:",
  "GK16visa10cu:5973": "(lo, ū) iha caupamyagarbhasyaivaṃ traividhyasambhave 'pi dvitīyodāharaṇam ekadeśavivarttirūpakaviṣaya eveti na pūrvottaravirodha ityāha---eṣu ceti /",
  "GK16visa10cu:5974": "ādyaṃ dantaprabhāityādi padyam /",
  "GK16visa10cu:5975": "tṛtīyaṃ tadeva suveṣā ityatra parītapāṭhayuktam /",
  "GK16visa10cu:5976": "dvitīyo lāvaṇyamadhubhiḥ pūrṇamityādipadyavasthitaḥ /",
  "GK16visa10cu:5977": "naca prathamatṛtīyayorapi samāsoktirityāha---paryālocane tviti /",
  "GK16visa10cu:5978": "paryālocane tattvato vivecane ucitā hariṇekṣaṇa lateveti pratīteḥ /",
  "GK16visa10cu:5979": "********** END OF COMMENTARY **********",
  "GK16visa10cu:5980": "anyathā--",
  "GK16visa10cu:5981": "************* COMMENTARY *************",
  "GK16visa10cu:5982": "Vijñapriyā:",
  "GK16visa10cu:5983": "(vi, ya) anyatheti /",
  "GK16visa10cu:5984": "samāsadvayakalpanā kusṛṣṭyaiva aupamyagarbhasthale samāsoktyaṅgīkāre ityarthaḥ /",
  "GK16visa10cu:5985": "yatra samāsadvayakalpanā kusṛṣṭyasambhavastatra kathaṃ samāsoktirityatrāha /",
  "GK16visa10cu:5986": "********** END OF COMMENTARY **********",
  "GK16visa10cu:5987": "“aindraṃ dhanuḥ pāṇḍupayodhareṇa śaraddadhānārdranakhakṣatābham /",
  "GK16visa10cu:5988": "pramodayantī sakalaṅkaminduṃ tāpaṃ raverabhyadhikaṃ cakāra” //",
  "GK16visa10cu:5989": "************* COMMENTARY *************",
  "GK16visa10cu:5990": "Vijñapriyā:",
  "GK16visa10cu:5991": "(vi, ra) aindraṃ dhanuriti /",
  "GK16visa10cu:5992": "pāṇḍunā payodhareṇa aupamyenārdranakhakṣatābham aindraṃ dhanuḥ dadhānā sakalaṅkaminduṃ prasādayantī prasannaṃ nirmalaṃ kurvatī śaradraveratyadhikaṃ tāpaṃ tatānetyarthaḥ /",
  "GK16visa10cu:5993": "śaradi meghasya pāṇḍutvādindoḥ nirmalatvānmeghāvaraṇābhāvena ravestāpādhikyācca /",
  "GK16visa10cu:5994_0": "atra pāṇḍupayodhareṇa gaurastanenārdranakhakṣataṃ dadhānāyāḥ paranāyikāyā gantṛtvena",
  "GK16visa10cu:5994_1": "kalaṅkinamupanāyakamanunayantyāstatpradarśanena patyustāpādhikyaṃ janayantyāśca nāyikāyāḥ",
  "GK16visa10cu:5994_2": "samāsoktyā pratītiḥ tadvyavahārasya ca śaradi pratītiḥ /",
  "GK16visa10cu:5995": "Locanā:",
  "GK16visa10cu:5996": "(lo, ṛ) aindramiti /",
  "GK16visa10cu:5997": "payodharo meghaḥ stanaśca /",
  "GK16visa10cu:5998": "prasādanaṃ nirmalīkaraṇaṃ,",
  "GK16visa10cu:5999": "paritoṣaṇaṃ ca /",
  "GK16visa10cu:6000": "kalaṅko lakṣma,",
  "GK16visa10cu:6001": "kulādidoṣaśca /",
  "GK16visa10cu:6002": "tāpaḥ ātapo manojvaraśca /",
  "GK16visa10cu:6003": "śarado nāyikātvapratītirityuktam /",
  "GK16visa10cu:6004": "tadviśeṣaṇasyaiva vicāradaśārūḍhatvāt /",
  "GK16visa10cu:6005": "raviśaśinorṭāyakapratināyakatve saiva mukhyaṃ padaṃ nidānam /",
  "GK16visa10cu:6006": "sakalaṅkatāpaśabdayo raviśaśinormukhyayorvarṇanāt nāyakaviṣayāniyatatvāt /",
  "GK16visa10cu:6007": "upamānatvamābhāśabdabodhyam /",
  "GK16visa10cu:6008": "vastuparyālocanayā tadvicāreṇa saccāraṇīyam /",
  "GK16visa10cu:6009": "dhanurābhamiti pratyanudayaprasaṅgaditi bhāvaḥ /",
  "GK16visa10cu:6010": "********** END OF COMMENTARY **********",
  "GK16visa10cu:6011": "ityatra kathaṃ śaradi nāyikāvyavahārapratītiḥ,",
  "GK16visa10cu:6012": "nāyikāpayodhareṇārdranakhakṣatābhaśakracāpadhāraṇāsambhavāt /",
  "GK16visa10cu:6013": "************* COMMENTARY *************",
  "GK16visa10cu:6014": "Vijñapriyā:",
  "GK16visa10cu:6015": "(vi, la) upamāgarbhasamāsoktyaṅgīkāre tadrarbhatve ca samāsadvayaniyame sā kathaṃ syādityarthaḥ /",
  "GK16visa10cu:6016_0": "ārdranakhakṣatābhamityatropamābodhakasyābhāpadasya saktve rūpakāsambhavād upamāsamāse",
  "GK16visa10cu:6016_1": "ca aindre dhanuṣi ārdranakhakṣatatulyatvāprāptau nāyikāyāṃ ca viśeṣaṇābhāvena tadviśeṣaṇasya",
  "GK16visa10cu:6016_2": "śarannāyikobhayadharmatvābhāvena kathaṃ viśeṣaṇasāmyaṃ kathaṃ tasyaivopamyagarbhātvaṃ",
  "GK16visa10cu:6016_3": "kathaṃ vā samāsagarbhadvayakalpanamiti manasikṛtyāha--- nāyikāpayodhareṇeti /",
  "GK16visa10cu:6017": "tathā ca upamāgarbhasamāsoktirnāstyeva /",
  "GK16visa10cu:6018": "kintvatra payodharasya prasādayantīti padasya sakalaṅkapadasya tāpapadasya ca śliṣṭaviśeṣaṇikā samāsoktireveyam /",
  "GK16visa10cu:6019": "naupamyagarbhaviśeṣaṇikā ityuktamanena /",
  "GK16visa10cu:6020": "********** END OF COMMENTARY **********",
  "GK16visa10cu:6021": "nanu “ārdranakhakṣatābham” ityatra sthitamapyupamānatvaṃ vastuparyālocanayā aindre dhanuṣi sañcāraṇīyam /",
  "GK16visa10cu:6022": "************* COMMENTARY *************",
  "GK16visa10cu:6023": "Vijñapriyā:",
  "GK16visa10cu:6024": "(vi, va) nanu ārdranakhakṣatābhamityatrārdranakhakṣatamupamānam /",
  "GK16visa10cu:6025": "aindraṃ dhanuścopameyam /",
  "GK16visa10cu:6026": "dhāraṇānvayaścopameva eva bodhitastenāsambhavo darśitaḥ /",
  "GK16visa10cu:6027": "manasā tu ārdranakhakṣatasyopamānatvaṃ dhanuṣi bodhyam /",
  "GK16visa10cu:6028": "kṣate tu tadupameyatvaṃ bodhyam /",
  "GK16visa10cu:6029": "tathā ca tatkṣatadhāraṇaṃ stanasya sambhavatyeva ityata upamāgarbhasamāsoktirevātrāpīti kathamupamāgarbhasamāsoktivilopa ityāśaṅkate---nanviti /",
  "GK16visa10cu:6030": "sthitamapi iti /",
  "GK16visa10cu:6031": "nakhakṣate sthitamapītyarthaḥ /",
  "GK16visa10cu:6032": "idamupalakṣaṇam /",
  "GK16visa10cu:6033": "dhanuṣi sthitamupameyatvamapi nakhakṣate sañcāraṇīyamityāpi bodhyam /",
  "GK16visa10cu:6034": "tatsañcārasyaiva prakṛtastanadharaṇopayogitvāt /",
  "GK16visa10cu:6035": "paryālocanayeti /",
  "GK16visa10cu:6036": "payodharādipadaśleṣāttādṛśārthaparyālocanayetyarthaḥ /",
  "GK16visa10cu:6037": "********** END OF COMMENTARY **********",
  "GK16visa10cu:6038": "yathā--“dadhnā juhoti” ityādau havanasyānyathāsiddherdadhni sañcāryate vidhiḥ /",
  "GK16visa10cu:6039": "evañcendracāpābhamārdranakhakṣataṃ dadhāneti pratītirbhaviṣyatīti cet ?",
  "GK16visa10cu:6040": "na, evaṃvidhanirvāhe kaṣṭasṛṣṭikalpanādekadeśavivartyupamāṅgīkārasyaiva jyāyastvāt /",
  "GK16visa10cu:6041": "************* COMMENTARY *************",
  "GK16visa10cu:6042": "Vijñapriyā:",
  "GK16visa10cu:6043": "(vi, śa) śabdenaikatra bodhitārthasyānyatra sañcāre dṛṣṭāntamāha--yathā dadhneti /",
  "GK16visa10cu:6044": "ākyātena havanasyeva prakṛtastanadhāraṇopayogitvād bodhyate /",
  "GK16visa10cu:6045": "havanasya tu “haviṣā juhoti';",
  "GK16visa10cu:6046": "iti vākyarūpād anyataḥ siddheḥ siddhasya ca vidheyatvāsambhavaparyālocanayā tadeva vidheyatvaṃ yattvasiddham /",
  "GK16visa10cu:6047": "ato dadhni sañcāryate ityarthaḥ /",
  "GK16visa10cu:6048": "dadhno homakaraṇatvasyānyataḥ prāptyabhāvāt /",
  "GK16visa10cu:6049": "tathā caivaṃ rītyā dhanurupameyanakhakṣatadhāraṇaṃ payodhare sambhavati,",
  "GK16visa10cu:6050": "ityupamāgarbhasamāsoktirastyeva /",
  "GK16visa10cu:6051": "kathaṃ tadvilopa ityāha---evaṃvidhanirvāhe iti /",
  "GK16visa10cu:6052": "evaṃvidhayā nirvāha ityarthaḥ /",
  "GK16visa10cu:6053": "ekadeśavivartyupamāṅgīkārasyaiveti /",
  "GK16visa10cu:6054": "upamāgarbhasamāsoktirnāstyeveti bhāvaḥ /",
  "GK16visa10cu:6055": "Locanā:",
  "GK16visa10cu:6056": "(lo, ṝ) śabdaśaktyarpitalabhyasyārthasya paryālocanāyāmanyathābhāve dṛṣṭāntamāha---yatheti /",
  "GK16visa10cu:6057": "vidhiḥ karttavyatopadeśaḥ /",
  "GK16visa10cu:6058_0": "atra hi hotavyamityarthe juhotinā yadyapi homavidhānopadeśaḥ pratīyate tathāpi vākyāntaralabhye",
  "GK16visa10cu:6058_1": "tasmin “aprāpte hi śāstramarthavadi” ti nayena piṣṭapeṣaṇavadupadeśavaiyarthyādatrānukta",
  "GK16visa10cu:6058_2": "eva dadhnaḥ karaṇatvāṃśe paryavasyatyupadeśaḥ /",
  "GK16visa10cu:6059": "prakṛtodāhaṇe sañcāraṇaśarīram darśayati-pratītiḥ hi paryālocanotpannā /",
  "GK16visa10cu:6060": "evaṃvidheti /",
  "GK16visa10cu:6061": "ayamarthaḥ /",
  "GK16visa10cu:6062": "samanantaroktaprakāreṇa dadhno havanavidhisañcāraṇavad indradhanuṣi caupamyasañcāraṇamayuktam /",
  "GK16visa10cu:6063": "śabdānāṃ hi pradhānakriyānivarttakasvakriyābhisambandhāt sādhyāyamānatā nyāyasiddhā,",
  "GK16visa10cu:6064": "tena dadhni vidhisañcaraṇam /",
  "GK16visa10cu:6065": "ārdranakhakṣatābhamityatrārdranakhakṣatasambandhād ābhāśabdasyārthasya aupamyasya ca tatparityāgena sambaddhe indradhanuṣi sañcāraṇe dṛṣṭāntadārṣṭāntikayorvaiṣamyamityanirvāhāt;",
  "GK16visa10cu:6066": "yathā kathañcinnarvāhe vā na svārasikīti kaṣṭā yā sañcāraṇasṛṣṭiḥ tasyāḥ kalpanādasyotpādānād jyāyastvādanāyasasiddhatvena /",
  "GK16visa10cu:6067": "aindraṃ dhanurityādau arthāpattiḥ /",
  "GK16visa10cu:6068": "aindraṃ dhanurityādau mukhyatayā varttamānasya upamāmātre viśeṣeṇa samāsoktyuddīpakasya prasādanakriyādeḥ sadbhāvaḥ;",
  "GK16visa10cu:6069": "tasyānubhāvāt /",
  "GK16visa10cu:6070": "********** END OF COMMENTARY **********",
  "GK16visa10cu:6071": "astu vātra yathākathañcitsamāsoktiḥ /",
  "GK16visa10cu:6072": "“netrairivotpalaiḥ padmaiḥ-” ityādau cānyagatyasambhavāt /",
  "GK16visa10cu:6073": "************* COMMENTARY *************",
  "GK16visa10cu:6074": "Vijñapriyā:",
  "GK16visa10cu:6075": "(vi, ṣa) nanu prācīnoktatvātkaṣṭasṛṣṭikalpanāpi kāryyā /",
  "GK16visa10cu:6076": "ekadeśavivartyupamā tu prācīnairanuktāpyudāharaṇe 'dṛṣṭā nāṅgīkarttavyetyata udāharaṇe dṛṣṭatvaṃ darśayitumāha--astu veti /",
  "GK16visa10cu:6077": "“netrorivotpalai” rityādau /",
  "GK16visa10cu:6078": "netraurivotpalaiḥ padmairmukhairiva saraḥ śriyaḥ /",
  "GK16visa10cu:6079": "pade pade vibhānti sma cakravākaiḥ stanairiva //",
  "GK16visa10cu:6080": "ityatra ekadeśavivartyupamodāharaṇe kaṣṭasṛṣṭirūpagatyantarābhāvādityarthaḥ /",
  "GK16visa10cu:6081": "etadanantaraṃ ca upamāgarbhasamāsoktyasambhavāt /",
  "GK16visa10cu:6082": "ekadeśavivartyupamaiveti śeṣaḥ pūraṇīyaḥ /",
  "GK16visa10cu:6083": "na cātrāpyutpalairiva netrairityupamānopameyabhāvavaiparītyaṃ sañcāryyatāṃ kathaṃ gatyantarabhāva iti vācyam /",
  "GK16visa10cu:6084": "tadā saraḥ śrīṣu netrādibodhāt saraḥ śriya iva nāyikā iti paryavasāne prakrāntasaraḥ śrīvarṇanābhāvāpatteḥ /",
  "GK16visa10cu:6085": "********** END OF COMMENTARY **********",
  "GK16visa10cu:6086": "kiṃ copamāyāṃ vyavahārapratīterabhāvātkathaṃ tadupajīvikāyāḥ samāsokteḥ praveśaḥ /",
  "GK16visa10cu:6087": "yadāhuḥ--",
  "GK16visa10cu:6088": "************* COMMENTARY *************",
  "GK16visa10cu:6089": "Vijñapriyā:",
  "GK16visa10cu:6090": "(vi, sa) nanvevaṃ “dantaprabhe” tyatra upamāgarbhasamāsoktirnetrairivotpalairityatraikadeśavivartyupamā iti kathamupamāgarbhasamāsoktivilopa ityata āha---kiñceti /",
  "GK16visa10cu:6091": "Locanā:",
  "GK16visa10cu:6092": "(lo, ḷ) pratyuta “netrairivotpalai” rityupamāsādhakasadbhāvāt /",
  "GK16visa10cu:6093": "yatpunaruktaṃ rāghavānandaiḥ saraḥ śrīniṣṭhaṃ liṅgasāmyaṃ samāsoktiprayojakamiti;",
  "GK16visa10cu:6094": "tadasat vyavahārapratītisādhakābhāvāt /",
  "GK16visa10cu:6095": "liṅgasāmyamātreṇa samāsoktipratītau “dṛśyate sakhi /",
  "GK16visa10cu:6096": "śītāṃśuḥ” ityādāvapyatiprasaṅgāt /",
  "GK16visa10cu:6097": "kintu prastutamapekṣyaiva samāsoktiḥ kriyate iti svayamanantaramevoktam /",
  "GK16visa10cu:6098": "tatkathaṃ yuṣmanmate 'pi liṅgasāmye samāsoktipratītiriti cet /",
  "GK16visa10cu:6099": "samanakāryaliṅgaviśeṣaṇānāṃ lakṣyeṣu dvayoḥ trayāṇaāṃ vā sadbhāve prādhānyena vyavahāra iti /",
  "GK16visa10cu:6100": "yaccoktaṃ tairapi “netrairivotpalai” rityādāvutprekṣāpi /",
  "GK16visa10cu:6101": "tadatyantamanucitam /",
  "GK16visa10cu:6102": "hetvabhāve 'dhyavasānasyānanutthānāt /",
  "GK16visa10cu:6103": "kiñcaivaṃ “mukhena kamaleneva vibhāti hariṇekṣaṇā“ityādāvapi hariṇekṣaṇāyāṃ nalinīvyavahārasamāropeṇa samāsoktyutprekṣayoḥ samaveśaḥ syāt /",
  "GK16visa10cu:6104": "etatsarvaṃ garbhokṛtya prācīnācāryyasammatiṃ darśayati--yadāhuriti /",
  "GK16visa10cu:6105": "********** END OF COMMENTARY **********",
  "GK16visa10cu:6106": "“vyavahāro 'thavā tattvamaupamye yatpratīyate /",
  "GK16visa10cu:6107": "tannaupamyaṃ samāsoktirekadeśopamā sphuṭā” //",
  "GK16visa10cu:6108": "************* COMMENTARY *************",
  "GK16visa10cu:6109": "Vijñapriyā:",
  "GK16visa10cu:6110": "(vi, ha) vyavahāro 'thaveti /",
  "GK16visa10cu:6111": "aindraṃ dhanurityādau upamānopameyabhāvavaiparītyasañcāraṇokteḥ kaṣṭasṛṣṭikakalpanārūpaṃ dūṣaṇamuktvā aupamyagarbhasamāsoktyaṅgīkāre dūṣaṇāntaraṃ dadata itīyaṃ kārikā /",
  "GK16visa10cu:6112": "ato dūṣaṇaāntaratvabodhakamathaveti /",
  "GK16visa10cu:6113": "yad yasmāt kāvyaliṅgādisāmyahetukasamāsoktau yathāvyavahārasamāropaḥ pratīyate tadvadaupamyagarbhatvamamuṣmānna pratīyate /",
  "GK16visa10cu:6114": "tattasmānnaupamyasamāsoktiraṅgīkāryyoti śeṣaḥ /",
  "GK16visa10cu:6115": "kintu tādṛśe sthale ekadeśopamā ekadeśavivartyupamaiva sphuṭetyarthaḥ /",
  "GK16visa10cu:6116": "tathā caupamyagarbhā samāsoktarnāstyevetyuktam /",
  "GK16visa10cu:6117": "Locanā:",
  "GK16visa10cu:6118": "(lo, e) yadyasmād vyavahāraḥ samāsoktivattattvaṃ rūpakavad aupamyena pratīyate /",
  "GK16visa10cu:6119": "tadaupamyagarbhakasamāsoktirna /",
  "GK16visa10cu:6120": "ata evālaṅkārasarvasvakṛtāpyuktam /",
  "GK16visa10cu:6121": "netrairivotpalairityādau saraḥ śriyā nāyikātvapratītirna samāsoktyā viśeṣaṇasāmyābhāvāt /",
  "GK16visa10cu:6122": "tasmānnāyikātra upamānatvena pratīyate,",
  "GK16visa10cu:6123": "natu saraḥ śrīdharmatvena nāyikātvapratītiriti /",
  "GK16visa10cu:6124": "ekadeśavivartinyupamaivopāsyete /",
  "GK16visa10cu:6125_0": "etena dantaprabhāpuṣpetyādau padānāmupamānarūpakasamāsasambhavena hariṇekṣaṇāyā latāyāśca",
  "GK16visa10cu:6125_1": "viśeṣaṇatve sambhavatyapi aindraṃ dhanurityādau ca kaṣṭakalpitoktayuktisadbhāve 'pi",
  "GK16visa10cu:6125_2": "coktaprakāreṇāvaśyābhyupagantavyatathaikadeśavivartyupamayaiva vyavahāro yuktaḥ /",
  "GK16visa10cu:6126": "tathāca bhāṣaṇam-- “arke cenmadhu vindeta kimarthaṃ parvataṃ vrajet” iti /",
  "GK16visa10cu:6127": "********** END OF COMMENTARY **********",
  "GK16visa10cu:6128": "evañcopamārūpakayorekadeśavivartitāṅgīkāre tanmūlasaṅkare 'pi samāsokterapraveśo nyāyasiddha eva,",
  "GK16visa10cu:6129": "tenaupamyagarbhaviśeṣaṇotthāpitatvaṃ nāsyā viṣaya iti /",
  "GK16visa10cu:6130": "************* COMMENTARY *************",
  "GK16visa10cu:6131": "Vijñapriyā:",
  "GK16visa10cu:6132": "(vi, ka) upamāyā rūpakasya ekadeśavivartitve tulyanyāyādubhayatraiva samāsoktyapraveśe tadubhayasandehasaṅkarasthale 'pi samāsoktirnāstītyāha----evaṃ ceti /",
  "GK16visa10cu:6133": "nāsyā viṣya iti /",
  "GK16visa10cu:6134": "āsyāḥ samāsokterityarthaḥ /",
  "GK16visa10cu:6135": "Locanā:",
  "GK16visa10cu:6136": "(lo, ai) tanmūlasaṅkare dantaprabhetyādau parīteti pāṭhe yatpunaruktaṃ kaiścit /",
  "GK16visa10cu:6137": "sandehasaṅkare sandehāspadatvenāvyavasthitatvādrūpakopamayorabhāva iti tanna /",
  "GK16visa10cu:6138": "dvayorapi sādhakabādhakābhāvena paryyante 'pyanyūnānatiriktatvena vṛttau hi sandehasaṅkarāṅkāraḥ /",
  "GK16visa10cu:6139": "natu sthāṇurvā puruṣo veti asaṃśayavartitvajñānadaśāyāṃ kvacit kasyacinmithyātvaṃ kvacid dvayorapi /",
  "GK16visa10cu:6140": "anyathā tatra prācīnoktalaukikahāramudrikādisaṃsṛṣṭa mukuṭādyalaṅkārasādṛśyamanupapannaṃ syāt /",
  "GK16visa10cu:6141": "naca sandehasaṅkarasya nirvāhaḥ śakyakriya iti vaktuṃ na yuktaṃ,",
  "GK16visa10cu:6142": "vaicitryasyānubhavasiddhatvāttasyaiva cālaṅkāratvāt /",
  "GK16visa10cu:6143": "kiñca kṣīranīranyāyena miśraṇena saṅkara iti prācyāḥ /",
  "GK16visa10cu:6144": "tayośca miśraṇena caikasya dvayorvā bhāvaḥ /",
  "GK16visa10cu:6145": "kintvatra ekatariniścayābhāvamātreṇa sandehasaṅkaravyavahāra ityalaṃ bahunā /",
  "GK16visa10cu:6146": "upasaṃharati--teneti /",
  "GK16visa10cu:6147": "asyāḥ samāsokteḥ /",
  "GK16visa10cu:6148": "********** END OF COMMENTARY **********",
  "GK16visa10cu:6149": "viśeṣaṇasāmye śliṣṭaveśeṣaṇotthāpitā sādhāraṇaviśeṣaṇotthāpitā ceti dvidhā /",
  "GK16visa10cu:6150": "kāryaliṅgayostulyatve ca dvividheti catuḥ prakārā samāsoktiḥ /",
  "GK16visa10cu:6151": "sarvatraivātra vyavahārasamāropaḥ kāraṇam /",
  "GK16visa10cu:6152": "************* COMMENTARY *************",
  "GK16visa10cu:6153": "Vijñapriyā:",
  "GK16visa10cu:6154": "(vi, kha) aupamyagarbhatvaṃ samāsokternirasya caturvidhameva samāsokte rūpaṃ saṃhṛtya vyavasthāpayati---viśeṣaṇasāmye śliṣṭetyādi /",
  "GK16visa10cu:6155": "vyavahārasamāropasyāpyatra cāturvidhyaṃ vaktumāha---sarvatra ceti /",
  "GK16visa10cu:6156": "********** END OF COMMENTARY **********",
  "GK16visa10cu:6157": "sa ca kvacillaukike vastuni laukikavastuvyavahārasamāropaḥ,",
  "GK16visa10cu:6158": "śāstrīye vastuni śāstrīyavastuvyavahārasamāropaḥ,",
  "GK16visa10cu:6159": "laukike vā śāstrīyavastuvyavahārasamāropaḥ,",
  "GK16visa10cu:6160": "śāstrīye vā laukikavastuvyavahārasamāropa iti caturdhā /",
  "GK16visa10cu:6161": "Locanā:",
  "GK16visa10cu:6162": "(lo, o) laukike sarvamārgasādhāraṇe /",
  "GK16visa10cu:6163": "śāstrīye vidyāvyutpattiviśeṣagamye /",
  "GK16visa10cu:6164": "********** END OF COMMENTARY **********",
  "GK16visa10cu:6165": "tatra laukikavastvapi rasādibhedādanekavidham /",
  "GK16visa10cu:6166": "śāstrīyamapi tarkāyurvedajyotiḥ śāstraprasiddhatayoti bahuprakārā samāsoktiḥ /",
  "GK16visa10cu:6167": "diṅmātraṃ yathā--“vyādhūya yadvasanam-” ityādau laukike vastuni laukikasya haṭhakāmukavyavahārādeḥ samāropaḥ /",
  "GK16visa10cu:6168": "“yairekarūpamakhilāsvapi vṛttiṣu tvāṃ paśyadbhiravyayamasaṃkhyatayā pravṛttam /",
  "GK16visa10cu:6169": "lopaḥ kṛtaḥ kila paratvajuṣo vibhakte--",
  "GK16visa10cu:6170": "stairlakṣaṇaṃ tava kṛtaṃ dhruvameva manye” //",
  "GK16visa10cu:6171": "atrāgamaśāstraprasiddhe vastuni vyākaraṇaprasiddhavastuvyavahārasamāropaḥ /",
  "GK16visa10cu:6172": "evamanyatra /",
  "GK16visa10cu:6173": "************* COMMENTARY *************",
  "GK16visa10cu:6174": "Vijñapriyā:",
  "GK16visa10cu:6175": "(vi, ga) yairekarūpamiti /",
  "GK16visa10cu:6176": "parameśvaraṃ prati kasyaciduktiriyam /",
  "GK16visa10cu:6177": "akhilāsu vṛttiṣu saṃsāreṣu ekarūpamadvitīyaṃ tvāṃ paśyadbhiryairjanaiḥ paratvajuṣo bhinnatvaviṣayāyā vibhaktervibhāgasya lopaḥ kṛtaḥ /",
  "GK16visa10cu:6178": "tadaitaddarśanād bhedabuddhirna kṛtetyarthaḥ /",
  "GK16visa10cu:6179": "taireva tasya ca dhruvaṃ dhruvatvaṃ lakṣaṇaṃ kṛtamityahaṃ manye /",
  "GK16visa10cu:6180": "dhruvamiti bhāvapradhānanirddeśaḥ /",
  "GK16visa10cu:6181": "tvāṃ kīdṛśam avyayam akṣayam,",
  "GK16visa10cu:6182": "asaṃkhyatayā saṃkhyātumaśakyatayā pravṛttam asaṃkhyapadānuvṛttitvāt /",
  "GK16visa10cu:6183": "atra śliṣṭaviśeṣaṇasāmarthyādapikāradavyayapratītiḥ /",
  "GK16visa10cu:6184": "teṣāmapi hi akhilapadasāhityena vṛttiṣu sthiteṣvekarūpaṃ vikārāhityāttadarthe saṃkhyārāhityam /",
  "GK16visa10cu:6185": "parasyāḥ subvibhakterlopaśca kṛtaḥ iti dhruvaṃ niścitaṃ manye /",
  "GK16visa10cu:6186": "īdṛśaṃ tvāṃ paśyadbhirvibhaktilopaṃ kurvadbhiḥ cādīnāmīdṛśatvaṃ lakṣaṇaṃ cihnaṃ kṛtamityevaṃ bhāvaḥ /",
  "GK16visa10cu:6187": "atreti /",
  "GK16visa10cu:6188": "āgamaśāstraṃ vedaḥ /",
  "GK16visa10cu:6189": "vyākaraṇaprasiddhaṃ vastu cakārādi /",
  "GK16visa10cu:6190": "tadvad vyavahāraśca śabdātmakatvam /",
  "GK16visa10cu:6191": "īśvare tadāropasyāpi śabdabrahmātmakatvāt /",
  "GK16visa10cu:6192": "evamanyatreti /",
  "GK16visa10cu:6193": "tatra cānyaśāstravyavahārasamāropo vedaśāstraprasiddhe vastuni īśvare yathā mama /",
  "GK16visa10cu:6194": "“yasyaujjvalyaṃ dyutibhiradhikaṃ vigraheralaṅkṛtīnāṃ yatpādānte laghurapi patat gauravaṃ samprayāti /",
  "GK16visa10cu:6195": "chandaḥ /",
  "GK16visa10cu:6196": "siddhākṣaratanurasau sadruṇaḥ śabdamūrttiḥ puṇyaśloko manasi satataṃ sannidhiṃ me prayātu” //",
  "GK16visa10cu:6197": "ityatra vākye prastutor'tho yathāsau puṇyaślokaḥ parameśvaro me manasi satataṃ sannidhiṃ prayātu /",
  "GK16visa10cu:6198": "yasya vigrahe śarīre 'laṅkṛtīnāṃ kaustubhabhūṣaṇaānāṃ dyutibhiradhikam aujjvalyaṃ,",
  "GK16visa10cu:6199": "yatpādānte laghurnikṛṣṭo 'pi patan gauravaṃ gurutvam uttamatvaṃ samprayāti /",
  "GK16visa10cu:6200": "asau puṇyaślokaḥ kīdṛśaḥ /",
  "GK16visa10cu:6201": "chandasi vede siddhākṣararūpā askhalanarūpā tanuryasya tādṛśaḥ sadruṇa aiśvaryyarūpaguṇavān /",
  "GK16visa10cu:6202": "śabdamūrttidharasyaite viṣṇoraṃśā iti viṣṇupurāṇam /",
  "GK16visa10cu:6203": "atra śliṣṭaviśeṣaṇairvyañjanayā puṇyasyottamaślokasya kaviriva pratītiḥ /",
  "GK16visa10cu:6204": "tasyāpi vigrahe samāse 'laṅkṛtīnām anuprāsopamādīnāṃ dyutibhiḥ śobhābhiradhikam aujjvalyaṃ tatpādasya caturthabhāgasyānte patato laghuvarṇasyāpi gurutvam,",
  "GK16visa10cu:6205": "padāntago gururveti chandaḥ--śāstre uktatvāt /",
  "GK16visa10cu:6206": "asau chandasānuṣṭubtvādicchandasā siddho varṇamayamūrttiḥ /",
  "GK16visa10cu:6207": "māduryyādiguṇavān śabdātmakaśceti /",
  "GK16visa10cu:6208": "Locanā:",
  "GK16visa10cu:6209": "(lo, au) ekarūpaṃ sanmātratvenāvikāritvātpratyayādiviśeṣābhāvādvā /",
  "GK16visa10cu:6210": "vṛttiṣu varttante pravarttante āvirbhavantīti vyutpattyā vastuṣu strītvādiliṅgeṣu vā āvyayaṃ kṣayarahitaṃ cakārādikañca /",
  "GK16visa10cu:6211": "asaṃkhyatayā pravṛttamanantapadārtharūpeṇa vivartanāt /",
  "GK16visa10cu:6212": "ekatrādisaṃkhyāvirahitvena prasiddheśca /",
  "GK16visa10cu:6213": "paratvājuṣo bhinnatvabhājaḥ vibhaktervyaktervastuna iti yāvat /",
  "GK16visa10cu:6214": "lopaḥ kṛtaḥ abhāvo niścitaḥ /",
  "GK16visa10cu:6215": "pratyayatvena parād bhāvinyāḥ vibhakteḥ avacchādayati nigūhati /",
  "GK16visa10cu:6216": "anavacchāditasvarūpam agūḍhasvarūpam /",
  "GK16visa10cu:6217": "pūrvāvasthā lokaprasiddhā /",
  "GK16visa10cu:6218": "yaduktaṃ caṇḍīdāsapaṇḍitairapi “yatrāprakṛtatādātmyena prakṛtapratītistatra rūpakam /",
  "GK16visa10cu:6219": "yatrāpakṛtavyāpāravataḥ prakṛtasya svatantrasyaiva pratītistatra samāsoktiriti spaṣṭārthaḥ /",
  "GK16visa10cu:6220": "evaṃ rūpake 'pi vyavahārasamāropavacanaṃ rāghavanandānāmapāstam /",
  "GK16visa10cu:6221": "********** END OF COMMENTARY **********",
  "GK16visa10cu:6222": "rūpake 'prakṛtamātmasvarūpasanniveśena prakṛtasya rūpamavacchādayati /",
  "GK16visa10cu:6223": "iha tu svāvasthāsamāropeṇāvacchāditasvarūpameva taṃ pūrvāvasthāto viśeṣayati /",
  "GK16visa10cu:6224": "ata evātra vyavahārasamāropo na tu svarūpasamāropa ityāhuḥ /",
  "GK16visa10cu:6225": "************* COMMENTARY *************",
  "GK16visa10cu:6226": "Vijñapriyā:",
  "GK16visa10cu:6227": "(vi, gha) ekadeśavivarttirūpakasāmāsoktyorbhedamāha---rūpaka iti /",
  "GK16visa10cu:6228": "ekadeśavivarttirūpake ityarthaḥ /",
  "GK16visa10cu:6229": "aprakṛtamātmasvarūpeti /",
  "GK16visa10cu:6230": "aprakṛtaṃ vyaṅgyarūpaṃ tat karttṛ /",
  "GK16visa10cu:6231": "ātmasvarūpasanniveśeneti /",
  "GK16visa10cu:6232": "ātmasvarūpasyobhedāropeṇa prakṛtaṃ vācyamavacchādayatyapahnavaviṣayīkarotītyarthaḥ /",
  "GK16visa10cu:6233": "yathā“lāvaṇyamadhubhiḥ pūrṇam” ityādau /",
  "GK16visa10cu:6234": "iha tviti /",
  "GK16visa10cu:6235": "svāvasthāvyaṅgyasya svarūpaṃ tatsamāropeṇa tadāropeṇānavacchāditasvarūpamahnutasvarūpaṃ tat prakṛtaṃ vācyam /",
  "GK16visa10cu:6236": "pūrvāvasthāto 'nyārāpitavyaṅgyavyavahārarūpakāvasthāto viśeṣayati āropitavyaṅgyavyavahāraṃ karotītyarthaḥ /",
  "GK16visa10cu:6237": "ekadeśavivarttirūpake vyaṅgyaṃ rūpyaṃ vācye āropite yathā vyādhūya vasanamityādau vācye gandhavahena kāmukābhedāropaḥ /",
  "GK16visa10cu:6238": "kintu kāmukavyavahārasya ratyarthaṃ vasanākṣepāliṅganarūpavyavahārasyaivāropo 'tra ityarthaḥ /",
  "GK16visa10cu:6239": "saṃvādamāha---ata evātra vyavahāreti /",
  "GK16visa10cu:6240": "vastutastu vyaṅgyavyavahārarūpakatvadvayamekadeśavivarttirūpake samāsoktito bhedakam /",
  "GK16visa10cu:6241": "********** END OF COMMENTARY **********",
  "GK16visa10cu:6242": "upamādhvanau śleṣe ca viśeṣyasyāpi sāmyam,",
  "GK16visa10cu:6243": "iha tu viśeṣaṇamātrasya /",
  "GK16visa10cu:6244": "aprastutapraśaṃsāyāṃ prastutasya gamyatvam,",
  "GK16visa10cu:6245": "iha tvaprastutasyeti bhedaḥ /",
  "GK16visa10cu:6246": "************* COMMENTARY *************",
  "GK16visa10cu:6247": "Vijñapriyā:",
  "GK16visa10cu:6248": "(vi, ṅa) upamādhvanito 'sya bhedamāha---upamādhvanāviti /",
  "GK16visa10cu:6249": "atra śleṣeṇetyeva pāṭhaḥ,",
  "GK16visa10cu:6250": "śleṣākāre dvayoreva vācyatvena vyaṅgyasyaivābhāvāt /",
  "GK16visa10cu:6251": "śleṣeṇa viśeṣyasyāpi sāmyamityarthaḥ /",
  "GK16visa10cu:6252": "prāmādikapāṭhe tu śleṣe sati tato viśeṣyādisāmyamityarthaḥ /",
  "GK16visa10cu:6253": "tathāpi cakāro nirarthakaḥ /",
  "GK16visa10cu:6254": "aprastutapraśaṃsāto bhedaḥ sphuṭa eva /",
  "GK16visa10cu:6255": "Locanā:",
  "GK16visa10cu:6256": "(lo, a) iha cāprastupraśaṃsāyāmaprastutavarṇanāmukhena prastutapratītiryuktā tathāca mūlamantareṇāprastutavarṇanasyāsambandhapralāpaprāyatvāt /",
  "GK16visa10cu:6257": "iha ca viśeṣaṇānāṃ varṇanīyārthapratipādanena prakaraṇena niyamite 'pi dvitīyārthapratīteranubhavasiddheḥ /",
  "GK16visa10cu:6258": "********** END OF COMMENTARY **********",
  "GK16visa10cu:6259": "uktairviśeṣaṇaiḥ sābhiprāyaiḥ parikaro mataḥ /",
  "GK16visa10cu:6260": "yathā--",
  "GK16visa10cu:6261": "“aṅgarāja / senāpate /",
  "GK16visa10cu:6262": "droṇopahāsin /",
  "GK16visa10cu:6263": "karṇa /",
  "GK16visa10cu:6264": ", rakṣainaṃ bhīmādduḥ śānam /”",
  "GK16visa10cu:6265": "************* COMMENTARY *************",
  "GK16visa10cu:6266": "Vijñapriyā:",
  "GK16visa10cu:6267": "(vi, ca) parikarālaṅkāramāha---uktiriti /",
  "GK16visa10cu:6268": "sābhiprāyatvaṃ pratīpādanīyārthapuṣṭyār'thapuṣṭikāritvam /",
  "GK16visa10cu:6269": "tacca yadyapuṣṭārthadoṣatyāgenaiva labhyaṃ tathāpi viśeṣaṇairityatra bahuvivakṣaṇād bahutve vaicitryaviśeṣānubhavād alaṅkāritvam /",
  "GK16visa10cu:6270": "aṅgarājetyādikaṃ karṇopahāsino 'śvatthāmna uktiḥ /",
  "GK16visa10cu:6271": "atra pratipādyaḥ karṇopahāsaḥ tatpuṣṭikārīṇyetāni sambodhanāni /",
  "GK16visa10cu:6272": "sākṣād bhīmena badhyamānasya duḥ śāsanasya rakṣakatvenāṅgadeśanṛpatitvaṃ senāpatitvaṃ mahāvīradroṇopahāsitvaṃ tadā vīrasya yogyamityupahāsaḥ spaṣṭaḥ /",
  "GK16visa10cu:6273": "Locanā:",
  "GK16visa10cu:6274": "(lo, ā) sampriti sādṛśyamūlālaṅkāralakṣaṇāvasare 'pi viśeṣaṇavicchittihetukatvena samāsoktyanantaraṃ parikaraṃ lakṣayati--uktiriti /",
  "GK16visa10cu:6275": "viśeṣaṇairiti bahuvacanasya naikasya dvābhyāṃ viśeṣaṇābhyāmidaṃ vaicitryam,",
  "GK16visa10cu:6276": "kintu apuṣṭārthadoṣaparihāra eveti bhāvaḥ /",
  "GK16visa10cu:6277": "sābhiprāyairgarbhokṛtapratīyamānārthaiḥ /",
  "GK16visa10cu:6278": "iha ca pratīyamānārthasyāgūḍhatve guṇībhūtavyaṅgyatā,",
  "GK16visa10cu:6279": "ato 'syālaṅkārasya na dhvanitvam /",
  "GK16visa10cu:6280": "aṅgarājeti /",
  "GK16visa10cu:6281": "idaṃ bhīmavacanam /",
  "GK16visa10cu:6282": "aṅgo deśaviśeṣaḥ /",
  "GK16visa10cu:6283": "atra aṅgarājatvena parakṣārthamadhināyakatvam /",
  "GK16visa10cu:6284": "senāpatitvena rājapūjā /",
  "GK16visa10cu:6285": "droṇopahāsitvena śairyyamadaḥ pratīyate /",
  "GK16visa10cu:6286": "********** END OF COMMENTARY **********",
  "GK16visa10cu:6287": "śabdaiḥ svabhāvādekārthaiḥ śleṣo 'nekārthavācanam // VisSd_10.57 //",
  "GK16visa10cu:6288": "“svabhāvādekārthaiḥ” iti śabdaśleṣād vyavacchedaḥ /",
  "GK16visa10cu:6289": "“vācanam” iti ca dhvaneḥ /",
  "GK16visa10cu:6290": "udāharaṇam--",
  "GK16visa10cu:6291": "************* COMMENTARY *************",
  "GK16visa10cu:6292": "Vijñapriyā:",
  "GK16visa10cu:6293": "(vi, cha) arthaśleṣālaṅkāramāha---śabdairiti /",
  "GK16visa10cu:6294": "ekārthairityekārthe eva śaktairityarthaḥ /",
  "GK16visa10cu:6295": "anekārtheti /",
  "GK16visa10cu:6296": "śakyaikabhinno yor'thaḥ aparārthaḥ tasya vācanaṃ lakṣaṇayā bodhanamityarthaḥ śleṣādvyavaccheda iti /",
  "GK16visa10cu:6297": "śleṣaḥ--śabdaśleṣālaṅkāraḥ /",
  "GK16visa10cu:6298": "atra śabdasya svabhāvādekārthatvād vācanamityanena vyañjanāvyavacchedamāha---dhvaneriti /",
  "GK16visa10cu:6299": "guṇībhūtavyaṅgyasyāpyupalakṣaṇamidam /",
  "GK16visa10cu:6300": "Locanā:",
  "GK16visa10cu:6301": "(lo, i) śleṣaprakaraṇādatra śleṣaḥ /",
  "GK16visa10cu:6302": "vācanamanirddhāritatvena bodhanam /",
  "GK16visa10cu:6303": "evañva śabdairitikārikāpadārtha ekībhūya bādhyabhāvamāpannairiti viśakalitānāṃ bahūnāṃ padārthānāṃ tathāvidhārthabodhanakṣamatvāt /",
  "GK16visa10cu:6304": "naca kasyacitpadārthaviśiṣṭārthe śaktiḥ /",
  "GK16visa10cu:6305": "********** END OF COMMENTARY **********",
  "GK16visa10cu:6306": "“pravartayan kriyāḥ sādhvīrmālinyaṃ haritā haran /",
  "GK16visa10cu:6307": "mahasā bhūyasā dīpto virājati vibhākaraḥ” //",
  "GK16visa10cu:6308": "atra prakaraṇādiniyamābhāvād dvāvapi rājasūryau vācyau /",
  "GK16visa10cu:6309": "************* COMMENTARY *************",
  "GK16visa10cu:6310": "Vijñapriyā:",
  "GK16visa10cu:6311": "(vi, ja) pravarttayanniti /",
  "GK16visa10cu:6312": "vibhākaraḥ sūryyaḥ vibhākaranāmā rājaviśeṣaśca virājati /",
  "GK16visa10cu:6313": "dvayorviśeṣaṇānyāha---pravarttayanniti /",
  "GK16visa10cu:6314": "kriyāḥ ālokasādhyāḥ,",
  "GK16visa10cu:6315": "pakṣebrāhmaṇādivarṇakriyāḥ /",
  "GK16visa10cu:6316": "haritāṃ diśāṃ,",
  "GK16visa10cu:6317": "pakṣe--diksthitalokānāṃ mālinyaṃ tamaḥ śyāmatāṃ,",
  "GK16visa10cu:6318": "pakṣedāridryavaśādanujjvalatāṃ ca,",
  "GK16visa10cu:6319": "mahasā jyotiṣā,",
  "GK16visa10cu:6320": "pakṣe---śauryyeṇa /",
  "GK16visa10cu:6321": "atra kriyā ityatra nānekārthatā /",
  "GK16visa10cu:6322": "mālinyādipadatrayasya tvekārthe śaktiranyārthe lakṣaṇā,",
  "GK16visa10cu:6323": "vibhākarāṃśe tu śabdaśleṣaḥ /",
  "GK16visa10cu:6324": "atropamādhvanitvaṃ vyavacchinatti “anekārthasya śabdasya saṃyogādyairniyantrite';",
  "GK16visa10cu:6325": "ityatra śaktilakṣaṇābhyām anekārthatāpi parigrāhyetyabhiprāyeṇaivātropamādhvanipraktirbodhyā /",
  "GK16visa10cu:6326": "Locanā:",
  "GK16visa10cu:6327": "(lo, ī) kriyāḥ sandhyopāsanādyāḥ iṣṭāpūrttādyāḥ /",
  "GK16visa10cu:6328": "mālinyam andhakāramayatvam /",
  "GK16visa10cu:6329": "durācārayogo vā /",
  "GK16visa10cu:6330": "mahasteja utsavaśca,",
  "GK16visa10cu:6331": "dīptaḥ prakāśitaḥ nirmalībhūtaśca vibhākaraḥ sūryyaḥ /",
  "GK16visa10cu:6332": "vibhāṃ karoti vyanaktīte vyutpattyā rājā ca vibhāyāḥ kānteḥ kārakatvāttadāśrayatvād vācyavannirddhāritatvena bodhyā /",
  "GK16visa10cu:6333": "********** END OF COMMENTARY **********",
  "GK16visa10cu:6334": "kvacidviśeṣaḥ sāmānyātsāmānyaṃ vā viśeṣataḥ /",
  "GK16visa10cu:6335": "kāryānnimittaṃ kāryaṃ ca hetoratha samātsamam // VisSd_10.58 //",
  "GK16visa10cu:6336": "aprastutātprastutaṃ cedgamyate pañcadhā tataḥ /",
  "GK16visa10cu:6337": "aprastutapraśaṃsā syād--",
  "GK16visa10cu:6338": "************* COMMENTARY *************",
  "GK16visa10cu:6339": "Vijñapriyā:",
  "GK16visa10cu:6340": "(vi, jha) aprastutapraśaṃsālaṅkāraṃ pañcavidhamāha---kvacidviśeṣa iti /",
  "GK16visa10cu:6341": "sakalapañcamyantapadārthād aprastutāt sakalaprathamāntapadārthaḥ prastutaśced gamyate budhyate tadā pañcavidho 'prastutapraśaṃsālaṅkāra ityarthaḥ /",
  "GK16visa10cu:6342": "anyāpadeśaparibhāṣāpyanyatra /",
  "GK16visa10cu:6343": "Locanā:",
  "GK16visa10cu:6344": "(lo, u) viśe, ityādīnāṃ karmapadānāṃ prastutamiti viśeṣaṇam /",
  "GK16visa10cu:6345": "sāmānyādityādipañcamyantapadānāmaprastutāditi aprastutādarthato 'vācyāt /",
  "GK16visa10cu:6346": "atra evāprastutasya praśaṃsāvācyatayā varṇanamityarthād aprastutapraśaṃsākhyo 'laṅkāraḥ /",
  "GK16visa10cu:6347": "evaṃ cāprastutāt prastutapratītiraprastutapraśaṃseti sāmānyalakṣaṇam /",
  "GK16visa10cu:6348": "tasyāścoktanayāt pañcaprakārateti bhāvaḥ /",
  "GK16visa10cu:6349": "********** END OF COMMENTARY **********",
  "GK16visa10cu:6350": "krameṇodāharaṇam---",
  "GK16visa10cu:6351": "“pādāhataṃ yadutthāya mūrdhānamadhirohati /",
  "GK16visa10cu:6352": "svasthādevāpamāne 'pi dehinastadvaraṃ rajaḥ” //",
  "GK16visa10cu:6353": "atrāsmadapekṣayā rajo 'pi varamiti viśeṣe prastute sāmānyamabhihitam /",
  "GK16visa10cu:6354": "************* COMMENTARY *************",
  "GK16visa10cu:6355": "Vijñapriyā:",
  "GK16visa10cu:6356": "(vi, ña) tatra sāmānyādaprastutāt prastutaviśeṣavyaṅgyatvamāha---pādāhatamiti /",
  "GK16visa10cu:6357": "apamāne 'pi svasthād dehinaḥ tadrajaḥ varaṃ śreṣṭham /",
  "GK16visa10cu:6358": "yadrajaḥ pādāhataṃ sad utthāyābhihantureva mūrddhānamadhirohati ārohatītyarthaḥ /",
  "GK16visa10cu:6359": "atreti sāmānyaṃ dehisāmānyaṃ,",
  "GK16visa10cu:6360": "tadabhidhānāt prastutasyāsmatta ityasya vyañjanetyarthaḥ /",
  "GK16visa10cu:6361": "Locanā:",
  "GK16visa10cu:6362": "(lo, ū) pādāhatamiti /",
  "GK16visa10cu:6363": "evaṃ māghakāvyoktyā śiśupālaṃ prati prayāṇābhimukhīkaraṇāya śrīkṛṣṇaṃ prati balarāmavākyam /",
  "GK16visa10cu:6364": "asmaditi /",
  "GK16visa10cu:6365": "asmatpadavācyāḥ śrīkṛṣṇādayo hi vācyāḥ /",
  "GK16visa10cu:6366": "********** END OF COMMENTARY **********",
  "GK16visa10cu:6367": "“stragiyaṃ yadi jīvitāpahā hṛdaye kiṃ nihitā na hanti mām /",
  "GK16visa10cu:6368": "viṣamapyamṛtaṃ kvacidbhavedamṛtaṃ vā viṣamīśvarecchayā” //",
  "GK16visa10cu:6369": "************* COMMENTARY *************",
  "GK16visa10cu:6370": "Vijñapriyā:",
  "GK16visa10cu:6371": "(vi, ṭa) viśeṣādaprastutāt prastutasāmānyavyañjanamāha---stragiyamiti /",
  "GK16visa10cu:6372": "indumatībharturnāradīyapārijātastrajaṃ hṛdi nidhāyājasyāyaṃ vilāpaḥ /",
  "GK16visa10cu:6373": "********** END OF COMMENTARY **********",
  "GK16visa10cu:6374": "atreśvarecchayā kvacidahitakāriṇo 'pi hitakāritvaṃ hitakāriṇo 'pyahitakāritvamiti sāmānye prastute viśeṣo 'bhihitaḥ /",
  "GK16visa10cu:6375": "evañcātrāprastutapraśaṃsāmūlor'thāntaranyāsaḥ /",
  "GK16visa10cu:6376": "dṛṣṭānte prakhyātameva vastu pratibimbatvenopādīyate,",
  "GK16visa10cu:6377": "iha tu viṣāmṛtayoramṛtaviṣībhāvasyāprasiddherna tasya sadbhāvaḥ /",
  "GK16visa10cu:6378": "************* COMMENTARY *************",
  "GK16visa10cu:6379": "Vijñapriyā:",
  "GK16visa10cu:6380": "(vi, ṭha) atreti /",
  "GK16visa10cu:6381": "sāmānye hitāhitakāritvādinā sāmānye viśeṣaḥ /",
  "GK16visa10cu:6382": "ahitakāriviśeṣo 'mṛtam /",
  "GK16visa10cu:6383": "arthāntaranyāsālaṅkārasyātrānayāprastutapraśaṃsayā niṣpādyatvādanayoratrānugrāhyānugrāhakabhāvarūpasaṅkara ityāha---evaṃ ceti /",
  "GK16visa10cu:6384": "arthāntaranyāso samānyeneti /",
  "GK16visa10cu:6385": "yastatprabhedaḥ sa cātra aprastutapraśaṃsāniṣpādyaḥ /",
  "GK16visa10cu:6386": "tathāhi kiṃ na hanti ityanena hantṛviśeṣasya strajo hananasāmarthyasattve 'pi hananābhāve viśeṣa uktaḥ /",
  "GK16visa10cu:6387": "sa cāprastutapraśaṃsālabhyenāhitakārisāmānyena īśvarecchādhīnāhitakāritvābhāvarūpa eva sādharmyāt /",
  "GK16visa10cu:6388": "samānārthataḥ strajo 'hananaghaṭitam /",
  "GK16visa10cu:6389": "īśvarecchāhitakāriṇo 'pyahitakāritvābhāvāditi pratīteḥ /",
  "GK16visa10cu:6390": "nanu straṅniṣṭhayorahananāmṛtabhāvayorapakārasāmarthye 'pyanapakāritvarūpasādhanapratibimbanādatra dṛṣṭāntālaṅkārasyāpi prasaktirityatastannirasyati---dṛṣṭānta iti /",
  "GK16visa10cu:6391": "prakhyātameva prasiddhameva bimbapratibimbatvena vyaṅgyasādharmyeṇa /",
  "GK16visa10cu:6392": "atra tasyeti na dṛṣṭāntālaṅkārasadbhāva ityarthaḥ /",
  "GK16visa10cu:6393": "tathā ca dṛṣṭāntastu sadharmasya ityatra prasiddhasadharmasyetyarthaḥ /",
  "GK16visa10cu:6394": "Locanā:",
  "GK16visa10cu:6395": "(lo, ṛ) āhitakāriviśeṣo viṣaṃ hatakāriviśeṣo 'mṛtam /",
  "GK16visa10cu:6396": "aprastutapraśaṃsāmūlamutthānabījam /",
  "GK16visa10cu:6397": "yasyārthāntaranyāsasya sāmānyena viśeṣakṛtaḥ samarthakatvāt /",
  "GK16visa10cu:6398": "tasya dṛṣṭāntasya /",
  "GK16visa10cu:6399": "iha tu viṣāmṛtatvenādhyavasānādatiśayoktireva /",
  "GK16visa10cu:6400": "tayośca sāmānyaviśeṣābhāvarūpeṇa vicchittiviśeṣasambhavāt /",
  "GK16visa10cu:6401": "********** END OF COMMENTARY **********",
  "GK16visa10cu:6402": "“indurlipta ivāñjanena jaḍitā dṛṣṭirmṛgīṇāmiva,",
  "GK16visa10cu:6403": "pramlānāruṇimeva vidrumadalaṃ śyāmeva hemaprabhā /",
  "GK16visa10cu:6404": "kārkaśyaṃ kalayā ca kokilavadhūkaṇṭheṣviva prastutaṃ sītāyāḥ purataśca hanta /",
  "GK16visa10cu:6405": "śikhināṃ barhāḥ saharhā iva” //",
  "GK16visa10cu:6406": "atra sambhāvyamānebhya indrādigatāñjanaliptatvādibhyaḥ kāryebhyo vadanādigatasaundaryaviśeṣarūpaṃ prastutaṃ kāraṇaṃ pratīyate /",
  "GK16visa10cu:6407": "************* COMMENTARY *************",
  "GK16visa10cu:6408": "Vijñapriyā:",
  "GK16visa10cu:6409": "(vi, ḍa) aprastutāt kāryyāt prastutakāraṇavyañjanamāha---indurliptaiveti /",
  "GK16visa10cu:6410": "vadanādisaundaryyavatyāḥ sītāyāḥ purataḥ /",
  "GK16visa10cu:6411": "indvādayo nikṛṣṭā iti samudāyārthaḥ /",
  "GK16visa10cu:6412": "tatra sītāyāḥ vadanāpekṣayā indoḥ,",
  "GK16visa10cu:6413": "cañcalanayanāpekṣayā mṛgadṛśaḥ,",
  "GK16visa10cu:6414": "aruṇādharāpekṣayā vidrumasya,",
  "GK16visa10cu:6415": "aṅgagauratvāpekṣayā hemaprabhāyāḥ,",
  "GK16visa10cu:6416": "madhurasvaroccārakakomalakaṇṭhāpekṣayā tādṛśasvaroccārakakokilakaṇṭhasya,",
  "GK16visa10cu:6417": "keśāpekṣayā śikhibarhasya ca nikṛṣṭatā pratipādakaviśeṣaṇānyutprekṣyante /",
  "GK16visa10cu:6418": "indurlipta iveti /",
  "GK16visa10cu:6419": "jaḍitā cāñcalyarahitā,",
  "GK16visa10cu:6420": "pramlānāruṇimeva āruṇyamlānivat /",
  "GK16visa10cu:6421": "kārkaśyaṃ madhurasvaroccāraṇāsamarthakāṭhinyam /",
  "GK16visa10cu:6422": "prastutaṃ sthitaṃ tayaiva janitaṃ vā /",
  "GK16visa10cu:6423": "tacca kalayāpi cālpabhāvenāpi kokilayāpi kiñcin madhurasvaroccāraṇāt /",
  "GK16visa10cu:6424": "barhāḥ sagarhāḥ sanindāḥ /",
  "GK16visa10cu:6425": "hantetīndvādīnāmapakarṣāt khede sītāyā utkarṣāddharṣe vā /",
  "GK16visa10cu:6426": "sambhāvitebhya utprekṣitebhyaḥ /",
  "GK16visa10cu:6427": "kāraṇaṃ pratīyate /",
  "GK16visa10cu:6428": "ityutprekṣākāraṇatvena kāraṇatvaṃ bodhyam /",
  "GK16visa10cu:6429": "Locanā:",
  "GK16visa10cu:6430": "(lo, ṝ) indurityādi /",
  "GK16visa10cu:6431": "vadanādītyādiśabdena īkṣaṇādharakāntivacana keśasaṃgrahaḥ /",
  "GK16visa10cu:6432": "********** END OF COMMENTARY **********",
  "GK16visa10cu:6433": "gacchāmīti yathoktayā mṛgadṛśā niḥ śvāsamudrekiṇaṃ tyaktvā tiryagavekṣya bāṣpakaluṣenaikena māṃ cakṣuṣā /",
  "GK16visa10cu:6434": "adya prema madarpitaṃ priyasakhīvṛnde tvayā badhyatā- mitthaṃ snehavivardhito mṛgaśiśuḥ sotprāsamābhāṣitaḥ” //",
  "GK16visa10cu:6435": "atra kasyacidagamanarūpe kārye kāraṇamabhihitam /",
  "GK16visa10cu:6436": "************* COMMENTARY *************",
  "GK16visa10cu:6437": "Vijñapriyā:",
  "GK16visa10cu:6438": "(vi, ḍha) aprastutakāraṇāt prastutakāryyavyañjanamāha---gacchāmīti /",
  "GK16visa10cu:6439": "tvaṃ kiṃ prasthānanivṛtto 'sīti pṛcchantaṃ prati prasthānapravṛttasyoktiriyam /",
  "GK16visa10cu:6440": "udrokiṇamudbhaṭaṃ niḥ śvāsam muktvā bāṣpakaluṣeṇaikena cakṣuṣā māṃ tiryyagavekṣya ityanvayaḥ /",
  "GK16visa10cu:6441": "snehavivarddhitasya mṛgaśiśoḥ svasminnarpitasya premṇaḥ priyasakhīvṛnde vivandhopadeśasya maraṇasūcanāya sochvāsaṃ prodgatasya mamābhāṣaṇakriyāviśeṣaṇam /",
  "GK16visa10cu:6442": "atra kasyaciditi /",
  "GK16visa10cu:6443": "gamananivṛttasya nāyakasyetyarthaḥ /",
  "GK16visa10cu:6444": "prastuta iti /",
  "GK16visa10cu:6445": "kasyacit praśnāt prastuta ityarthaḥ /",
  "GK16visa10cu:6446": "kāraṇaṃ nāyikāyāḥ svamaraṇasūcanam /",
  "GK16visa10cu:6447": "Locanā:",
  "GK16visa10cu:6448": "(lo, ḷ) atreti /",
  "GK16visa10cu:6449": "kasyācid arthāt kenacit kuto na gato 'sīti pṛṣṭasyāprastutenābhidhātumucitatvāt /",
  "GK16visa10cu:6450": "kāraṇamagamanasyetyarthaḥ /",
  "GK16visa10cu:6451": "********** END OF COMMENTARY **********",
  "GK16visa10cu:6452": "tulye prastute tulyābhidhāne ca dvidhā śleṣamūlā sādṛśyamātramūlā ca /",
  "GK16visa10cu:6453": "śleṣamūlāpi samāsoktivadviśeṣaṇamātrasya śleṣe śleṣavadviśeṣyasyāpi śleṣe bhavatīti dvidhā /",
  "GK16visa10cu:6454": "************* COMMENTARY *************",
  "GK16visa10cu:6455": "Vijñapriyā:",
  "GK16visa10cu:6456": "(vi, ṇa) samātsamamiti /",
  "GK16visa10cu:6457": "pañcamaprakārasya traividhyaṃ vaktumādau dvaividhyamāha---śleṣamūlā sādṛśyamūlatā ceti /",
  "GK16visa10cu:6458": "śleṣamūlā ca dvidhā bhavatītyāha---samāsoktivaditi /",
  "GK16visa10cu:6459": "samāsoktau hi viśeṣyasyāpi śleṣa upamādhvanitvāpattyā na viśeṣye śleṣaḥ /",
  "GK16visa10cu:6460": "prakārāntaramāha---śleṣavaditi /",
  "GK16visa10cu:6461": "śabdālaṅkāraviśeṣyavadityarthaḥ /",
  "GK16visa10cu:6462": "“pratikūlatāmupagate hi vidhau” iti viśeṣyapadepi śleṣaṛ /",
  "GK16visa10cu:6463": "Locanā:",
  "GK16visa10cu:6464": "(lo, e) śleṣamūleti /",
  "GK16visa10cu:6465": "śleṣor'thaśleṣābhāsaḥ prastutasya gamyatvāt /",
  "GK16visa10cu:6466": "********** END OF COMMENTARY **********",
  "GK16visa10cu:6467": "krameṇa yathā--",
  "GK16visa10cu:6468": "“sahakāraḥ sadāmodo vasantaśrīsamanvitaḥ /",
  "GK16visa10cu:6469": "samujjvalaruciḥ śrīmān prabhūtotkalikākulaḥ” //",
  "GK16visa10cu:6470": "Locanā:",
  "GK16visa10cu:6471": "(lo, ai) āmodaḥ atinirhārī gandhaḥ, harṣaśca /",
  "GK16visa10cu:6472": "utkalikā udgatakoraka utkaṇṭhā ca /",
  "GK16visa10cu:6473": "********** END OF COMMENTARY **********",
  "GK16visa10cu:6474": "atra viśeṣaṇamātraśleṣavaśādaprastutātsahakārātkasyacitprastutasya nāyakasya pratītiḥ /",
  "GK16visa10cu:6475": "************* COMMENTARY *************",
  "GK16visa10cu:6476": "Vijñapriyā:",
  "GK16visa10cu:6477": "(vi, ta) atra viśeṣaṇamātraśleṣe āha---sahakāra iti /",
  "GK16visa10cu:6478_0": "sahakāra āmravṛkṣo vasantaśrīsamāśritaḥ sana prabhūtābhirbahubhirudgatābhiḥ kalikābhiḥ",
  "GK16visa10cu:6478_1": "mukulaiḥ ākulo vyāptaḥ san sadāmodo vidyamānottamagandhastata eva samujjvaladīptistata eva śrīmāṃśva /",
  "GK16visa10cu:6479": "atreti /",
  "GK16visa10cu:6480": "nāyako 'pi vasantalakṣmyā'śritaḥ san āmodena harṣeṇa samujjvale samyak śṛṅgāre ruciryasya tādṛśaḥ /",
  "GK16visa10cu:6481": "“śṛṅgāraśucirujjvalaḥ” ityamaraḥ /",
  "GK16visa10cu:6482": "śrīmān ata evotkalikayā utkaṇṭhayānvitaḥ /",
  "GK16visa10cu:6483": "“utkaṇṭhotkalike same ” iti koṣaḥ /",
  "GK16visa10cu:6484": "kasyaciditi /",
  "GK16visa10cu:6485": "uktaviśeṣaṇavata ityarthaḥ /",
  "GK16visa10cu:6486": "********** END OF COMMENTARY **********",
  "GK16visa10cu:6487": "“puṃstvādapi pravicaledyadi yadyadho 'pi yāyādyadi praṇayane na mahānapi syāt /",
  "GK16visa10cu:6488": "abhyuddharettadapi viśvamitīdṛśīyaṃ kenāpi dikprakaṭitā puruṣottamena” //",
  "GK16visa10cu:6489": "************* COMMENTARY *************",
  "GK16visa10cu:6490": "Vijñapriyā:",
  "GK16visa10cu:6491": "(vi, tha) viśeṣyapadaśleṣe tvāha---puṃstvāditi /",
  "GK16visa10cu:6492": "sapatnāpahṛtaṃ rāvyaṃ yena kenāpi prakārāntareṇoddharttuṃ kañcidrājānamupadiśataḥ kasyaciduktiriyam /",
  "GK16visa10cu:6493": "kenāpyanirvacanīyena puruṣottamena nārāyaṇena īdṛśītyevaṃprakārā iyaṃ dik ayaṃ prakāraḥ prakaṭitā darśitā /",
  "GK16visa10cu:6494": "kīdṛśī digityatra āha---puṃstvāditi /",
  "GK16visa10cu:6495": "puṃstvāt puruṣabhāvād yadi pravicaled yadi syāttadapi viśvaṃ saṃsāramuddharet /",
  "GK16visa10cu:6496": "purā hyasurāhṛtaṃ rājyaṃ mohinīrūpā kanyā bhūtvā nārāyaṇenoddhṛtam /",
  "GK16visa10cu:6497": "tathā yadyadho 'pi yāyāttapītyarthaḥ---purā varāhamūrttyā pātālaṃ gatvā tena pṛthivyā uddhṛtatvāt /",
  "GK16visa10cu:6498": "tathā yadi praṇayane yācane yācananimitte na mahān laghuḥ syāt tadapītyarthaḥ /",
  "GK16visa10cu:6499": "validaityāpahṛtarājyasya uddharaṇāya tena vāmanībhāvarūpalaghutvaprāptoḥ /",
  "GK16visa10cu:6500": "evaṃ ca tvayāpi puruṣaśreṣṭhena puṃstvāt pauruṣāccalanenāpi nikṛṣṭatāprāptirūpatādhaḥ pātenāpi yācanārthaṃ laghutvaprāptyāpi sapatnāpahṛtaṃ rājyamarjyatāmiti prakṛtavyañjanā /",
  "GK16visa10cu:6501": "Locanā:",
  "GK16visa10cu:6502": "(lo, o) puṃstvāditi /",
  "GK16visa10cu:6503": "aprastutavāsudevapakṣe,",
  "GK16visa10cu:6504": "puṃstvāt pravicalanamamṛtahāraṇakāle strīrūpadhāritvād adhogamanaṃ nīcatāprāptiḥ /",
  "GK16visa10cu:6505": "praṇayane prītiviṣaye mahān uttamo yadi na syāt /",
  "GK16visa10cu:6506": "puruṣottamena puruṣaśreṣṭhena /",
  "GK16visa10cu:6507": "********** END OF COMMENTARY **********",
  "GK16visa10cu:6508": "atra puruṣottamapadena viśeṣyeṇāpi śliṣṭena pracuraprasiddhyā prathamaṃ viṣṇureva bodhyate /",
  "GK16visa10cu:6509": "tena varṇanīyaḥ kaścitpuruṣaḥ pratīyate /",
  "GK16visa10cu:6510": "************* COMMENTARY *************",
  "GK16visa10cu:6511": "Vijñapriyā:",
  "GK16visa10cu:6512": "(vi, da) pracuraprasiddhyā prathamamiti /",
  "GK16visa10cu:6513": "tena tulyakālabodhaśleṣāvyapadeśaḥ /",
  "GK16visa10cu:6514": "idamupalakṣaṇam /",
  "GK16visa10cu:6515": "aprastuteśvarasyaiva prathamaṃ bodhitatvāt tātparyyācceti bodhyam /",
  "GK16visa10cu:6516": "Locanā:",
  "GK16visa10cu:6517": "(lo, au) śliṣṭena dvyarthena /",
  "GK16visa10cu:6518": "pracuraprasiddhyeti /",
  "GK16visa10cu:6519": "sāmagrīvaśātprakaraṇamapāsyaikadeśaprasiddheḥ samudāyaprasiddhirgarīyasīti nayeneti bhāvaḥ /",
  "GK16visa10cu:6520": "yatpunaruktaṃ rāghavānandaiḥ puṃstvādiśabdānāmatra bhagavantaṃ pratyadhikānvayitvamiti tanna,",
  "GK16visa10cu:6521": "pramāṇaābhāvāt /",
  "GK16visa10cu:6522": "pratyuta prakaraṇe varṇanīyārthaniyamācca /",
  "GK16visa10cu:6523": "********** END OF COMMENTARY **********",
  "GK16visa10cu:6524": "sādṛśyamātramūlā yathā--",
  "GK16visa10cu:6525": "Locanā:",
  "GK16visa10cu:6526": "(lo, a) sādṛśyamātramūlā natu viśeṣaṇādidvyarthatāhetukā /",
  "GK16visa10cu:6527": "********** END OF COMMENTARY **********",
  "GK16visa10cu:6528": "“ekaḥ kapotapotaḥ śataśaḥ śyenāḥ kṣudhābhidhāvanti /",
  "GK16visa10cu:6529": "ambaramāvṛtiśūnyaṃ harahara śaraṇaṃ vidheḥ karuṇā” //",
  "GK16visa10cu:6530": "atra kapotādapratustātkaścitprastutaḥ pratīyate /",
  "GK16visa10cu:6531": "************* COMMENTARY *************",
  "GK16visa10cu:6532": "Vijñapriyā:",
  "GK16visa10cu:6533": "(vi, dha) eka iti /",
  "GK16visa10cu:6534": "potaḥ śiśuḥ /",
  "GK16visa10cu:6535": "kṣudhetitṛtīyāntam /",
  "GK16visa10cu:6536": "atreti /",
  "GK16visa10cu:6537": "kaśicidatra bahudasyuveṣṭitaḥ palāyanāsamartho vidhikaruṇāśaraṇaṃ prāpto bodhyaḥ /",
  "GK16visa10cu:6538": "********** END OF COMMENTARY **********",
  "GK16visa10cu:6539": "iyaṃ ca kvacidvaidharmyeṇāpi bhavati /",
  "GK16visa10cu:6540": "“dhanyāḥ khalu vane vātāḥ kahlārasparśaśītalāḥ /",
  "GK16visa10cu:6541": "rāmamindīvaraśyāmaṃ ye spṛśantyanivāritāḥ” //",
  "GK16visa10cu:6542": "atra vātā dhanyā ahamadhanya iti vaidharmyeṇa prastutaḥ pratīyate /",
  "GK16visa10cu:6543": "vācyasya sambhavāsambhavobhayarūpatayā triprakāreyam /",
  "GK16visa10cu:6544": "tatra sambhave uktodāharaṇānyeva /",
  "GK16visa10cu:6545": "************* COMMENTARY *************",
  "GK16visa10cu:6546": "Vijñapriyā:",
  "GK16visa10cu:6547": "(vi, na) dhanyā iti /",
  "GK16visa10cu:6548": "vanapreṣitarāmaśokākulasya daśarathasyoktiriyam /",
  "GK16visa10cu:6549": "sambhaveti /",
  "GK16visa10cu:6550": "sambhavasambhavaṃ sambhavāsambhavaṃ ceti pakṣatrayam /",
  "GK16visa10cu:6551": "Locanā:",
  "GK16visa10cu:6552": "(lo, ā) ubhayarūpatā,",
  "GK16visa10cu:6553": "aṃsataḥ sambhavitvādaṃśataścāsambhavitvādayamalaṅkāraḥ /",
  "GK16visa10cu:6554": "********** END OF COMMENTARY **********",
  "GK16visa10cu:6555": "asambhave yathā--",
  "GK16visa10cu:6556": "“kokilo 'haṃ bhavān kākaḥ samānaḥ kālimāvayoḥ /",
  "GK16visa10cu:6557": "antaraṃ kathayiṣyanti kākalīkovidāḥ punaḥ” //",
  "GK16visa10cu:6558": "atra kākakokilayorvākovākyaṃ prastutasyādhyāropaṇaṃ vināsambhavi /",
  "GK16visa10cu:6559": "************* COMMENTARY *************",
  "GK16visa10cu:6560": "Vijñapriyā:",
  "GK16visa10cu:6561": "(vi, pa) asambhave vyaṅgyasya vācye āropaḥ /",
  "GK16visa10cu:6562": "kokilo 'hamiti /",
  "GK16visa10cu:6563": "kākalī madhurāsphuṭadhvaniḥ /",
  "GK16visa10cu:6564": "“kākalī tu kale sūkṣme dhvanau tu madhurāsphuṭe'; iti koṣaḥ /",
  "GK16visa10cu:6565": "vākovākyamiti /",
  "GK16visa10cu:6566": "kokilasyaiva vācyamidam /",
  "GK16visa10cu:6567": "tatkathamuktipratyuktirūpaṃ vākovākyamidamantarakathanāya madhyasthāvalambanāt,",
  "GK16visa10cu:6568": "kalahatvaprāptau kākasyāpi kokilasāmyokterākṣepāt /",
  "GK16visa10cu:6569": "prastutādhyāropaṃ vineti /",
  "GK16visa10cu:6570": "aprastute kokile vācye prastutasya vyaṅgyasyādhyāropaṃ vinetyarthaḥ /",
  "GK16visa10cu:6571": "naca vācyārthabodhe tatkathamaprastute vācye tadāropa iti vācyam /",
  "GK16visa10cu:6572": "kokilasyoktyasambhavāttadvyaṅgyasyāpyuktiyogyasya puruṣasya smaraṇāttadāropasambhavāt vaścāttu vyañjanayā puruṣaviśeṣabodhe 'pyanupapattyabhāvāt /",
  "GK16visa10cu:6573": "********** END OF COMMENTARY **********",
  "GK16visa10cu:6574": "ubhayarūpatve yathā--",
  "GK16visa10cu:6575": "“antaśchidrāṇi bhūyāṃsi kaṇṭakā bahavo bahiḥ /",
  "GK16visa10cu:6576": "kathaṃ kamalanālasya mā bhūvan bhaṅgurā guṇāḥ” //",
  "GK16visa10cu:6577": "atra prastutasya kasyacidadhyāropaṇaṃ vinā kamalanālāntaśchidrāṇāṃ guṇabhaṅgurīkaraṇe hetutvamasambhavi /",
  "GK16visa10cu:6578": "anyeṣāṃ tu sambhavītyubhayarūpatvam /",
  "GK16visa10cu:6579": "************* COMMENTARY *************",
  "GK16visa10cu:6580": "Vijñapriyā:",
  "GK16visa10cu:6581": "(vi, pha) antaśchidrāṇīti /",
  "GK16visa10cu:6582": "atreti /",
  "GK16visa10cu:6583": "atra antaśchidrādimattvaṃ yat kamalanālasya vācyaṃ tatrāntaśchidrasya tantubhaṅge hetutvaṃ na sambhavati tadāha---chidrāṇāmiti /",
  "GK16visa10cu:6584": "anyeṣāntviti /",
  "GK16visa10cu:6585": "kaṇṭakānāmityarthaḥ /",
  "GK16visa10cu:6586": "kaṇṭakaistantucchedanasambhavāt /",
  "GK16visa10cu:6587": "tathā chidrāṃśa eva nirguṇasya kaṇṭakatulyaparijanavataśca prastutapuruṣasya tatrāropaḥ /",
  "GK16visa10cu:6588": "natu kaṇṭakānāmaṃśa iti bhāvaḥ /",
  "GK16visa10cu:6589": "Locanā:",
  "GK16visa10cu:6590": "(lo, i) antaśchidrāṇi madhye chidrāṇi kuṭumbasuduścaritāni ca /",
  "GK16visa10cu:6591": "kaṇṭakāḥ sūkṣmā avayavāḥ matsariṇaśca /",
  "GK16visa10cu:6592": "bhaṅgurāḥ chidurāvinaśvarāśca /",
  "GK16visa10cu:6593": "guṇāḥ sūtrāṇi /",
  "GK16visa10cu:6594": "śilpādi gauravādiśca /",
  "GK16visa10cu:6595": "asambhavisūtropadeśatā teṣāṃ pṛthaktvāt /",
  "GK16visa10cu:6596": "sambhavi uddhriyamāṇe sūtre tat sīmni chedadarśanāt /",
  "GK16visa10cu:6597": "iha ca--- aṅga dehi lihiṇa mā api javappasi paravaiṃ ppīnaṃ yeuṃ /",
  "GK16visa10cu:6598": "amaṇḍe kohalie añjukalliṃ pi puṃ vahiṃsi /",
  "GK16visa10cu:6599": "atra nāprastutapraśaṃsā vyaṅgyasya vācyādadhikamāsvādyatvena dhvanitvāt;",
  "GK16visa10cu:6600": "vyaṅgysya vācyādaprādhānya eva etadalaṅkārābhyupagamaḥ /",
  "GK16visa10cu:6601_0": "yatra punaraprastutapraśaṃsāṅgīkāre rāghavānandamahāpātrairaprastutārthavyaṅgyo vyaṅgya",
  "GK16visa10cu:6601_1": "iti muhurmuhurabhidhatāṃ dhvanikāraprabhṛticaṇḍodāsapaṇḍitānāmācāryaṇāṃ granthajātamatraiva",
  "GK16visa10cu:6601_2": "ca sāhityadarpaṇe “lakṣaṇāmūladhvaniparīkṣāvasare pradarśitam,",
  "GK16visa10cu:6602": "“kvacid bādhyatayā khyāti';",
  "GK16visa10cu:6603_0": "rityādiśāstravidāṃ vacanamanālocya lakṣaṇājīvitamityabhidhāyaitadudāharaṇe sulakṣyo",
  "GK16visa10cu:6603_1": "lakṣya ityutkuśyate teṣāṃ kasyacid durmedhasaḥ pralapitenavañcitānāṃ matamatitucchataraṃ",
  "GK16visa10cu:6603_2": "pūrvapakṣatayā likhitamātmano durmatitvaprakaṭanāya /",
  "GK16visa10cu:6604": "iha pādāhataṃ yadutthāyetyādau “kvacid bādhyatayā khyātiḥ,",
  "GK16visa10cu:6605": "ityāktanayena “bhrama dhārmika';",
  "GK16visa10cu:6606": "ityādivat “dṛṣṭiṃ he prativeśinī';",
  "GK16visa10cu:6607": "tyādivacca lakṣaṇā māstu “kokilo 'ha';",
  "GK16visa10cu:6608": "mityādau vācyasyāsambhavitve antaśchidretyādāvavayavasyāsambhavitve kathaṃ na lakṣaṇeti /",
  "GK16visa10cu:6609": "atrocyate, yatra khalu kokilo 'hamityādau vākyabodhastatrotpatsyamānānvayabādhahetukā kathaṃ lakṣaṇā ?",
  "GK16visa10cu:6610": "yacca taireva darśitam /",
  "GK16visa10cu:6611": "śrutānvayādanākāṅkṣamityādi /",
  "GK16visa10cu:6612": "kiñcātrodāharaṇe antaśchidrāṇītyādau vā yadi lakṣaṇā tadā śuddhā gauṇī vā, nādyā /",
  "GK16visa10cu:6613": "tasyāḥ sādṛśyetarasambandhamūlatvāt /",
  "GK16visa10cu:6614": "yadi dvitīyā sāpi sāropā sādhyavasānā vā,",
  "GK16visa10cu:6615": "nādyā viṣayasya nirgorṇatvāt /",
  "GK16visa10cu:6616": "dvitīyā ced atiśayoktirastu kimalaṅkārāntarakalpanayā /",
  "GK16visa10cu:6617": "kathaṃ vā padamātrānvayabodhahetukāyā vākyabodhe praveśaḥ /",
  "GK16visa10cu:6618": "iha khalu prabhuprabhṛtiṣu kenacid abhisandhānena karttavyor'thastātparyyam,",
  "GK16visa10cu:6619": "gopanenābhimatakāryyanivedane /",
  "GK16visa10cu:6620": "ata evātra samāsoktivad vyavahārasamāropa iti prācyāḥ /",
  "GK16visa10cu:6621": "tathāhi “ayaṃ ratnākaro 'mbhodhirityasevi dhanāśaye';",
  "GK16visa10cu:6622_0": "tyādau prakṛtarājaviṣayako 'mbhodhivyapadeśaḥ prakṛtena tanniṣṭhasuśabdapratipādanāllakṣyagāmbhīryyādiguṇādyatiśayasya",
  "GK16visa10cu:6622_1": "lakṣaṇāphalasya pratipattaye kintu abhilaṣitaṃ tatsevārthaṃ vācyārthamalabdhvā pratyutāniṣṭhaprāpteḥ /",
  "GK16visa10cu:6623": "suśabdaracanāyā evaṃ kokilo 'hamityādāvapi kutracitkokilavyapadeśaḥ /",
  "GK16visa10cu:6624_0": "kasmiṃścit prastute mahāpuruṣe hīnasya matsaro na yukta iti bodhanāya tulye 'prastute",
  "GK16visa10cu:6624_1": "tulyābhidhāne ca lakṣaṇāyāṃ “jaṃ de lihiṇa mā asītyādau suprasiddhe tairabhyupagate",
  "GK16visa10cu:6624_2": "vyañjanāviṣayatve 'pi lakṣaṇā syāt /",
  "GK16visa10cu:6625": "antaśchidrāṇītyādau apyantaśchidrādīnāṃ kamalanālaguṇabhaṅgurīkaraṇāderasambhavāt kathamanvayopapattiriti cet,",
  "GK16visa10cu:6626": "atrāhuścaṇḍīdāsapaṇḍitāḥ “atra bāhyasya prastutaparatvāt prārambhāt prakṛtyaiva vācyārthavelay tatsamarpaṇena pratīterna dūṣyata iti /",
  "GK16visa10cu:6627": "” ata evātra sarveṣvapi bhedeṣu prastutābhidhānasya yuktatāprakāśanāyālaṅkārasarvasvakṛtāpyuktam /",
  "GK16visa10cu:6628": "“ihāprastutavarṇanamevāyuktamaprastutatvāt /",
  "GK16visa10cu:6629": "prastutaparatve tu kadācit yuktaṃ syāditi /",
  "GK16visa10cu:6630": "yadi “cāntaśchidrāṇī';",
  "GK16visa10cu:6631": "tyādau lakṣaṇā tadā tatra mukhyārthabādhe vākyārthānvayopapādakaṃ kiṃ nāma lakṣyate kuṭumbe duścaritānīti rūpo 'prastutor'thaścet tasyāpi na kamalanālabhaṅgurīkaraṇamapāstam /",
  "GK16visa10cu:6632_0": "yaccaiṣāṃ mānyānāṃ mate bahutaramaskhalitamavadhāryyāpi kiñcit kiñcideva dūṣaṇamuddhuṣyate",
  "GK16visa10cu:6632_1": "tatra dhvanikāraprabhṛticaṇḍīdāsapaṇḍitācāryavaryaprayatnapraṇītavimalataraprameyajātabhaṅgabhīruṇā",
  "GK16visa10cu:6632_2": "tadatikṣamadhvamavidhvastabuddhayo vibhudhāḥ /",
  "GK16visa10cu:6633": "yacca taireva---",
  "GK16visa10cu:6634": "“kā tvaṃ kuntalamallakīrttirahaha kvāpi sthitā na kvacit sakhyastāstava kutra kutra vada vāg lakṣmīrucaḥ samprati';",
  "GK16visa10cu:6635": "vāgāptā caturānanasya vadanaṃ lakṣmīrmurāreruraḥ- kāntirmaṇḍanamaṇḍalaṃ mama punaḥ nādyāpi viśrāmabhūḥ /",
  "GK16visa10cu:6636": "'; iti kvacit praśrottarikayā kalpayitvā “varṇanīyasya leśoddiṣṭasya lakṣyate” ityaprastutapraśaṃsādiviśeṣasya lakṣaṇaṃ likhitvā tadudāharaṇatvena darśitaṃ tadasmābhirupekṣaṇīyam /",
  "GK16visa10cu:6637": "atra hi praśrottarikābhāvena bhavane vastuṣu na vyavahārasamāropeṇa samāsoktiṃ prayojayati /",
  "GK16visa10cu:6638": "vācyor'tho dvividhaḥ,",
  "GK16visa10cu:6639": "svataḥ sambhavī prauḍhaktisiddhaśceti prasiddham /",
  "GK16visa10cu:6640": "tatra prauḍhoktisiddhārthasyālaṅkāratve “sajjai surai ” ( hi )",
  "GK16visa10cu:6641": "māso ityādyarthānāmāpyalaṅkāratvaprasaṅgaḥ /",
  "GK16visa10cu:6642": "kuntaleśvarasya vāgādīnāṃ caturānanādigamanena “yo 'nubhūtaḥ kuraṅgākṣyā” ityādivannidarśanā iha /",
  "GK16visa10cu:6643": "hyadhyavasāyasya siddhetvana nirdeśāt śabdamūlātiśayoktyalaṅkāraparikalpanam /",
  "GK16visa10cu:6644": "tathāpyatra nidarśanāvivekaprastāve uktam---upamāparikalpanaṃ nidarśaneti lakṣaṇe upamāpadaṃ sādṛśyamātravācakamiti /",
  "GK16visa10cu:6645": "ata evālaṅkārasarvasvakṛtāpyuktam /",
  "GK16visa10cu:6646": "sambhavatāsambhavatā vā vastusambhandhena gamyamānaṃ pratibimbakaraṇaṃ nidarśaneti /",
  "GK16visa10cu:6647": "tathāca padbhyāṃ haṃsagatirityādau so 'pi tadānanarucamityādau ca pratikalpanā /",
  "GK16visa10cu:6648": "“marakatamayamedinīṣu bhānostaruviṭapāntarapātino mayūkhāḥ /",
  "GK16visa10cu:6649": "avanataśitikaṇṭhakaṇṭhalakṣmīmiha dadhati sphuritāṇureṇujālāḥ” //",
  "GK16visa10cu:6650": "ityatra ca tathābhūtabhūmiṣu avanataśitikaṇṭhakaṇṭhānāṃ sambhavāpatteḥ utprekṣākalpane prakṛtodāharaṇaṃ vātiśayoktikalpane nidarśanāyāṃ na virodhaḥ /",
  "GK16visa10cu:6651": "kiñca ekaikasya vāgāde rājani caturānanādau ca bhavanāt /",
  "GK16visa10cu:6652": "********** END OF COMMENTARY **********",
  "GK16visa10cu:6653": "asyāśca samāsoktivad vyavahārasamāropaprāṇatvācchabdaśaktimūlādvastudhvanerbhedaḥ /",
  "GK16visa10cu:6654": "upamādhvanāvaprastutasya vyaṅgyatvam /",
  "GK16visa10cu:6655": "evaṃ samāsoktāvapi /",
  "GK16visa10cu:6656": "śleṣe tu dvayorapi vācyatvam /",
  "GK16visa10cu:6657": "************* COMMENTARY *************",
  "GK16visa10cu:6658": "Vijñapriyā:",
  "GK16visa10cu:6659_0": "(vi, ba) nanu “panthia” ityādau yaḥ śabdaśaktimūlo vastudhvaniruktastatra upabhogakṣamatve",
  "GK16visa10cu:6659_1": "sati yatsthityanumitirūpaṃ vastuvyaṅgyamuktaṃ tatra vaktryā uddeśyatvena tadeva prastutaṃ",
  "GK16visa10cu:6659_2": "vācyārthastvaprastutaḥ /",
  "GK16visa10cu:6660": "tathā ca tatrāprastutapraśaṃsātvamevāpatitamityatastato 'syā bhedamāha /",
  "GK16visa10cu:6661": "vastudhvanau tathā sthityanumatirvyaṅgyā /",
  "GK16visa10cu:6662": "na tatra vācyasya vyavahārasya vyaṅgyapuruṣādau samāropasya prāṇatvācca tatkārakatvādityarthaḥ /",
  "GK16visa10cu:6663": "atra ca śabdaśaktimūlādityupalakṣaṇam /",
  "GK16visa10cu:6664": "“dṛṣṭiṃ he prativeśinī” tyādāvapi yadbhāvinakhakṣatagopanaṃ vyaṅgyam,",
  "GK16visa10cu:6665": "tadapi vaktryā uddeśyatvena prastutam /",
  "GK16visa10cu:6666": "vācyor'tho 'prastutastatrāpyeva masyāḥ prasaktirevaṃ samādhānaṃ ca bodhyam /",
  "GK16visa10cu:6667": "upamādhvanau samāsoktau śabdaśleṣālaṅkāre tasyāḥ prasaktireva nāstītyāha---upamādhvanāviti /",
  "GK16visa10cu:6668": "atra hyaprastuto vācyaḥ /",
  "GK16visa10cu:6669": "upamādhvanisamāsoktau cāprastuto vyaṅgya eveti tayornāsyāḥ prasaktiḥ /",
  "GK16visa10cu:6670": "śleṣe 'pi nāsyāḥ prasaktirityāha /",
  "GK16visa10cu:6671": "śleṣeṇāprastutavyañjanatve sati hyaprastutapraśaṃsā /",
  "GK16visa10cu:6672": "śleṣe tu dvayorapyarthayorvācyatvamityarthaḥ /",
  "GK16visa10cu:6673": "Locanā:",
  "GK16visa10cu:6674": "(lo, ī) samprati sumativedyamasyā dhvanyalaṅkāravivekaṃ darśayati--asyāśceti /",
  "GK16visa10cu:6675": "asyāḥ aprastutapraśaṃsāyāḥ śabdaśaktimūlād vastudhvanerbhedaḥ /",
  "GK16visa10cu:6676": "tathāhi “bhuktimuktikṛdekānta” ityādau yadāgama ityatra sacchāstre na sata āgamanarūpasyārthasya vyavahāraḥ samāropyate,",
  "GK16visa10cu:6677": "kintu rahasyagopanārthameva vdyarthapadapayogaḥ,",
  "GK16visa10cu:6678": "tato 'sā bheda iti bhāvaḥ /",
  "GK16visa10cu:6679": "vācyatvamanirddhāritatveneti śeṣaḥ /",
  "GK16visa10cu:6680": "********** END OF COMMENTARY **********",
  "GK16visa10cu:6681": "uktā vyājastutiḥ punaḥ // VisSd_10.59 //",
  "GK16visa10cu:6682": "nindāstutibhyāṃ vācyābhyāṃ gamyatve stutinindayoḥ /",
  "GK16visa10cu:6683": "Locanā:",
  "GK16visa10cu:6684": "(lo, u) vyājastutirityalaṅkāranāma /",
  "GK16visa10cu:6685": "vyaṅgyahetukavaicitryasārūpyādaprastutapraśaṃsānantaramasyā lakṣaṇam;",
  "GK16visa10cu:6686": "asyāśca stutinindayoḥ sāmānyaviśeṣakāryakāraṇatulyābhāvādaprastutapraśaṃsāto bhedaḥ /",
  "GK16visa10cu:6687": "********** END OF COMMENTARY **********",
  "GK16visa10cu:6688": "nindayā stutergamyatve vyājena stutiriti vyutpattyā vyājastutiḥ /",
  "GK16visa10cu:6689": "stutyā nindāyā gamyatve vyājarūpā stutiḥ /",
  "GK16visa10cu:6690": "************* COMMENTARY *************",
  "GK16visa10cu:6691": "Vijñapriyā:",
  "GK16visa10cu:6692": "(vi, bha) vyājastutyalaṅkāramāha---uktā vyājeti /",
  "GK16visa10cu:6693": "vācyābhyāmiti /",
  "GK16visa10cu:6694": "yadyapi bakṣyamāṇodāharaṇayornindāstutyorekasyāpi vācyatvaṃ tathāpi nindāstutiprayojakārthābhyāṃ vācyābhyāmityarthaḥ /",
  "GK16visa10cu:6695": "gamyatve vyaṅgyatve nindāvyājena stutau vyājanindātvena vyājastutiparayogārthasambhavāt samāsadvayenobhayatra tatpadārthaṃ ghaṭayati---nindayeti /",
  "GK16visa10cu:6696": "********** END OF COMMENTARY **********",
  "GK16visa10cu:6697": "krameṇa yathā--",
  "GK16visa10cu:6698": "“stanayugamuktābharaṇāḥ kaṇṭakakalitāṅgayaṣṭayo deva / /",
  "GK16visa10cu:6699": "tvayi kupite 'pi prāgiva viśvastā dviṭstriyo jātāḥ” //",
  "GK16visa10cu:6700": "************* COMMENTARY *************",
  "GK16visa10cu:6701": "Vijñapriyā:",
  "GK16visa10cu:6702": "(vi, ma) atra nindāvyājena stutimāha---staneti /",
  "GK16visa10cu:6703": "he deva tāḥ prasiddhāḥ tava vairistriyaḥ tvayi kupite prāgiva viśvastāḥ /",
  "GK16visa10cu:6704": "akopadaśāyāmiva kopadaśāyāmaikyarūpamāha---stanayugeti /",
  "GK16visa10cu:6705": "muktāracitābhāraṇāḥ /",
  "GK16visa10cu:6706_0": "akopadaśāyāṃ dṛṣṭatvena kaṇṭakairvyāptāṅgayaṣṭayaḥ kopadaśāyāṃ tu bhayena kaṇṭakavanapraveśāttādṛśāstathākopadaśāyāṃ",
  "GK16visa10cu:6706_1": "viśvastā abhītā kopadaśāyāṃ tu viśiṣṭamadhikaṃ śvastaṃ śvāso yāsāṃ tādṛśāḥ,",
  "GK16visa10cu:6707": "cintayā dīrghaniḥ-- śvāsāt /",
  "GK16visa10cu:6708": "sarvatraiva śabdavācyatvena prāktulyatvam kope 'pi akopakālīnāvasthāto 'viśeṣānnindā /",
  "GK16visa10cu:6709": "śliṣṭapadadvitīyārthena tu stutiḥ /",
  "GK16visa10cu:6710": "Locanā:",
  "GK16visa10cu:6711": "(lo, ū) muktetyatra muktāni tyaktani,",
  "GK16visa10cu:6712": "pakṣe---mauktikamayānyābharaṇāni yasyām kaṇaaṭakastatra latāgataḥ prasiddhaḥ,",
  "GK16visa10cu:6713": "lomāñcaśca /",
  "GK16visa10cu:6714": "viśvastā vidhavā viśvasayuktāśca /",
  "GK16visa10cu:6715": "********** END OF COMMENTARY **********",
  "GK16visa10cu:6716": "idaṃ mama //",
  "GK16visa10cu:6717": "“vyājastutistava payoda /",
  "GK16visa10cu:6718": "mayoditeyaṃ yajjīvanāya jagatastava jīvanāni /",
  "GK16visa10cu:6719": "stotraṃ tu te mahadidaṃ ghana /",
  "GK16visa10cu:6720": "dharmarāja- sāhayyamarjayasi yatpathikānnihatya” //",
  "GK16visa10cu:6721": "************* COMMENTARY *************",
  "GK16visa10cu:6722": "Vijñapriyā:",
  "GK16visa10cu:6723": "(vi, ya) stutyā nindāmāha---vyājastutiriti /",
  "GK16visa10cu:6724": "he payoda / yajjagataḥ jīvanāya tava jīvanāni jalāni iyaṃ tava mayā vyājastutirmirthyāstutirevoditā /",
  "GK16visa10cu:6725": "ito 'dhikastutisattve iyaṃ na stutirapyastutirevetyarthaḥ /",
  "GK16visa10cu:6726": "adhikāṃ stutimāha---stotrantu te iti /",
  "GK16visa10cu:6727_0": "he ghana / yat pathikāni virahaṇo nihatya dharmarājasya yamasya sāhāyyaṃ mahimānamarjayasi",
  "GK16visa10cu:6727_1": "idaṃ tu te mahatstotraṃ dharmarājasya tulyakarma lokamāraṇakāritvena māhātmyādhikyāttadviruddhajagajjīvakāritve,",
  "GK16visa10cu:6728": "natu tādṛśamāhātmyam /",
  "GK16visa10cu:6729": "atra pathikamārakatvena nindā /",
  "GK16visa10cu:6730": "atra stutervācyatve 'pi stutiprayojakārthaparatayā yatstutipadaṃ vyākhyātaṃ tadudāharaṇāntarasaṃgrahāya /",
  "GK16visa10cu:6731": "yathā “dānāt praśaṃsāṃ prāpto 'si karṇedānīṃ tu saṃgarāt /",
  "GK16visa10cu:6732": "apakramya yaśo dattvāraye prāptastato 'dhikā“miti karṇaṃ prati aśvatthāmna uktau stuteravācyatā /",
  "GK16visa10cu:6733": "Locanā:",
  "GK16visa10cu:6734": "(lo, ṛ) jīvanāni jalāni prāṇaśca /",
  "GK16visa10cu:6735": "ghanaṃ nirantaram /",
  "GK16visa10cu:6736": "dharmarājo yamaśca /",
  "GK16visa10cu:6737": "********** END OF COMMENTARY **********",
  "GK16visa10cu:6738": "paryāyoktaṃ yadā bhaṅgyā gamyamevābhidhīyate // VisSd_10.60 //",
  "GK16visa10cu:6739": "************* COMMENTARY *************",
  "GK16visa10cu:6740": "Vijñapriyā:",
  "GK16visa10cu:6741": "(vi, ra) paryāyoktālaṅkāramāha---paryāyoktamiti /",
  "GK16visa10cu:6742": "gamyaṃ vyaṅgyaṃ tacca prastutasya kāraṇarūpaṃ bodhyam bhaṅgyā prastutamapi kāryakathanarūpaṃ bhaṅgyabhidhīyate pratipādyate /",
  "GK16visa10cu:6743": "vyañjanayaiveti śeṣaḥ /",
  "GK16visa10cu:6744": "natu śaktyā bodhyata ityarthaḥ /",
  "GK16visa10cu:6745": "prastutakāryeṇa prastutaṃ kāraṇaṃ yadā vyajyata ityarthaḥ /",
  "GK16visa10cu:6746": "kāraṇavyañjakakāryarūpāyāmaprastutapraśaṃsāyāṃ tu aprastutena kāryeṇa prastutaṃ kāraṇaṃ vyajyate iti bhedo vakṣyate yathā “indurlipta ivāñjanena” ityādau /",
  "GK16visa10cu:6747": "Locanā:",
  "GK16visa10cu:6748": "(lo, ṝ) samprati vyaṅgyavicchittiprakaraṇaprasaktaṃ paryāyoktaṃ lakṣayati---paryāyoktamiti /",
  "GK16visa10cu:6749": "bhaṅgyā camatkāranipuṇavicchittyantarāśrayeṇa vyaṅgyam abhidhīyate bodhyate kāryādidvāreṇetyarthaḥ /",
  "GK16visa10cu:6750": "********** END OF COMMENTARY **********",
  "GK16visa10cu:6751": "udāharaṇam--",
  "GK16visa10cu:6752": "“spṛṣṭāstā nandane śacyāḥ keśasambhogalālitāḥ /",
  "GK16visa10cu:6753": "sāvajñaṃ pārijātasya mañjaryo yasya sainikaiḥ” //",
  "GK16visa10cu:6754": "atra hayagrīveṇa svargo vijita iti prastutameva gamyaṃ kāraṇaṃ vaicitryaviśeṣapratipattaye sainyasya pārijātamañjarīsāvajñasparśanarūpakāryadvāreṇābhihitam /",
  "GK16visa10cu:6755": "************* COMMENTARY *************",
  "GK16visa10cu:6756": "Vijñapriyā:",
  "GK16visa10cu:6757": "(vi, la) spṛṣṭāstā iti /",
  "GK16visa10cu:6758": "śacyāḥ keśasambhogalālitāstāḥ prasiddhāḥ pārijātasya mañjaryo yasya iyagrīvasya nṛpasya sainikairnandane vane sāvajñaṃ spṛṣṭā ityarthaḥ /",
  "GK16visa10cu:6759": "atreti /",
  "GK16visa10cu:6760": "gamyaṃ vyaṅgyaṃ kāraṇarūpaṃ sāvatramañjarīsparśasya abhihitaṃ vyañjanayā pratipāditam /",
  "GK16visa10cu:6761": "varṇanīyasyeti /",
  "GK16visa10cu:6762": "hayagrīvanṛpasyetyarthaḥ /",
  "GK16visa10cu:6763": "tatprabhāvenaiva sāvajñamañjarīsparśāt /",
  "GK16visa10cu:6764": "Locanā:",
  "GK16visa10cu:6765": "(lo, ḷ) keśasambhogalālitāḥ keśasaṃyamaparicitāḥ /",
  "GK16visa10cu:6766": "kāryadvāreṇoktaṃ pārijātamañjarīsparśasya svargavijayānatiriktatvāt /",
  "GK16visa10cu:6767": "vaicitryaviśeṣaścātra svargo vijita iti pratipādanāllabhyo 'nubhavasākṣikaḥ /",
  "GK16visa10cu:6768": "evam yaṃ prakṣya cirarūḍhāpi nivāsaprītirujjhitā /",
  "GK16visa10cu:6769": "madenairāvaṇamukhe mānena hṛdayaṃ hareḥ” //",
  "GK16visa10cu:6770": "ityatra madamānayorvināśa eva tayornivāsaprītiparityāga iti paryāyoktam /",
  "GK16visa10cu:6771": "evaṃ ca yadeva gamyate tasyaivābhidhāne paryāyoktamiti bhāvaḥ /",
  "GK16visa10cu:6772": "taduktaṃ kāvyaprakāśakṛtā “yadevocyate tadeva vyaṅgyaṃ yathā tu vyaṅgyaṃ na tathā ucyate” iti paryāyoktalakṣaṇavyākhyāne /",
  "GK16visa10cu:6773": "ayaṃ ca kvacitkāraṇena vācyena kāryasya gamyatve 'pi sambhavati /",
  "GK16visa10cu:6774": "********** END OF COMMENTARY **********",
  "GK16visa10cu:6775": "na cedaṃ kāryātkāraṇapratītirūpāprastutapraśaṃsā,",
  "GK16visa10cu:6776": "tatra kāryasyāprastutatvāt ;",
  "GK16visa10cu:6777": "iha tu varṇanīyasya prabhāvātiśayabodhakatvena kāryamiti kāraṇavatprastutam /",
  "GK16visa10cu:6778": "evañ--",
  "GK16visa10cu:6779": "“anena paryāsayatāśrubindūn muktāphalasthūlatamān staneṣu /",
  "GK16visa10cu:6780": "pratyāpatāḥ śatruvilāsinīnāmākṣepasūtreṇa vinaiva hārāḥ” //",
  "GK16visa10cu:6781": "************* COMMENTARY *************",
  "GK16visa10cu:6782": "Vijñapriyā:",
  "GK16visa10cu:6783": "(vi, va) ślokāntareṇāpi prastutakāryeṇa prastutakāraṇavyañjanādidānīmalaṅkāraṃ darśayati---evaṃ ceti /",
  "GK16visa10cu:6784": "patiṃvarāmindumatīṃ dhātryā uktiriyam /",
  "GK16visa10cu:6785_0": "anena rājñā śatruvilāsinīnāṃ staneṣu muktāphalavat sthūlatamān aśrubindūn paryāsayatā",
  "GK16visa10cu:6785_1": "pātayatā ākṣepasūtreṇa grathanasūtreṇavinaiva hārāḥ pratyarpitāḥ aśrubindava eva",
  "GK16visa10cu:6785_2": "hārā kṛtā ityarthaḥ /",
  "GK16visa10cu:6786": "********** END OF COMMENTARY **********",
  "GK16visa10cu:6787": "atra varṇanīyasya rājño gamyabhūtaśatrumāraṇarūpakāraṇavatkāryabhūtaṃ tathāvidhaśatrustrīkrandanajalamapi prabhāvātiśayabodhakatvena varṇanārhamiti paryāyoktameva /",
  "GK16visa10cu:6788": "“rājan rājasutā na pāṭhayati māṃ devyo 'pi tūṣṇīṃ sthitāḥ kubje bhojaya māṃ kumārasacivairnādyāpi kiṃ bhujyate /",
  "GK16visa10cu:6789": "itthaṃ rājaśukastavāribhavane mukto 'dhvagaiḥ pañjarā- ccitrasthānavalokya śūnyavalabhāvekaikamābhāṣate” //",
  "GK16visa10cu:6790": "************* COMMENTARY *************",
  "GK16visa10cu:6791": "Vijñapriyā:",
  "GK16visa10cu:6792": "(vi, śa) aprastutakāryeṇa prastutakāraṇavyañjanarūpāyā aprastutapraśaṃsāyā udāharaṇaṃ “rājan rājasutā ityādika “kāvyaprakāśakṛtā dattam;",
  "GK16visa10cu:6793": "tatrāpi kāryasya prastutatvameveti kecidāhuḥ taddarśayitumāha---rājanniti /",
  "GK16visa10cu:6794": "śatrujayodyataṃ rājānaṃ prati tadamātyasyoktiriyam /",
  "GK16visa10cu:6795": "tavārayaḥ palāyitāḥ /",
  "GK16visa10cu:6796": "tatpurīmadhyenaiva varttma pravṛttam /",
  "GK16visa10cu:6797": "atau'dhvagaiḥ pañjarānmukto rājaśukastadīyaśūnyavacbhau citralikhitān rājādīnavalokya ekaikamitthamābhāṣata ityarthaḥ /",
  "GK16visa10cu:6798": "kimābhāṣata ityatrāha---rājanniti /",
  "GK16visa10cu:6799": "devya iti sambodhanaṃ yūyamapi tūṣṇīṃ sthitā ityarthaḥ /",
  "GK16visa10cu:6800": "na tu rājña iyamuktirekaikabhāṣaṇānupapatteḥ /",
  "GK16visa10cu:6801": "kubjā śukabhojananiyuktā kācid rājakumārī /",
  "GK16visa10cu:6802": "sacivabhojanakāle tadbhojananiyamāt pṛcchatikumāreti /",
  "GK16visa10cu:6803": "Locanā:",
  "GK16visa10cu:6804": "(lo, e) kubjā antaḥ puravṛddhāḥ /",
  "GK16visa10cu:6805": "kumārasacivāḥ kumārāṇāṃ bālamitrabhūtāḥ śiśavaḥ /",
  "GK16visa10cu:6806": "********** END OF COMMENTARY **********",
  "GK16visa10cu:6807": "atra prasthānedyataṃ bhavantaṃ śrutvā sahasaivārayaḥ palāyitā iti kāraṇaṃ prastutam /",
  "GK16visa10cu:6808": "“kāryamapi varṇanārhatvena prastutam” iti kecit /",
  "GK16visa10cu:6809": "anye tu--“rājaśukavṛttāntena ko 'pi prastutaprabhāvo bodhyata ityaprastutapraśaṃsaiva” ityāhuḥ,",
  "GK16visa10cu:6810": "************* COMMENTARY *************",
  "GK16visa10cu:6811": "Vijñapriyā:",
  "GK16visa10cu:6812": "(vi, ṣa) keṣāñcinmate atrāripalāyanarūpaprastutakāraṇasya kāryaṃ śukabhāṣaṇaprastutameveti taddarśayati---atreti /",
  "GK16visa10cu:6813": "kāvya prakāśakṛdabhiprāyaṃ darśayati---anye tviti /",
  "GK16visa10cu:6814": "rājaśukavṛttānteneti /",
  "GK16visa10cu:6815": "śatrumāraṇakāryāśrubindupātanavat śukābhāṣaṇasya śatrupalāyananiyatakāryatvābhāvena sambhodhyarājaprabhāvabodhakatvābhāvādityarthaḥ /",
  "GK16visa10cu:6816": "mahāmārīvaśādapi tatpuraśūnyatvasambhavāditi bhāvaḥ /",
  "GK16visa10cu:6817": "palāyanakāryatvābhiprāyeṇatvamātyena kathanamupapadyate eva /",
  "GK16visa10cu:6818": "vastutastu amātyavākye prastutatvamakhaṇḍanīyameva /",
  "GK16visa10cu:6819": "********** END OF COMMENTARY **********",
  "GK16visa10cu:6820": "sāmānyaṃ vā viśeṣaṇa viśeṣastena vā yadi /",
  "GK16visa10cu:6821": "kāryaṃ ca kāraṇenedaṃ kāryeṇa ca samarthyate // VisSd_10.61 //",
  "GK16visa10cu:6822": "sādharmyeṇetareṇārthāntaranyāso 'ṣṭadhā tataḥ /",
  "GK16visa10cu:6823": "************* COMMENTARY *************",
  "GK16visa10cu:6824": "Vijñapriyā:",
  "GK16visa10cu:6825": "(vi, sa) aṣṭavidhamarthāntaranyāsālaṅkāramāha---sāmānyaṃ veti /",
  "GK16visa10cu:6826": "sāmānyabhuktvā viśeṣeṇa,",
  "GK16visa10cu:6827": "evaṃ,",
  "GK16visa10cu:6828": "viśeṣaḥ sāmānyena,",
  "GK16visa10cu:6829": "evaṃ kāryaṃ kāraṇena kāraṇaṃ vā kāryeṇa samarthyate ucitatvena pratipādyate ityarthaḥ /",
  "GK16visa10cu:6830": "uktaṃ yat sāmānyaṃ tadviśeṣe tathātvadarśanāducitamiti bodhanaṃ samarthanarītiḥ /",
  "GK16visa10cu:6831": "iti caturvidhaṃ samarthanaṃ samarthyasamarthakayoḥ sādharmyeṇa tayoḥ parasparavaidharmyarūpeṇetareṇa vetyāto 'ṣṭadhetyarthaḥ /",
  "GK16visa10cu:6832": "********** END OF COMMENTARY **********",
  "GK16visa10cu:6833": "krameṇodāharaṇam--",
  "GK16visa10cu:6834": "“bṛhatsahāyaḥ kāryāntaṃ kṣodīyānapi gacchati /",
  "GK16visa10cu:6835": "sambhūyāmbhodhimabhyeti mahānadyā nagāpagā” //",
  "GK16visa10cu:6836": "atra dvitīyārdhagatena viśeṣarūpeṇārthena prathamārdhagataḥ sāmānyor'thaḥ sopapattikaḥ kriyate /",
  "GK16visa10cu:6837": "************* COMMENTARY *************",
  "GK16visa10cu:6838": "Vijñapriyā:",
  "GK16visa10cu:6839": "(vi, ha) tatra sāmānyasya viśeṣeṇa samarthanaṃ sādharmyeṇāha---bṛhaditi /",
  "GK16visa10cu:6840": "kāryāntamuddeśyakāryāntam /",
  "GK16visa10cu:6841": "kṣodīyān kṣudraḥ /",
  "GK16visa10cu:6842": "mahānadyā sambhūya militvetyarthaḥ /",
  "GK16visa10cu:6843": "nāgāpagā pārvatīyālpanadīnirjharaḥ /",
  "GK16visa10cu:6844": "atra dvitīyārdheti /",
  "GK16visa10cu:6845": "kṣudraviśeṣo nagāpagā tadrūpeṇārthenetyarthaḥ /",
  "GK16visa10cu:6846": "sāmānyor'thaḥ kṣudrasāmānyarūpaḥ /",
  "GK16visa10cu:6847": "atra kāryāntagāmitvaṃ dvayoḥ sādharmyam /",
  "GK16visa10cu:6848": "sopapattika iti /",
  "GK16visa10cu:6849": "upapattiraucityam tadviśiṣṭatvena pratipādyata ityarthaḥ /",
  "GK16visa10cu:6850_0": "yadyapi kṣudrasāmānyasya nedṛśaṃ samarthanamucitamityapratīteḥ tathāpi kāryāntagamanaviśiṣṭasya",
  "GK16visa10cu:6850_1": "tasya tat samarthanaṃ viśeṣaṇāṃśamādāyeti bodhyaṃ saviśeṣaṇe vidhiniṣedhāviti nyāyāt /",
  "GK16visa10cu:6851": "evamuttaratrāpi /",
  "GK16visa10cu:6852": "atra ca kṣudraviśeṣasya nagāpagāyāḥ kāryāntagāmitvadarśanāt kṣudrasāmānyasya kāryāntagāmitvamaucityena sambhavatīti pratītiḥ /",
  "GK16visa10cu:6853": "evaṃ sarvatra /",
  "GK16visa10cu:6854": "********** END OF COMMENTARY **********",
  "GK16visa10cu:6855": "“yāvadarthapadāṃ vācamevamādāya mādhavaḥ /",
  "GK16visa10cu:6856": "virarāma mahīyāṃsaḥ prakṛtyā mitabhāṣiṇaḥ” //",
  "GK16visa10cu:6857": "************* COMMENTARY *************",
  "GK16visa10cu:6858": "Vijñapriyā:",
  "GK16visa10cu:6859": "(vi, ka) sāmānyena viśeṣasamarthanaṃ sādharmyeṇāha---yāvadartheti /",
  "GK16visa10cu:6860": "śraīkṛṣṇasyoktivirativarṇanamidam /",
  "GK16visa10cu:6861": "yāvān vivakṣitor'tho yasya tādṛśāpadāmityarthaḥ /",
  "GK16visa10cu:6862": "mahīyāṃso mahāntaḥ /",
  "GK16visa10cu:6863": "atroktivirati viśiṣṭaḥ śrīkṛṣṇe viśeṣaḥ /",
  "GK16visa10cu:6864": "mitabhāṣitve viśiṣṭā mahāntaḥ sāmānyam /",
  "GK16visa10cu:6865": "bhāṣāvirāmaḥ sādharmyaṃ mitabhāṣitve 'syāpi bahubhāṣāvirāmarūpatvāt /",
  "GK16visa10cu:6866": "kṛṣṇaviśeṣasya bhāṣāvirateḥ samarthanamevatasya sagarthanam /",
  "GK16visa10cu:6867": "********** END OF COMMENTARY **********",
  "GK16visa10cu:6868": "“pṛthvi / sthirā bhava bhujaṅgam /",
  "GK16visa10cu:6869": "dhārayaināṃ tvaṃ kūrmarāja /",
  "GK16visa10cu:6870": "tadidaṃ dvitayaṃ dadhīthāḥ /",
  "GK16visa10cu:6871": "dikkuñjarāḥ /",
  "GK16visa10cu:6872": "kuruta tatnitaye didhīrṣāṃ āryaḥ karoti harakārmukamātatajyam” //",
  "GK16visa10cu:6873": "atra kāraṇabhūtaṃ harakārmukātatajyīkaraṇaṃ pṛthivīsthairyādeḥ kāryasya samarthakam /",
  "GK16visa10cu:6874": "************* COMMENTARY *************",
  "GK16visa10cu:6875": "Vijñapriyā:",
  "GK16visa10cu:6876": "(vi, kha) kāraṇena kāryasamarthanaṃ sādharmyeṇāha---pṛthvīriti /",
  "GK16visa10cu:6877": "kāryakāraṇayoścāviruddhadharmavattvameva sādharmyam /",
  "GK16visa10cu:6878": "viruddhadharmavattvañca vaidharmya bodhyam /",
  "GK16visa10cu:6879": "dhanurbhaṅgakāle lakṣmaṇasyoktiriyam /",
  "GK16visa10cu:6880": "āryo rāmo harakārbhukamātatajyaṃ yataḥ karoti tataḥ kāraṇāt pṛthvyādikaṃ sthirādikaṃ bhavetyarthaḥ /",
  "GK16visa10cu:6881": "enāṃ pṛthvīm /",
  "GK16visa10cu:6882": "dvitīyaṃ pṛthvībhujaṅgamau,",
  "GK16visa10cu:6883": "tat tritaye pṛthvībhujaṅgamakūrmarājatritaye /",
  "GK16visa10cu:6884": "didhīrṣāṃ dharttumicchām /",
  "GK16visa10cu:6885": "anyathā tu ātatajyīkaraṇe yāvān bharaḥ syāttena sarveṣāmasthairyaṃ syādityarthaḥ /",
  "GK16visa10cu:6886": "atreti /",
  "GK16visa10cu:6887": "naca pṛthvīsthairyādeḥ kathamātatajyīkaraṇasya kāryatvamasthairyādereva tatkāryatvāditi vācyam /",
  "GK16visa10cu:6888": "asthairyādisambhāvanayā viśeṣasthairyadhāraṇadestatkāryatvāt /",
  "GK16visa10cu:6889": "nacaivamātatajyīkaraṇātpūrvabhūtasya viśeṣasthairyādestatrāpi kathaṃ kāryatvamiti vācyamtajjñānakāryatve ca tatkāryatvopacārāt nāndīmukhasya vivāhanimittakatvavat /",
  "GK16visa10cu:6890": "atrānayoḥ kāryakāraṇayoścāviruddhatatkāryakāraṇatāvacchedakadharmavattvaṃ sādharmyam /",
  "GK16visa10cu:6891": "tādṛśāt krāraṇāt pṛthvyādeḥ sthirībhavanādikamucitamityevaṃ samarthanaṃ sthirībhāvādyupadeśa eka kāryam /",
  "GK16visa10cu:6892": "tasyaucityameva samarthanamityapi vadati /",
  "GK16visa10cu:6893": "kāryādisamarthanacatuṣkaṃ hetvalaṅkārarūpasyaivetyataḥ kāvyaprakāśakṛtā tadupekṣya cāturvidhyamevārthāntaranyāsoktaṃ kāraṇasya janakahetutvāt kāryasya ca jñāpakahetutvāt,",
  "GK16visa10cu:6894": "granthakṛtā tu tato bhedo 'sya vakṣyate /",
  "GK16visa10cu:6895": "********** END OF COMMENTARY **********",
  "GK16visa10cu:6896": "“sahasā vidadhīta na kriyām” ityādau sampadvaraṇaṃ kāryaṃ sahasā vidhānābhāvasya vimṛśyakāritvarūpasya kāraṇasya samarthakam /",
  "GK16visa10cu:6897": "etāni sādharmya udāharaṇāni /",
  "GK16visa10cu:6898": "************* COMMENTARY *************",
  "GK16visa10cu:6899": "Vijñapriyā:",
  "GK16visa10cu:6900": "(vi, ga) kāryeṇa kāraṇasya samarthanaṃ sādharmyeṇāha---sahaseti /",
  "GK16visa10cu:6901": "sahasā vimarṣaṇaṃ vinā kriyāṃ na vidadhīta,",
  "GK16visa10cu:6902": "yato 'viveko 'vimṛsyakāritā paramāpadāṃ padaṃ sthānam /",
  "GK16visa10cu:6903": "vimṛśyakāritve tu na kevalaṃ nāpadaḥ kintu sampadaścetyāha---vṛṇate hīti /",
  "GK16visa10cu:6904": "vimṛśyakāritāguṇenaiva lobhaḥ /",
  "GK16visa10cu:6905": "atreti /",
  "GK16visa10cu:6906": "sampadvaraṇakāryād vimṛśyakāritvamucitamiti samarthanam /",
  "GK16visa10cu:6907": "********** END OF COMMENTARY **********",
  "GK16visa10cu:6908": "vaidharmye yathā--",
  "GK16visa10cu:6909": "“itthamārādhyamāno 'pi kliśnāti bhuvanatrayam /",
  "GK16visa10cu:6910": "śāmyetpratyapakāreṇa nopakāreṇa durjanaḥ” //",
  "GK16visa10cu:6911": "atra sāmānyaṃ viśeṣasya samarthakam /",
  "GK16visa10cu:6912": "************* COMMENTARY *************",
  "GK16visa10cu:6913": "Vijñapriyā:",
  "GK16visa10cu:6914": "(vi, gha) viśeṣeṇa sāmānyasya samarthanaṃ vaidharmyaiṇetyasyodāharaṇamūhyamiti vakṣyate /",
  "GK16visa10cu:6915": "atastadanudāhṛtya sāmānyena viśeṣasamarthanameva vaidharmyeṇodāharati---itthamiti /",
  "GK16visa10cu:6916": "tārakāsurasya bhuvanatrayakteśakatvabodhake śloke bhuvanatrayakleśakatvaviśiṣṭadurjanaviśeṣastāhakāsuraḥ /",
  "GK16visa10cu:6917": "ārādhyamānatvataddharmasya viruddhadharmaḥ pratyayakriyamāṇatvaṃ durjanasāmānyasya /",
  "GK16visa10cu:6918": "evaṃ kteśakatvavaidharmyaṃ śāntiḥ /",
  "GK16visa10cu:6919": "kteśakatvaviśiṣṭadurjanaviśeṣasamarthanaṃ kteśakatvasamarthanarūpameva /",
  "GK16visa10cu:6920": "viśeṣaṇe hīti nyāyāt /",
  "GK16visa10cu:6921": "bhavati hi pratyapakāreṇaiva durjanasya śāntiḥ /",
  "GK16visa10cu:6922": "tadviruddhāradhyamānatvavato durjanaviśeṣasya tārakasya bhuvanakteśanamucitamiti pratītiḥ /",
  "GK16visa10cu:6923": "********** END OF COMMENTARY **********",
  "GK16visa10cu:6924": "“sahasā vidadhīta-” ityatra sahasā vidhānābhāvasyāpatpradatvaṃ viruddhaṃ kāryaṃ samarthakam /",
  "GK16visa10cu:6925": "evamanyat /",
  "GK16visa10cu:6926": "************* COMMENTARY *************",
  "GK16visa10cu:6927": "Vijñapriyā:",
  "GK16visa10cu:6928": "(vi, ṅa) kāraṇena kāryasamarthanaṃ vaidharmyeṇetyasyodāharaṇamūhyamiti vakṣyate /",
  "GK16visa10cu:6929": "atastadanuktvā kāryeṇa kāraṇasamarthanaṃ vaidharmyeṇetyasyāpyudāharaṇaṃ sahas vidadhītetyatraivetyāha---sahaseti /",
  "GK16visa10cu:6930": "sahasā vidhānābhāvasyeti /",
  "GK16visa10cu:6931": "kāraṇasyetyarthaḥ /",
  "GK16visa10cu:6932": "āpatpadatvaṃ samarthakaṃ kāryam,",
  "GK16visa10cu:6933": "sampadā viruddhamiti viruddhadharmavadityarthaḥ /",
  "GK16visa10cu:6934": "abhāvatvabhāvatve 'tra viruddhadharme /",
  "GK16visa10cu:6935": "atra hi vimṛṣyakāriṇa eva sampadāvaraṇāt kāryāt sahasā vidhānābhāva ucita iti pratītiḥ /",
  "GK16visa10cu:6936": "evamanyaditi /",
  "GK16visa10cu:6937": "viśeṣaṇasāmānyasamarthanaṃ kāraṇena kāryasamarthanañca vaidharmyeṇa yadanudāhṛtaṃ tadityarthaḥ /",
  "GK16visa10cu:6938": "tatra viśeṣeṇa sāmānyasamarthanaṃ vaidharmyeṇa yathā--- “guṇaānābheva daurātmyāddhuri dhūryo na yujyate /",
  "GK16visa10cu:6939": "asaṃjātakiṇaskandhaḥ sukhaṃ svapati gaurgaliḥ” //",
  "GK16visa10cu:6940": "iti /",
  "GK16visa10cu:6941": "asyārthaḥ--dhūryaḥ āropyamāṇabhāravahanasamarthaśca prāṇī dhuri bhāravahane niyujyate /",
  "GK16visa10cu:6942": "tacca guṇānāmeva daurātmyād daurjanyād dhūryatvaguṇasya bhāravahanaduḥ khaprayojakatvāttasya daurjanyam /",
  "GK16visa10cu:6943": "guṇābhāve tu tādṛśaṃ duḥ khaṃ na bhavatītyāha--asaṃjāteti /",
  "GK16visa10cu:6944": "kiṇo yugagharṣaṇāducchūnabhāgaḥ /",
  "GK16visa10cu:6945": "asaṃjātatatskandho galiralaso gauḥ sukhaṃ svapiti,",
  "GK16visa10cu:6946": "natu dhuri niyujyate ityarthaḥ /",
  "GK16visa10cu:6947": "atra dhuri niyujyamānadhūryaprāṇī sāmānyam;",
  "GK16visa10cu:6948": "aniyujyamānaprāṇiviśeṣeṇa galigavādiyujyamānatvaviruddhadharmeṇa sukhasvāpena dhūryaviruddhadharmeṇa galitvena ca samarthitam /",
  "GK16visa10cu:6949": "alasasya sukhasvapanaśīlasya dhūryasya dhuri niyujyamānatvamucitamiti pratīteḥ niyogasamarthanameva niyujyamānadhūryasamarthanaṃ;",
  "GK16visa10cu:6950": "“saviśeṣaṇe hi'; iti nyāyāt /",
  "GK16visa10cu:6951": "kāraṇena kāryasamarthanaṃ vaidharmyeṇa yathā--- “sa vijigye raṇe sarvān rākṣasendro baloddhataḥ /",
  "GK16visa10cu:6952": "rāmabāṇakaṭusvādamanāsvādya hi tādṛśaḥ //",
  "GK16visa10cu:6953": "iti /",
  "GK16visa10cu:6954": "atra hi rāvaṇasya vijayaḥ kāryaṃ rāmabāṇakaṭusvādānāsvādena kāraṇena samarthitam /",
  "GK16visa10cu:6955": "tadanāsvādena tasya vijaya ucitastadāsvāde sati tadasambhavāditi pratiteḥ /",
  "GK16visa10cu:6956": "bhāvatvābhāvatve tayorvaidharmye /",
  "GK16visa10cu:6957": "********** END OF COMMENTARY **********",
  "GK16visa10cu:6958": "hetorvākyapadārthatve kāvyaliṅgaṃ nigadyate // VisSd_10.62 //",
  "GK16visa10cu:6959": "************* COMMENTARY *************",
  "GK16visa10cu:6960": "Vijñapriyā:",
  "GK16visa10cu:6961": "(vi, ca) kāvyaliṅgālaṅkāramāha---kriyākārakabhāvena samāptatve vākyaṃ,",
  "GK16visa10cu:6962": "asamāptatve padam /",
  "GK16visa10cu:6963": "ayameva hetvalaṅkāraḥ kāvyahetuścotyate /",
  "GK16visa10cu:6964": "********** END OF COMMENTARY **********",
  "GK16visa10cu:6965": "tatra vākyārthatā yathā--",
  "GK16visa10cu:6966": "“yattvannetrasamānakānti salile magnaṃ tadindīvaraṃ meghairantaritaḥ priye /",
  "GK16visa10cu:6967": "tava mukhacchāyānukārī śaśī /",
  "GK16visa10cu:6968": "ye 'pi tvadramanānukārigatayaste rājahaṃsā gatā- stvatsādṛśyavinodamātramapi me daivena na kṣamyate” //",
  "GK16visa10cu:6969": "atra caturthapāde pādatrayavākyāni hetavaḥ /",
  "GK16visa10cu:6970": "************* COMMENTARY *************",
  "GK16visa10cu:6971": "Vijñapriyā:",
  "GK16visa10cu:6972": "(vi, cha) yattvannetreti /",
  "GK16visa10cu:6973": "varṣāsu bhāvanopanītāṃ rāvaṇopahṛtāṃ sītāṃ sambodhya rāmasyeyamuktiḥ /",
  "GK16visa10cu:6974": "he priye / tvatsādṛśyenārthād dṛśyamānena yo vinodastanmātramapi me daivena na kṣamyate /",
  "GK16visa10cu:6975": "nanu nīlotpalacandrahaṃsagatiṣu tvannetramukhasādṛśyāni vilokyantāmityata āha /",
  "GK16visa10cu:6976": "yattvannetreti /",
  "GK16visa10cu:6977": "varṣākālaṃvaśāt nīlotpalaṃ jalamagnaṃ,",
  "GK16visa10cu:6978": "candro meghāntaritaḥ,",
  "GK16visa10cu:6979": "rājahaṃsāśca mānasaṃ gatā ityarthaḥ /",
  "GK16visa10cu:6980": "pādatrayavākyānīti /",
  "GK16visa10cu:6981": "vākyatrayasyaiva kriyākārakabhāvena samāptatvād hetava ityatra hetvarthakā ityarthaḥ /",
  "GK16visa10cu:6982": "********** END OF COMMENTARY **********",
  "GK16visa10cu:6983": "padārthatā yathā mama--",
  "GK16visa10cu:6984": "“tvadvajirājinirdhūtadhūlīpaṭalapaṅkilām /",
  "GK16visa10cu:6985": "na dhatte śirasā gaṅgāṃ bhūribhārabhiyā haraḥ” //",
  "GK16visa10cu:6986": "atra dvitīyārdhe prathamārdhamekapadaṃ hetuḥ /",
  "GK16visa10cu:6987": "************* COMMENTARY *************",
  "GK16visa10cu:6988": "Vijñapriyā:",
  "GK16visa10cu:6989": "(vi, ja) tvadvājīti /",
  "GK16visa10cu:6990": "nirddhūta uddhūtaḥ /",
  "GK16visa10cu:6991": "na dhatte ityutprekṣitam /",
  "GK16visa10cu:6992": "ekapadamiti /",
  "GK16visa10cu:6993": "paṅkilāmityantaṃ kriyānanvayenāsamāptyā samāsena caikapadamityarthaḥ /",
  "GK16visa10cu:6994": "********** END OF COMMENTARY **********",
  "GK16visa10cu:6995": "anekapadaṃ yathā mama--",
  "GK16visa10cu:6996": "“paśyantyasaṃkhyapathagāṃ tvaddānajalavāhinīm /",
  "GK16visa10cu:6997": "deva / tripathagātmānaṃ gopayatyugramūrdhani” //",
  "GK16visa10cu:6998": "************* COMMENTARY *************",
  "GK16visa10cu:6999": "Vijñapriyā:",
  "GK16visa10cu:7000": "(vi, jha) paśyantyasaṃkhyeti /",
  "GK16visa10cu:7001": "atrāpi gopāyatītyutprekṣitam /",
  "GK16visa10cu:7002": "atra paśyantītyasaṃkhyapathgāmiti tvaddānajalavāhinīmiti ca padādeva kriyānanvayenāsamāptatvāt pathatrayagamanāpekṣayā asaṃkhyāpathagamanoktarṣeṇa taddarśanaṃ gopanahetuḥ /",
  "GK16visa10cu:7003": "********** END OF COMMENTARY **********",
  "GK16visa10cu:7004": "iha kecid vākyārthagatena kāvyaliṅgenaiva gatārthatayā kāryakāraṇabhāver'thāntaranyāsaṃ nādriyante /",
  "GK16visa10cu:7005": "tadayuktam,",
  "GK16visa10cu:7006": "tathā hyatra hetustridhā bhavati--jñāpako niṣpādakaḥ samarthakaśceti /",
  "GK16visa10cu:7007": "tatra jñāpako 'numānasya viṣayaḥ,",
  "GK16visa10cu:7008": "niṣpādakaḥ kāvyaliṅgasya,",
  "GK16visa10cu:7009": "samarthakor'thāntaranyāsasya,",
  "GK16visa10cu:7010": "iti pṛthageva kāryakāraṇabhāver'thāntaranyāsaḥ kāvyaliṅgāt /",
  "GK16visa10cu:7011": "************* COMMENTARY *************",
  "GK16visa10cu:7012": "Vijñapriyā:",
  "GK16visa10cu:7013": "(vi, ña) kāvyaprakāśakṛdabhipretārthamāha---iha keciditi /",
  "GK16visa10cu:7014": "vākyārthagateneti /",
  "GK16visa10cu:7015": "kāryakaraṇasamarthena yānyudāharaṇāni darśitāni tatra hetūnāṃ vākyārthamātragatatvāj jñāpako 'numānasya viṣaya iti /",
  "GK16visa10cu:7016": "idaṃ tu kāvyaprakāśakṛdviṣayavibhāgamanādṛtyaiva likhitaṃ tanmate hi praśrasyaiva jñāpako heturna hetvalaṅkāraḥ,",
  "GK16visa10cu:7017": "tatrottarālaṅkāreṇāghrātatvāt /",
  "GK16visa10cu:7018": "anyatra tu janako jñāpakaśca heturhetvalaṅkāra eva /",
  "GK16visa10cu:7019": "ata eva--- “bhasmoddhūlana bhadramastu bhavate rudrākṣamāle śubhaṃ hā sopānaparamparāṃ girisutākāntālayālaṅkṛtim /",
  "GK16visa10cu:7020": "adyārādhanatoṣitena vibhunā yuṣmatsaparyāsukhā- llokocchedini mokṣanāmani mahāmohe nidhīyāmahe” //",
  "GK16visa10cu:7021": "iti śloke sukhālokaccheditvaṃ mokṣasya mahāmohatve heturityuktyā hetvalaṅkārodāharaṇatayā udāhṛtam /",
  "GK16visa10cu:7022": "tatra mokṣasya mahāmohatāyā alīkatvena sukhālokaccheditvasya janakahetutvāsambhavena jñāpakahetutvādeva /",
  "GK16visa10cu:7023": "anumānaṃ tu sādhyasādhanayorekadharmigatatvena nirdeśe sati hetorhetutvena nirdeśe satyeva /",
  "GK16visa10cu:7024": "iha tu sukhālokācchedinītyanena hetoreva nirdeśo natu hetutvena /",
  "GK16visa10cu:7025": "bhavatāpyanumānodāharaṇatayā vakṣyamāṇeṣu ślokeṣu hetūnāṃ hetutvenaiva nirdeśāt nahi “parvāto vahnimān dhūmāt ';",
  "GK16visa10cu:7026": "ityukte 'numānam /",
  "GK16visa10cu:7027": "tasmād jñāpakahetumātraṃ nānumānālaṅkārasya viṣayaḥ,",
  "GK16visa10cu:7028": "kintu darśitahetureva /",
  "GK16visa10cu:7029": "ato jñāpakahetumātrasyānumānasyānumānatvamuktamityuktam /",
  "GK16visa10cu:7030": "niṣpādakaḥ kāvyaliṅgasyeti /",
  "GK16visa10cu:7031": "idamapi “bhasmoddhūlane';",
  "GK16visa10cu:7032": "tyādau na sambhavatītyavadheyam /",
  "GK16visa10cu:7033": "tvadvājirājītyatra paśyantyasaṃkhyetyatra ca hetorniṣpādakatvāsambhavādutprekṣā /",
  "GK16visa10cu:7034": "********** END OF COMMENTARY **********",
  "GK16visa10cu:7035": "tathāhi--“yattvannetra-” ityādau caturthapādavākyam,",
  "GK16visa10cu:7036": "anyathā sākāṅkṣatayāsamañjasameva syāt iti pādatrayagatavākyaṃ niṣpādakatvenāpekṣate /",
  "GK16visa10cu:7037": "************* COMMENTARY *************",
  "GK16visa10cu:7038": "Vijñapriyā:",
  "GK16visa10cu:7039": "(vi, ṭa) yattvannaitrasamānakāntītyuktahetvalaṅkārodāharaṇe daivākṣamāṃ prati nīlotpalādīnāṃ salilamagnatvāderjanakahetutvāsambhavāt kaṣṭasṛṣṭyā janakatvamupapādayitumāha /",
  "GK16visa10cu:7040": "tathāhi “yattvannetreti ';",
  "GK16visa10cu:7041": "caturthapādavākyaṃ daivākṣamābodhakam,",
  "GK16visa10cu:7042": "anyathā yattvannetretyādihetvanupādāne 'samañjasaṃ hetvākāṅkṣāsattvenānivṛttākāṅkṣam /",
  "GK16visa10cu:7043": "pādatrayavākyamityatra vākyārthamityarthaḥ /",
  "GK16visa10cu:7044": "niṣpādakatvena nirākāṅkṣabodhaviśiṣṭatayā daivākṣamāniṣpādakatvena /",
  "GK16visa10cu:7045": "tathā ca īdṛśabodhaviṣayatārūpaviśeṣaṇāṃśaniṣpādakatvena saviśeṣaṇanyāyād viśeṣṭaniṣpādakatvamityuktam /",
  "GK16visa10cu:7046": "idaṃ na ruciramuktam /",
  "GK16visa10cu:7047": "jñāpakāṃśaviṣayatājanakatvena tadviṣayajanakatvasvīkāre 'numānālaṅkāre pra)",
  "GK16visa10cu:7048": "jñāpakālaṅkāre ca tadāpatteḥ /",
  "GK16visa10cu:7049": "tasmādīdṛśakaṣṭasṛṣṭimanādṛtya kāvyaprakāśakṛtā kāryakāraṇasamarthaner'thāntaranyāso 'nādṛtaḥ /",
  "GK16visa10cu:7050": "sa eva jyāyān /",
  "GK16visa10cu:7051": "********** END OF COMMENTARY **********",
  "GK16visa10cu:7052": "“sahasā vidadhīta-” ityādau tu--",
  "GK16visa10cu:7053": "“parāpakāranirataidurjanaiḥ saha saṅgatiḥ /",
  "GK16visa10cu:7054": "vadāmi bhavatastattvaṃ na vidheyā kadācana” //",
  "GK16visa10cu:7055": "ityādivadupadeśamātreṇāpi nirākāṅkṣatayā svato 'pi gatārthaṃ sahasā vidhānābhāvaṃ sampadvaraṇaṃ sopapattikameva karotīti pṛthageva kāryakāraṇabhāver'thāntaranyāsaḥ kāvyaliṅgāt /",
  "GK16visa10cu:7056": "************* COMMENTARY *************",
  "GK16visa10cu:7057": "Vijñapriyā:",
  "GK16visa10cu:7058": "(vi, ṭha) nanvevaṃ “sahasā vidadhīte';",
  "GK16visa10cu:7059": "tyādāvapi “vṛṇate hi';",
  "GK16visa10cu:7060": "ityādipadārdhaṃ vinā pūrvārdhavākyaṃ sākāṅkṣamityata uktarityā tatrāpi kāvyaliṅgameva syānnārthantaranyāsa ityarthaḥ /",
  "GK16visa10cu:7061": "tatra tādṛśākāṅkṣā nāstītyāha---sahasetyādi /",
  "GK16visa10cu:7062": "upadeśamātreṇāpi nirākāṅkṣatayā vṛṇate hi ityādāvākāṅkṣārāhityenāpi gatārthaṃ caritārthamityataḥ sahasā vidhānābhāvaṃ karmabhūtaṃ sampadvaraṇaṃ karttṛ sopapatikameva kurute /",
  "GK16visa10cu:7063": "nanu ākāṅkṣābalāddheturbhavatītyarthaḥ /",
  "GK16visa10cu:7064": "tatropadeśatāyā dṛṣṭantamāha---parāpakāraniratairiti /",
  "GK16visa10cu:7065": "tatra “na vidheye';",
  "GK16visa10cu:7066": "ti kṛtyapratyayādinātrāpi “vidadhīte';",
  "GK16visa10cu:7067": "tyatra vidhipratyayādupadeśapratītirityarthaḥ /",
  "GK16visa10cu:7068": "parāpakāretyādau samarthanīyānirdeśāt nāstyeva tatrārthāntaranyāsa iti viśeṣaḥ /",
  "GK16visa10cu:7069": "idaṃ tvavadheyam--sahasetyādāvupadeśarūpatvena caritārthatvānmā bhavatu taddhetvalaṅkāraḥ /",
  "GK16visa10cu:7070": "pṛthvi sthirā bhavetyādau siddhe sthairye upadeśasambhavāt kārmukajyātatīkaraṇaṃ hetumapekṣate eveti tatra hetvalaṅkāraprasaktirdurvāraiva /",
  "GK16visa10cu:7071": "********** END OF COMMENTARY **********",
  "GK16visa10cu:7072": "“na dhatte śirasā gaṅgāṃ bhūribhārabhiyā haraḥ /",
  "GK16visa10cu:7073": "tvadvājirājinirdhūtadhūlibhiḥ paṅkilā hi sā” //",
  "GK16visa10cu:7074": "ityatra hiśabdopādānena paṅkilatvāditivaddhetutvasya sphuṭatayā nāyamalaṅkāraḥ,",
  "GK16visa10cu:7075": "vaicitryasyaivālaṅkāratvāt /",
  "GK16visa10cu:7076": "************* COMMENTARY *************",
  "GK16visa10cu:7077": "Vijñapriyā:",
  "GK16visa10cu:7078": "(vi, ḍa) yatra janakahetorhetutvenaiva nirdeśastatra vaicitryābhāvānna hetvalaṅkāra ityāha--ni dhatta ityādi /",
  "GK16visa10cu:7079": "atra “hi” śabdohetutābodhaka ityāha---hi śabda iti /",
  "GK16visa10cu:7080": "Locanā:",
  "GK16visa10cu:7081": "(lo, ai) atra hetustridhā bhavati,",
  "GK16visa10cu:7082": "traividhyena alaṅkāraṇāṃ viṣayavibhāgasthāpanāt kathaṃ tridhetyāha /",
  "GK16visa10cu:7083": "jñāpakaḥ siddhatvenaivānirdiṣṭasyāpratītasya pratyāyakaḥ /",
  "GK16visa10cu:7084": "yatra sādhyasādhakatvākāreṇa hetumatornirdeśaḥ,",
  "GK16visa10cu:7085": "yathā “yatra patatyabalānā” mityādau śarāpātena madanadhāvanasyāniṣpādakaḥ sākāṅkṣatvena siddhasya sādhakaḥ /",
  "GK16visa10cu:7086": "yathā---sahasā vidadhīta na kriyāmityādau /",
  "GK16visa10cu:7087": "anyathā yattvannetra ityādi pādatrayaṃ vināsamañjasaṃ syāt tadaivāsya virahiṇo nāyikāsādṛśyavinodāsahatvasya svato 'pratīteḥ /",
  "GK16visa10cu:7088": "svato 'pi samarthakatvād vākyābhāve 'pītyarthaḥ /",
  "GK16visa10cu:7089": "gatārthaṃ--yattvannetretyādivailakṣaṇyena nirākāṅkṣatāyā pratītābhidheyam /",
  "GK16visa10cu:7090": "uktameva draḍhayati---pṛthageveti /",
  "GK16visa10cu:7091": "sphuṭatayābhidheyaviṣayatayā,",
  "GK16visa10cu:7092": "vaicitryasyālaukikavicchitteḥ /",
  "GK16visa10cu:7093": "idañca kāvyaliṅgasya heturvaicitaryāvahanena na nivarttata iti kāvyaliṅgākhyamalaṅkaraṇam /",
  "GK16visa10cu:7094": "********** END OF COMMENTARY **********",
  "GK16visa10cu:7095": "anumānaṃ tu vicchittyā jñānaṃ sādhyasya sādhanāt /",
  "GK16visa10cu:7096": "************* COMMENTARY *************",
  "GK16visa10cu:7097": "Vijñapriyā:",
  "GK16visa10cu:7098": "(vi, ḍha) anumānālaṅkāramāha---anumānaṃ tviti /",
  "GK16visa10cu:7099": "vicichattyā bhaṅgyā sādhanād sādhyasya jñānamityarthaḥ /",
  "GK16visa10cu:7100": "bhaṅgī cāhāryāroparūpā;",
  "GK16visa10cu:7101": "vahnimān dhūmādityasya vāraṇāya tat /",
  "GK16visa10cu:7102": "atra sādhyasādhanayoreva dharmigatatvaṃ kāvyaprakāśakṛduktaṃ viśeṣaṇaṃ deyameva /",
  "GK16visa10cu:7103": "anyathā dhanurātatajyīkaraṇarūpahetupṛthvīsthairyayordharmibhede 'pi pṛthvī sthiretyādau atiprasaktyāpateteḥ /",
  "GK16visa10cu:7104": "Locanā:",
  "GK16visa10cu:7105": "(lo, o) vicchittyā kavipratibhotthāpitena vaicitryeṇa /",
  "GK16visa10cu:7106": "vahnimān dhūmavattvādityādau laukikoktimātre sadharmiṇyayogavyavacchedaḥ /",
  "GK16visa10cu:7107": "vyāpakasya sādhyatvam /",
  "GK16visa10cu:7108": "pakṣasattvasapakṣasattvavipakṣavyāvṛttatvaviśiṣṭo hetuḥ sādhanam /",
  "GK16visa10cu:7109": "evaṃ śabdavṛttenāpi yatra sādhyasādhanatvākāreṇa nirdeśastatrānumānālaṅkāraḥ /",
  "GK16visa10cu:7110": "kāvyaliṅge tvarthānusandhānādeva hetuhetumadbhāvapratītiḥ /",
  "GK16visa10cu:7111": "********** END OF COMMENTARY **********",
  "GK16visa10cu:7112": "yathā--",
  "GK16visa10cu:7113": "“jānīmahe 'syā hṛdi sārasākṣyā virājate 'ntaḥ priyavaktracandraḥ /",
  "GK16visa10cu:7114": "tatkāntijālaiḥ prasṛtaistadaṅgeṣvāpāṇḍutā kuḍmalatākṣipadme” //",
  "GK16visa10cu:7115": "atra rūpakavaśādvicchittiḥ /",
  "GK16visa10cu:7116": "************* COMMENTARY *************",
  "GK16visa10cu:7117": "Vijñapriyā:",
  "GK16visa10cu:7118": "(vi, ṇa) pāṇḍorghūrṇamānanetrāyā virahiṇyā varṇanamidam /",
  "GK16visa10cu:7119": "jānīmahe anuminuma ityarthaḥ /",
  "GK16visa10cu:7120": "asyā antarityanvayaḥ /",
  "GK16visa10cu:7121": "iyamantaḥ priyavaktracandravatī tatkāntyadhīnapāṇḍudehakuḍmalitanetrapadmattvādityanumānam /",
  "GK16visa10cu:7122": "atra vicchittiṃ grāhayati--atra rūpaketi /",
  "GK16visa10cu:7123": "mukhanetrāyoścandrapadmarūpakamaṅgapāṇḍupāṇḍutvāṃśe 'pahnutirapi bodhyā /",
  "GK16visa10cu:7124": "Locanā:",
  "GK16visa10cu:7125": "(lo, au) tasya candrasya kāntijālaiḥ /",
  "GK16visa10cu:7126": "tat tasmāt rūpakavaśādakṣṇeḥ padmatvaprayojitaṃ rūpakālaṅkāramantarbhāvyoktatvām /",
  "GK16visa10cu:7127": "********** END OF COMMENTARY **********",
  "GK16visa10cu:7128": "yathā vā--",
  "GK16visa10cu:7129": "“yatra patatyabalānāṃ dṛṣṭirniśitāḥ patanti tatra śarāḥ /",
  "GK16visa10cu:7130": "taccāparopitaśaro dhāvatyāsāṃ puraḥ smaro manye” //",
  "GK16visa10cu:7131": "atra kaviprauḍhoktivaśādvicchittiḥ /",
  "GK16visa10cu:7132": "utprekṣāyāmanaścitatayā pratītiḥ,",
  "GK16visa10cu:7133": "iha tu niścitatayetyubhayorbhedaḥ /",
  "GK16visa10cu:7134": "************* COMMENTARY *************",
  "GK16visa10cu:7135": "Vijñapriyā:",
  "GK16visa10cu:7136": "(vi, ta) vicchittyantareṇāpyudāharati---yatra patatīti /",
  "GK16visa10cu:7137": "śarā ityatra smarīyaśaratvabodhakavelakṣaṇyaṃ bodhyam /",
  "GK16visa10cu:7138": "manye ityatrānuminuma ityarthaḥ /",
  "GK16visa10cu:7139": "abalāścāropitaśarasmarapuraḥ sarāḥ svadṛṣṭipātaviśiṣṭadikpatannimittaśarakatvādityanumānam /",
  "GK16visa10cu:7140": "śareṣupuṣpamayatvaṃ bodhyam /",
  "GK16visa10cu:7141": "teṣāṃ niśitatvaṃ tu āropyam /",
  "GK16visa10cu:7142": "utprekṣāviśeṣādasya bhedamāha---utprekṣāyāmiti /",
  "GK16visa10cu:7143": "hetūtprekṣāyāmityarthaḥ /",
  "GK16visa10cu:7144": "evañca darśitodāharaṇadvaye “jānīmahe” “manye” iti padayorutprekṣāvācakatve taddvaye utprekṣā naiveti bodhyam /",
  "GK16visa10cu:7145": "tatpadadvayābhāve tu dvayoḥ sandehasaṅkara iti ca bodhyam /",
  "GK16visa10cu:7146": "Locanā:",
  "GK16visa10cu:7147": "(lo, a) na kevalamalaṅkārantarāśrayeṇaiva vicchattiretadalaṅkāraprayojiketyudāharaṇāntaraṃ darśayati---yathā veti /",
  "GK16visa10cu:7148": "anyorudāharaṇayorhṛdaye prayasadbhāvasya smaradhāvanasya ca kāraṇarūpasya sādhyasyāpi padmakuḍmalatā śarapatanañca sādhanaṃ yathā parvato 'yaṃ vahnimān dhūmavattvādityādau /",
  "GK16visa10cu:7149": "evam /",
  "GK16visa10cu:7150": "“ārūḍhaḥ patita iti svasambhave 'pi svacchānāṃ pariharaṇīyatāmupaiti /",
  "GK16visa10cu:7151": "karṇebhyaścyutamasitotpalaṃ vadhūnāṃ vīcībhistaṭamanu yannirāsurāpaḥ” //",
  "GK16visa10cu:7152": "atra svacchānāṃ patitaparihārarūpasāmānyasya jalānāmasitotpale nirasanarūpo viśeṣarūpaḥ sādhanam /",
  "GK16visa10cu:7153": "yathā vṛkṣo 'yaṃ śiṃśapātvādityādau /",
  "GK16visa10cu:7154": "evaṃ cāsya vicchittiviśeṣasya vitarkākhyabhinnālaṅkāraprayojakatva /",
  "GK16visa10cu:7155": "nirūpaṇaprayāso rāghavānandānāmavicāramūla eva /",
  "GK16visa10cu:7156": "aniścitatayānirddharitatvena sambhāvanotthānād iti bhāvaḥ /",
  "GK16visa10cu:7157": "niścitatayā parvato 'yaṃ vāhnimānityādau vahnimattvādivat /",
  "GK16visa10cu:7158": "********** END OF COMMENTARY **********",
  "GK16visa10cu:7159": "abhedenābhidhā heturhetorhetumatā saha // VisSd_10.63 //",
  "GK16visa10cu:7160": "yathā mama--“tāruṇyasya vilāsaḥ--” ityatra vaśīkaraṇaheturnāyikāvaśīkaraṇatvenoktā,",
  "GK16visa10cu:7161": "vilāsahāsayostvadhyavasāyamūlo 'yamaṅkāraḥ /",
  "GK16visa10cu:7162": "************* COMMENTARY *************",
  "GK16visa10cu:7163": "Vijñapriyā:",
  "GK16visa10cu:7164": "(vi, tha) kāvyaliṅgatiriktamaparamapi hetusaṃjñakamalaṅkāramāha---abhedeneti /",
  "GK16visa10cu:7165": "hetumatā kāryeṇa saha hetorabhedenābhidhābhidhānaṃ hetunāmālaṅkāra ityarthaḥ /",
  "GK16visa10cu:7166": "tāruṇyasyetyādau taddarśayati---vaśīkaraṇeti /",
  "GK16visa10cu:7167": "vilāsahāsatāṃśe kāryakāraṇabhāvādāha---vilāseti /",
  "GK16visa10cu:7168": "vilāsādistāruṇyādijanya eva nāyikāyāḥ paramparāyāḥ kāraṇatvādyo 'bhedādhyāsastanmūlastacchobhito 'yamityarthaḥ /",
  "GK16visa10cu:7169": "bahuṣu tatpāta eva śobhetyabhiprāyaḥ /",
  "GK16visa10cu:7170": "atra ca śuddhasāropā lakṣaṇaiva,",
  "GK16visa10cu:7171": "nahyayamalaṅkāra iti kāvyaprakāśakṛt /",
  "GK16visa10cu:7172": "Locanā:",
  "GK16visa10cu:7173": "(lo, ā) abhedenābhidhānaṃ samānadhikaraṇanirdeśāditi bhāvaḥ /",
  "GK16visa10cu:7174": "heturhetvākhyo 'laṅkāraḥ /",
  "GK16visa10cu:7175": "kāryakāraṇavicchittyāśrayeṇānumānānantaramasya prastāvaḥ /",
  "GK16visa10cu:7176": "adhyavasāyamūlaḥ /",
  "GK16visa10cu:7177": "vaicitryaṃ vijṛmbhaṇasya vilāsatvena pracuratarollāsasya hāsatvenādhyavasāyāt /",
  "GK16visa10cu:7178": "********** END OF COMMENTARY **********",
  "GK16visa10cu:7179": "anukūlaṃ prātikūlyamanukūlānubandhi cet /",
  "GK16visa10cu:7180": "************* COMMENTARY *************",
  "GK16visa10cu:7181": "Vijñapriyā:",
  "GK16visa10cu:7182": "(vi, da) anukūlasaṃjñakamalaṅkārantaramāha---anukūlamiti /",
  "GK16visa10cu:7183": "prātikūlya yadyanukūlasya iṣṭārthasāyanubandhi janakamityarthaḥ /",
  "GK16visa10cu:7184": "Locanā:",
  "GK16visa10cu:7185": "(lo, i) anukūlamityalaṅkāranāma /",
  "GK16visa10cu:7186": "anukūlānubandhi ānukūlyāvaham /",
  "GK16visa10cu:7187": "asyāpi kāraṇavaicitryamūlatvena hetvalaṅkārāntaraṃ lakṣaṇam /",
  "GK16visa10cu:7188": "asya sāgasa ityarthaḥ /",
  "GK16visa10cu:7189": "********** END OF COMMENTARY **********",
  "GK16visa10cu:7190": "yathā--",
  "GK16visa10cu:7191": "“kupitāsi yadā tanvi /",
  "GK16visa10cu:7192": "nidhāya karajakṣatam /",
  "GK16visa10cu:7193": "badhāna bhujapāśābhyāṃ kaṇṭhamasya dṛḍhaṃ tadā” //",
  "GK16visa10cu:7194": "asya ca vicchittiviśeṣasya sarvālaṅkāravilakṣaṇatvena sphuraṇātpṛthagalaṅkāratvameva nyāyyam /",
  "GK16visa10cu:7195": "************* COMMENTARY *************",
  "GK16visa10cu:7196": "Vijñapriyā:",
  "GK16visa10cu:7197": "(vi, dha) kupitāsīti---māninīṃ prati sakhyā uktiriyam /",
  "GK16visa10cu:7198": "yadītyathe yadā /",
  "GK16visa10cu:7199": "he tanvi / yadi kupitāsi tadā karajakṣataṃ vidhāya bhujapāśābhyāmasya nāyakasya kaṇṭhaṃ dṛḍhaṃ badhāna ityarthaḥ /",
  "GK16visa10cu:7200": "atra karajakṣatabhujapāśabandhau pratikūlau;",
  "GK16visa10cu:7201": "nāyakaprīteḥ abhīṣṭasyānubandhi /",
  "GK16visa10cu:7202": "atrānukūlapadārthasya vyaṅgyatvam /",
  "GK16visa10cu:7203": "kvacittu tasya vācyatvamapi /",
  "GK16visa10cu:7204": "“aniśamapi makaraketurmanaso rujamāvahannabhimato me /",
  "GK16visa10cu:7205": "yadi madirāyatanayanāṃ tāmadhikṛtya praharatīti //",
  "GK16visa10cu:7206": "” atrābhimataśabdasyeṣṭhapadatvaṃ vācyam /",
  "GK16visa10cu:7207": "anyairanuktasyālaṅkārasya svīkārabījamāha---asya ceti /",
  "GK16visa10cu:7208": "********** END OF COMMENTARY **********",
  "GK16visa10cu:7209": "vastuno vaktumiṣṭasya viśeṣapratipattaye // VisSd_10.64 //",
  "GK16visa10cu:7210": "niṣedhābhāsa ākṣepo vakṣyamāṇoktago dvidhā /",
  "GK16visa10cu:7211": "************* COMMENTARY *************",
  "GK16visa10cu:7212": "Vijñapriyā:",
  "GK16visa10cu:7213": "(vi, na) caturvidhamākṣepālaṅkāramāha---vastuna iti /",
  "GK16visa10cu:7214": "vaktumiṣṭasya vastuno niṣedhābhāso 'niṣedhābhiprāyatvena niṣedhābhāsa ākṣepālaṅkāra ityarthaḥ /",
  "GK16visa10cu:7215": "niṣedhābhāsasya phalamāha---viśeṣapratipattaye iti /",
  "GK16visa10cu:7216": "prathamaṃ tasya dvaividhyamāha---vakṣyamāṇeti /",
  "GK16visa10cu:7217": "vakṣyamāṇasya uktasya vā vaktumiṣṭasya niṣedhābhāsa ityarthaḥ /",
  "GK16visa10cu:7218": "uktasya vaktumiṣṭasya coktiḥ prācīnecchāviṣayatvāt /",
  "GK16visa10cu:7219": "Locanā:",
  "GK16visa10cu:7220": "(lo, ī) sampratyarthasya gamyatvavaiśiṣṭyenāvaśiṣṭamākṣepālaṅkāramāha--vastuna iti /",
  "GK16visa10cu:7221": "ayamarthaḥ-vivakṣitasya vastunaḥ prākaraṇikatvādayukto niṣedhaḥ kutaḥ san bādhitasvarūpo yatrābhāsatāmavagamayati sa ākṣepo 'laṅkāraḥ /",
  "GK16visa10cu:7222": "na cātra niṣphala ityāha---viśeṣa iti /",
  "GK16visa10cu:7223": "prakṛtaniṣṭhatvena viśeṣasya pratipattaye ityarthaḥ /",
  "GK16visa10cu:7224": "sattāsamāno niṣedhaḥ /",
  "GK16visa10cu:7225": "kvacid vakṣyamāṇaviṣayaḥ kvaciduktaviṣaya iti dvividha ākṣepo 'laṅkāraḥ /",
  "GK16visa10cu:7226": "********** END OF COMMENTARY **********",
  "GK16visa10cu:7227": "tatra vakṣyamāṇaviṣaye kvacitsarvasyāpi sāmānyataḥ sūcitasya niṣedhaḥ kvacidaṃśoktāvaṃśāntare niṣadha iti dvau bhedau /",
  "GK16visa10cu:7228": "uktaviṣaye ca kvacidvastusvarūpasya niṣedhaḥ,",
  "GK16visa10cu:7229": "kvacidvastukathanasyeti dvau,",
  "GK16visa10cu:7230": "ityākṣepasya catvāro bhedāḥ /",
  "GK16visa10cu:7231": "krameṇa yathā--",
  "GK16visa10cu:7232": "“smaraśaraśatavidhurāyā bhaṇāmi saṃkhyāḥ kṛte kimapi /",
  "GK16visa10cu:7233": "kṣaṇamiha viśramya sakhe /",
  "GK16visa10cu:7234": "nirdayahṛdayasya kiṃ vadāmyathavā” //",
  "GK16visa10cu:7235": "atra sakhyā virahasya sāmānyataḥ sūcitasya vakṣyamāṇaviṣaye niṣedhaḥ /",
  "GK16visa10cu:7236": "************* COMMENTARY *************",
  "GK16visa10cu:7237": "Vijñapriyā:",
  "GK16visa10cu:7238": "(vi, pa) smaraśareti /",
  "GK16visa10cu:7239": "nāyikāyā virahāvasthāṃ nāyake vivakṣostatsakhyā uktiriyam /",
  "GK16visa10cu:7240": "sakhīpatitvena sakhe /",
  "GK16visa10cu:7241": "iti sambodhanam /",
  "GK16visa10cu:7242": "kṣaṇamiha viśramya bhaṇāmītyanvayaḥ /",
  "GK16visa10cu:7243": "kathanīyabāhulyād viśramapūrvakatvakathanam /",
  "GK16visa10cu:7244": "nirdayahṛdayeṣu yuṣmādṛśeṣvityarthaḥ /",
  "GK16visa10cu:7245": "atreti /",
  "GK16visa10cu:7246": "virahasya virahāvasthāyāḥvakṣyamāṇe viśeṣe pāṇḍutvakṛśatvādau nirdayahṛdayatvena tu sāmānyataḥ sūcanam /",
  "GK16visa10cu:7247": "niṣedhābhāsavaśācca tasyā vaśyamaraṇarūpaviśeṣapratipattiḥ /",
  "GK16visa10cu:7248": "Locanā:",
  "GK16visa10cu:7249": "(lo, u) sarvatrāpi vakṣyamāṇasya virahasya sāmānyataḥ sūcanaṃ smaraśaravidhurāyā iti pratipādanāt /",
  "GK16visa10cu:7250": "vakṣyamāṇo virahiṇyāstattadavasthāviśeṣāṇāmakathanāt /",
  "GK16visa10cu:7251": "********** END OF COMMENTARY **********",
  "GK16visa10cu:7252": "“tava virahe hariṇākṣī nirīkṣya navamālikāṃ dalitām /",
  "GK16visa10cu:7253": "hanta / nitāntamidānīm āḥ kiṃ hatajalpitairathavā” //",
  "GK16visa10cu:7254": "atra mariṣyatītyaṃśo noktaḥ /",
  "GK16visa10cu:7255": "************* COMMENTARY *************",
  "GK16visa10cu:7256": "Vijñapriyā:",
  "GK16visa10cu:7257": "(vi, pha) aṃśaniṣedhābhāsamāha---tava viraha iti /",
  "GK16visa10cu:7258": "nitāntamidānīmiti /",
  "GK16visa10cu:7259": "anyadā uddīpakavikasitamallikādarśanādakṣitajīvanā hyāsīt /",
  "GK16visa10cu:7260": "idānīṃ tu mariṣyatītyasyāṃśasyānuktasya niṣedhābhāsaḥ /",
  "GK16visa10cu:7261": "vīkṣyetyaṃśastūktaḥ /",
  "GK16visa10cu:7262": "evaṃ niṣiddhoktiviṣayasya maraṇasyāśakyavaktavyatvarūpasya viśeṣasya pratipattistatphalam /",
  "GK16visa10cu:7263": "********** END OF COMMENTARY **********",
  "GK16visa10cu:7264": "“bālaa / ṇāhaṃ dūtī tua piosi tti ṇa maha vāvāro /",
  "GK16visa10cu:7265": "sā marai tujjha aaso etnaṃ dhammakkharaṃ bhaṇimo” //",
  "GK16visa10cu:7266": "atra dūtītvasya vastuno niṣedhaḥ /",
  "GK16visa10cu:7267": "************* COMMENTARY *************",
  "GK16visa10cu:7268": "Vijñapriyā:",
  "GK16visa10cu:7269": "(vi, ba) uktaniṣedhaviṣaye vaktumityasya vastusvarūpasya niṣedhamāha---bālaa iti /",
  "GK16visa10cu:7270": "“bālaka nāhaṃ dūtī tiṣṭha priyo 'sīti na mama vyāpāraḥ /",
  "GK16visa10cu:7271": "sā mriyate tavāyaśaḥ etad dharmākṣaraṃ bhaṇāmaḥ //",
  "GK16visa10cu:7272": "iti /",
  "GK16visa10cu:7273": "dharmānabhijñātvena dharmavaktrayā bālakatvena sambodhitaḥ /",
  "GK16visa10cu:7274": "dharmakathanamātrasyoddeśyatvasūcanāya ātmano dūtītvaniṣedaḥ /",
  "GK16visa10cu:7275": "nāyikāyāḥ pravṛttyanumatirapi mama nāstītyetatsūcanāya tiṣṭhetyuktam /",
  "GK16visa10cu:7276": "tathā prāṇimātradharmo vaktavyastatra svapriyatvamanyajanapriyatvaṃ vā na prayojakamityetatsūcanāya priyo 'sītyuktam /",
  "GK16visa10cu:7277": "tasyā mama vā priyo 'sīti netyarthaḥ /",
  "GK16visa10cu:7278": "atra sā mriyate ityuktaviṣaye vaktumiṣṭasyātmano dūtītvasya vastunā eva niṣedho natu tadukteḥ /",
  "GK16visa10cu:7279": "naca dūtītvaniṣedhaḥ kathamuktamaraṇaviṣayaka iti vācyam /",
  "GK16visa10cu:7280": "maraṇavyāvarttakadūtītvaviṣayatvena paramparayā tadviṣayatvāt atrādharmato nivṛttaye yathārthavāditvasya viśeṣasya pratipattiḥ /",
  "GK16visa10cu:7281": "********** END OF COMMENTARY **********",
  "GK16visa10cu:7282": "“virahe tava tanvaṅgī kathaṃ kṣapayatu kṣapām /",
  "GK16visa10cu:7283": "dāruṇavyavasāyasya puraste bhaṇitena kim ?” //",
  "GK16visa10cu:7284": "atra kathanasyoktasyaiva niṣedhaḥ /",
  "GK16visa10cu:7285": "************* COMMENTARY *************",
  "GK16visa10cu:7286": "Vijñapriyā:",
  "GK16visa10cu:7287": "(vi, bha) uktiniṣedhamāha---virahe iti /",
  "GK16visa10cu:7288": "atroktasya kṣapākṣapaṇāsāmarthyasya uktereva niṣedhaḥ /",
  "GK16visa10cu:7289": "atreti /",
  "GK16visa10cu:7290": "atra kathanasyoktasyaivetyatra uccāritasyaivetyartaḥ /",
  "GK16visa10cu:7291": "atra tad vyaṅgyaduḥ khātiśayasya viśeṣasya pratipattiḥ /",
  "GK16visa10cu:7292": "********** END OF COMMENTARY **********",
  "GK16visa10cu:7293": "prathamodāharaṇe saṃkhyā avaśyambhāvimaraṇamiti viśeṣaḥ pratīyate /",
  "GK16visa10cu:7294": "dvitīye 'śakyavaktavyatvādi,",
  "GK16visa10cu:7295": "tṛtīye dūtītve yathārthavāditvam,",
  "GK16visa10cu:7296": "caturthe duḥ khasyātiśayaḥ /",
  "GK16visa10cu:7297": "na cāyaṃ vihitaniṣedhaḥ,",
  "GK16visa10cu:7298": "atra niṣedhasyābhāsatvāt /",
  "GK16visa10cu:7299": "************* COMMENTARY *************",
  "GK16visa10cu:7300": "Vijñapriyā:",
  "GK16visa10cu:7301": "(vi, ma) uktaślokacatuṣṭaye uktarūpaviśeṣapratipattiṃ darśayati---atra prathamamiti /",
  "GK16visa10cu:7302": "tṛtīye dūtyā ityeva samyak pāṭhaḥ /",
  "GK16visa10cu:7303": "tathā ca dūtīreva satītyarthaḥ /",
  "GK16visa10cu:7304": "nanu “karttavyaṃ pratyahaṃ strānaṃ natu rātrau kadācana';",
  "GK16visa10cu:7305": "ityatra vihitasya pratyahasnānasya rātrau niṣedhavad vidhiniṣedha evāyam /",
  "GK16visa10cu:7306": "sa ca nālaṅkāratāṃ bhajata ityāśaṅkate--na ceti /",
  "GK16visa10cu:7307": "samādhatte---atreti /",
  "GK16visa10cu:7308": "vāstavaniṣedhasyaivānalaṅkāratvam;",
  "GK16visa10cu:7309": "niṣedhābhāsasya tu alaṅkāratvameveti bhāvaḥ //",
  "GK16visa10cu:7310": "Locanā:",
  "GK16visa10cu:7311": "(lo, ū) atra ca vihitaniṣedhena vicchitterabhāvāt kṣudratvādyalaṅkāramadhye kāvyaprakāśakārādibhirlākṣitena sāṅkaryabhramaṃ nirasyati--na cāyamiti /",
  "GK16visa10cu:7312": "atra vihitaniṣedhe /",
  "GK16visa10cu:7313": "yathā---",
  "GK16visa10cu:7314": "“bāṇena hatvā mṛgamasya yātrā nivāryatāṃ dakṣiṇamārutasya /",
  "GK16visa10cu:7315": "ityarthanīyaḥ śabarādhirājaḥ śrīkhaṇḍapṛthvīdharakandarasthaḥ” //",
  "GK16visa10cu:7316": "“yadvā mṛṣā tiṣṭhatu dainyameta- nnaicchanti vairaṃ marutā kirātāḥ /",
  "GK16visa10cu:7317": "kīliprasaṅge śavarāṅganānāṃ sa hi śramaglanimapākaroti” //",
  "GK16visa10cu:7318": "iha hi prathamapadyoktasya dvitīyapadena niṣedhastāttvika eva /",
  "GK16visa10cu:7319": "evañca niṣiddhavidhināpi nāsya sāṅkaryaṃ, sa hi yathā---",
  "GK16visa10cu:7320": "“kva sūryaprabhavo vaṃśaḥ kva cālpaviṣayā matiḥ /",
  "GK16visa10cu:7321": "titīrṣurdustaraṃ mohāduḍupenāsmi sāgaram” //",
  "GK16visa10cu:7322": "“mandaḥ kaviyaśa- prepsurgamiṣyāmyupahāsyatām /",
  "GK16visa10cu:7323": "prāṃśulabhye phale lobhādudvāhuriva vāmanaḥ” //",
  "GK16visa10cu:7324": "“athavā kṛtavagdvāre vaṃśe 'smin pūrvasūribhiḥ /",
  "GK16visa10cu:7325": "maṇau vajrasamutkīrṇo sūtrasthe vāsti me gatiḥ” //",
  "GK16visa10cu:7326": "atra padyadvayoktaniṣedhasya tṛtīyapadyena vidhāne niṣedhasyābhāsatā eva /",
  "GK16visa10cu:7327": "********** END OF COMMENTARY **********",
  "GK16visa10cu:7328": "aniṣṭasya tathārthasya vidhyābhāsaḥ paro mataḥ // VisSd_10.65 //",
  "GK16visa10cu:7329": "************* COMMENTARY *************",
  "GK16visa10cu:7330": "Vijñapriyā:",
  "GK16visa10cu:7331": "(vi, ya) anyavidhamākṣepālaṅkāramāha---anuṣṭasyeti /",
  "GK16visa10cu:7332": "aniṣṭasyārthasya vidhyābhāso niṣedhabodhako vidhistathā pūrvoktavat viśeṣapratipattaye cettadāpara ākṣepālaṅkāra ityarthaḥ /",
  "GK16visa10cu:7333": "Locanā:",
  "GK16visa10cu:7334": "(lo, ṛ) evamīṣanniṣedhābhāsāśrayamekamākṣepamuktvā tadviparītamaniṣṭhavidhyābhāsaṃ dvitīyamāha---aniṣṭasyeti /",
  "GK16visa10cu:7335": "ayamarthaḥ /",
  "GK16visa10cu:7336": "yatheṣṭasya niṣedhastathaniṣṭasya nidhiranupapadyamāna ābhāse paryavasāyī dvitīyākṣepālaṅkārabījamiti /",
  "GK16visa10cu:7337": "********** END OF COMMENTARY **********",
  "GK16visa10cu:7338": "tatheti pūrvavadviśeṣapratipattaye /",
  "GK16visa10cu:7339": "yathā--",
  "GK16visa10cu:7340": "“gaccha gacchasi cet kānta /",
  "GK16visa10cu:7341": "panthānaḥ santu te śivāḥ /",
  "GK16visa10cu:7342": "mamāpi. janma tatraiva bhūyādyatra gato bhavān” //",
  "GK16visa10cu:7343": "atrāniṣṭatvādramanasya vidhiḥ praskhaladrūpo niṣedhe paryavasyati /",
  "GK16visa10cu:7344": "viśeṣaśca gamanasyātyantaparihāryatvarūpaḥ pratīyate /",
  "GK16visa10cu:7345": "************* COMMENTARY *************",
  "GK16visa10cu:7346": "Vijñapriyā:",
  "GK16visa10cu:7347": "(vi, ra) “gaccha gacchasi cetkānta';",
  "GK16visa10cu:7348": "ityatra janmakathanānmaraṇaṃ vyaṅgyam /",
  "GK16visa10cu:7349": "praskhaladrūpa iti---avidhībhavadrūpa ityarthaḥ /",
  "GK16visa10cu:7350": "viśeṣapratipattiṃ darśayati---viśeṣaśceti /",
  "GK16visa10cu:7351": "Locanā:",
  "GK16visa10cu:7352": "(lo, ṝ) atyantaparihāryarūpaḥ mamāpītyādinā dvitīyārdhena vyañjitaḥ /",
  "GK16visa10cu:7353": "yatatra--- yātu yātu kimanena tiṣṭhatā muñca muñca sakhi sādaraṃ vacaḥ /",
  "GK16visa10cu:7354": "khaṇḍitādharakalaṅkitaśriyaṃ śaknumo na nayanairnirīkṣitum //",
  "GK16visa10cu:7355": "'; iti rāghavānandairudāhṛtaṃ tadasamañjasam /",
  "GK16visa10cu:7356": "atrodāharaṇavat sarvathā na yātviti tathāvidhāparādhakāle nāyikāyā niṣedhābhāsasya mūḍhānāmapi buddhyanārohāt /",
  "GK16visa10cu:7357": "********** END OF COMMENTARY **********",
  "GK16visa10cu:7358": "vibhāvanā vinā hetuṃ kāryotpattiryaducyate /",
  "GK16visa10cu:7359": "uktānuktanimittatvāddvidhā sā parikīrtitā // VisSd_10.66 //",
  "GK16visa10cu:7360": "************* COMMENTARY *************",
  "GK16visa10cu:7361": "Vijñapriyā:",
  "GK16visa10cu:7362": "(vi, la) vibhāvanālaṅkāramāha---vibhāvaneti /",
  "GK16visa10cu:7363": "hetuṃ hetvābhāsam /",
  "GK16visa10cu:7364": "kāryotpattistadīyakāraṇaviśeṣādivācyam /",
  "GK16visa10cu:7365": "uktānuktetinimittaṃ kāryotpatteḥ /",
  "GK16visa10cu:7366": "vyācaṣṭe---vinā kāraṇamiti /",
  "GK16visa10cu:7367": "Locanā:",
  "GK16visa10cu:7368": "(lo, ḷ) asya cākṣepasya virodhāśrayatvena tadanantaraṃ virodhamūlālaṅkārapradarśanaṃ prakriyate---vibhāvaneti /",
  "GK16visa10cu:7369": "ucyate camatkārapratipattaye kavinā nibadhyate yasya kasyacitkāraṇasyābhāvaṃ darśayitvetyarthaḥ /",
  "GK16visa10cu:7370": "evamanyeṣu evaṃvidhasthaleṣu sūtrārthā neyāḥ /",
  "GK16visa10cu:7371": "tattvataḥ sarvathākāraṇābhāve kāryotpatteravidyamānatvāt /",
  "GK16visa10cu:7372": "ukteti /",
  "GK16visa10cu:7373": "sā vibhāvanā uktanimittā anuktanimittā cetyarthaḥ /",
  "GK16visa10cu:7374": "********** END OF COMMENTARY **********",
  "GK16visa10cu:7375": "vinā kāraṇamupanibadhyamāno 'pi kāryodayaḥ kiñcidanyatkāraṇamapekṣyaiva bhavituṃ yuktaḥ /",
  "GK16visa10cu:7376": "tacca kāraṇāntaraṃ kvaciduktaṃ kvacidanuktamiti dvidhā /",
  "GK16visa10cu:7377": "yathā--",
  "GK16visa10cu:7378": "“anāyāsakṛśaṃ madhyamaśaṅkatarale dṛśau /",
  "GK16visa10cu:7379": "abhūṣaṇamanohāri vapurvayasi subhruvaḥ” //",
  "GK16visa10cu:7380": "************* COMMENTARY *************",
  "GK16visa10cu:7381": "Vijñapriyā:",
  "GK16visa10cu:7382": "(vi, va) anāyāseti /",
  "GK16visa10cu:7383": "madhyo madhyabhāgaḥ /",
  "GK16visa10cu:7384": "aśaṅke śaṅkayaiva tāratamyaucityāt /",
  "GK16visa10cu:7385": "********** END OF COMMENTARY **********",
  "GK16visa10cu:7386": "atra vayorūpanimittamuktam /",
  "GK16visa10cu:7387": "atraiva “vapurbhāti mṛgīdṛśaḥ” iti pāṭhe 'nuktam",
  "GK16visa10cu:7388": "sati hetau phalābhāvo viśeṣoktistathā dvidhā /",
  "GK16visa10cu:7389": "Locanā:",
  "GK16visa10cu:7390": "(lo, e) phalābhāvaḥ śabdenopanibaddha ityādi pūrvavat /",
  "GK16visa10cu:7391": "********** END OF COMMENTARY **********",
  "GK16visa10cu:7392": "tathetyuktānuktanimittatvāt /",
  "GK16visa10cu:7393": "tatroktanimittā yathā--",
  "GK16visa10cu:7394": "“dhanino 'pi nirunmādā yuvāno 'pi na cañcalāḥ /",
  "GK16visa10cu:7395": "prabhavo 'pyapramattāste mahāmahimaśālinaḥ” //",
  "GK16visa10cu:7396": "************* COMMENTARY *************",
  "GK16visa10cu:7397": "Vijñapriyā:",
  "GK16visa10cu:7398": "(vi, śa) viśeṣoktyalaṅkāramāha--sati hetāviti /",
  "GK16visa10cu:7399": "ukte sītyarthaḥ,",
  "GK16visa10cu:7400": "phalābhāvo 'pyukta ityarthaḥ /",
  "GK16visa10cu:7401": "dhanino 'pīti /",
  "GK16visa10cu:7402": "te varṇanīyā rājānaḥ /",
  "GK16visa10cu:7403": "etadeva viśadayati---vineti /",
  "GK16visa10cu:7404": "iyañca kāraṇābhāvena paratantratayā kāryetpatterviśiṣṭatayā bhāvanādanvarthā vibhāvanā /",
  "GK16visa10cu:7405": "********** END OF COMMENTARY **********",
  "GK16visa10cu:7406": "atra mahāmahimaśālitvaṃ nimittamuktam /",
  "GK16visa10cu:7407": "atraiva caturthapāde “kiyantaḥ santi bhūtale” iti pāṭhe tvanuktam /",
  "GK16visa10cu:7408": "acintyanimittatvaṃ cānuktanimittasyaiva bheda iti pṛthaṅnoktam /",
  "GK16visa10cu:7409": "yathā--",
  "GK16visa10cu:7410": "“sa ekastrī4ṇi jayati jaganti kusumāyudhaḥ /",
  "GK16visa10cu:7411": "haratāpi tanuṃ yasya śambhunā na hṛtaṃ balam” //",
  "GK16visa10cu:7412": "************* COMMENTARY *************",
  "GK16visa10cu:7413": "Vijñapriyā:",
  "GK16visa10cu:7414": "(vi, ṣa) acintyanimittarūpasya prabhedāntaraṃ kāvyaprakāśakṛtocyate /",
  "GK16visa10cu:7415": "taccānuktanimittarūpameveti pṛthak nocyate ityāha----acintyeti /",
  "GK16visa10cu:7416": "acintyanimittodāharaṇaṃ taduktaṃ darśayati---yathā sa eka iti /",
  "GK16visa10cu:7417": "trīṇi jagantītyanvayaḥ /",
  "GK16visa10cu:7418": "********** END OF COMMENTARY **********",
  "GK16visa10cu:7419": "atra tanuharaṇenāpi balāharaṇe nimittamacintyam /",
  "GK16visa10cu:7420": "iha ca kāryābhāvaḥ kāryaviruddhasadbhāvamukhenāpi nibaddhyate /",
  "GK16visa10cu:7421": "vibhāvanāyāmapi kāraṇābhāvaḥ kāraṇaviruddhasadbhāvamukhena /",
  "GK16visa10cu:7422": "evañca “yaḥ kaumāraharaḥ” ityāderukaṇṭhākāraṇaviruddhasya nibandhanādvibhāvanā /",
  "GK16visa10cu:7423": "“yaḥ kaumāra-” ityādeḥ kāraṇasya ca kāryaviruddhāyā utkaṇṭhāyā nibandhanādviśeṣoktiḥ,",
  "GK16visa10cu:7424": "evaṃ cātra vibhāvanāviśeṣoktyoḥ saṅkaraḥ /",
  "GK16visa10cu:7425": "śuddhodāharaṇaṃ tu mṛgyam /",
  "GK16visa10cu:7426": "************* COMMENTARY *************",
  "GK16visa10cu:7427": "Vijñapriyā:",
  "GK16visa10cu:7428": "(vi, sa) utkaṇṭhākāraṇaviruddhasyeti /",
  "GK16visa10cu:7429": "utkaṇṭhākāraṇaṃ hi tādṛśapatyādyasannidhānaṃ,",
  "GK16visa10cu:7430": "tadviruddhasya tādṛśapatyādisannidhānasyetyarthaḥ /",
  "GK16visa10cu:7431": "kāraṇasya ca kāryaviruddhāyā iti /",
  "GK16visa10cu:7432": "tādṛśakāraṇasya yatkāryamanutkaṇṭhā /",
  "GK16visa10cu:7433": "tadviruddhāyā ityarthaḥ /",
  "GK16visa10cu:7434": "śuddhodāharaṇaṃ mṛgyamiti /",
  "GK16visa10cu:7435": "śuddhodāharaṇadvayantu vibhāvanāviśeṣoktyoranāyāsakṛśamityādikaṃ,",
  "GK16visa10cu:7436": "'; dhanino 'pi nirunmādā';",
  "GK16visa10cu:7437": "ityādikameva cāsti /",
  "GK16visa10cu:7438": "tayostathātvameva mṛgyamityarthaḥ /",
  "GK16visa10cu:7439": "tathāhi---anāyāsakṛśamityādau śaṅkāviruddhāyā aśaṅkāyā,",
  "GK16visa10cu:7440": "bhūṣaṇaviruddhasya'bhūṣaṇatvasya ca pratītāvapi na viśeṣoktiḥ pratīyate /",
  "GK16visa10cu:7441": "na hi tāralyābhāvarūpasya phalābhāvasya manohāritvābhāvarūpasya phalābhāvasya ca pratītyā viśeṣoktiḥ syāt /",
  "GK16visa10cu:7442": "tathā dhanino 'pītyādāvadhanitvāviruddhasya dhanitvasya pratītāvapi na vibhāvanāpratītiḥ,",
  "GK16visa10cu:7443": "nahi adhanitvādeḥ phalānyanunmādādīni yenādhanitvaviruddhadhanitvapratītāvapi tādṛśaphalābhāvapratītyā vibhāvanā syāt /",
  "GK16visa10cu:7444": "Locanā:",
  "GK16visa10cu:7445": "(lo, ai) iha ca kāryābhāva ityādigranthaḥ prathamapariccheda eva viśadīkṛtaḥ /",
  "GK16visa10cu:7446": "saṅkara ekasyopagrahanyāyadoṣābhāvādaniścaya iti prakāraḥ /",
  "GK16visa10cu:7447": "śabdodāharaṇaṃ viśeṣokteḥ kāryaviruddhasadbhāvamukhena,",
  "GK16visa10cu:7448": "natu “sa ekastrīṇi” ityādivat kāryaviruddhamukhena vibhāvanāyāśca kāraṇaviruddhasadbhāvamukhena śuddhodāharaṇaṃ tu anyānyasāṅkaryābhāvayuktam /",
  "GK16visa10cu:7449": "yadyathā---",
  "GK16visa10cu:7450": "“karpūra iva dagdho 'pi śaktimān yo jane jane namo 'stvavāryavīryāya tasmai makaraketave” //",
  "GK16visa10cu:7451": "atra dāhakāryaṃtayā śakterabhāvo 'śaktiviruddhaśaktisadbhāvamukhena upanibaddha iti viśeṣoktiḥ suphuṭā /",
  "GK16visa10cu:7452": "evaṃ vibhāvanādayo 'pi",
  "GK16visa10cu:7453": "********** END OF COMMENTARY **********",
  "GK16visa10cu:7454": "jātiścaturbhirjātyādyairguṇo guṇādibhistribhiḥ // VisSd_10.67 //",
  "GK16visa10cu:7455": "kriyā kriyādravyābhyāṃ yaddravyaṃ dravyeṇa vā mithaḥ /",
  "GK16visa10cu:7456": "viruddhamiva bhāseta virodho 'sau daśākṛtiḥ // VisSd_10.68 //",
  "GK16visa10cu:7457": "************* COMMENTARY *************",
  "GK16visa10cu:7458": "Vijñapriyā:",
  "GK16visa10cu:7459": "(vi, ha) daśavidhaṃ virodhābhāsālaṅkāramāha--jītirityādi /",
  "GK16visa10cu:7460": "jātyādau jātiguṇakriyādravyairmitho viruddhairiti yathāliṅgamanvayaḥ /",
  "GK16visa10cu:7461": "guṇaśca jātikriyābhinnaṃ dharmamātraṃ bodhyam /",
  "GK16visa10cu:7462": "guṇādibhistribhiriti /",
  "GK16visa10cu:7463": "tasya jātyā saha virodhastu jāterguṇena saha virodharūpa eveti pūrvagaṇanāpraviṣṭatvānnoktaḥ /",
  "GK16visa10cu:7464": "evamuttaradvaye 'pi /",
  "GK16visa10cu:7465": "dvavyaṃ tvekavyaktikaṃ bodhyam /",
  "GK16visa10cu:7466": "Locanā:",
  "GK16visa10cu:7467": "(lo, o) caturbhiḥ jātiguṇakriyādravyaiḥ viruddhamiva bhāseta,",
  "GK16visa10cu:7468": "paryavasāne tu āvirodha eva anyathā doṣāvahatvādityarthaḥ /",
  "GK16visa10cu:7469": "guṇasya jātyā saha jāterguṇena saha virodha eveti guṇaviruddhasya traividhyameva /",
  "GK16visa10cu:7470": "evameva kriyāviruddhasya caikyavidhyamevetiḥ--śākṛtirdaśaprakāro virodhaḥ /",
  "GK16visa10cu:7471": "********** END OF COMMENTARY **********",
  "GK16visa10cu:7472": "krameṇa yathā--",
  "GK16visa10cu:7473": "“tava virahe malayamaruddavānalaḥ śaśiruco 'pi soṣmāṇaḥ /",
  "GK16visa10cu:7474": "hṛdayamalirutamapi bhinte nalinīdalamapi nidāgharavirasyāḥ” //",
  "GK16visa10cu:7475": "************* COMMENTARY *************",
  "GK16visa10cu:7476": "Vijñapriyā:",
  "GK16visa10cu:7477": "(vi, ka) tatra jāteścaturbhiśca saha virodhamekaśloke eva darśayati---tava viraha iti /",
  "GK16visa10cu:7478": "tava virahe 'syā iti malayapavanādau sarvatrānvayaḥ /",
  "GK16visa10cu:7479": "atra davadahanatvamalayapavanatvajātyaurvirodhaḥ /",
  "GK16visa10cu:7480": "na cātra rūpakam,",
  "GK16visa10cu:7481": "dāhakatvaśītalatvadharmavyāpyayorjātyorvirodhasyaiva puraḥ sphūrttikatvāt /",
  "GK16visa10cu:7482": "śaśiruco 'pītyatra śaśirucitvajāteśca soṣmatvaguṇavirodhaḥ /",
  "GK16visa10cu:7483": "hṛdayamityatrālirutatvajāterbhedena kriyayā virodhaḥ /",
  "GK16visa10cu:7484": "nalinīdalamapītyatra nalinīdalatvajāternidāgharaviṇā dravyeṇa saha tādātmyena virodhaḥ /",
  "GK16visa10cu:7485": "atrāpi viruddhadharmavyāpyatvād virodhasyaiva puraḥ sphūrttikatvādapikāreṇa virodhabodhanācca na rūpakam /",
  "GK16visa10cu:7486": "raveruṣmatvavyāpyatā tu tādātmyena /",
  "GK16visa10cu:7487": "ravīṇāṃ dvādaśatve 'pi nātra jātivirodhaḥ,",
  "GK16visa10cu:7488": "nidāghīyaviśeṣaṇādṛtuṣaṭkapravarttakaraverevātra ravipadārthatvāt tasyaikatvādeva /",
  "GK16visa10cu:7489": "********** END OF COMMENTARY **********",
  "GK16visa10cu:7490": "“santatamusalāsaṅgādvahutaragṛhakarmaghaṭanayā nṛpate / /",
  "GK16visa10cu:7491": "dvijapatnīnāṃ kaṭhināḥ sati bhavati karāḥ sarojasukumārāḥ” //",
  "GK16visa10cu:7492": "************* COMMENTARY *************",
  "GK16visa10cu:7493": "Vijñapriyā:",
  "GK16visa10cu:7494": "(vi, kha) guṇasya guṇavirodhamāha---santateti /",
  "GK16visa10cu:7495": "he nṛpa / te pūrvaṃ santatetyādinā kaṭhinā dvijapatnīnāṃ karā bhavanti sarojasukumārāḥ /",
  "GK16visa10cu:7496": "tvayā sampaddānena dāsībhi karmakaraṇāt karasaukumāryam /",
  "GK16visa10cu:7497": "atra kaṭhinatvasaukumāryaguṇayorvirodhaḥ /",
  "GK16visa10cu:7498": "********** END OF COMMENTARY **********",
  "GK16visa10cu:7499": "“ajasya gṛhṇato janma nirīhasya hatadviṣaḥ /",
  "GK16visa10cu:7500": "svapato jāgarūkasya yāthārthyaṃ veda kastava” //",
  "GK16visa10cu:7501": "************* COMMENTARY *************",
  "GK16visa10cu:7502": "Vijñapriyā:",
  "GK16visa10cu:7503": "(vi, ga) guṇasya kriyāvirodhamāha---ajasyeti /",
  "GK16visa10cu:7504": "īśvaraṃ prati devānāṃ stutirayam /",
  "GK16visa10cu:7505": "ajasyetyatra janmābhāvaguṇajanmagrahaṇakriyayorvirodhaḥ /",
  "GK16visa10cu:7506": "evaṃ nirīhatvanidrārūpasvāpaguṇayorapi śatruhananajāgaraṇakriyābhyām /",
  "GK16visa10cu:7507": "********** END OF COMMENTARY **********",
  "GK16visa10cu:7508": "“vallabhotsaṅgasaṅgena vinā hariṇacakṣuṣaḥ /",
  "GK16visa10cu:7509": "rākāvibhāvarījānirviṣajvālākulo 'bhavat” //",
  "GK16visa10cu:7510": "************* COMMENTARY *************",
  "GK16visa10cu:7511": "Vijñapriyā:",
  "GK16visa10cu:7512": "(vi, gha) guṇasya dravyavirodhamāha---vallabhotsaṅgasaṅgeneti /",
  "GK16visa10cu:7513": "tad vinā virahiṇyā ityarthaḥ /",
  "GK16visa10cu:7514": "rākāvibhāvarījāniḥ pūrṇacandraḥ /",
  "GK16visa10cu:7515": "atra candro dravyamekavyaktikaratvāt /",
  "GK16visa10cu:7516": "tasya tādātmyena viṣajvālākulatvaguṇavirodhaḥ /",
  "GK16visa10cu:7517": "********** END OF COMMENTARY **********",
  "GK16visa10cu:7518": "nayanayugāsecanakaṃ mānasavṛttayāpi duṣprāpam /",
  "GK16visa10cu:7519": "rūpamidaṃ madirākṣyā madayati hṛdayaṃ dunoti ca me //",
  "GK16visa10cu:7520": "************* COMMENTARY *************",
  "GK16visa10cu:7521": "Vijñapriyā:",
  "GK16visa10cu:7522": "(vi, ṅa) kriyāyāḥ kriyāvirodhamāha---nayanayugeti /",
  "GK16visa10cu:7523": "āsecanakaṃ sekena tāpanāśakam amṛtena secanakaṃ vā /",
  "GK16visa10cu:7524": "duṣprāpamanyastrībhiḥ /",
  "GK16visa10cu:7525": "atra madanādikriyayorvirodhaḥ /",
  "GK16visa10cu:7526": "Locanā:",
  "GK16visa10cu:7527": "(lo, au) “tadāsecanakaṃ tṛpternāstyanto yasya darśanāt'; amaraḥ /",
  "GK16visa10cu:7528": "madiro mattacakoraḥ /",
  "GK16visa10cu:7529": "********** END OF COMMENTARY **********",
  "GK16visa10cu:7530": "“tvadvāji” ityādi /",
  "GK16visa10cu:7531": "“vallabhotsaṅga'--ityādiśloke caturthapāde “madhyandinadinādhipaḥ” iti pāṭhe dravyayorvirodhaḥ /",
  "GK16visa10cu:7532": "************* COMMENTARY *************",
  "GK16visa10cu:7533": "Vijñapriyā:",
  "GK16visa10cu:7534": "(vi, ca) kriyāyā dravyavirodhamāha--tvadvājirajīti /",
  "GK16visa10cu:7535": "atra haro dravyaṃ,",
  "GK16visa10cu:7536": "tādātmyena tasya nañarthaviśiṣṭadhāraṇakriyāvirodhaḥ /",
  "GK16visa10cu:7537": "vastutastu nedamudāharaṇamucitaṃ gaṅgāṃ dadhato 'sya dhāraṇakriyābhārarūpaguṇasyaiva viruddhatvāt /",
  "GK16visa10cu:7538": "kintu “mokṣyate śiraso gaṅgāṃ bhuribhārakarīṃ hara';",
  "GK16visa10cu:7539": "ityevaṃ pāṭhaviśiṣṭamevedamudāharaṇaṃ bodhyam /",
  "GK16visa10cu:7540": "madhyandinadinādhipa iti pāṭhe iti /",
  "GK16visa10cu:7541": "candrasūryayorviruddhaśītoṣṇaguṇavattvena virodhasya puraḥ sphurttikatvād atrāpi na rūpakam /",
  "GK16visa10cu:7542": "dinādipaścaika eva sūryo nāpare ekādeśā iti na jātivirodhaḥ /",
  "GK16visa10cu:7543": "********** END OF COMMENTARY **********",
  "GK16visa10cu:7544": "atra “tava viraha-” ityādau pavanādīnāṃ bahuvyaktivācakatvājjātiśabdānāṃ davānaloṣmahṛdayabhedanasūryairjātiguṇakriyādravyarūpairanyonyaṃ virodho mukhata ābhāsate,",
  "GK16visa10cu:7545": "virahahetukatvātsamādhānam /",
  "GK16visa10cu:7546": "************* COMMENTARY *************",
  "GK16visa10cu:7547": "Vijñapriyā:",
  "GK16visa10cu:7548": "(vi, cha) atra prathamaśloke jāteścaturbhiḥ saha virodhaṃ grāhayati--atra tava viraha ityādāviti /",
  "GK16visa10cu:7549": "pavanādīnāmityādipadāt śaśirucyalirutanalinīdalapadaparigrahaḥ /",
  "GK16visa10cu:7550": "eṣāṃ sarveṣāṃ bahuvyaktivācakatvādityarthaḥ /",
  "GK16visa10cu:7551": "mukhataḥ--āpātataḥ /",
  "GK16visa10cu:7552": "teṣāṃ yathoktajātyāvirodhaṃ darśayati---virahahetukatvāditi /",
  "GK16visa10cu:7553": "samādhānamavirodhaḥ /",
  "GK16visa10cu:7554": "virodhahetukatvaṃ virodhaṃ vyaktyoreva /",
  "GK16visa10cu:7555": "teddhatutvaṃ tadvyaktyāropamātram /",
  "GK16visa10cu:7556": "natu viruddhayorvāstavamaikādhikaraṇayamityarthaḥ /",
  "GK16visa10cu:7557": "eva mityādikaṃ spaṣṭam /",
  "GK16visa10cu:7558": "********** END OF COMMENTARY **********",
  "GK16visa10cu:7559": "“ajasya-” ityādāvajatvādiguṇasya janmaprahaṇādikriyayā virodhaḥ,",
  "GK16visa10cu:7560": "bhagavataḥ prabhāvasyātiśāyitvāttu samādhānam /",
  "GK16visa10cu:7561": "“tvadvāji-” ityādau “haro 'pi śirasā gaṅgāṃ na dhatte” iti virodhaḥ,",
  "GK16visa10cu:7562": "“tvadvāji-” ityādikaviprauḍhoktyā tu samādhānam /",
  "GK16visa10cu:7563": "spaṣṭamanyat /",
  "GK16visa10cu:7564": "vibhāvanāyāṃ kāraṇābhāvenopanibadhyamānatvātkāryameva bādhyatvena pratīyate,",
  "GK16visa10cu:7565": "viśoṣoktau ca kāryābhāvena kāraṇameva;",
  "GK16visa10cu:7566": "iha tvanyonyaṃ dvayorapi bādhyatvamiti bhedaḥ /",
  "GK16visa10cu:7567": "************* COMMENTARY *************",
  "GK16visa10cu:7568": "Vijñapriyā:",
  "GK16visa10cu:7569_0": "(vi, ja) vibhāvanāviśeṣoktyorapi kāraṇābhāve kāryasattvayoḥ kāryābhāvakāraṇasattvayośca",
  "GK16visa10cu:7569_1": "viruddhatvena bhāsamānatvād virodhābhāsatvaprasaktau tata enaṃ viśeṣayitumāha---vibhāvanāyāmiti /",
  "GK16visa10cu:7570": "kāraṇābhāvena sahopanibadhyamānatvādityarthaḥ /",
  "GK16visa10cu:7571": "viśeṣoktāviti kāraṇamātrasāmagrī,",
  "GK16visa10cu:7572": "tasyā eva phalabhāvakāle bādhyatvapratīteḥ /",
  "GK16visa10cu:7573": "viśeṣoktyudāharaṇeṣu yadyatkāraṇaṃ nirdiṣṭaṃ tasyaiva sāmagrītvenādhyāse evaṃ vaicitryāt /",
  "GK16visa10cu:7574": "anyathā kāraṇāntarābhāvaprayukte phalābhāve kima vaicitryam //",
  "GK16visa10cu:7575": "Locanā:",
  "GK16visa10cu:7576": "(lo, a) kāraṇābhāve ityanantaraṃ balavadityarthaḥ /",
  "GK16visa10cu:7577": "evamanyatra /",
  "GK16visa10cu:7578": "********** END OF COMMENTARY **********",
  "GK16visa10cu:7579": "kāryakāraṇayorbhinnadeśatāyāmasaṅgatiḥ /",
  "GK16visa10cu:7580": "************* COMMENTARY *************",
  "GK16visa10cu:7581": "Vijñapriyā:",
  "GK16visa10cu:7582": "(vi, jha) asaṅgtyalaṅkāramāha---kāryakāraṇayoriti /",
  "GK16visa10cu:7583": "utpāttakāle samānadeśatayā pratītiniyatayorityartaḥ /",
  "GK16visa10cu:7584": "tenānyadā bhinnadeśayordaṇḍaghaṭayoḥ sarvadaiva bhinnadeśayoḥ kāryayośca bhinnadeśatve 'pi nāyamalaṅkāraḥ /",
  "GK16visa10cu:7585": "********** END OF COMMENTARY **********",
  "GK16visa10cu:7586": "yathā--",
  "GK16visa10cu:7587": "“sā bālā vayamapragalbhamanasaḥ sā strī vayaṃ kātarā sā pīnonnatimatpayodharayugaṃ dhatte sakhedā vayam /",
  "GK16visa10cu:7588": "sākrāntā jaghanasthalena guruṇā gantuṃ na śaktā vayaṃ doṣairanyajanāśrayairapaṭavo jātāḥ sma ityadbhutam” //",
  "GK16visa10cu:7589": "asyāścāpavādakatvādekadeśasthayorvirodhe virodhālaṅkāraḥ /",
  "GK16visa10cu:7590": "************* COMMENTARY *************",
  "GK16visa10cu:7591": "Vijñapriyā:",
  "GK16visa10cu:7592": "(vi, ña) sā bāleti /",
  "GK16visa10cu:7593": "drasthāṃ priyāṃ smṛtvā virahe durbalasyoktiriyam /",
  "GK16visa10cu:7594": "bālā bālyadharmamṛdutvavatī tatkāryaṃ tasyā eva vaco 'prāgalbhyaṃ taccāsmākaṃ virahadaurbalyāt /",
  "GK16visa10cu:7595": "vastuto bālātve 'pi pīnastanakathanānupapatteḥ /",
  "GK16visa10cu:7596": "sā strīti kātaryasya strīdharmatvāt /",
  "GK16visa10cu:7597": "gamanāśaktirapi dairbalyāt /",
  "GK16visa10cu:7598": "virodhālaṅkārabodhakatāmasyā āha---asyā iti /",
  "GK16visa10cu:7599": "virodhālaṅkāro bhinnaikadeśatā niyamenānuktatvādutsargaḥ /",
  "GK16visa10cu:7600": "asyāśca bhinnadeśatāniyamenoktatvenāpavādatvādetadviṣayaparihāreṇaikadeśasthayorave virodha ityarthaḥ /",
  "GK16visa10cu:7601": "Locanā:",
  "GK16visa10cu:7602": "(lo, ā) bhinnadeśasthatvamāptatāyāṃ yaddeśameva kāraṇaṃ taddeśameva kāryamityevameva niyamaḥ /",
  "GK16visa10cu:7603": "ekadeśasthayoreva natu bhinnadeśasthayo apavādavidherbalīyastvāditibhāvaḥ /",
  "GK16visa10cu:7604": "********** END OF COMMENTARY **********",
  "GK16visa10cu:7605": "guṇau kriye vā cetsyātāṃ viruddhe hetukāryayoḥ // VisSd_10.69 //",
  "GK16visa10cu:7606": "yadvarabdhasya vaiphalyanarthasya ca sambhavaḥ /",
  "GK16visa10cu:7607": "virūpayoḥ saṃghaṭanā yā ca tadviṣamaṃ matam // VisSd_10.70 //",
  "GK16visa10cu:7608": "************* COMMENTARY *************",
  "GK16visa10cu:7609": "Vijñapriyā:",
  "GK16visa10cu:7610": "(vi, ṭa) caturvidhaṃ viṣamālaṅkāramāha---guṇau kriye veti /",
  "GK16visa10cu:7611": "hutukāryayorguṇau kriye vā yad yadi viruddhe parasparaviparīte syātāṃ tadā etau dve ca viṣame /",
  "GK16visa10cu:7612": "tṛtīyamāha--yadārabdhasyeti /",
  "GK16visa10cu:7613": "vaiphalyamuddeśyaphalābhāvaḥ;",
  "GK16visa10cu:7614": "pratyutānarthasyotpattirityarthaḥ /",
  "GK16visa10cu:7615": "caturthaṃ viṣamamāha--virūpayoriti /",
  "GK16visa10cu:7616": "virūpatvena parasparasambandhāyogyatvenoktayoryaḥ sambandhaḥ pratīyata ityarthaḥ /",
  "GK16visa10cu:7617": "etacca kkadvayaprayoge bodhyam /",
  "GK16visa10cu:7618": "Locanā:",
  "GK16visa10cu:7619": "(lo, i) virūpayoranyarūpayoḥ sa ghaṭanāyogaḥ /",
  "GK16visa10cu:7620": "********** END OF COMMENTARY **********",
  "GK16visa10cu:7621": "krameṇa yathā--",
  "GK16visa10cu:7622": "“sadyaḥ karasparśamavāpya citraṃ raṇe raṇe yasya kṛpāṇalekhā /",
  "GK16visa10cu:7623": "tamālanīlā śaradindupāṇḍu yaśastrilokābhāraṇaṃ prasūte” //",
  "GK16visa10cu:7624": "atra kāraṇarūpāsilatāyāḥ “kāraṇaguṇā hi kāryaguṇamārabhante” iti sthaterviruddhā śuklayaśasa utpattiḥ /",
  "GK16visa10cu:7625": "************* COMMENTARY *************",
  "GK16visa10cu:7626": "Vijñapriyā:",
  "GK16visa10cu:7627": "(vi, ṭha) tatra kāryakāraṇayorguṇavirodhamāha---sadya iti /",
  "GK16visa10cu:7628": "tamālavannīlā kṛpāṇalekhā lekhākāraḥ kṛpāṇo khaḍgo raṇe raṇe yasya rājñaḥ karasparśamavāpya śaradinduvatpāṇḍu yaśaḥ sadyaḥ prasūte idaṃ citram /",
  "GK16visa10cu:7629": "triloketi yaśoviśeṣaṇam /",
  "GK16visa10cu:7630": "atra kāraṇāsilatākāryayaśaso nīlatvāpāṇḍutve viparīte ityāha---atreti /",
  "GK16visa10cu:7631": "guṇasya viruddhā ityanvayaḥ /",
  "GK16visa10cu:7632": "śuklayaśasa utpattiriti /",
  "GK16visa10cu:7633": "utpadyamānayaśaḥ śuklamiti paryavasittārthaḥ /",
  "GK16visa10cu:7634": "nanu viruddhatve kiṃ vaicitryamityata āha--kāraṇaguṇā iti /",
  "GK16visa10cu:7635": "sthiteriti niyamādityarthaḥ /",
  "GK16visa10cu:7636": "tathā ca viruddhayorvirodhapradarśanaṃ vaicitryamityarthaḥ /",
  "GK16visa10cu:7637": "yadyapyayaṃ niyamaḥ samāvāyikāraṇakāryayoreva tathāpi taddarśanātkavinā anyatrāpi tannayamamadhyāsyedaṃ varṇitam /",
  "GK16visa10cu:7638": "********** END OF COMMENTARY **********",
  "GK16visa10cu:7639": "“ānandamamandamimaṃ kuvalayadalalocane /",
  "GK16visa10cu:7640": "dadāsi tvam /",
  "GK16visa10cu:7641": "virahastvayaiva janitastāpayatitarāṃ śarīraṃ me” //",
  "GK16visa10cu:7642": "atrānandajanakastrīrūpakāraṇāttāpajanakavirahotpattiḥ /",
  "GK16visa10cu:7643": "************* COMMENTARY *************",
  "GK16visa10cu:7644": "Vijñapriyā:",
  "GK16visa10cu:7645": "(vi, ḍa) kāraṇakāryayorvirodhamāha---ānandamamandamiti /",
  "GK16visa10cu:7646": "kuvalayetyādikaṃ sambodhanam /",
  "GK16visa10cu:7647": "atreti /",
  "GK16visa10cu:7648": "tāpajanakavirahotpattiḥ svotpādyavirahajanyatāpikriyotpattiriti paryavasitārthaḥ /",
  "GK16visa10cu:7649": "tathā ca strītajjanyavirahayoḥ kāraṇakāryayorānandadānatāpakriye ca viruddhe ityarthaḥ /",
  "GK16visa10cu:7650": "etajjanyasyataktriyāsamānakriyāyā eva vaicitryaṃ samabhāvya varṇitam /",
  "GK16visa10cu:7651": "********** END OF COMMENTARY **********",
  "GK16visa10cu:7652": "“ayaṃ ratnākaro 'mbhodhirityasevi dhanāśayā /",
  "GK16visa10cu:7653": "dhanaṃ dūre 'stu vadanamapūri kṣāravāribhaiḥ” //",
  "GK16visa10cu:7654": "************* COMMENTARY *************",
  "GK16visa10cu:7655": "Vijñapriyā:",
  "GK16visa10cu:7656": "(vi ḍha) ārabdhakāryavaiphalyānarthotpattidvayamudāharati---ayamiti /",
  "GK16visa10cu:7657": "ayamambhodhiḥ ratnākara iti kṛtvā mayā dhānāśayā asevi sevitaḥ /",
  "GK16visa10cu:7658": "dhanaṃ dūre 'stu prāptyaviṣayo 'stu /",
  "GK16visa10cu:7659": "kṣāravāribhistu vadanamapūri ityarthaḥ /",
  "GK16visa10cu:7660": "********** END OF COMMENTARY **********",
  "GK16visa10cu:7661": "atra kevalaṃ kāṅkṣitadhanalābho nābhūt,",
  "GK16visa10cu:7662": "pratyata kṣāravāribhirvadanapūraṇam /",
  "GK16visa10cu:7663": "“kva vanaṃ taruvalkabhūṣaṇaṃ nṛpalakṣmīḥ kva mahendravanditā /",
  "GK16visa10cu:7664": "niyataṃ pratikūlavatino bata dhātuścaritaṃ suduḥ saham” //",
  "GK16visa10cu:7665": "atra vanarājyaśriyorvirūpayoḥ saṃghaṭanā /",
  "GK16visa10cu:7666": "idaṃ mama /",
  "GK16visa10cu:7667": "************* COMMENTARY *************",
  "GK16visa10cu:7668": "Vijñapriyā:",
  "GK16visa10cu:7669": "(vi, ṇa) virūpayorghaṭanāmāha---kva vanamiti /",
  "GK16visa10cu:7670": "rāmaṃ śocantyāḥ kauśalyāyā uktiriyam /",
  "GK16visa10cu:7671": "taruvalkalameva bhūṣaṇaṃ yatra tādṛśāṃ vanaṃ kva nṛpetyādikaṃ kka /",
  "GK16visa10cu:7672": "parasparāsambandhāyogyatayā kkadvayenoktayoranayorekatra rāme ghaṭanā /",
  "GK16visa10cu:7673": "evaṃ “kva sūryaprabhava';",
  "GK16visa10cu:7674": "ityādāvapi bodhyam /",
  "GK16visa10cu:7675": "********** END OF COMMENTARY **********",
  "GK16visa10cu:7676": "yathā vā--",
  "GK16visa10cu:7677": "“vipulena sāgaraśayasya kukṣiṇā bhuvanāni yasya papire yugakṣaye /",
  "GK16visa10cu:7678": "madavibhramāsakalayā pape punaḥ sa purastriyaikatamayaikayā dṛśā” //",
  "GK16visa10cu:7679": "************* COMMENTARY *************",
  "GK16visa10cu:7680": "Vijñapriyā:",
  "GK16visa10cu:7681": "(vi, ta) kkadvayābhāve 'pyāha---vipuleneti /",
  "GK16visa10cu:7682": "sāgaraśayasya viṣṇorvipulena kukṣiṇā udareṇa yugakṣayakāle bhuvanāni papire /",
  "GK16visa10cu:7683": "sa punarviṣṇuḥ śrīkṛṣṇaḥ ekatamayā purastriyā kartryā madavibhrameṇāsakalayā ekadeśarūpayā ekayā dṛśā pape ityarthaḥ /",
  "GK16visa10cu:7684": "atra bhuvanapānasamarthakukṣimata ekastrīkaṭākṣeṇa peyatvayogo viruddha ityarthaḥ /",
  "GK16visa10cu:7685": "kāvyaprakāśakṛnmate tukkadvayena vinaivātra viruddhatayāpratīteḥ kenāpyanuktatayā nedaṃ caturthaviṣamālaṅkārodāharaṇam /",
  "GK16visa10cu:7686": "ataḥ kāraṇakāryayoḥ kriyāvirodharūpadvitīyaviṣamodāharaṇatayaivāyaṃ ślokastena darśitaḥ /",
  "GK16visa10cu:7687": "kukṣistu avayavaḥ kāraṇam /",
  "GK16visa10cu:7688": "kukṣimānavayavī śrīkṛṣṇastu kāryam /",
  "GK16visa10cu:7689": "tayorbhuvanapānastrīkaṭākṣapeyatvakriye viruddhe //",
  "GK16visa10cu:7690": "Locanā:",
  "GK16visa10cu:7691": "(lo, ī) taditi /",
  "GK16visa10cu:7692": "viṣamālaṅkāraṇāmeṣāṃ sūtroktaprakāraṇāmupalakṣaṇatayā sambandhinorananurūpatayā takṣyānusāreṇānye 'pi prakārā udāhartavyā ityarthaḥ /",
  "GK16visa10cu:7693": "tatra diḍyātramudāhṛtya darśayati-vipuleneti /",
  "GK16visa10cu:7694": "asakalayā asamagrapātinyā /",
  "GK16visa10cu:7695": "********** END OF COMMENTARY **********",
  "GK16visa10cu:7696": "samaṃ syādānurūpyeṇa ślāghā yogyasya vastunaḥ /",
  "GK16visa10cu:7697": "************* COMMENTARY *************",
  "GK16visa10cu:7698": "Vijñapriyā:",
  "GK16visa10cu:7699": "(vi, tha) samasaṃjñakamalaṅkāramāha---samamiti /",
  "GK16visa10cu:7700": "yogyayoḥ parasparocitayoḥ vastunorānurūpyeṇaucityena yā ślāghā sā samanāmālaṅkāra ityarthaḥ /",
  "GK16visa10cu:7701": "Locanā:",
  "GK16visa10cu:7702": "(lo, u) atrāvayavāvayavinorvaiṣamyam /",
  "GK16visa10cu:7703": "kvacit sajātīyayoḥ---",
  "GK16visa10cu:7704": "“asitamekasurāśitamapyabhū- nna punareṣa punarviṣadaṃ viṣam /",
  "GK16visa10cu:7705": "api nipīya surairjanitakṣayaṃ svayamudeti punarnavamārṇavam” //",
  "GK16visa10cu:7706": "atra vyatirekayoge 'pi dvayoḥ saṅkaro,",
  "GK16visa10cu:7707": "natu viṣamālaṅkārābhāvaḥ /",
  "GK16visa10cu:7708": "********** END OF COMMENTARY **********",
  "GK16visa10cu:7709": "yathā--",
  "GK16visa10cu:7710": "śaśinamupagateyaṃ kaumudī meghamuktaṃ jalanidhimanurūpaṃ jahnukanyāvatīrṇā /",
  "GK16visa10cu:7711": "iti samaguṇayogaprītayastatra paurāḥ śravaṇakaṭu nṛpāṇāmekavākyaṃ vibavruḥ” //",
  "GK16visa10cu:7712": "************* COMMENTARY *************",
  "GK16visa10cu:7713": "Vijñapriyā:",
  "GK16visa10cu:7714": "(vi, da) śaśinamityādi /",
  "GK16visa10cu:7715": "aje indumatyā svayaṃvṛte paurāṇāṃ śloghoktiriyam /",
  "GK16visa10cu:7716": "rasaguṇayoryogena prītiryeṣāṃ tādṛśāḥ paurā ityekavākyamekasya janasya prāthamikaṃ vākyaṃ vivavruḥ /",
  "GK16visa10cu:7717": "tadarthakaśabdāntarairvivṛtavanta ityarthaḥ /",
  "GK16visa10cu:7718": "śaśinamityādyekasya vākyam /",
  "GK16visa10cu:7719": "śaśijalanidhitvena ajaḥ /",
  "GK16visa10cu:7720": "kaumudījahnukanyātvenendumatī /",
  "GK16visa10cu:7721": "pṛthaksiddhasyaiva prāptiḥ /",
  "GK16visa10cu:7722": "kaumudī tu śaśino na pṛthak siddhā,",
  "GK16visa10cu:7723": "ataḥ pṛthaksiddhasampādanāy meghamuktatvaviśeṣaṇam /",
  "GK16visa10cu:7724": "meghena pṛthakkṛtāyāstadapagame prāptirityarthaḥ /",
  "GK16visa10cu:7725": "Locanā:",
  "GK16visa10cu:7726": "(lo, ū) viṣamād vaiparītyena samasya lakṣaṇam /",
  "GK16visa10cu:7727": "vastunordarśanīyayoḥ /",
  "GK16visa10cu:7728": "jahnukanyā gaṅgā /",
  "GK16visa10cu:7729": "********** END OF COMMENTARY **********",
  "GK16visa10cu:7730": "vicitraṃ tadviruddhasya kṛtiriṣṭaphalāya cet // VisSd_10.71 //",
  "GK16visa10cu:7731": "yathā--",
  "GK16visa10cu:7732": "“praṇamatyunnatihetorjovitahetorvimuñcati prāṇān /",
  "GK16visa10cu:7733": "duḥ khīyati sukhahetoḥ ko mūḍhaḥ sevakādanyaḥ” //",
  "GK16visa10cu:7734": "************* COMMENTARY *************",
  "GK16visa10cu:7735": "Vijñapriyā:",
  "GK16visa10cu:7736": "(vi, dha) praṇamatīti /",
  "GK16visa10cu:7737": "praṇāmo hi namrībhāvaḥ sa unnativiparītaḥ /",
  "GK16visa10cu:7738": "prāṇāna vimuñcati,",
  "GK16visa10cu:7739": "yuddhe iti śeṣaḥ /",
  "GK16visa10cu:7740": "yadyapi prāṇavimoko na jīvitasya hetustathāpi prāṇavimokakriyāparamatra vimuñcatipadam /",
  "GK16visa10cu:7741": "duḥ khīyati duḥ khamiccati,",
  "GK16visa10cu:7742": "duḥ khajanakakriyāpravṛttatvāt /",
  "GK16visa10cu:7743": "Locanā:",
  "GK16visa10cu:7744": "(lo, ṛ) iṣṭaphalasya prakṛtodāharaṇādau unnatyādeḥ prāptyarthaṃ tadviruddhasya praṇāmādeḥ karaṇaṃ vicitrālaṅkārabījaphalam /",
  "GK16visa10cu:7745": "********** END OF COMMENTARY **********",
  "GK16visa10cu:7746": "āśrayāśrayiṇorekasyādhikye 'dhikamucyate /",
  "GK16visa10cu:7747": "Locanā:",
  "GK16visa10cu:7748": "(lo, ṝ) ādhikyaṃ kvacidāśrayāśrayiṇormahattvamiti dvividho 'dhikākhyālaṅkāraḥ ityarthaḥ /",
  "GK16visa10cu:7749": "yat punaḥ kaiściduktaṃ vastutaḥ tanutve 'pi yadekasyādhikyaṃ tadadhikamucyate iti tanna /",
  "GK16visa10cu:7750": "“dyauratra kvacidāśritā pravitataṃ pātālamatra kvacit kvāpyatraiva dharādharādharajalā dhārāvalirvarttate /",
  "GK16visa10cu:7751": "sphītasphītamaho nabhaḥ kiyadidaṃ yasyetthamevaṃvidhair- dūre pūraṇamastu śūnyamiti yannāmāpi nāstaṃ gatam” //",
  "GK16visa10cu:7752": "ityādāvavyāpteḥ /",
  "GK16visa10cu:7753": "atra hi nabhaso na tanutvam /",
  "GK16visa10cu:7754": "asya cālaṅkārasyāśrayāśrayirūpavilakṣaṇāśrayatayāpavādatvena viṣamālaṅkārabādhakatā /",
  "GK16visa10cu:7755": "********** END OF COMMENTARY **********",
  "GK16visa10cu:7756": "āśrayādhikye yathā--",
  "GK16visa10cu:7757": "“kimadhikamasya brūmo mahimānaṃ vārigherhariryatra /",
  "GK16visa10cu:7758": "ajñāta eva śete kukṣau nikṣipya bhuvanāni” //",
  "GK16visa10cu:7759": "************* COMMENTARY *************",
  "GK16visa10cu:7760": "Vijñapriyā:",
  "GK16visa10cu:7761": "(vi, na) adhikasaṃjñakamalaṅkāramāha--āśrayeti /",
  "GK16visa10cu:7762": "ādhikyam adhikatayā varṇanamityarthaḥ /",
  "GK16visa10cu:7763": "kimadhikamiti /",
  "GK16visa10cu:7764": "bhuvanāni kukṣau nikṣipya hariryatrājñāta eva śete /",
  "GK16visa10cu:7765": "jalanidheḥ kiñcidavacchedenaiva śayanājjalanidhidraṣṭṛbhirajñāta eva śeta ityarthaḥ /",
  "GK16visa10cu:7766": "asya jalanidhermahimānaṃ kimādhikaṃ vadāma ityarthaḥ /",
  "GK16visa10cu:7767": "atra kukṣinikṣiptabhuvanasyāpi harestu kiñcidavacchedenaiva śayanādāśrayasya jalanidherādhikyaṃ varṇitam /",
  "GK16visa10cu:7768": "********** END OF COMMENTARY **********",
  "GK16visa10cu:7769": "āśritādhikye yathā--",
  "GK16visa10cu:7770": "“yugāntakālapratisaṃhṛtātmano jaganti yasyāṃ savikāsamāsata /",
  "GK16visa10cu:7771": "tanau mamustatra na kaiṭabhadviṣastapodhanābhyāgamasambhavā mudaḥ” //",
  "GK16visa10cu:7772": "************* COMMENTARY *************",
  "GK16visa10cu:7773": "Vijñapriyā:",
  "GK16visa10cu:7774": "(vi, pa) āśritādhikyavarṇanamāha---yugānteti /",
  "GK16visa10cu:7775": "nāradāgamane śrīkṛṣṇasya harṣādhikyavarṇanamidam /",
  "GK16visa10cu:7776_0": "yugāntakāle pratisaṃhṛtāḥ svakukṣau praveśitā ātmānaḥ prāṇino yena tādṛśasya kaiṭabhadviṣo",
  "GK16visa10cu:7776_1": "viṣṇoryasyāṃ tanau jaganti savikāśamayantraṇamāsata tatra tasyāṃ tanau tapodhanasya",
  "GK16visa10cu:7776_2": "nāradasyābhyāgamasambhavā bhudo na mamuḥ na sthātumavakāśaṃ lebhire ityarthaḥ /",
  "GK16visa10cu:7777": "tanubhede 'pi viṣṇutanutvenaikatvādhyāsādekatvaṃ bodhyam /",
  "GK16visa10cu:7778": "atrāśritānāṃ mudāmadhikatvam /",
  "GK16visa10cu:7779": "********** END OF COMMENTARY **********",
  "GK16visa10cu:7780": "anyonyamubhayorekakriyāyāḥ kāraṇaṃ mithaḥ // VisSd_10.72 //",
  "GK16visa10cu:7781": "“tvayā sā śobhate tanvī tayā tvamapi śobhase /",
  "GK16visa10cu:7782": "rajanyā śobhate candraścandreṇāpi niśīthinī” //",
  "GK16visa10cu:7783": "************* COMMENTARY *************",
  "GK16visa10cu:7784": "Vijñapriyā:",
  "GK16visa10cu:7785": "(vi, pha) anyonyasaṃjñakamalaṅkāramāha--anyonyamiti /",
  "GK16visa10cu:7786": "ekā kriyā ekajātīyā kriyā /",
  "GK16visa10cu:7787": "ubhayormithaḥ karaṇamityarthaḥ /",
  "GK16visa10cu:7788": "tvayā seti /",
  "GK16visa10cu:7789": "parārddhaṃ dṛṣṭāntālaṅkāre 'pi /",
  "GK16visa10cu:7790": "********** END OF COMMENTARY **********",
  "GK16visa10cu:7791": "yadādheyamanādhāramekaṃ cānekagocaram /",
  "GK16visa10cu:7792": "kiñcitprakurvataḥ kāryamaśakyasyetarasya vā // VisSd_10.73 //",
  "GK16visa10cu:7793": "kāryasya karaṇaṃ daivādviśeṣastrividhastataḥ /",
  "GK16visa10cu:7794": "************* COMMENTARY *************",
  "GK16visa10cu:7795": "Vijñapriyā:",
  "GK16visa10cu:7796": "(vi, ba) trividhaṃ viśeṣālaṅkāramāha---yadādheyamiti /",
  "GK16visa10cu:7797": "yāditi triṣvanvitam /",
  "GK16visa10cu:7798": "anādhāramādhāraṃ vinā sthitaṃ varṇitamityarthaḥ /",
  "GK16visa10cu:7799": "anekagocaramityatra ekadeti śeṣaḥ,",
  "GK16visa10cu:7800": "kramikasthitau tu paryāyālaṅkārasya vakṣyamāṇatvāt /",
  "GK16visa10cu:7801": "kiñcitprakurvataḥ kartturdaivāditarasyāśakyasya kāryasya karaṇaṃ vā yadityarthaḥ /",
  "GK16visa10cu:7802": "********** END OF COMMENTARY **********",
  "GK16visa10cu:7803": "krameṇa yathā--",
  "GK16visa10cu:7804": "“divamapyupayātānāmākalpamanalpaguṇagaṇā yeṣām /",
  "GK16visa10cu:7805": "ramayanti jaganti giraḥ kathamiva kavayo na te vandyāḥ” //",
  "GK16visa10cu:7806": "************* COMMENTARY *************",
  "GK16visa10cu:7807": "Vijñapriyā:",
  "GK16visa10cu:7808": "(vi, bha) divamiti /",
  "GK16visa10cu:7809": "divamupayātānāmapi yeṣāṃ kavīnāmanalpaguṇagaṇā giraḥ jaganti ramayanti te kavayaḥ kathamiha na vandyā ityarthaḥ /",
  "GK16visa10cu:7810": "atra karttṛtāsambandhenādhāraṇāṃ kavīnāmasattve 'pi tadādheyānāṃ girāṃ sthitiḥ /",
  "GK16visa10cu:7811": "********** END OF COMMENTARY **********",
  "GK16visa10cu:7812": "“kānane sariduddeśe girīṇāmapi kandare /",
  "GK16visa10cu:7813": "paśyantyantakasaṅkāśaṃ tvāmekaṃ ripavaḥ puraḥ” //",
  "GK16visa10cu:7814": "************* COMMENTARY *************",
  "GK16visa10cu:7815": "Vijñapriyā:",
  "GK16visa10cu:7816": "(vi, ma) kānana iti /",
  "GK16visa10cu:7817": "kānanādau palāyitā ripavastvāmekaṃ tatratatraivāntakasaṃkāśaṃ paśyantītyarthaḥ /",
  "GK16visa10cu:7818": "atra darśanasya na kramavivakṣā /",
  "GK16visa10cu:7819": "********** END OF COMMENTARY **********",
  "GK16visa10cu:7820": "“gṛhiṇī sacivaḥ sakhī mithaḥ priyaśiṣyā lalite kalāvidhau /",
  "GK16visa10cu:7821": "karuṇāvimukhena mṛtyunā haratā tvāṃ vada kiṃ na me hṛtam” //",
  "GK16visa10cu:7822": "************* COMMENTARY *************",
  "GK16visa10cu:7823": "Vijñapriyā:",
  "GK16visa10cu:7824": "(vi, ya) gṛhiṇīti /",
  "GK16visa10cu:7825": "mṛtāmindumatīṃ śocato 'jasyoktiriyam /",
  "GK16visa10cu:7826": "tvāṃ haratā karuṇāvimukhena mṛtyunā mama kiṃ na hṛtaṃ vada /",
  "GK16visa10cu:7827": "kiṃ kiṃ hṛtamityatrāha--gṛhiṇītyādi /",
  "GK16visa10cu:7828": "lalite kāmakalāvidhau mitho rahasi priyaśiṣyetyanvayaḥ /",
  "GK16visa10cu:7829": "atrendumatīhartturmṛtyorgṛhiṇyādiharaṇarūpasya kāryasya daivātkaraṇaṃ varṇitam /",
  "GK16visa10cu:7830": "********** END OF COMMENTARY **********",
  "GK16visa10cu:7831": "vyāghātaḥ sa tu kenāpi vastu yena yathākṛtam // VisSd_10.74 //",
  "GK16visa10cu:7832": "tenaiva cedupāyena kurute 'nyastadanyathā /",
  "GK16visa10cu:7833": "yathā--“dṛśā dagdhaṃ manasijam-” ityādi /",
  "GK16visa10cu:7834": "************* COMMENTARY *************",
  "GK16visa10cu:7835": "Vijñapriyā:",
  "GK16visa10cu:7836": "(vi, ra) vyāghātālaṅkāramāha---vyāghāta iti /",
  "GK16visa10cu:7837": "kenāpi kartrā yad vastu yenopāyena yathākṛtaṃ tenaivopāyenānyaścettadanyathā kurute tadā tadanyathākaraṇaṃ sa vyāghāta ityarthaḥ /",
  "GK16visa10cu:7838": "“dṛśā dagdhaṃ manasijaṃ jīvayanti dṛśaiva yāḥ /",
  "GK16visa10cu:7839": "virupākṣasya jayinīstāḥ stuno vāmalocanāḥ” //",
  "GK16visa10cu:7840": "ityudāharaṇam /",
  "GK16visa10cu:7841": "dṛśā harasyā yāḥ kaṭākṣarūpayā dṛśā jīvayantītyarthaḥ /",
  "GK16visa10cu:7842": "nārīkaṭākṣeṇa kāmoddīpanāt /",
  "GK16visa10cu:7843": "na kevalaṃ kriyayā jayaḥ,",
  "GK16visa10cu:7844": "kintu rūpeṇapītyāha---virūpākṣasyeti /",
  "GK16visa10cu:7845": "jetavyasyākṣivairūpyam /",
  "GK16visa10cu:7846": "jetrīṇāmakṣiṣu manojñatvarūpaṃ vāmatvamityeva tatrāpi jaya iti bhāvaḥ /",
  "GK16visa10cu:7847": "atra yena dṛgupāyena dāhastenaiva dṛgupāyena jīvanarūpaṃ dāhānyathākaraṇaṃ strībhiḥ /",
  "GK16visa10cu:7848": "********** END OF COMMENTARY **********",
  "GK16visa10cu:7849": "saukaryeṇa ca kāryasya viruddhaṃ kriyate yadi // VisSd_10.75 //",
  "GK16visa10cu:7850": "vyāghāta ityeva /",
  "GK16visa10cu:7851": "************* COMMENTARY *************",
  "GK16visa10cu:7852": "Vijñapriyā:",
  "GK16visa10cu:7853": "(vi, la) anyavidhaṃ vyāghātalaṅkāramāha---saukaryeṇa ceti /",
  "GK16visa10cu:7854": "cakāro vyāghātāntarasamuccaye /",
  "GK16visa10cu:7855": "anyoktakāryasya viruddhaṃ kāryamanyena yadi taduktakāraṇasya saukaryeṇa viśiṣṭaṃ kriyate pratipādyate ityarthaḥ /",
  "GK16visa10cu:7856": "cakāreṇa vyāghātamanuvarttayati--vyāghāta ityeveti /",
  "GK16visa10cu:7857": "********** END OF COMMENTARY **********",
  "GK16visa10cu:7858": "“ihaiva tvaṃ tiṣṭha drutamahamahobhiḥ katipayaiḥ samāgantā kānte /",
  "GK16visa10cu:7859": "mṛdurasi na cāyāsasahanā /",
  "GK16visa10cu:7860": "mṛdutvaṃ me hetuḥ subhaga /",
  "GK16visa10cu:7861": "bhavatā gantumadhikaṃ na mṛdvī soḍhā yadvirahakṛtamāyāsamasamam” //",
  "GK16visa10cu:7862": "atra nāyakena nāyikāyā mṛdutvaṃ sahagamanābhāvahetutvenoktam /",
  "GK16visa10cu:7863": "nāyikayā ca pratyuta sahagamane tato 'pi saukaryeṇa hetutayopanyastam /",
  "GK16visa10cu:7864": "************* COMMENTARY *************",
  "GK16visa10cu:7865": "Vijñapriyā:",
  "GK16visa10cu:7866": "(vi, va) ihaiveti /",
  "GK16visa10cu:7867": "videśaṃ jigamiṣuṇā patyā saha jigamiṣuṃ patnīṃ prati nāyakasyoktiḥ pūrvārddham /",
  "GK16visa10cu:7868": "tvamihaiva tiṣṭha na mayā saha gaccha /",
  "GK16visa10cu:7869": "ahaṃ katipayairahobhirdrutaṃ samāgantā samāgamiṣyāmi,",
  "GK16visa10cu:7870": "bhaviṣyadarthe tṛn /",
  "GK16visa10cu:7871": "yato mṛdurasi /",
  "GK16visa10cu:7872": "naca gamanāyāsahanāsītyarthaḥ /",
  "GK16visa10cu:7873": "patnyā uktiḥ parārddhaṃ---he subhaga /",
  "GK16visa10cu:7874": "bhavatā saha gantuṃ sahagamane eva mama mṛdutvaṃ hetuḥ /",
  "GK16visa10cu:7875": "yad yasmān mṛdvī asamaṃ virahāyāsaṃ na soḍhā na sahiṣyate /",
  "GK16visa10cu:7876": "atrāpi tṛn /",
  "GK16visa10cu:7877": "atra nāyakoktakāryasya nāyikāyā viruddhapratipādanaṃ grāhayati---atreti /",
  "GK16visa10cu:7878": "sahāgamanahetutveneti /",
  "GK16visa10cu:7879": "sthitihetuḥ sahagamanahetutvenetyarthaḥ /",
  "GK16visa10cu:7880": "saukaryeṇeti /",
  "GK16visa10cu:7881": "sahagamanameva sthitihetutvenoktasya mṛdutvasya sukaraṃ,",
  "GK16visa10cu:7882": "sthitistu mṛdutvasya duṣkaretyarthaḥ /",
  "GK16visa10cu:7883": "sthitau madatvena virahāsahatvajananāt /",
  "GK16visa10cu:7884": "Locanā:",
  "GK16visa10cu:7885": "(lo, ḷ) iha tu kiñcinniṣpādayituṃ sambhāvyamānasya kāraṇasya tadviruddhaniṣpādakatvena samarthanam /",
  "GK16visa10cu:7886": "ihaiva tvamityudāharaṇe nahi mṛdutvasya nāyakasahagamanasya kāryatvaṃ pratīyate kintu sahagamanasya nirvāhaḥ /",
  "GK16visa10cu:7887": "viṣamālaṅkāre tu “ayaṃ ratnākara';",
  "GK16visa10cu:7888": "ityādau dhanalābharūpakāryānutpattiḥ,",
  "GK16visa10cu:7889": "anarthasya cotpattiriti bhāvaḥ /",
  "GK16visa10cu:7890": "evaṃ virodhamūlālaṅkārān nirṇoya śṛṅvalābandhena vicitratā alaṅkārā lakṣyante /",
  "GK16visa10cu:7891": "********** END OF COMMENTARY **********",
  "GK16visa10cu:7892": "paraṃ paraṃ prati yadā pūrvapūrvasya hetutā /",
  "GK16visa10cu:7893": "tadā kāraṇamālā syāt--",
  "GK16visa10cu:7894": "Locanā:",
  "GK16visa10cu:7895": "(lo, e) paramiti /",
  "GK16visa10cu:7896": "kāraṇamālākhyamalaṅkaraṇam /",
  "GK16visa10cu:7897": "********** END OF COMMENTARY **********",
  "GK16visa10cu:7898": "yathā--",
  "GK16visa10cu:7899": "“śrutaṃ kṛtadhiyāṃ saṅgājjāyate vinayaḥ śrutāt /",
  "GK16visa10cu:7900": "lokānurāgo vinayānna kiṃ lokānurāgataḥ” //",
  "GK16visa10cu:7901": "--tanmālādīpakaṃ punaḥ // VisSd_10.76 //",
  "GK16visa10cu:7902": "dharmiṇāmekadharmeṇa sambandho yadyathottaram /",
  "GK16visa10cu:7903": "Locanā:",
  "GK16visa10cu:7904": "(lo, ai) yathottaramuttarottaraṃ guṇāvahatvenetyarthaḥ /",
  "GK16visa10cu:7905": "********** END OF COMMENTARY **********",
  "GK16visa10cu:7906": "yathā--",
  "GK16visa10cu:7907": "“tvayi saṅgarasamprāpte dhanuṣāsāditāḥ śarāḥ /",
  "GK16visa10cu:7908": "śarairariśirastena bhūstayā tvaṃ tvayā yaśaḥ” //",
  "GK16visa10cu:7909": "atrāsādanakriyā dharmaḥ /",
  "GK16visa10cu:7910": "************* COMMENTARY *************",
  "GK16visa10cu:7911": "Vijñapriyā:",
  "GK16visa10cu:7912": "(vi, śa) kāraṇamālālaṅkāramāha---paraṃparamiti /",
  "GK16visa10cu:7913": "sodāharaṇaṃ spaṣṭam /",
  "GK16visa10cu:7914": "mālādīpakālaṅkāramāha---tanmāleti /",
  "GK16visa10cu:7915": "idamapi sodāharaṇaṃ spaṣṭam /",
  "GK16visa10cu:7916": "ekāvalyalaṅkāramāha--pūrvaṃ pūrvamiti /",
  "GK16visa10cu:7917": "pūrvatra pūrvatra yadviśeṣaṇaṃ tasya tasya viśeṣaṇatayā yadi paraṃ paraṃ sthāpyate,",
  "GK16visa10cu:7918": "aposyate vā tadviśeṣaṇābhāvapratiyogitayā nirdiśyate vetyarthaḥ /",
  "GK16visa10cu:7919": "tena pūrvaṃ pūrvaṃ viśeṣaṇaṃ yadyuttarottarasya uttarottarābhāvasya vā viśeṣyaṃ bhavatītyarthaḥ /",
  "GK16visa10cu:7920": "********** END OF COMMENTARY **********",
  "GK16visa10cu:7921": "pūrvaṃ pūrvaṃ prati viśeṣaṇatvena paraṃ param // VisSd_10.77 //",
  "GK16visa10cu:7922": "sthāpyate 'pohyate vā cet syāttadaikāvalī dvidhā /",
  "GK16visa10cu:7923": "************* COMMENTARY *************",
  "GK16visa10cu:7924": "Vijñapriyā:",
  "GK16visa10cu:7925": "(vi, ṣa)",
  "GK16visa10cu:7926": "[missing in printed edition]",
  "GK16visa10cu:7927": "********** END OF COMMENTARY **********",
  "GK16visa10cu:7928": "krameṇodāharaṇam--",
  "GK16visa10cu:7929": "“saro vikasitāmbhojamambhojaṃ bhṛṅgasaṅgatam /",
  "GK16visa10cu:7930": "bhṛṅgā yatra sasaṅgītāḥ saṅgītaṃ sasmarodayam” //",
  "GK16visa10cu:7931": "“na tajjalaṃ yanna sucārupaṅkajaṃ na paṅkajaṃ tadyadalīnaṣaṭpadam //",
  "GK16visa10cu:7932": "na ṣaṭpado 'sau na juguñja yaḥ kalaṃ na guñjitaṃ tanna jahāra yanmanaḥ” //",
  "GK16visa10cu:7933": "************* COMMENTARY *************",
  "GK16visa10cu:7934": "Vijñapriyā:",
  "GK16visa10cu:7935": "(vi, sa) saro vikasiteti /",
  "GK16visa10cu:7936": "atra sarojarāje yāni vikasitāmbhojādīni tadekadeśānāmambhojādīnāṃ viśeṣaṇāni paraṃparaṇi /",
  "GK16visa10cu:7937": "apohe tu āha---na tajjalamiti /",
  "GK16visa10cu:7938": "sucārupaṅkajaṃ yatreti bahuvrīhiḥ /",
  "GK16visa10cu:7939": "evamalīnetyādāvapi /",
  "GK16visa10cu:7940": "atra jalaviśeṣaṇībhūtānāmabhrāvānāṃ pratiyogitayā sucārupaṅkajatvādīni nirdiṣṭāni /",
  "GK16visa10cu:7941": "Locanā:",
  "GK16visa10cu:7942": "(lo, o) ambhojaṃ saraso,",
  "GK16visa10cu:7943": "bhṛṅgā ambhojasya;",
  "GK16visa10cu:7944": "saṃgītāni bhṛṅgāṇāṃ viśeṣaṇatvena /",
  "GK16visa10cu:7945": "na tajjalamityādau jalasya sucārupaṅkajaṃ niṣedhatvena nibaddham /",
  "GK16visa10cu:7946": "evamanyatra /",
  "GK16visa10cu:7947": "********** END OF COMMENTARY **********",
  "GK16visa10cu:7948": "kvacidviśeṣyamapi yathottaraṃ viśeṣaṇatayā sthāpitamapohitaṃ ca dṛśyate /",
  "GK16visa10cu:7949": "yathā--",
  "GK16visa10cu:7950": "“vāpyo bhavanti vimalāḥ sphuṭanti kamalāni vāpīṣu /",
  "GK16visa10cu:7951": "kamaleṣu patantyalayaḥ karoti saṅgītamaliṣu padam” //",
  "GK16visa10cu:7952": "evamapohane 'pi /",
  "GK16visa10cu:7953": "************* COMMENTARY *************",
  "GK16visa10cu:7954": "Vijñapriyā:",
  "GK16visa10cu:7955": "(vi, ha) anayoḥ pūrvapūrvoktaviśeṣaṇānāṃ paratra paratra viśeṣaṇe viśeṣyatāpohaśca darśita ityāha---kvacid viśeṣyamapīti /",
  "GK16visa10cu:7956": "vāpyo bhavantīti /",
  "GK16visa10cu:7957": "atrāpi śaradīti bodhyam /",
  "GK16visa10cu:7958": "karotīti /",
  "GK16visa10cu:7959": "saṅgītaṃ kartṛ,",
  "GK16visa10cu:7960": "aliṣu padaṃ susambandharūpatayā vyavasāyaṃ karotītyarthaḥ /",
  "GK16visa10cu:7961": "atra vimalatvādau viśeṣyabhūtā vāpyādayaḥ sphuṭatkamalādau bhedena viśeṣaṇāni /",
  "GK16visa10cu:7962": "evamapohanepīti /",
  "GK16visa10cu:7963": "yathā---“na tā vāpyaḥ sphuṭanti yāsu padmāni samprati /",
  "GK16visa10cu:7964": "naca padmānyanyatra na yatra cālayo 'patan //",
  "GK16visa10cu:7965": "“(?) ityādike tadvodhyam /",
  "GK16visa10cu:7966": "********** END OF COMMENTARY **********",
  "GK16visa10cu:7967": "uttarottaramutkarṣo vastunaḥ sāra ucyate // VisSd_10.78 //",
  "GK16visa10cu:7968": "Locanā:",
  "GK16visa10cu:7969": "(lo, au) sāro nāmālaṅkāraḥ /",
  "GK16visa10cu:7970": "********** END OF COMMENTARY **********",
  "GK16visa10cu:7971": "yathā--",
  "GK16visa10cu:7972": "“rājye sāraṃ vasudhā vasudhāyāmapi puraṃ pure saudham /",
  "GK16visa10cu:7973": "saudhe talpaṃ talpe varāṅganānaṅgasarvasvam” //",
  "GK16visa10cu:7974": "************* COMMENTARY *************",
  "GK16visa10cu:7975": "Vijñapriyā:",
  "GK16visa10cu:7976": "(vi, ka) sārālaṅkāramāha---uttarottaramiti /",
  "GK16visa10cu:7977": "rājye sāramiti /",
  "GK16visa10cu:7978": "napuṃsakaliṅgasya sārapadasya jahadajahalliṅgadvayamapītyatotrājahalliṅgatā /",
  "GK16visa10cu:7979": "tat kiṃ tribhuvanasārā bālā'rādhitā bhavatetyatra tu jahalliṅgatā /",
  "GK16visa10cu:7980": "varāṅganānaṅgeti---anaṅgasarvasvabhūtā varāṅganetyarthaḥ /",
  "GK16visa10cu:7981": "nanvatra rājye ityādau yadyadhikaraṇasaptamī tadā rājādyapekṣayā sāratvāpratītyā niṣprayojakasāratvānupapattiḥ /",
  "GK16visa10cu:7982": "rājyavasudhayoḥ saudhatalpayostalpavarāṅganayośca sāmānyaviśeṣabhāvābhāvena nirdhāraṇānupapattiḥ,",
  "GK16visa10cu:7983": "puruṣeṣu kṣatriyaḥ śūra ityādiṣu sāmānyaviśeṣabhāvasattve eva nirdhāraṇāt /",
  "GK16visa10cu:7984": "ucyate---rājye rājatvaviṣaye yad yad vastu teṣu vasudhā sāram /",
  "GK16visa10cu:7985": "vasudhāyāṃ yad yad vastu teṣu puraṃ sāramityādirītyā yad yad vastu teṣivatyadhyāhāreṇa nirdhāraṇāt teṣu ityatra nirdhāraṇasaptamī /",
  "GK16visa10cu:7986": "rājye ityatra viṣayasaptamī,",
  "GK16visa10cu:7987": "vasudhāyāmityādiṣvadhikaraṇasaptamī /",
  "GK16visa10cu:7988": "********** END OF COMMENTARY **********",
  "GK16visa10cu:7989": "yathāsaṃkhyamūddeśa uddiṣṭānāṃ krameṇa yat /",
  "GK16visa10cu:7990": "************* COMMENTARY *************",
  "GK16visa10cu:7991": "Vijñapriyā:",
  "GK16visa10cu:7992": "(vi, kha) yathāsaṃkhyālaṅkāramāha---yathāsaṃkhyamiti /",
  "GK16visa10cu:7993": "prathamoddiṣṭānāṃ yaḥ prathamadvitīyādikramastena krameṇa tadanvitānāmanu paścād uddeśa ityarthaḥ /",
  "GK16visa10cu:7994": "Locanā:",
  "GK16visa10cu:7995": "(lo, a) samprati vākyanyāyāśratā alaṅkārā ucyante /",
  "GK16visa10cu:7996": "yathāsaṃkhyanāmālaṅkaraṇam /",
  "GK16visa10cu:7997": "anūddeśaḥ anu paścāt nirdeśaḥ /",
  "GK16visa10cu:7998": "uddiṣṭānāmunmīlanādikriyāṇāṃ vañjulādibhiḥ krameṇa sambandhaḥ /",
  "GK16visa10cu:7999": "********** END OF COMMENTARY **********",
  "GK16visa10cu:8000": "yathā--",
  "GK16visa10cu:8001": "“unmīlanti nakhairlunīhi vahati kṣaumāñcalenāvṛṇu krīḍākānanamāviśanti valayakvāṇaiḥ samutnāsaya /",
  "GK16visa10cu:8002": "itthaṃ vañjuladakṣiṇānilakuhūkaṇṭheṣu sāṅketika- vyāhārāḥ subhaga /",
  "GK16visa10cu:8003": "tvadīyavirahe tasyāḥ sakhīnāṃ mithaḥ” //",
  "GK16visa10cu:8004": "************* COMMENTARY *************",
  "GK16visa10cu:8005": "Vijñapriyā:",
  "GK16visa10cu:8006": "(vi, ga) unmīlantīti /",
  "GK16visa10cu:8007": "nāyake nāyikāvirahakālīnān tatsakhīnāṃ sāṅketikavyavahārān kathayantyāḥ kasyāściduktiriyam /",
  "GK16visa10cu:8008": "he subhaga / tvadīyavirahe tasyāḥ sakhīnāṃ tattatkriyayā vañjulāditraye saṅketitā mithaḥ itthaṃ vāyavahārā ityarthaḥ /",
  "GK16visa10cu:8009": "kīdṛśā vyavahārā ityatrāha /",
  "GK16visa10cu:8010": "unmīlantīti /",
  "GK16visa10cu:8011": "vikaśantītyarthaḥ /",
  "GK16visa10cu:8012": "iyamekasyāḥ sakhyāḥ prathamoktavañjulapuṣpakartṛke unmīlane saṅketitā prāthamikī uktiḥ /",
  "GK16visa10cu:8013": "aparasakhyāśca nakhairityādikā prāthamikī pratyuktiḥ /",
  "GK16visa10cu:8014": "vahatīti dvitīyoktadakṣiṇānilakartṛke vahane saṅketitā iyaṃ sakhyā dvitīyoktiḥ /",
  "GK16visa10cu:8015": "aparasakhyāśca celāñcalenetyādi dvitīyā pratyuktiḥ /",
  "GK16visa10cu:8016": "krīḍetyādikā aparasakhyā tṛtīyapratyuktiḥ /",
  "GK16visa10cu:8017": "itthaṃ prathamādikrameṇoktānāṃ paścāt tatkrameṇaiva tadanvitānāmuddeśaḥ /",
  "GK16visa10cu:8018": "********** END OF COMMENTARY **********",
  "GK16visa10cu:8019": "kvacidekamanekasminnanekaṃ caikagaṃ kramāt // VisSd_10.79 //",
  "GK16visa10cu:8020": "bhavati kriyate vā cettadā paryāya iṣyate /",
  "GK16visa10cu:8021": "************* COMMENTARY *************",
  "GK16visa10cu:8022": "Vijñapriyā:",
  "GK16visa10cu:8023": "(vi, gha) paryāyālaṅkāramāha--kvacidekamiti /",
  "GK16visa10cu:8024": "kvacit śloke ekamanekasmin kramāt bhavet kāraṇakramāt kriyate vā cet tathā anekamekagamekagami vā kramāt bhavati kriyate vā cet tadā paryāya iṣyate ityartaḥ /",
  "GK16visa10cu:8025": "********** END OF COMMENTARY **********",
  "GK16visa10cu:8026": "krameṇa yathā--",
  "GK16visa10cu:8027": "“sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ /",
  "GK16visa10cu:8028": "valīṣu tasyāḥ skhalitāḥ prapedire krameṇa nābhiṃ prathamodabindhavaḥ” //",
  "GK16visa10cu:8029": "************* COMMENTARY *************",
  "GK16visa10cu:8030": "Vijñapriyā:",
  "GK16visa10cu:8031": "(vi, ṅa) tatraikasyā anekatra bhavanamāha---sthitā iti /",
  "GK16visa10cu:8032": "tapasyantyāḥ pārvatyāḥ aṅgeṣu navameghajalapatanakramavarṇanamidam /",
  "GK16visa10cu:8033": "prathamodabindavaḥ krameṇa tasyā nābhiṃ prapedire /",
  "GK16visa10cu:8034": "tatkramayamāha---sthitā iti /",
  "GK16visa10cu:8035": "pakṣmaṇāṃ nibiḍatvena tatra kṣaṇaṃ sthitāḥ tataste tāḍitādhāraḥ /",
  "GK16visa10cu:8036": "adharasya komalatvena jalabindubhirapi tāḍanam /",
  "GK16visa10cu:8037": "payodharotsedhaḥ /",
  "GK16visa10cu:8038": "kṛdvihitabhāvatvenocchūnau payodharau /",
  "GK16visa10cu:8039": "tayoḥ kaṭhinatvena tatra nipātena tataḥ cūrṇitāḥ /",
  "GK16visa10cu:8040": "tatra valīṣu skhalitāḥ tāsāmuccanīcatvānnābhergabhīratvena tato nānyatra gamanam /",
  "GK16visa10cu:8041": "atra svayaṃbhavanam /",
  "GK16visa10cu:8042": "Locanā:",
  "GK16visa10cu:8043": "(lo, ā) sthitāḥ kṣaṇamityādāveke prathamodabindavo 'vo 'nekeṣu pakṣmādiṣu krameṇābhavan /",
  "GK16visa10cu:8044": "evaṃ vilāsinyo vṛkādayaścānekavidhā aripure /",
  "GK16visa10cu:8045": "********** END OF COMMENTARY **********",
  "GK16visa10cu:8046": "“vicaranti vilāsinyo yatra śroṇibharālasāḥ /",
  "GK16visa10cu:8047": "vṛkakākaśivāstatra dhāvantyaripure tava” //",
  "GK16visa10cu:8048": "************* COMMENTARY *************",
  "GK16visa10cu:8049": "Vijñapriyā:",
  "GK16visa10cu:8050": "(vi, ca) anekeṣāmekatra bhavanaṃ tvāha---vicarantīti /",
  "GK16visa10cu:8051": "yatra tavāripura ityanvayaḥ /",
  "GK16visa10cu:8052": "atra vilāsinī vṛkādīmekatrāripure bhavanam /",
  "GK16visa10cu:8053": "********** END OF COMMENTARY **********",
  "GK16visa10cu:8054": "“visṛṣṭarāgādadhārānnivartitaḥ stanāṅgarāgādaruṇācca kandukāt /",
  "GK16visa10cu:8055": "kuśāṅkurādānaparikṣatāṅguliḥ kṛto 'kṣasūtrapraṇayī tayā karaḥ” //",
  "GK16visa10cu:8056": "************* COMMENTARY *************",
  "GK16visa10cu:8057": "Vijñapriyā:",
  "GK16visa10cu:8058": "(vi, cha) ekasyānekatra pareṇa kriyamāṇatvāmāha---visṛṣṭeti /",
  "GK16visa10cu:8059": "pārvatyāstapasyārambhavarṇanamidam /",
  "GK16visa10cu:8060": "tayā karo 'kṣasūtre praṇayīkṛtaḥ, vyāpṛtaḥ /",
  "GK16visa10cu:8061": "kuśāṅkuretyādi viśiṣṭaśca kṛta ityarthaḥ /",
  "GK16visa10cu:8062": "tathā cātra vidheyadvayam /",
  "GK16visa10cu:8063": "cārthastu gamyaḥ kīdṛśaḥ--adharānnivartitaḥ /",
  "GK16visa10cu:8064": "yato visṛṣṭarāgād adhare rāgadānārthameva prāgadhare karadānād kandukakrīḍābhāvācca tato nivartanam /",
  "GK16visa10cu:8065": "stanāṅgetyādiviśeṣaṇaṃ ca svarūpakathanamātram /",
  "GK16visa10cu:8066": "stane 'ṅgarāgopīdānīṃ ca na dīyate ityetatsūcanārthaṃ vā /",
  "GK16visa10cu:8067": "atra tayoḥ kriyamāṇatvam /",
  "GK16visa10cu:8068": "Locanā:",
  "GK16visa10cu:8069": "(lo, i) visṛṣṭetyādāvekaḥ karo 'dharādau /",
  "GK16visa10cu:8070": "********** END OF COMMENTARY **********",
  "GK16visa10cu:8071": "“yayorāropitastāro hāraste 'rivadhūjanaiḥ” //",
  "GK16visa10cu:8072": "nidhīyante tayoḥ sthūlāḥ stanayoraśruvindavaḥ” //",
  "GK16visa10cu:8073": "************* COMMENTARY *************",
  "GK16visa10cu:8074": "Vijñapriyā:",
  "GK16visa10cu:8075": "(vi, ja) anekasyaikatra kriyamāṇatvamāha---yayoriti /",
  "GK16visa10cu:8076": "atra hārāśrubindūnāmanekeṣāmekatra stane arivadhūbhiḥ /",
  "GK16visa10cu:8077": "Locanā:",
  "GK16visa10cu:8078": "(lo, ī) yayorityādau hāro 'śrubindavaśca payodhare kṛtāḥ /",
  "GK16visa10cu:8079": "********** END OF COMMENTARY **********",
  "GK16visa10cu:8080": "eṣu ca kvacidādhāraḥ saṃhatarūpo 'saṃhatarūpaśca /",
  "GK16visa10cu:8081": "kvacidādheyamapi /",
  "GK16visa10cu:8082": "Locanā:",
  "GK16visa10cu:8083": "(lo, u) saṃhatarūpo militasvarūpaḥ /",
  "GK16visa10cu:8084": "tadviparīta ekākībhūtaḥ /",
  "GK16visa10cu:8085": "********** END OF COMMENTARY **********",
  "GK16visa10cu:8086": "yathā--",
  "GK16visa10cu:8087": "“sthitāḥ kṣaṇam-” ityatrodabindavaḥ pakṣmādāvasaṃhatarūpa ādhāre krameṇābhavan /",
  "GK16visa10cu:8088": "“vicaranti-” ityatrādheyabhūtā vṛkādayaḥ saṃhatarūpāripure krameṇābhavan /",
  "GK16visa10cu:8089": "evamanyat /",
  "GK16visa10cu:8090": "************* COMMENTARY *************",
  "GK16visa10cu:8091": "Vijñapriyā:",
  "GK16visa10cu:8092": "(vi, jha) eṣvādhārā'dheyānāṃ saṃhatatvāsaṃhatatve sambhavatastad bhedābhedo na vivakṣitaḥ ityabhiprāyeṇa taddarśayati---eṣviti /",
  "GK16visa10cu:8093": "saṃhatarūpo militānekarūpo 'saṃhatarūpo 'militapratyekarūpaḥ /",
  "GK16visa10cu:8094": "kvacit kvacidādheyasyāpi evaṃ dvairūpyamityāha---kvacidādheyamapīti /",
  "GK16visa10cu:8095": "atrādhārasyāsaṃhatatvaṃ darśayati---yathā sthitāḥ kṣaṇamityatreti /",
  "GK16visa10cu:8096": "atrādheyānāmudabindūnāṃ tu saṃhatatvarūpatvaṃ nātra viśeṣakam /",
  "GK16visa10cu:8097": "yeṣāmanekatvaghaṭitoyamalaṅkārasteṣāmeva saṃhatatvāsaṃhatatvāyorviśeṣakatvād bindūnāṃ tvanekāśrayeṣu ekasyaiva ghaṭitatvāt /",
  "GK16visa10cu:8098": "ādhārāṇāṃ saṃhatatvaṃ yathā “svayaṃvare sāmiliteṣu rājasu krameṇa cakṣurnidadhe patiṃvarā” iti /",
  "GK16visa10cu:8099": "ādheyānāmasaṃhatatvaṃ tu /",
  "GK16visa10cu:8100": "“pūrvaṃ pūrvaṃ yadā tyākṣīnnṛpakanyā patiṃvarā /",
  "GK16visa10cu:8101": "paraḥ parastadā tasyāṃ viśeṣādākulo nṛpaḥ” //",
  "GK16visa10cu:8102": "ityatra bodhyam /",
  "GK16visa10cu:8103": "ekatrādhāre 'nekeṣāmādheyānāṃ saṃhatatvaṃ darśayati---vicarantīti /",
  "GK16visa10cu:8104": "vṛkādayāḥ saṃhatarūpā iti bahuvacanena milanabodhanāt kramastu vilāsinīcaraṇāpekṣayā /",
  "GK16visa10cu:8105": "evamanyatreti /",
  "GK16visa10cu:8106": "yayorāropati ityatrāpi aśrubindavo 'nekasaṃhatarūpāḥ /",
  "GK16visa10cu:8107": "********** END OF COMMENTARY **********",
  "GK16visa10cu:8108": "atra caikasyānekatra krameṇaiva vṛtteviśeṣālaṅkārād bhedaḥ /",
  "GK16visa10cu:8109": "vinimayābhāvātparivṛtteḥ /",
  "GK16visa10cu:8110": "************* COMMENTARY *************",
  "GK16visa10cu:8111": "Vijñapriyā:",
  "GK16visa10cu:8112": "(vi, ña) nanu kvacidekamanekasminnityuktarūpasya paryāyasyaikaṃ cānekagocaramityuktarūpād viśeṣālaṅkārāt ko viśeṣa ityata āha--atra ceti /",
  "GK16visa10cu:8113": "kramayugapadavṛttibhyāṃ dvayorbheda ityartaḥ /",
  "GK16visa10cu:8114": "vakṣyamāṇaparivṛttyalaṅkārato viśeṣamāha---vinimayābhāvācceti /",
  "GK16visa10cu:8115": "parasparadharmasya paraspareṇa grahaṇarūpo vinimayaḥ parivṛttāveva /",
  "GK16visa10cu:8116": "atra tvanekāśrayagatamevaikaṃ,",
  "GK16visa10cu:8117": "natu tādṛśāśrayadharmasāmānyena grahaṇamityartaḥ /",
  "GK16visa10cu:8118": "********** END OF COMMENTARY **********",
  "GK16visa10cu:8119": "parivṛttiviṃnimayaḥ samanyūnādhikairbhavet // VisSd_10.80 //",
  "GK16visa10cu:8120": "************* COMMENTARY *************",
  "GK16visa10cu:8121": "Vijñapriyā:",
  "GK16visa10cu:8122": "(vi, ṭa) parivṛttyalaṅkāramāha---parivṛttiriti /",
  "GK16visa10cu:8123": "samābhyāṃ nyūnādhikābhyāṃ ca vinimaya ityarthaḥ /",
  "GK16visa10cu:8124": "nyūnādhikavinimayaśca nyūnaṃ dattvādhikagrahaṇamadhikaṃ dattvā nyūnagrahaṇamiti dvidhā /",
  "GK16visa10cu:8125": "********** END OF COMMENTARY **********",
  "GK16visa10cu:8126": "krameṇodāharaṇam--",
  "GK16visa10cu:8127": "“dattvā kaṭākṣameṇākṣī jagraha hṛdayaṃ mama /",
  "GK16visa10cu:8128": "mayā tu hṛdayaṃ dattvā gṛhīto madanajvaraḥ” //",
  "GK16visa10cu:8129": "************* COMMENTARY *************",
  "GK16visa10cu:8130": "Vijñapriyā:",
  "GK16visa10cu:8131": "(vi, ṭha) tatra samābhyāmadhikaṃ dattvā nyūnagrahaṇācca vinimaye ekamudāharaṇamāha---dattvā kaṭākṣamiti /",
  "GK16visa10cu:8132": "spaṣṭam /",
  "GK16visa10cu:8133": "********** END OF COMMENTARY **********",
  "GK16visa10cu:8134": "atra prathamer'dhe samena,",
  "GK16visa10cu:8135": "dvitīyer'dhe nyūnena /",
  "GK16visa10cu:8136": "“tasya ca pravayaso jaṭāyuṣaḥ svargiṇaḥ kimiva śocyate 'dhunā /",
  "GK16visa10cu:8137": "yena jarjarakalevaravyayātkrītamindukiraṇojjvalaṃ yaśaḥ” //",
  "GK16visa10cu:8138": "************* COMMENTARY *************",
  "GK16visa10cu:8139": "Vijñapriyā:",
  "GK16visa10cu:8140": "(vi, ḍa) nyūnaṃ dattvā adhikagrahaṇamāha---tasya ceti /",
  "GK16visa10cu:8141": "rāmasyoktiriyam /",
  "GK16visa10cu:8142": "pravayaso 'tivṛddhasya /",
  "GK16visa10cu:8143": "śocyate /",
  "GK16visa10cu:8144": "naiva krimapi śocanīyam /",
  "GK16visa10cu:8145": "yena jarjarasya jarājīrṇasya kalevarasya śarīrasya vyayād indukiraṇojjvalaṃ candrakiraṇavat śubhraṃ yaśaḥ krītam /",
  "GK16visa10cu:8146": "atra jarjarasya śarīrasya dānena ujjvalasya yaśāsaḥ krayaḥ /",
  "GK16visa10cu:8147": "atotra ādhikyam /",
  "GK16visa10cu:8148": "********** END OF COMMENTARY **********",
  "GK16visa10cu:8149": "atrādikyena /",
  "GK16visa10cu:8150": "praśnādapraśnato vāpi kathitādvastuno bhavet /",
  "GK16visa10cu:8151": "tādṛganyavyapohaścecchābda ārtho 'thavā tadā // VisSd_10.81 //",
  "GK16visa10cu:8152": "parisaṃkhyā--",
  "GK16visa10cu:8153": "************* COMMENTARY *************",
  "GK16visa10cu:8154": "Vijñapriyā:",
  "GK16visa10cu:8155": "(vi, ḍha) caturvidhaṃ parisaṃkhyālaṅkāramāha---praśrādapraśrato vāpīti /",
  "GK16visa10cu:8156_0": "praśravaśāt tadabhāvādvā kathitaṃ yad yad praṣṭavyasya viśeṣaṇasya viśeṣyabhūtaṃ",
  "GK16visa10cu:8156_1": "vastu pareṇa kathitāt tasmād hetoḥ kathitasadṛśasyānyasya praṣṭavyaviśeṣaṇānvayavyavacchedaḥ",
  "GK16visa10cu:8156_2": "śābda ārtho vā pratīyate cettadā savyavacchedaḥ parisaṃkhyālaṅkāra ityarthaḥ /",
  "GK16visa10cu:8157": "********** END OF COMMENTARY **********",
  "GK16visa10cu:8158": "krameṇodāharaṇam--",
  "GK16visa10cu:8159": "“kiṃ bhūṣaṇaṃ sudṛḍhamatra yaśo na ratnaṃ kiṃ kāryamāryacaritaṃ sukṛtaṃ na doṣaḥ /",
  "GK16visa10cu:8160": "kiṃ cakṣurapratihataṃ dhiṣaṇā na netraṃ jānāti kastvadaparaḥ sadasadvivekam” //",
  "GK16visa10cu:8161": "atra vyavacchedyaṃ ratnādi śābdam /",
  "GK16visa10cu:8162": "************* COMMENTARY *************",
  "GK16visa10cu:8163": "Vijñapriyā:",
  "GK16visa10cu:8164": "(vi, ṇa) atra praśrapūrvakathitācchābdaṃ vyavacchedamāhuḥ---kiṃ bhūṣaṇamiti /",
  "GK16visa10cu:8165": "atra loke kiṃ sudṛḍhaṃ bhūṣaṇamiti praśraḥ,",
  "GK16visa10cu:8166": "yaśa ityuttaram /",
  "GK16visa10cu:8167": "na ratnamiti /",
  "GK16visa10cu:8168": "upādeyatvena yaśaḥ sadṛśasyānyasya satnasya praṣṭavyaviśeṣaṇabhūtabhūṣaṇatvānvayavyavacchedaḥ /",
  "GK16visa10cu:8169": "evaṃ sarvatra bodhyam /",
  "GK16visa10cu:8170": "āryairvaśiṣṭādibhiścaritamācaritaṃ kiṃ vastu kāryamiti praśraḥ /",
  "GK16visa10cu:8171": "sukṛtamityuttaram /",
  "GK16visa10cu:8172": "tadīyacāṇḍālīgamanarūpadoṣasya tadā caraṇīyatvena sukṛtasadṛśasya vyavacchedo na doṣa iti śābdaḥ /",
  "GK16visa10cu:8173": "evamuttaratra apratihataṃ cakṣuḥ kiṃ,",
  "GK16visa10cu:8174": "dhiṣaṇā buddhiḥ, na netram /",
  "GK16visa10cu:8175": "jānātīti tvadapara iti pāṭhe pratyuttaraparituṣṭasya praṣṭuruttarakartṛjanapraśaṃsāvākyamidam /",
  "GK16visa10cu:8176": "tadapara iti pāṭhe dhiṣaṇāpara ityarthaḥ /",
  "GK16visa10cu:8177": "atra vyavacchedyamiti /",
  "GK16visa10cu:8178": "vyavaccheda ityarthaḥ /",
  "GK16visa10cu:8179": "sūtre vyavacchedasyaiva śābdatayā uktatvānnatu vyavacchedyasya /",
  "GK16visa10cu:8180": "evamuttaratrāpi /",
  "GK16visa10cu:8181": "********** END OF COMMENTARY **********",
  "GK16visa10cu:8182": "“kimārādhyaṃ sadā puṇyaṃ kaśca sevyaḥ sadāgamaḥ /",
  "GK16visa10cu:8183": "ko dhyeyo bhagavān viṣṇuḥ kiṃ kāmyaṃ paramaṃ padam” //",
  "GK16visa10cu:8184": "atra vyavacchedyaṃ pāpādyārtham /",
  "GK16visa10cu:8185": "anayoḥ praśnapūrvakatvam /",
  "GK16visa10cu:8186": "************* COMMENTARY *************",
  "GK16visa10cu:8187": "Vijñapriyā:",
  "GK16visa10cu:8188": "(vi, ta) anyavyapohasyārthatvaṃ darśayati---kimārādhyamiti /",
  "GK16visa10cu:8189": "yadyapi ārādhyatvamārādhanāviṣayatvamārādhanā ca devatāprītihetuḥ kriyā tathāpi ārādhyatvamatra puruṣapravṛttiviṣayatvamityarthaḥ /",
  "GK16visa10cu:8190": "tena ārādhyamupārjanīyaṃ puṇyamiti uttarasya nānyaditi vyavacchedaḥ /",
  "GK16visa10cu:8191": "sadāgamaḥ satāmāgamaḥ satsaṅgaḥ,",
  "GK16visa10cu:8192": "paramapadaṃ muktiḥ /",
  "GK16visa10cu:8193": "********** END OF COMMENTARY **********",
  "GK16visa10cu:8194": "apraśnapūrvakatve yathā--",
  "GK16visa10cu:8195": "“bhaktirbhave na vibhave vyasanaṃ śāstre na yuvatikāmāstre /",
  "GK16visa10cu:8196": "cintā yaśasi na vapuṣi prāyaḥ paridṛśyate mahatām” //",
  "GK16visa10cu:8197": "************* COMMENTARY *************",
  "GK16visa10cu:8198": "Vijñapriyā:",
  "GK16visa10cu:8199": "(vi, tha) apraśnapūrvakatve vyavacchedasya śābdatve āha---bhaktirbhava iti yuvatirūpe kāmāstre /",
  "GK16visa10cu:8200": "bhaktirityādau sarvatra prāyo mahatāṃ paridṛśyata ityāsyānvayaḥ /",
  "GK16visa10cu:8201": "********** END OF COMMENTARY **********",
  "GK16visa10cu:8202": "“balamārtabhayopaśāntaye viduṣāṃ saṃmataye bahu śrutam /",
  "GK16visa10cu:8203": "vasu tasya na kevalaṃ vibhorguṇavattāpi paraprayojanam” //",
  "GK16visa10cu:8204": "śleṣamūlatve cāsya vaicitryaviśeṣo yathā--",
  "GK16visa10cu:8205": "“yasmiṃśca rājani “jitajagati pālayati mahīṃ citrakarmasu varṇasaṅkaraścāpeṣu guṇacchedaḥ-” ityādi /",
  "GK16visa10cu:8206": "************* COMMENTARY *************",
  "GK16visa10cu:8207": "Vijñapriyā:",
  "GK16visa10cu:8208": "(vi, da) apraśrapūrvakatve vyavacchedasyārthatvaṃ darśayati---balamiti /",
  "GK16visa10cu:8209": "balaṃ vikramaḥ ārtānāṃ pīḍitānāṃ bhayanāśāya,",
  "GK16visa10cu:8210": "sammataye prītaye ityarthaḥ,",
  "GK16visa10cu:8211": "śrutaṃ vidyā /",
  "GK16visa10cu:8212": "ato na kevalaṃ tasya rājño vasu dhanameva paraprayojanam,",
  "GK16visa10cu:8213": "paraprayojanasyārthidāridryanāśarūpasya janakamapitu balādiguṇavattāpi tathetyartaḥ /",
  "GK16visa10cu:8214": "prayojanajanake prayojanapadamāyurghṛtamitivat sāropalākṣaṇikam /",
  "GK16visa10cu:8215": "atra na svārthamiti vyapohapratītiḥ /",
  "GK16visa10cu:8216": "citrakarmasu ityādi /",
  "GK16visa10cu:8217": "anayorvarṇaguṇapadaśleṣaḥ na brāhmaṇaādiṣu na prajāsu iti vyapohapratītiḥ /",
  "GK16visa10cu:8218": "********** END OF COMMENTARY **********",
  "GK16visa10cu:8219": "--uttaraṃ praśnasyottarādunnayo yadi /",
  "GK16visa10cu:8220": "yaccāsakṛdasaṃbhāvyaṃ satyapi praśna uttaram // VisSd_10.82 //",
  "GK16visa10cu:8221": "************* COMMENTARY *************",
  "GK16visa10cu:8222": "Vijñapriyā:",
  "GK16visa10cu:8223": "(vi, dha) dvividhottarālaṅkāramāha---uttaramiti /",
  "GK16visa10cu:8224": "unnaya unnayanaṃ vyañjanā /",
  "GK16visa10cu:8225": "yaccheti /",
  "GK16visa10cu:8226": "asakṛdityasyobhayatrānvayaḥ /",
  "GK16visa10cu:8227": "satyapyasakṛt praśre 'sambhāvyaṃ vilakṣaṇatvena sahasā apratīyamānamasakṛduttaramityarthaḥ /",
  "GK16visa10cu:8228": "Locanā:",
  "GK16visa10cu:8229": "(lo, ū) uttaram uttarākhyamalaṅkaraṇam /",
  "GK16visa10cu:8230": "asakṛdityanena praśrapūrvasyāsambhavottarasya sakṛd nirdeśe na cārutvam /",
  "GK16visa10cu:8231": "********** END OF COMMENTARY **********",
  "GK16visa10cu:8232": "yathā mama--",
  "GK16visa10cu:8233": "“vībhituṃ na kṣamā śvaśrūḥ svāmī dūrataraṃ gataḥ /",
  "GK16visa10cu:8234": "ahamekākinī bālā taveha vasatiḥ kutaḥ” //",
  "GK16visa10cu:8235": "************* COMMENTARY *************",
  "GK16visa10cu:8236": "Vijñapriyā:",
  "GK16visa10cu:8237": "(vi, na) vīkṣitumiti /",
  "GK16visa10cu:8238": "svayaṃ dūtyā uktiriyam /",
  "GK16visa10cu:8239": "vācyārthe śvaśrvāḥ vīkṣaṇāsāmarthyapradarśanaṃ tava randhanabhojanasthale 'pi gamanāsambhāvanāpradarśanārtham /",
  "GK16visa10cu:8240": "atra niṣedhābhāvādākṣepālaṅkāro 'pi bodhyaḥ /",
  "GK16visa10cu:8241": "********** END OF COMMENTARY **********",
  "GK16visa10cu:8242": "anena pathikasya vasatiyācanaṃ pratīyate /",
  "GK16visa10cu:8243": "“kā visamā devyagaī kiṃ laddhavvaṃ jaṇo guṇaggāhī /",
  "GK16visa10cu:8244": "kiṃ sokkhaṃ sukalattaṃ kiṃ duggojjhaṃ khalo loo” //",
  "GK16visa10cu:8245": "************* COMMENTARY *************",
  "GK16visa10cu:8246": "Vijñapriyā:",
  "GK16visa10cu:8247": "(vi, pa) dvitīyamuttaramāha---viṣameti /",
  "GK16visa10cu:8248": "“kā viṣamā daivagatiḥ kiṃ labdhavyaṃ jano guṇagrāhī /",
  "GK16visa10cu:8249": "ki saukhyaṃ,",
  "GK16visa10cu:8250": "sukalatraṃ,",
  "GK16visa10cu:8251": "ki durgrāhyaṃ khalo lokaḥ //",
  "GK16visa10cu:8252": "“iti saṃ dṛ /",
  "GK16visa10cu:8253": "daivagatyādivaiṣamyādīnāṃ vailakṣaṇyena sahasārthato 'pratīyamānatvāttatraiva pratītiviśrānteriti bhāvaḥ /",
  "GK16visa10cu:8254": "Locanā:",
  "GK16visa10cu:8255": "(lo, ṛ) keti /",
  "GK16visa10cu:8256": "“kā viṣamā daivagatiḥ kiṃ labdhavyaṃ jano guṇagrāhī /",
  "GK16visa10cu:8257": "ki saukhyaṃ sukalatraṃ kiṃ durgrahyaṃ khalo lokaḥ” //",
  "GK16visa10cu:8258": "********** END OF COMMENTARY **********",
  "GK16visa10cu:8259": "atrānyavyapohe tātparyābhāvātparisaṃkhyāto bhedaḥ /",
  "GK16visa10cu:8260": "na cedamanumānam,",
  "GK16visa10cu:8261": "sādhyasādhanayordvayonirdeśa eva tasyāṅgīkārāt /",
  "GK16visa10cu:8262": "na ca kāvyaliṅgam,",
  "GK16visa10cu:8263": "uttarasya praśnaṃ pratyajanakatvāt /",
  "GK16visa10cu:8264": "************* COMMENTARY *************",
  "GK16visa10cu:8265": "Vijñapriyā:",
  "GK16visa10cu:8266": "(vi, pha) praśnaṃ pratyajanakatvāditi /",
  "GK16visa10cu:8267": "idaṃ ca jñāpakahetīḥ kāvyaliṅgatvābhāvatvakathanaṃ prāgevārthāntaranyāsavicāre smartavyam /",
  "GK16visa10cu:8268": "paraṃ praśnajñāpakatve uttarālaṅkāreṇa bādhanānna tatra kāvyaliṅgatvāvakāśaḥ /",
  "GK16visa10cu:8269": "Locanā:",
  "GK16visa10cu:8270": "(lo, ṝ) anyavyapohe tātparyyābhāvāt,",
  "GK16visa10cu:8271": "kintu pūrvajanābhisambandhasya daivagatyāderviṣamatvasya khyapanamātrasya parigatatvādityarthaḥ /",
  "GK16visa10cu:8272": "evamuttarālaṅkārasya viṣayaprakārasyālaṅkārāntaravivekalāghavāt paścād bhinatti---naceti /",
  "GK16visa10cu:8273": "********** END OF COMMENTARY **********",
  "GK16visa10cu:8274": "daṇḍāpūpikayānyārthāgamor'thāpattiraṣyate /",
  "GK16visa10cu:8275": "************* COMMENTARY *************",
  "GK16visa10cu:8276": "Vijñapriyā:",
  "GK16visa10cu:8277": "(vi, ba) arthāpattyalaṅkāramāha--daṇḍāpūpikayeti daṇḍāpūpikā nyāyaviśeṣaḥ /",
  "GK16visa10cu:8278": "tañca svayameva darśayiṣyati /",
  "GK16visa10cu:8279": "tannyāyenānyārthastānuktāparārthasyāgamo vyañjanetyarthaḥ /",
  "GK16visa10cu:8280": "tannyāyaśca śabdaśleṣāllabhyo bodhyaḥ /",
  "GK16visa10cu:8281": "anyathā samāsoktyaprastutapraśaṃ sādāvapi tatprasakteḥ /",
  "GK16visa10cu:8282": "********** END OF COMMENTARY **********",
  "GK16visa10cu:8283": "“mūṣikeṇa daṇḍo bhakṣita” ityanena tatsahacaritamapūpabhakṣaṇamarthādāyātaṃ bhavatīti niyatasamānanyāyādarthāntaramāpatatītyeṣa nyāyo daṇḍāpūpikā /",
  "GK16visa10cu:8284": "************* COMMENTARY *************",
  "GK16visa10cu:8285": "Vijñapriyā:",
  "GK16visa10cu:8286": "(vi, bha) tannyāyaṃ darśayati---mūṣikeṇeti /",
  "GK16visa10cu:8287": "daṇḍo 'tra tattatsthalīto 'pūkadhyākarṣaṇadaṇḍaḥ /",
  "GK16visa10cu:8288": "apūpaḥ piṣṭakam /",
  "GK16visa10cu:8289": "taddaṇḍabhakṣaṇaṃ tat piṣṭakagandhāt /",
  "GK16visa10cu:8290": "tathā tat sahacaritapiṣṭakabhakṣaṇamāvaśyakamato mūṣikeṇa daṇḍo bhakṣita ityanenārthāt kenāpyukteneti śeṣaḥ /",
  "GK16visa10cu:8291": "iti niyatasamāneti /",
  "GK16visa10cu:8292": "iti yat niyataṃ tasya samānanyāyādarthāntaramuktabhinnortha āpatati pratīyata ityarthaḥ /",
  "GK16visa10cu:8293": "tannyāyalabhyatve dvaividhyaṃ darśayatikvaciditi /",
  "GK16visa10cu:8294": "Locanā:",
  "GK16visa10cu:8295": "(lo, ḷ) kan pratyayena daṇḍāpūpavat daṇḍāpūpikā,",
  "GK16visa10cu:8296": "tathāvidhanyāyopi daṇḍāpūpikā /",
  "GK16visa10cu:8297": "yena kena vidhinā ca vastvantarasyāgamor'thādāpatanaṃ siddhiriti yāvat /",
  "GK16visa10cu:8298": "etadeva darśayati---mṛṣikeṇeti /",
  "GK16visa10cu:8299": "arthādāpatati /",
  "GK16visa10cu:8300": "tathāhi yena khalu mūṣikeṇāpūpasahacarito daṇḍo bhakṣitastena kathamapūpaḥ parityakta iti tathehāpi boddhavyam /",
  "GK16visa10cu:8301": "tasmāt yatra pratisadṛśanyāyād arthāntarānugamastatrāyamalaṅkāra ityarthaḥ /",
  "GK16visa10cu:8302": "********** END OF COMMENTARY **********",
  "GK16visa10cu:8303": "atra ca kvacitprākaraṇikādarthādaprākaraṇikasyārthasyāpatanaṃ kvacidaprākaraṇikārthatprākaraṇikārthasyeti dvau bhedau /",
  "GK16visa10cu:8304": "krameṇodāharaṇam--",
  "GK16visa10cu:8305": "“hāro 'yaṃ hariṇākṣīṇāṃ luṭhati stanamaṇḍale /",
  "GK16visa10cu:8306": "muktānāmapyavastheyaṃ ke vayaṃ smarakiṅkarāḥ” //",
  "GK16visa10cu:8307": "************* COMMENTARY *************",
  "GK16visa10cu:8308": "Vijñapriyā:",
  "GK16visa10cu:8309": "(vi, ma) tatra prākaraṇikādaprākaraṇikārthasya tannyāyagamyatvaṃ darśayatihāroyamiti /",
  "GK16visa10cu:8310": "luṭhatīti /",
  "GK16visa10cu:8311": "stanamaṇḍalāvajñādhīnāṅgaparāvṛttirūpagativiśeṣeṇa tiṣṭhatītyarthaḥ /",
  "GK16visa10cu:8312": "iyamavasthāvajñāsthitirūpā /",
  "GK16visa10cu:8313": "ke vayamiti /",
  "GK16visa10cu:8314": "smarākiṅkarāṇāmiyamavasthā /",
  "GK16visa10cu:8315": "smarakiṅkarāṇāmasmākamityevaṃ jñeyatvāt sutarāṃ luṭhanamityarthaḥ /",
  "GK16visa10cu:8316": "atrālaṅkārādhīnasaundaryavarṇanasya prakrāntatvānmuktāḥ prākaraṇikyaḥ /",
  "GK16visa10cu:8317": "atra ke vayamityanena tannyāyalābhaḥ /",
  "GK16visa10cu:8318": "Locanā:",
  "GK16visa10cu:8319": "(lo, e) muktā mauktikāni prāptaniḥ śreyasaśca /",
  "GK16visa10cu:8320": "evaṃ muktānāṃ nārīṇāṃ stanamaṇaaḍalaluṭhanena pūrvanyāyāt smarakiṅkarāṇāmapītyarthaḥ /",
  "GK16visa10cu:8321": "********** END OF COMMENTARY **********",
  "GK16visa10cu:8322": "“vilalāpa sa bāṣpagadradaṃ sahajāmapyapahāya dhīratām /",
  "GK16visa10cu:8323": "atitaptamayo 'pi mārdavaṃ bhajate kaiva kathā śarīriṇām” //",
  "GK16visa10cu:8324": "************* COMMENTARY *************",
  "GK16visa10cu:8325": "Vijñapriyā:",
  "GK16visa10cu:8326": "(vi, ya) aprākaraṇikāt prākaraṇikārthalābhamāha---vilalāpeti /",
  "GK16visa10cu:8327": "sa rājā ajaḥ sahajāṃ svābhāvikīm,",
  "GK16visa10cu:8328": "atrāyo 'prākaraṇikam /",
  "GK16visa10cu:8329": "tataḥ prākaraṇikājasya bhārdavalābhaḥ /",
  "GK16visa10cu:8330": "kaiva kathetyādiśabdācca tannyāyalābhaḥ /",
  "GK16visa10cu:8331": "********** END OF COMMENTARY **********",
  "GK16visa10cu:8332": "atra ca samānanyāyasya śleṣamūlatve vaicitryaviśeṣo yathodāhṛte-“hāro 'yam-” ityādau na cedamanumānam,",
  "GK16visa10cu:8333": "samānanyāyasya sambandharūpatvābhāvāt /",
  "GK16visa10cu:8334": "************* COMMENTARY *************",
  "GK16visa10cu:8335": "Vijñapriyā:",
  "GK16visa10cu:8336": "(vi, ra) śleṣamūlatve iti /",
  "GK16visa10cu:8337": "hāroyamityādau muktāpadaṃ smarasyākiṅgaramuktarūper'the mauktike ca śliṣṭam /",
  "GK16visa10cu:8338": "luṭhatīti padaṃ ca sāvajñasthitirūpe āliṅgane cārthe śliṣṭam /",
  "GK16visa10cu:8339": "vilalāpetyādau ca taptapadamagnisaṃyoge virahaduḥ khe ca śliṣṭam /",
  "GK16visa10cu:8340": "mārdavapadaṃ ca komalatve kātaratve caśliṣṭam /",
  "GK16visa10cu:8341": "yathā hāroyamityādipadād vilalāpetyādiślokasyāpi parigrahaḥ /",
  "GK16visa10cu:8342": "nacedamiti /",
  "GK16visa10cu:8343": "hāroyamityatra stanasaṅgihāraluṭhanena stanasaṅgikāmukaluṭhanasya vilalāpetyādau cābhitāpena mārdavasyānumeyatvaprasakteḥ /",
  "GK16visa10cu:8344": "samānanyāyasyeti /",
  "GK16visa10cu:8345": "daṇḍāpūpikānyāyasyetyarthaḥ /",
  "GK16visa10cu:8346": "sambandharūpatvābhāvāt vyāptirūpasambandharūpatvābhāvāt /",
  "GK16visa10cu:8347": "yadyapi stanasaṅgitvalalluṭhanayoramitaptatvamārdavayośca vyāptirasti,",
  "GK16visa10cu:8348": "tathā nyāyasya puraḥ sphūrtikatvāt sādhyahetubhāvena nirdeśābhāvācca nānumānamityābhiprāyaḥ /",
  "GK16visa10cu:8349": "Locanā:",
  "GK16visa10cu:8350": "(lo, ai) sambandho 'vinābhāvaḥ /",
  "GK16visa10cu:8351": "naceyaṃ śāstrīyārthāpattiḥ /",
  "GK16visa10cu:8352": "tasya hi pīno devadatto divā na bhuṅkte pīnatvabhojanādikayoravinābhāva iti bhāvaḥ /",
  "GK16visa10cu:8353": "********** END OF COMMENTARY **********",
  "GK16visa10cu:8354": "vikalpastulyabalayorvirodhaścāturīyu(ya) taḥ // VisSd_10.83 //",
  "GK16visa10cu:8355": "************* COMMENTARY *************",
  "GK16visa10cu:8356": "Vijñapriyā:",
  "GK16visa10cu:8357": "(vi, la) vikalpālaṅkāramāha--vikalpa iti /",
  "GK16visa10cu:8358": "koṭidvaye samānatvaṃ tulyabalatā /",
  "GK16visa10cu:8359": "cāturī cālaṅkārāntaraghaṭitarūpā /",
  "GK16visa10cu:8360": "ata eva asyāḥ sargavidhau ityatra candramadanayoḥ prajāpatitvavikalpe 'pyalaṅkārāntarāghaṭitatvānna vikalpālaṅkāraḥ /",
  "GK16visa10cu:8361": "********** END OF COMMENTARY **********",
  "GK16visa10cu:8362": "yathā--",
  "GK16visa10cu:8363": "“namayantu śirāṃsi dhanūṃṣi vā karṇapūrīkriyantāmājñā maurvyo vā” /",
  "GK16visa10cu:8364": "atra śirasāṃ dhanuṣāṃ ca namanayoḥ sandhivigrahopalakṣaṇatvāt sandhivigrahayoścaikadā kartumaśakyatvādvirodhaḥ,",
  "GK16visa10cu:8365": "sa caikapakṣāśrayaṇaparyavasānaḥ /",
  "GK16visa10cu:8366": "tulyabalatvaṃ cātra dhanuḥ śironamanayordūyorapi spardhayā sambhāvyamānatvāt /",
  "GK16visa10cu:8367": "cāturyaṃ cātraupamyagarbhatvena /",
  "GK16visa10cu:8368": "evaṃ “karṇapūrīkriyantām” ityatrāpi",
  "GK16visa10cu:8369": "************* COMMENTARY *************",
  "GK16visa10cu:8370": "Vijñapriyā:",
  "GK16visa10cu:8371": "(vi, va) namayantvityādikaṃ na ślokaḥ,",
  "GK16visa10cu:8372": "kintu jetṛnṛpaterjetavyanṛpatiṣu jijñāsāvākyamātramidam /",
  "GK16visa10cu:8373": "praṇipātārthaṃ te rājānaḥ śirāṃsi vā namayantu yuddhārthaṃ dhanurvā namayantu ityarthaḥ /",
  "GK16visa10cu:8374": "tathā ca bhamājñā cākarṇapūrīkriyatāṃ karṇaṃ pūrayitvā śrūyatāṃ yuddhārthaṃ maurvo vākarṇaparyantaṃ nīyatāmityarthaḥ /",
  "GK16visa10cu:8375": "atra virodhaṃ grāhayitumāha---atra dhanuṣāmiti /",
  "GK16visa10cu:8376": "sandhivigrahopalakṣaṇatvāttadvodhakatvāditthaṃ virodhaṃ darśayitvā atrecchāvikalpatvaṃ darśayati--sa ceti /",
  "GK16visa10cu:8377": "icchāyā ekapakṣagrahaṇe paryāpteḥ /",
  "GK16visa10cu:8378": "tulyabalatve eva icchāvikalpasambhavāt /",
  "GK16visa10cu:8379": "tulyabalatvaṃ cātreti /",
  "GK16visa10cu:8380": "dvayoriti /",
  "GK16visa10cu:8381": "dvayoḥ sakāśādityarthaḥ /",
  "GK16visa10cu:8382": "taddvayahetukayoḥ cātmahitakāritvena dvayostulyabalatvam /",
  "GK16visa10cu:8383": "cāturīyutatvaṃ darśayati---cāturyaṃ ceti /",
  "GK16visa10cu:8384": "aupamyamupamā /",
  "GK16visa10cu:8385": "śiro dhanuṣornamanasādṛśyādājñāmaurvyośca karṇapūrīkaraṇasādṛśyādupam /",
  "GK16visa10cu:8386": "idamupalakṣaṇaṃ dvayorekakriyānvayena tulyayogyatā bodhyā /",
  "GK16visa10cu:8387": "Locanā:",
  "GK16visa10cu:8388": "(lo, o) tulyabalayorekasmin kārye niyojitumarhayoḥ,",
  "GK16visa10cu:8389": "virodhaḥ ekadā nirvāhayitumaśakyatvāt /",
  "GK16visa10cu:8390": "sa ekakakṣāśrayaṇaparyavasānādavirodha eva /",
  "GK16visa10cu:8391": "********** END OF COMMENTARY **********",
  "GK16visa10cu:8392": "evaṃ--",
  "GK16visa10cu:8393": "“yuṣmākaṃ kurutāṃ bhavātiśamanaṃ netre tanurvā hareḥ” /",
  "GK16visa10cu:8394": "atra śleṣāvaṣṭambhena cārutvam /",
  "GK16visa10cu:8395": "Locanā:",
  "GK16visa10cu:8396": "(lo, au) śleṣaśca kurutāmityatra dvivacanaikavacanayorekarūpatvāt /",
  "GK16visa10cu:8397": "atra netravarṣmaṇordvayorapi cārtiśamane samarthatvāt /",
  "GK16visa10cu:8398": "********** END OF COMMENTARY **********",
  "GK16visa10cu:8399": "“dīyatāmajitaṃ vittaṃ devāya brāhmaṇāya vā” /",
  "GK16visa10cu:8400": "************* COMMENTARY *************",
  "GK16visa10cu:8401": "Vijñapriyā:",
  "GK16visa10cu:8402": "(vi, śa) cāturīyutasya vyāvṛttiṃ darśayati---dīyatāmiti /",
  "GK16visa10cu:8403": "atra virodhaprasaktiranavadhānamūlikaiveti manyāmahe---ekadaiva devabrāhmaṇebhyo vittadānasambhavena virodhābhāvāt /",
  "GK16visa10cu:8404": "davāyovetyādiniyamagarbhatvena ekavyaktikavittābhiprāyeṇa vā virodho darśita iti vā /",
  "GK16visa10cu:8405": "********** END OF COMMENTARY **********",
  "GK16visa10cu:8406": "ityatra cāturyābhāvānnāyamalaṅkāraḥ /",
  "GK16visa10cu:8407": "samuccayo 'yamekasmin sati kāryasya sādhake /",
  "GK16visa10cu:8408": "khalekapotikānyāyāttatkaraḥ syātparo 'pi cet // VisSd_10.84 //",
  "GK16visa10cu:8409": "guṇau kriye vā yugapatsyātāṃ yadvā guṇakriye /",
  "GK16visa10cu:8410": "************* COMMENTARY *************",
  "GK16visa10cu:8411": "Vijñapriyā:",
  "GK16visa10cu:8412": "(vi, ṣa) caturvidaṃ samuccayālaṅkāramāha---samuccayoyamiti /",
  "GK16visa10cu:8413": "dhānyamardanakhale kapotānāmekadāpatanaṃ tannyāyasyannyāyādityarthaḥ /",
  "GK16visa10cu:8414": "anyad bhedatrayamāha---guṇaāviti /",
  "GK16visa10cu:8415": "guṇadvayaṃ vā kriyādvayaṃ vā guṇakriyādvayaṃ vā yadi yugapad varṇitaṃ syādityartaḥ /",
  "GK16visa10cu:8416": "Locanā:",
  "GK16visa10cu:8417": "(lo, a) samuccaya iti /",
  "GK16visa10cu:8418": "tṛtīyapādena samādhervyavacchedaḥ /",
  "GK16visa10cu:8419": "tacca vṛttāveva suvyaktam /",
  "GK16visa10cu:8420": "tatkaraḥ tasya kāryasya sādhakaḥ /",
  "GK16visa10cu:8421": "********** END OF COMMENTARY **********",
  "GK16visa10cu:8422": "yathā mama--",
  "GK16visa10cu:8423": "“haṃho dhīrasamira /",
  "GK16visa10cu:8424": "hanta jananaṃ te candanakṣmābhṛto dākṣiṇyaṃ jagaduttaraṃ paricayo godāvarīvāribhiḥ /",
  "GK16visa10cu:8425": "pratyaṅgaṃ dahasīti me tvamapi ceduddāmadāvāgniva- nmattoyaṃ malinātmako vanacaraḥ kiṃ vakṣyate kokilaḥ” //",
  "GK16visa10cu:8426": "************* COMMENTARY *************",
  "GK16visa10cu:8427": "Vijñapriyā:",
  "GK16visa10cu:8428": "(vi, sa) haṃho dhīreti . mandasyaiva dhairyavattvenākāryanivṛttirūpeṇa sambodhanam /",
  "GK16visa10cu:8429": "candaneti /",
  "GK16visa10cu:8430": "candanasambandhāt sugandhereva mahājanajanyatvena sambodhanam /",
  "GK16visa10cu:8431": "dākṣiṇyamiti /",
  "GK16visa10cu:8432": "dakṣiṇadigbhavasyaiva jagadvilakṣaṇavicakṣaṇatvamuktam /",
  "GK16visa10cu:8433": "paricaya iti /",
  "GK16visa10cu:8434": "jalasambandhe śītalasyaiva puṇyanadīsambandhena mahattvamuktam /",
  "GK16visa10cu:8435": "īdṛśastvamiti virahe me mama pratyaṅgaṃ dāvāgnivad dahasi cet tadā matta unmatto malinātmakaḥ kuṣṇavarṇa eva kuṭilasvabhāvaḥ /",
  "GK16visa10cu:8436": "vanacaratvena ca lokavyavahārānabhijñaḥ kokilaḥ kiṃ vakṣyate ?",
  "GK16visa10cu:8437": "sa sutarāṃ dhakṣyatītyarthaḥ /",
  "GK16visa10cu:8438": "Locanā:",
  "GK16visa10cu:8439": "(lo, ā) dhīraḥ vaṃśena vidhinā pāṇḍityacca,",
  "GK16visa10cu:8440": "kṣmābhṛtparvataḥ bhūdharaṇakṣamaḥ kaścit mahāpuruṣaḥ /",
  "GK16visa10cu:8441": "dākṣiṇyaṃ dakṣiṇā dik janmasaralatā ca /",
  "GK16visa10cu:8442": "malinātmakaḥ śyāmaḥ kuṭilāśayaśca /",
  "GK16visa10cu:8443": "hetūnāṃ dhīratvādīnāṃ santaḥ śobhanāḥ /",
  "GK16visa10cu:8444": "********** END OF COMMENTARY **********",
  "GK16visa10cu:8445": "atra dāhe ekasmiṃścandanakṣmābhṛjjanmarūpe kāraṇe satyapi dākṣiṇyādīnāṃ hetvantarāṇāmupādānam /",
  "GK16visa10cu:8446": "atra sarveṣāmapi hetūnāṃ śobhanatvātsadyogaḥ /",
  "GK16visa10cu:8447": "atraiva caturthapāde mattādīnāmaśobhanānāṃ yogādasadyogaḥ /",
  "GK16visa10cu:8448": "************* COMMENTARY *************",
  "GK16visa10cu:8449": "Vijñapriyā:",
  "GK16visa10cu:8450": "(vi, ha) atreti /",
  "GK16visa10cu:8451": "adāhakatve ityeva pāṭhaḥ /",
  "GK16visa10cu:8452": "dāhakatve iti prāmādika eva pāṭhaḥ /",
  "GK16visa10cu:8453": "candanakṣametyādīnāmadāhakahetutvaṃ ślokavyākhyāyāmeva vyākhyātam /",
  "GK16visa10cu:8454": "caturthapāda iti /",
  "GK16visa10cu:8455": "dāhaṃ prati hetūnāṃ mattatvādīnāmityarthaḥ /",
  "GK16visa10cu:8456": "sattvāsattve upādeyatvānupādeyatve /",
  "GK16visa10cu:8457": "********** END OF COMMENTARY **********",
  "GK16visa10cu:8458": "sadasadyogo yathā--",
  "GK16visa10cu:8459": "“śaśī divasadhūsaro galitayauvanā kāminī saro vigatavārijaṃ mukhamanakṣaraṃ svākṛteḥ /",
  "GK16visa10cu:8460": "prabhūrdhanaparāyaṇaḥ satatadurgataḥ sajjano nṛpāṅganagataḥ khalo manasi sapta śalyāni me” //",
  "GK16visa10cu:8461": "************* COMMENTARY *************",
  "GK16visa10cu:8462": "Vijñapriyā:",
  "GK16visa10cu:8463": "(vi, ka) śaśīti /",
  "GK16visa10cu:8464": "ete sapta dhūsaratvaviśiṣṭaśayyādayaḥ sapta manasi śalyānītyarthaḥ /",
  "GK16visa10cu:8465": "anaucityadarśanena śalyavad duḥ khadāyitvāt /",
  "GK16visa10cu:8466": "teṣvanaucityaṃ darśayati---śaśīti /",
  "GK16visa10cu:8467": "ujjvalamūrtestasya divasadhūsaratvamanucitam /",
  "GK16visa10cu:8468": "evaṃ galitayauvanāyāḥ kāmavattvaṃ kāminyā galitayauvanatvaṃ vā anucitam /",
  "GK16visa10cu:8469": "evaṃ saraso vārijaśūnyatvam /",
  "GK16visa10cu:8470": "śobhanākṛtermūrkhasyākṣareṇa vidyayā śūnyatvam /",
  "GK16visa10cu:8471": "prabhordhanaparāyaṇatvaṃ,",
  "GK16visa10cu:8472": "dhanaparāyaṇa janasya prabhutvaṃ vā /",
  "GK16visa10cu:8473": "sajjanasya satatadurgatatvaṃ satatadurgatasya sajjanatvaṃ vā,",
  "GK16visa10cu:8474": "nṛpāṅgaṇa gatasya khalatvaṃ,",
  "GK16visa10cu:8475": "khalasya nṛpāṅāgaṇagatatvaṃ vā anucitāmityarthaḥ /",
  "GK16visa10cu:8476": "atra śocyānāṃ vidheyānāṃ sadasattvavaśāt sadasadyogaḥ /",
  "GK16visa10cu:8477": "tatra daivādhānadoṣeṇa śocyasya sattvaṃ svādhīnadoṣeṇa śocyasyāsattvam /",
  "GK16visa10cu:8478": "tatra śaśino dhūsaratvaṃ,",
  "GK16visa10cu:8479": "kāminyā galitayauvanatvasya vidheyatvapakṣe galitayauvanātvaṃ,",
  "GK16visa10cu:8480": "saraso vārijaśūnyatvaṃ,",
  "GK16visa10cu:8481": "svākṛteranakṣaramūrkhatvaṃ,",
  "GK16visa10cu:8482": "sajjanasya durgatatvaṃ tadaiva doṣāt śocyatvena śobhanam /",
  "GK16visa10cu:8483": "galitayauvanāyāṃ kāmavattvasya vidheyatvapakṣe vidheyasya tasya prabhordhanaparāyaṇasya dhanaparāyaṇe prabhutvasya vā,",
  "GK16visa10cu:8484": "vidheyasya khale nṛpāṅgaṇagatatvasya nṛpāṅgaṇagate khalatvasya vā bidheyasya svādhīnadoṣeṇa śocyatvāda śobhanatvamiti vidheyānāmeva sadasattvam /",
  "GK16visa10cu:8485": "********** END OF COMMENTARY **********",
  "GK16visa10cu:8486_0": "iha kecidāhuḥ--“śaśiprabhṛtīnāṃ śobhanatvaṃ khalasyāśobhanatvaṃ ceti sadasadyogaḥ”",
  "GK16visa10cu:8486_1": "iti anye tu--“śaśiprabhṛtīnāṃ svataḥ śobhanatvaṃ dhūsaratvādīnāṃ tvaśobhanatvamiti sadasadyogaḥ” /",
  "GK16visa10cu:8487": "atra hi śaśiprabhṛtiṣu dhūsaratvāderatyantacitatvamiti vicchittiviśeṣasyaiva camatkāravidhāyitvam /",
  "GK16visa10cu:8488": "“manasi saptaśalyāni me” iti saptānāmapi śalyatvenopasaṃhāraśca /",
  "GK16visa10cu:8489": "“nṛpāṅganagataḥ khala” iti tu kramabhedādduṣṭatvamāvahati sarvatra viśeṣyasyaiva śobhanatvena prakramāditi /",
  "GK16visa10cu:8490": "iha ca khalekapotavatsarveṣāṃ kāraṇānāṃ sāhityenāvatāraḥ /",
  "GK16visa10cu:8491": "samādhyalaṅkāre tvekakāryaṃ prati sādhake samagre 'pyanyasya kākatālīyanyāyenāpatanamiti bhedaḥ /",
  "GK16visa10cu:8492": "************* COMMENTARY *************",
  "GK16visa10cu:8493": "Vijñapriyā:",
  "GK16visa10cu:8494": "(vi, kha) pūrvoktaślokepi vidheyānāmeva tathātvād bhinnābhiprāya granthakṛnmanasi kṛtvāparoktaṃ sadasadyogaṃ darśayati---iha keciditi /",
  "GK16visa10cu:8495": "etanmate uddeśyānāṃ viśeṣyāṇāmeva sadasattvam /",
  "GK16visa10cu:8496": "matāntaramāha---anye tviti /",
  "GK16visa10cu:8497": "etanmate uddeśyavidheyayorviśeṣyaviśeṣaṇayoḥ sadasatoryogaḥ /",
  "GK16visa10cu:8498": "teṣāṃ mate tathātvameva vicchittiviśeṣāccamatkārastadṛrśayati---atrahīti /",
  "GK16visa10cu:8499": "uddeśye sattvāsattvābhyāṃ tu teṣāṃ matena camatkāra ityarthaḥ /",
  "GK16visa10cu:8500": "teṣāṃ sadasattve eva tāvadalaṅkāraḥ /",
  "GK16visa10cu:8501": "pratyuta prathamapakṣe tādṛśanirdeśaḥ kramabhaṅgamāvatītyarthaḥ /",
  "GK16visa10cu:8502": "(vi, kha) tadeva grāhayati---sarvatreti /",
  "GK16visa10cu:8503": "śasī dhūsara ityādyuddeśyavidheyārthakasarvavākye ityarthaḥ,",
  "GK16visa10cu:8504": "ayaṃ ca doṣaḥ,",
  "GK16visa10cu:8505": "khale nṛpāṅgaṇagatvasya vidheyatā gatatvasya vidheyatāpakṣa eva nṛpāṅgaṇagatade khalatvasya vidhayatā pakṣetūddeśyaḥ śobhana eveti naiṣa doṣa iti bodhyam /",
  "GK16visa10cu:8506": "ekakāraṇādeva sukare kārye daivāt kāraṇāntarā'gamanarūpāt samādhyalaṅkārādasya bhedamāha---iha ca khaleti /",
  "GK16visa10cu:8507": "ekasyaiveti /",
  "GK16visa10cu:8508": "kāryaṃ prati ekasyaiva samagre sādhakatve 'samagrakāraṇavṛttirna sādhakatve ityarthaḥ /",
  "GK16visa10cu:8509": "Locanā:",
  "GK16visa10cu:8510": "(lo, i) dvitīyapakṣe sugatiṃ darśayati /",
  "GK16visa10cu:8511": "viśeṣyasya śaśikāminīprabhṛteḥ sūtrasya tṛtīyapādaṃ viśadayati--iha ceti /",
  "GK16visa10cu:8512": "kākatālīnanyāyeneti /",
  "GK16visa10cu:8513": "********** END OF COMMENTARY **********",
  "GK16visa10cu:8514": "“aruṇe ca taruṇi nayane tava malinaṃ ca priyasya mukham /",
  "GK16visa10cu:8515": "mukhamānataṃ ca sakhi te jvalitaścāsyāntare smarajvalanaḥ” //",
  "GK16visa10cu:8516": "atrādyer'the guṇayoryaugapadyam,",
  "GK16visa10cu:8517": "dvitīye kriyayoḥ /",
  "GK16visa10cu:8518": "************* COMMENTARY *************",
  "GK16visa10cu:8519": "Vijñapriyā:",
  "GK16visa10cu:8520": "(vi, ga) guṇayoḥ kriyayośca yogapadyarūpaṃ samuccayamāha---aruṇe ceti /",
  "GK16visa10cu:8521": "atra cakārau yaugapadyabodhakau /",
  "GK16visa10cu:8522": "tau ca yayoruttarabhūtau tayoryaugapadyabodhakau ityata āhaatrādye iti /",
  "GK16visa10cu:8523": "********** END OF COMMENTARY **********",
  "GK16visa10cu:8524": "ubhayoryaugapadye yathā--",
  "GK16visa10cu:8525": "“kaluṣaṃ ca tavāhiteṣvakasmātsitapaṅkeruhasodaraśri caśruḥ /",
  "GK16visa10cu:8526": "patitaṃ ca mahīpatīndra /",
  "GK16visa10cu:8527": "teṣāṃ vapuṣi prasphuṭamāpadāṃ kaṭākṣaiḥ” //",
  "GK16visa10cu:8528": "************* COMMENTARY *************",
  "GK16visa10cu:8529": "Vijñapriyā:",
  "GK16visa10cu:8530": "(vi, gha) kaluṣaṃ ceti /",
  "GK16visa10cu:8531": "ahiteṣu vipakṣeṣu,",
  "GK16visa10cu:8532": "mahīpatīndreti sambodhanam /",
  "GK16visa10cu:8533": "atra pūrvārdhe guṇottaraṃ cakāraḥ,",
  "GK16visa10cu:8534": "pārardhe tu kriyāttaramityanayoryaugapadyam /",
  "GK16visa10cu:8535": "dhunoti ceti /",
  "GK16visa10cu:8536": "ekādhikaraṇe raṇasthalarūpe /",
  "GK16visa10cu:8537": "vyadhikaraṇyepyeṣa dṛśyate iti kāvyaprakāśakṛt,",
  "GK16visa10cu:8538": "yathā--- “kṛpāṇapāṇiśca bhavān raṇakṣitau /",
  "GK16visa10cu:8539": "rasādhuvādāśca surāḥ surālaye” //",
  "GK16visa10cu:8540": "ityatra raṇakṣiti surālayarūpādhikaraṇabhedaḥ /",
  "GK16visa10cu:8541": "********** END OF COMMENTARY **********",
  "GK16visa10cu:8542": "“dhunoti cāsiṃ tanute ca kīrtim” /",
  "GK16visa10cu:8543": "ityādāvekādhikaraṇe 'pyeṣa dṛśyate /",
  "GK16visa10cu:8544": "na cātra dīpakam,",
  "GK16visa10cu:8545": "ete hi guṇakriyāyaugapadye samuccayaprakārā niyamena kāryakāraṇakālaniyamaviparyayarūpātiśayoktimūlāḥ,",
  "GK16visa10cu:8546": "dīpakasya cātiśayoktimūlatvābhāvaḥ /",
  "GK16visa10cu:8547": "************* COMMENTARY *************",
  "GK16visa10cu:8548": "Vijñapriyā:",
  "GK16visa10cu:8549": "(vi, ṅa) “dhunoti cāsi';",
  "GK16visa10cu:8550": "mityudāharaṇe ekasmin kartṛkārake 'nekakriyāsambandhādanekakriyāsvekakārakarūpadīpakaprasāktimāśaṅkya niṣidhyati---na cātreti /",
  "GK16visa10cu:8551": "ete guṇākriyāyaugapadye ye samuccayaprakārāste kāryakāraṇayoryaḥ paurvāparyyarūpaḥ kālaniyamaḥ tadviparyyayarūpātiśayoktimūlā ityarthaḥ /",
  "GK16visa10cu:8552": "darśitodāharaṇeṣu sarvatraiva guṇayoḥ kriyayorvā kāryakāraṇabhāvasattvepi yaugapadyokteḥ /",
  "GK16visa10cu:8553": "dīpake tu tathātvaṃ nāstītyāha---dīpakasyeti /",
  "GK16visa10cu:8554": "idamupalakṣaṇam---tatra yaugapadyasyāpyavivakṣaṇaṃ bhedakamiti bodhyam /",
  "GK16visa10cu:8555": "tathā cet taddvayābhāve satīti viśeṣaṇaṃ deyamityabhiprāyaḥ /",
  "GK16visa10cu:8556": "********** END OF COMMENTARY **********",
  "GK16visa10cu:8557": "samādhiḥ sukare kārye daivādvastvantarāgamāt // VisSd_10.85 //",
  "GK16visa10cu:8558": "yathā--",
  "GK16visa10cu:8559": "“mānamasyā nirākartuṃ pādayorme patiṣyataḥ /",
  "GK16visa10cu:8560": "upakārāya diṣṭyedamudīrṇaṃ ghanagarjitam” //",
  "GK16visa10cu:8561": "************* COMMENTARY *************",
  "GK16visa10cu:8562": "Vijñapriyā:",
  "GK16visa10cu:8563": "(vi, ca) samādhyalaṅkāramāha---samādhiriti /",
  "GK16visa10cu:8564": "ekakāraṇenaiva sukare kārye daivāt kāraṇarūpavastvantaropasthiterityarthaḥ /",
  "GK16visa10cu:8565": "mānamasyā iti /",
  "GK16visa10cu:8566": "ghaṭagarjitasyoddīpakatvena mānabhaṅge tadapi kāraṇāntaraṃ daivādupasthitamityarthaḥ /",
  "GK16visa10cu:8567": "********** END OF COMMENTARY **********",
  "GK16visa10cu:8568": "pratyanīkamaśaktena pratīkāre riporyadi /",
  "GK16visa10cu:8569": "tadīyasya tiraskārastasyaivotkarṣasādhakaḥ // VisSd_10.86 //",
  "GK16visa10cu:8570": "************* COMMENTARY *************",
  "GK16visa10cu:8571": "Vijñapriyā:",
  "GK16visa10cu:8572": "(vi, cha) pratyanīkālaṅkāramāha--pratyanīkamiti /",
  "GK16visa10cu:8573": "ripoḥ pratīkāre pratyapakāre 'śaktena kenāpi yadi tatsambandhino 'nyasya tiraskāraḥ tasyaiva riporevotkarṣatāsādhakaḥ,",
  "GK16visa10cu:8574": "utkarṣaparyyavasāyaka ityarthaḥ /",
  "GK16visa10cu:8575": "Locanā:",
  "GK16visa10cu:8576": "(lo, ī) evaṃ vākyanyāyāśrayiṇo 'laṅkārān darśayitvā,",
  "GK16visa10cu:8577": "lokanyāyāśrayiṇo darśayati---pratyanīkamiti /",
  "GK16visa10cu:8578": "anekaṃ sainyaṃ,",
  "GK16visa10cu:8579": "taccātra svasāmānyasya sambandhimātrasyopalakṣakam /",
  "GK16visa10cu:8580": "tenābhiyojyatayā pratinidhibhūtortho ripoḥ sambandhī varṇyate iti pratyanīkaṃ nāmālaṅkaraṇam /",
  "GK16visa10cu:8581": "tadīyasya ripusambandhinaḥ /",
  "GK16visa10cu:8582": "********** END OF COMMENTARY **********",
  "GK16visa10cu:8583": "tasyaiveti riporeva /",
  "GK16visa10cu:8584": "yathā mama--",
  "GK16visa10cu:8585": "“madhyena tanumadhyā me madhyaṃ jitavatītyayam /",
  "GK16visa10cu:8586": "ibhakumbhau bhinattyasyāḥ kucakumbhanibho hariḥ” //",
  "GK16visa10cu:8587": "************* COMMENTARY *************",
  "GK16visa10cu:8588": "Vijñapriyā:",
  "GK16visa10cu:8589": "(vi, ja) madhyeneti /",
  "GK16visa10cu:8590": "ripukumbhabhedanārthaṃ siṃhasya bhāvanā pūrvārdham /",
  "GK16visa10cu:8591": "atra madhyena svamadhyajayāt nāyikā siṃhasya ripuḥ,",
  "GK16visa10cu:8592": "tatkucasādṛśyāt karikumbhau tadīyau /",
  "GK16visa10cu:8593": "Locanā:",
  "GK16visa10cu:8594": "(lo, u) ibhakumbhayoratra nāyikāsambandhitā /",
  "GK16visa10cu:8595": "svasambandhaḥ kucakumbhasambandhaḥ sādṛśyasambandhādidaṃ ca kvacidanukūlasya vāñchitācaraṇepi sambhavati /",
  "GK16visa10cu:8596": "yathā viraha vidhurāpi satataṃ bhavataḥ śvāsānuhāriṇī patati ityādau /",
  "GK16visa10cu:8597": "********** END OF COMMENTARY **********",
  "GK16visa10cu:8598": "prasiddhasyopamānasyopameyatvaprakalpanam /",
  "GK16visa10cu:8599": "niṣphalatvābhidhānaṃ vā pratīpamiti kathyate // VisSd_10.87 //",
  "GK16visa10cu:8600": "************* COMMENTARY *************",
  "GK16visa10cu:8601": "Vijñapriyā:",
  "GK16visa10cu:8602": "(vi, jha) dvividhaṃ pratīpālaṅkāramāha---prasiddhasyeti /",
  "GK16visa10cu:8603": "prasiddhasyopamānasya upameyatvakalpanaṃ vā niṣphalatvakathanaṃ veti dvividhaṃ pratīpamityarthaḥ /",
  "GK16visa10cu:8604": "********** END OF COMMENTARY **********",
  "GK16visa10cu:8605": "krameṇa yathā--",
  "GK16visa10cu:8606": "“yattvannetrasamānakāntisalile magnaṃ tadindīvaram” /",
  "GK16visa10cu:8607": "ityādi /",
  "GK16visa10cu:8608": "************* COMMENTARY *************",
  "GK16visa10cu:8609": "Vijñapriyā:",
  "GK16visa10cu:8610": "(vi, ña) yattvannaitra ityādi /",
  "GK16visa10cu:8611": "sādṛśyāsya pratiyogi upamānam /",
  "GK16visa10cu:8612": "atra ca tvannetrasya samānakāntirityuktyā netrakānterindīvarakāntisādṛśyapratiyogitvena nirddeśāttvannetrakāntirupamānam /",
  "GK16visa10cu:8613": "indīvarakānteścopamānatvena prasiddhāyā upameyatvakalpanam /",
  "GK16visa10cu:8614": "********** END OF COMMENTARY **********",
  "GK16visa10cu:8615": "“tadvaktraṃ yadi mudritā śaśikathā hā hema sā ceddyutiḥ;",
  "GK16visa10cu:8616": "taccakṣuryadi hāritaṃ kuvalayaistaccetsmitaṃ kā sudhā ? /",
  "GK16visa10cu:8617": "dhikkandarpadhanurbhruvau yadi ca te kiṃ vā bahu brūmahe yatsatyaṃ punaruktavastuvimukhaḥ sargakramo vedhasaḥ” //",
  "GK16visa10cu:8618": "atra vaktrādibhireva candrādīnāṃ śobhātivahanātteṣāṃ niṣphalatvam /",
  "GK16visa10cu:8619": "************* COMMENTARY *************",
  "GK16visa10cu:8620": "Vijñapriyā:",
  "GK16visa10cu:8621": "(vi, ṭa) upamānasya vaiphalyamudāharati--tad vaktraṃ yadīti /",
  "GK16visa10cu:8622": "tad vaktrādisattve śaśikathādīnāṃ mudritatvādikaṃ vaiphalyaṃ paryavasitaṃ bodhyam /",
  "GK16visa10cu:8623": "hā iti śocāmītyarthaḥ /",
  "GK16visa10cu:8624": "hāritaṃ parājayaḥ prāpta ityarthaḥ /",
  "GK16visa10cu:8625": "taccediti /",
  "GK16visa10cu:8626": "tasyāḥ tatsmitaṃ cedityarthaḥ /",
  "GK16visa10cu:8627": "kā nikṛṣṭā /",
  "GK16visa10cu:8628": "itthamuktvā upasaṃharati---ki vā bahniti /",
  "GK16visa10cu:8629": "vedhasaḥ sargakramaḥ sṛṣṭikramaḥ punaruktavastuvimukhaḥ,",
  "GK16visa10cu:8630": "punaruktaṃ yatsādṛśavastvantarakalpanaṃ tadvimukhaḥ /",
  "GK16visa10cu:8631": "tatra vaiphalyarūpadoṣadarśanavimukha ityarthaḥ /",
  "GK16visa10cu:8632": "vimukhapadasyaivedṛśārthaparatvaṃ bodhyam /",
  "GK16visa10cu:8633": "********** END OF COMMENTARY **********",
  "GK16visa10cu:8634": "uktvā cātyantamutkarṣamatyutkṛṣṭasya vastunaḥ /",
  "GK16visa10cu:8635": "kalpite 'pyupamānatve pratīpaṃ kecidūcire // VisSd_10.88 //",
  "GK16visa10cu:8636": "************* COMMENTARY *************",
  "GK16visa10cu:8637": "Vijñapriyā:",
  "GK16visa10cu:8638": "(vi, ṭha) kvacidupamānasyopamānatvakalpanepi kāvyaprakāśakṛduktamimalaṅkāraṃ lakṣayati---uktvā cātyantamiti /",
  "GK16visa10cu:8639": "atyutkṛṣṭasya vastuno 'tyantamutkarṣamuktvāpi upamānatve 'pi kalpite nirdiṣṭa ityarthaḥ /",
  "GK16visa10cu:8640": "saca nirdeśaḥ samabhivyāhāraviśayavaśāttannindāparyavasāyako bodhyaḥ /",
  "GK16visa10cu:8641": "anyathopamānasyopamānatvena nirdeśenānuguṇasyaiva pratītyā pratīpatvasyaivāsambhavāt /",
  "GK16visa10cu:8642": "atisundaraścandra iva mukhamityupamāyāmativyāpteśca /",
  "GK16visa10cu:8643": "********** END OF COMMENTARY **********",
  "GK16visa10cu:8644": "yathā--",
  "GK16visa10cu:8645": "“ahameva guruḥ sudāruṇānāmiti hālāhala /",
  "GK16visa10cu:8646": "tāta /",
  "GK16visa10cu:8647": "mā sma dṛpyaḥ /",
  "GK16visa10cu:8648": "nanu santi bhavādṛśāni bhuvane 'smin vacanāni durjanānām” //",
  "GK16visa10cu:8649": "************* COMMENTARY *************",
  "GK16visa10cu:8650": "Vijñapriyā:",
  "GK16visa10cu:8651": "(vi, ḍa) ahameveti /",
  "GK16visa10cu:8652": "he hālāhala,",
  "GK16visa10cu:8653": "he tāta,",
  "GK16visa10cu:8654": "ahameva sudāruṇānāṃ guruḥ pradhānam /",
  "GK16visa10cu:8655": "ityevaṃ dṛpyo mā sma,",
  "GK16visa10cu:8656": "evaṃ darpaṃ mā kuru ityarthaḥ /",
  "GK16visa10cu:8657": "kuta ityatrāha---nanviti /",
  "GK16visa10cu:8658": "nanu bho asmin bhuvane durjanānāṃ bhūyo bahūni vacanāni api bhavādṛśāni bhavattulyāni santītyarthaḥ /",
  "GK16visa10cu:8659": "bhūya iti sāntakriyāviśeṣaṇam /",
  "GK16visa10cu:8660": "tadbhūyastvena vacanānāmeva bhūyastvaṃ bodhyam /",
  "GK16visa10cu:8661": "********** END OF COMMENTARY **********",
  "GK16visa10cu:8662": "atra prathamapādenotkarṣātiśaya uktaḥ /",
  "GK16visa10cu:8663": "tadanuktau tu nāyamalaṅkāraḥ /",
  "GK16visa10cu:8664": "yathā--",
  "GK16visa10cu:8665": "“brahmeva brāhmaṇo vadati” ityādi /",
  "GK16visa10cu:8666": "************* COMMENTARY *************",
  "GK16visa10cu:8667": "Vijñapriyā:",
  "GK16visa10cu:8668": "(vi, ḍha) atra bhavadiva dṛśyante yānītyanena halāhalasyopamānatvenaiva nirdeśaḥ /",
  "GK16visa10cu:8669": "darpaniṣedhasamabhivyāhārācca tannindāparyavasāyakaḥ /",
  "GK16visa10cu:8670": "atroktamatyantamuktarṣaṃ ghaṭayati---prathamapādeneti /",
  "GK16visa10cu:8671": "sudāruṇāntarāpekṣayā tena gurutvakathanāt tadviśeṣaṇaphalamāha---tadanuktāviti /",
  "GK16visa10cu:8672": "nāyamalaṅkāraḥ,",
  "GK16visa10cu:8673": "kintu upamā evetyarthaḥ /",
  "GK16visa10cu:8674": "tad darśayati--yathā brahmeti /",
  "GK16visa10cu:8675": "brahmā yathā vedaṃ vadati tathā brāhmaṇā ityarthaḥ /",
  "GK16visa10cu:8676_0": "yadyapi vedasyātivaktā brahmaiveti brāhmaṇasyātyantotkarṣakathanepyupamaiva nāyamalaṅkārastathāpi",
  "GK16visa10cu:8676_1": "pratīpaghaṭanārthaṃ samabhivyāharaviśeṣādupamānasya nindāparyyavasāyakatvaṃ nirdeśasya",
  "GK16visa10cu:8676_2": "viśeṣaṇaṃ dattamityatastadvāraṇamiti prāgevoktaṃ bodhyam /",
  "GK16visa10cu:8677": "********** END OF COMMENTARY **********",
  "GK16visa10cu:8678": "mīlitaṃ vastuno guptiḥ kenacittulyalakṣmaṇā /",
  "GK16visa10cu:8679": "atra samānalakṣaṇaṃ vastu kvacidāgantukam /",
  "GK16visa10cu:8680": "************* COMMENTARY *************",
  "GK16visa10cu:8681": "Vijñapriyā:",
  "GK16visa10cu:8682": "(vi, ṇa) mīlitālaṅkāramāha /",
  "GK16visa10cu:8683": "mīlitamiti /",
  "GK16visa10cu:8684": "guptirācchādanam /",
  "GK16visa10cu:8685": "tulyalakṣmaṇā tulyacihnena /",
  "GK16visa10cu:8686": "āgantukamatadīyaṃ,",
  "GK16visa10cu:8687": "sahajaṃ tadvṛtti /",
  "GK16visa10cu:8688": "********** END OF COMMENTARY **********",
  "GK16visa10cu:8689": "krameṇa yathā--",
  "GK16visa10cu:8690": "“lakṣmīvakṣojakastūrīlakṣma vakṣaḥ sthale hareḥ /",
  "GK16visa10cu:8691": "grastaṃ nālakṣi bhāratyā bhāsā nīlotpalābhayā” //",
  "GK16visa10cu:8692": "************* COMMENTARY *************",
  "GK16visa10cu:8693": "Vijñapriyā:",
  "GK16visa10cu:8694": "(vi, ta) lakṣmīvakṣojeti /",
  "GK16visa10cu:8695": "harervakṣaḥ sthale lakṣmīstanakastūrīcihnaṃ bhāratyā nālakṣi,",
  "GK16visa10cu:8696": "yato nīlotpalabhiyā harereva bhāsā grastamācchāditamityarthaḥ /",
  "GK16visa10cu:8697": "********** END OF COMMENTARY **********",
  "GK16visa10cu:8698": "atra bhagavataḥ śyāmā kāntiḥ sahajā /",
  "GK16visa10cu:8699": "“sadaiva śoṇopalakuṇḍalasya yasyāṃ mayūkhairaruṇīkṛtāni /",
  "GK16visa10cu:8700": "kopoparaktānyapi kāminīnāṃ mukhāni śaṅkāṃ vidadhurna yūnām” //",
  "GK16visa10cu:8701": "************* COMMENTARY *************",
  "GK16visa10cu:8702": "Vijñapriyā:",
  "GK16visa10cu:8703": "(vi, tha) āgantukalakṣmaṇā tvāha---sadaiveti /",
  "GK16visa10cu:8704": "śoṇa upalo maṇiḥ khacito yatra tādṛśakuṇḍalasya mayūkhaiḥ sadaivāruṇīkṛtāni yasyāṃ puri kāminīnāṃ kopoparaktānyapi mukhāni yūnāṃ kopaśaṅkāṃ na vidadhurityarthaḥ /",
  "GK16visa10cu:8705": "********** END OF COMMENTARY **********",
  "GK16visa10cu:8706": "atra māṇikyakuṇḍalasyāruṇimā mekhe āgantukaḥ /",
  "GK16visa10cu:8707": "sāmānyaṃ prakṛtasyānyatādātmyaṃ sadṛśairguṇaiḥ // VisSd_10.89 //",
  "GK16visa10cu:8708": "************* COMMENTARY *************",
  "GK16visa10cu:8709": "Vijñapriyā:",
  "GK16visa10cu:8710": "(vi, da) sāmānyamiti /",
  "GK16visa10cu:8711": "anyatātātmyamanyabhedāgraho yadi varṇita ityarthaḥ /",
  "GK16visa10cu:8712": "rūpakabhrāntimatostu abhedāgrahādevāhāryā veti tato bhedaḥ /",
  "GK16visa10cu:8713": "ata evodāharaṇe vyākhyāsyati---bhedāgraha iti /",
  "GK16visa10cu:8714": "********** END OF COMMENTARY **********",
  "GK16visa10cu:8715": "yathā--",
  "GK16visa10cu:8716": "“mallikācitadhammillāścārucandanacacitāḥ /",
  "GK16visa10cu:8717": "avibhāvyāḥ sukhaṃ yānti candrikāsvabhisārikāḥ” //",
  "GK16visa10cu:8718": "************* COMMENTARY *************",
  "GK16visa10cu:8719": "Vijñapriyā:",
  "GK16visa10cu:8720": "(vi, dha) malliketi /",
  "GK16visa10cu:8721": "avibhāvyā jyotsnāto 'gṛhītabhedā /",
  "GK16visa10cu:8722": "********** END OF COMMENTARY **********",
  "GK16visa10cu:8723": "mīlite utkṛṣṭaguṇena nikṛśṭaguṇasya tirodhānam,",
  "GK16visa10cu:8724": "iha tūbhayostulyaguṇatayā bhedāgrahaḥ /",
  "GK16visa10cu:8725": "tadguṇaḥ svaguṇatyagādatyutkṛṣṭaguṇagrahaḥ /",
  "GK16visa10cu:8726": "yathā--",
  "GK16visa10cu:8727": "“jagāda vadanacchadmapadmaparyantapātinaḥ /",
  "GK16visa10cu:8728": "nayan madhulihaḥ śvaityamudagradaśanāṃśubhiḥ” //",
  "GK16visa10cu:8729": "************* COMMENTARY *************",
  "GK16visa10cu:8730": "Vijñapriyā:",
  "GK16visa10cu:8731": "(vi, na) tadruṇālaṅkāramāha--tadruṇa iti /",
  "GK16visa10cu:8732": "atyutkṛṣṭasya guṇasya graho guṇavahaṇaṃm /",
  "GK16visa10cu:8733": "jagādeti /",
  "GK16visa10cu:8734": "balabhadravadanacchadmano vadanavyājasya padmasya paryantapātino mudhuliho bhramarān udaṃśūnām udratāṃśūnāṃ daśānānāṃ dantānāmaṃśubhiḥ śvaityaṃ nayan jagādetyarthaḥ /",
  "GK16visa10cu:8735": "atra bhramarāṇāṃ svaguṇatyāgaḥ śvaityaprāpaṇādityarthaḥ /",
  "GK16visa10cu:8736": "********** END OF COMMENTARY **********",
  "GK16visa10cu:8737": "mīlite prakṛtasya vastuno vastvantareṇācchādanam,",
  "GK16visa10cu:8738": "iha tu vastvantaraguṇenākrāntatā pratīyata iti bhedaḥ /",
  "GK16visa10cu:8739": "************* COMMENTARY *************",
  "GK16visa10cu:8740": "Vijñapriyā:",
  "GK16visa10cu:8741": "(vi, pa) mīlitālaṅkārādasya viśeṣamāha---mīlite iti /",
  "GK16visa10cu:8742": "prakṛtasya vastuna iti /",
  "GK16visa10cu:8743": "prakṛtasya yadvastuno guṇasvarūpaṃ tasyācchādanamagraha ityarthaḥ /",
  "GK16visa10cu:8744": "ākrāntatā svāśrayīkaraṇam /",
  "GK16visa10cu:8745": "********** END OF COMMENTARY **********",
  "GK16visa10cu:8746": "tadrūpānanuhārastu hetau satyaṣyatadguṇaḥ // VisSd_10.90 //",
  "GK16visa10cu:8747": "************* COMMENTARY *************",
  "GK16visa10cu:8748": "Vijñapriyā:",
  "GK16visa10cu:8749": "(vi, pha) atadruṇālaṅkāramāha---tadrūpeti /",
  "GK16visa10cu:8750": "avanuhāro 'grahaṇam /",
  "GK16visa10cu:8751": "heto grahaṇahetau /",
  "GK16visa10cu:8752": "********** END OF COMMENTARY **********",
  "GK16visa10cu:8753": "yathā--",
  "GK16visa10cu:8754": "“hanta / sāndreṇa rāgeṇa bhṛte 'pi hṛdaye mama /",
  "GK16visa10cu:8755": "guṇagaura / niṣaṇṇo 'pi kathaṃ nāma na rajyasi” //",
  "GK16visa10cu:8756": "************* COMMENTARY *************",
  "GK16visa10cu:8757": "Vijñapriyā:",
  "GK16visa10cu:8758": "(vi, ba) hanta sāndreti /",
  "GK16visa10cu:8759": "ananuraktaṃ nāyakaṃ prati anuraktāyā nāyikāyā utkiriyam /",
  "GK16visa10cu:8760": "guṇagauriti /",
  "GK16visa10cu:8761": "guṇena gaura iti,",
  "GK16visa10cu:8762": "guṇo gauro yasyeti samāsena ca sambodhanam /",
  "GK16visa10cu:8763": "hṛdaye niṣaṇṇo 'pītyanvayaḥ /",
  "GK16visa10cu:8764": "rāgapadarajyasipade raktimānurāgayoḥ śliṣṭe /",
  "GK16visa10cu:8765": "atra rāgabhṛtihṛdaye niṣaṇṇatvaṃ raktahetuḥ /",
  "GK16visa10cu:8766": "********** END OF COMMENTARY **********",
  "GK16visa10cu:8767": "yathā vā--",
  "GK16visa10cu:8768": "“gāṅgamambu sitamambu yāmunaṃ kajjalābhamubhayatra majjataḥ /",
  "GK16visa10cu:8769": "rājahaṃsa / tava saiva śubhratā cīyate na ca na cāpacīyate” //",
  "GK16visa10cu:8770": "pūrvatrātiraktahṛdayasaṃparkāt prāptavadapi guṇagauraśabdavācyasya nāyakasya raktatvaṃ na niṣpinnam,",
  "GK16visa10cu:8771": "uttaratrāprastutapraśaṃsāyāṃ vidyamānāyāmapi gaṅgāyamunāpekṣayā prakṛtasya haṃsasya gaṅgāyamunayoḥ saṃparke 'pi na tadrūpatā /",
  "GK16visa10cu:8772": "atra ca guṇāgrahaṇarūpavicchittiviśeṣāśrayādviśeṣokterbhedaḥ,",
  "GK16visa10cu:8773": "varṇāntarotpattyabhāvācca viṣamāt /",
  "GK16visa10cu:8774": "************* COMMENTARY *************",
  "GK16visa10cu:8775": "Vijñapriyā:",
  "GK16visa10cu:8776": "(vi, bha) udāhṛtaślokadvayepi etadguṇāgrahaṇamudāharaṇadvayavailakṣyaṇyaṃ cāhapūrvatreti /",
  "GK16visa10cu:8777": "atiriktahṛdayaṃ rāgabhṛtatvenātiriktaguṇaṃ hṛdayaṃ prāptavat prāptaprāyaṃ raktatvaṃ na niṣpannam,",
  "GK16visa10cu:8778": "nāyakasyotyarthaḥ /",
  "GK16visa10cu:8779": "itthamatra prakṛtena nāyakasya prakṛtasya hṛdayasya guṇāgrahaṇaṃ darśayitvā prakṛtato 'prakṛtaguṇagrahaṇarūpaphalābhāvamuttaraśloke darśayati---uttaratreti /",
  "GK16visa10cu:8780": "yadyapi rājahaṃsopyaprakṛtastathāpi sambodhyatvenā'pekṣikaṃ tasya prakṛtatvaṃ darśayannāha---aprastutapraśaṃsāyāmiti /",
  "GK16visa10cu:8781": "sati hetau phalābhāvarūpāyā viśeṣokterasya bhedamāha--atra ceti /",
  "GK16visa10cu:8782": "viśeṣoktausāmānyata eva phalābhāvaḥ iha tu guṇagrahaṇarūpaphalābhāvarūpo bhaṅgiviśeṣa iti bheda ityarthaḥ /",
  "GK16visa10cu:8783_0": "nanu kāryasya kāraṇavirodhiguṇavaśāt kāryasya kāraṇaguṇāgrahaṇaṃ viṣamālaṅkārepyasti",
  "GK16visa10cu:8783_1": "ced yadyapi darśitodāharaṇadvaye kāryakāraṇabhāvasattvāt tādṛśasyātadruṇasya viṣamālaṅkāratvāviśeṣa",
  "GK16visa10cu:8783_2": "ityāha---varṇāntareti /",
  "GK16visa10cu:8784": "viṣamālaṅkāre kāraṇavirodhiguṇāntarotpattiriti bheda ityarthaḥ /",
  "GK16visa10cu:8785": "********** END OF COMMENTARY **********",
  "GK16visa10cu:8786": "saṃlakṣitastu sūkṣmor'tha ākāreṇeṅgitena vā /",
  "GK16visa10cu:8787": "kayāpi sūcyate bhahgyā yatra sūkṣmaṃ taducyate // VisSd_10.91 //",
  "GK16visa10cu:8788": "************* COMMENTARY *************",
  "GK16visa10cu:8789": "Vijñapriyā:",
  "GK16visa10cu:8790": "(vi, ma) sūkṣmālaṅkāramāha---saṃlakṣita iti /",
  "GK16visa10cu:8791": "bhaṅgyā prakāraviśeṣeṇa sūcyata ityarthaḥ /",
  "GK16visa10cu:8792": "ākāraḥ saṃsthānam,",
  "GK16visa10cu:8793": "iṅgitaṃ kriyā ityarthaḥ /",
  "GK16visa10cu:8794": "********** END OF COMMENTARY **********",
  "GK16visa10cu:8795": "sūkṣmaḥ sthūlamatibhirasaṃlakṣyaḥ /",
  "GK16visa10cu:8796": "atrākāreṇa yathā--",
  "GK16visa10cu:8797": "“vaktrasyandisvedabinduprabandhairdṛṣṭvā bhinnaṃ kuṅkumaṃ kāpi kaṇṭhe /",
  "GK16visa10cu:8798": "puṃstvaṃ tanvyā vyañjantī vayasyā smitvā pāṇau khaḍgalekhāṃ lilekha” //",
  "GK16visa10cu:8799": "atra kayācitkuṅkumabhedena saṃlakṣitaṃ kasyāścitpuruṣāyitaṃ pāṇau puruṣacihnakhaḍgalekhālikhanena sūcitam /",
  "GK16visa10cu:8800": "************* COMMENTARY *************",
  "GK16visa10cu:8801": "Vijñapriyā:",
  "GK16visa10cu:8802": "(vi, ya) vaktrasyandi iti /",
  "GK16visa10cu:8803_0": "kācid vayasyā sakhī kasyāścinnāyikāyāḥ kaṇṭhe vaktrasyandibhiḥ svedabindupravāhaiḥ",
  "GK16visa10cu:8803_1": "bhinnaṃ dvidhākṛtaṃ kuṅkumaṃ dṛṣṭvā tasyāḥ nāyikāyāḥ pustvaṃ ratau puruṣāyitatvaṃ",
  "GK16visa10cu:8803_2": "vyañjayantī smitvā hasitvā tasyāḥ pāṇau khaḍgalekhāṃ lilekhetyarthaḥ /",
  "GK16visa10cu:8804": "atreti /",
  "GK16visa10cu:8805": "saṃlakṣitamiti /",
  "GK16visa10cu:8806": "prakṛtaratau svedasya pṛṣṭhagāmitvena saṃlakṣaṇam /",
  "GK16visa10cu:8807": "********** END OF COMMENTARY **********",
  "GK16visa10cu:8808": "iṅgitena yathā--",
  "GK16visa10cu:8809": "saṅketakālamanasaṃ viṭaṃ jñātvā vidagdhayā /",
  "GK16visa10cu:8810": "hasannetrāpitākūtaṃ līlāpadmaṃ nimīlitam //",
  "GK16visa10cu:8811": "atra viṭasya bhrūvikṣepādinā lakṣitaḥ saṅketakālābhiprāyo rajanīkālabhāvinā padmanimīlanena prakāśitaḥ /",
  "GK16visa10cu:8812": "************* COMMENTARY *************",
  "GK16visa10cu:8813": "Vijñapriyā:",
  "GK16visa10cu:8814": "(vi, ra) saṃketakāleti /",
  "GK16visa10cu:8815": "viṭaṃ dhūrtam upanāyakaṃ tadjijñāsārthaṃ saṃketakālamanasaṃ jñātvā vidagdhayā nāyikayā hasatā netrārpitākūtaṃ yathā syāttathā līlāpadmaṃ nimīlitamityarthaḥ /",
  "GK16visa10cu:8816": "kālābhiprāyaḥ kālajijñāsā bhrūvikṣepaścāśābdopi yogyatābalalabhyamiṅgitam /",
  "GK16visa10cu:8817": "********** END OF COMMENTARY **********",
  "GK16visa10cu:8818": "vyājoktirgopanaṃ vyājādudbhinnasyāpi vastunaḥ /",
  "GK16visa10cu:8819": "************* COMMENTARY *************",
  "GK16visa10cu:8820": "Vijñapriyā:",
  "GK16visa10cu:8821": "(vi, la) vyājoktyalaṅkāramāha---vyājeti /",
  "GK16visa10cu:8822": "udbhinnasya vyaktībhūtasya vyājāt kapaṭena /",
  "GK16visa10cu:8823": "********** END OF COMMENTARY **********",
  "GK16visa10cu:8824": "yathā--",
  "GK16visa10cu:8825": "“śailendrapratipādyamānagirijāhastopagūḍhollasa- dromāñcādivisaṃṣṭhulākhilavidhivyāsaṅgabhaṅgākulaḥ /",
  "GK16visa10cu:8826": "āḥ śaityaṃ tuhinācalasya karayorityūcivān sasmitaṃ śailāntaḥ puramātṛmaṇḍalagaṇairdṛṣṭo 'vatādvaḥ śivaḥ” //",
  "GK16visa10cu:8827": "************* COMMENTARY *************",
  "GK16visa10cu:8828": "Vijñapriyā:",
  "GK16visa10cu:8829": "(vi, va) śailendreti /",
  "GK16visa10cu:8830": "śivo vo 'vatāt /",
  "GK16visa10cu:8831": "kīdṛśaḥ /",
  "GK16visa10cu:8832_0": "śailendreṇa pratipādyamānāyā utsṛjyamānāyā girijāyā hastasya upagūḍhane upagūhanena",
  "GK16visa10cu:8832_1": "svarśeṇa ullasaddhiḥ romāñcādibhiḥ romāñcavepathusvedaiḥ visaṃṣṭhulasya vyastasya",
  "GK16visa10cu:8832_2": "akhilavaivāhikavidheḥ vyāsaṅgasya vyāpārasya bhaṅgenākulaḥ san āḥ āścarthaṃ tuhinasambandhino",
  "GK16visa10cu:8832_3": "'calasya karayoḥ śaityam ityūcivān san śailāntaḥ pureṇa tadratastrībhiḥ gauryyādimātṛmaṇḍalena",
  "GK16visa10cu:8832_4": "svīyagaṇaiśca sasmitaṃ dṛṣṭaḥ /",
  "GK16visa10cu:8833": "********** END OF COMMENTARY **********",
  "GK16visa10cu:8834": "neyaṃ prathamāpahnatiḥ,",
  "GK16visa10cu:8835": "āpahnavakāriṇo viṣayasyānabhidhānāt /",
  "GK16visa10cu:8836": "dvitīyāpahnuterbhedaśca tatprastāve daśitaḥ /",
  "GK16visa10cu:8837": "************* COMMENTARY *************",
  "GK16visa10cu:8838": "Vijñapriyā:",
  "GK16visa10cu:8839": "(vi, śa) prathamoktāpahnutito 'sya bhedamāha---neyamiti /",
  "GK16visa10cu:8840": "apahnavakāriṇa iti /",
  "GK16visa10cu:8841": "prakṛtāpahnavakārī yo viṣayo vastu sthāpyamānamaprakṛtaṃ vastu,",
  "GK16visa10cu:8842": "tasyānabhidhānādityarthaḥ /",
  "GK16visa10cu:8843": "idamupalakṣaṇam,",
  "GK16visa10cu:8844": "apahnavārthapadasya nañāderapyanabhidhānāditi boddhavyam,",
  "GK16visa10cu:8845": "apahnava hetoḥ śvetasyābhidhānād romāñcādestvanāpahnutatvādeva /",
  "GK16visa10cu:8846": "dvitīyāpahnuteriti /",
  "GK16visa10cu:8847": "“gopanīyaṃ kamapyarthaṃ dyotayitvā kathañcana /",
  "GK16visa10cu:8848": "yadi śleṣeṇānyathā vānyathayet sāpyapahnutiḥ“ityuktalakṣaṇāt“kāle vāridharāṇām” ityudāharaṇād dvitīyāpahnavādityarthaḥ /",
  "GK16visa10cu:8849": "tatprastāve darśita iti /",
  "GK16visa10cu:8850": "gopanīyārthasya mopanakṛtā prathamamabhihitatvācca vyājokteriti likhanena darśita ityarthaḥ /",
  "GK16visa10cu:8851": "iha tu gopanīyārthasya romāñcādeḥ śivena prathamamanabhidhānāt /",
  "GK16visa10cu:8852": "********** END OF COMMENTARY **********",
  "GK16visa10cu:8853": "svabhāvoktirdurūhārthasvakriyārūpavarṇanam // VisSd_10.92 //",
  "GK16visa10cu:8854": "durūhayoḥ kavimātravedyayoḥ arthasya ḍimbhādeḥ svayostadekāśrayayośceṣṭāsvarūpayoḥ /",
  "GK16visa10cu:8855": "************* COMMENTARY *************",
  "GK16visa10cu:8856": "Vijñapriyā:",
  "GK16visa10cu:8857": "(vi, ṣa) svabhāvoktyalaṅkāramāha---svabhāvoktiriti /",
  "GK16visa10cu:8858": "durūhārthetyasyātyantadurūhasyārthasyeti nārthaḥ /",
  "GK16visa10cu:8859": "kintvarthasya durūhā kriyā ityevamanvayaḥ /",
  "GK16visa10cu:8860": "arthaśca ḍimbhādirityevameva vyācaṣṭe---durūhayoriti /",
  "GK16visa10cu:8861": "durūhayoḥ svayorityanvayaḥ /",
  "GK16visa10cu:8862": "durūhapadārthamāha---kavimātreti /",
  "GK16visa10cu:8863": "kavibhinnāvedyayorityarthaḥ /",
  "GK16visa10cu:8864": "arthapadaṃ ḍimbhādiparatayā vyācaṣṭe---arthasyeti /",
  "GK16visa10cu:8865": "ḍimbhaḥ śiśuḥ /",
  "GK16visa10cu:8866": "ādipadādaprakṛṣṭajñānamātraparigrahaḥ /",
  "GK16visa10cu:8867": "tade kāśrayayostanmātraniṣṭhayoḥ /",
  "GK16visa10cu:8868": "********** END OF COMMENTARY **********",
  "GK16visa10cu:8869": "yathā mama--",
  "GK16visa10cu:8870": "“lāṅgūlenābhihatya kṣititalamasakṛddārayannagrapadbhyā- mātmanyevāvalīya drutamatha gaganaṃ protpatan vikrameṇa /",
  "GK16visa10cu:8871": "sphūrjaddhuṅkāradhoṣaḥ pratidiśamakhilān drāvayanneṣa jantūna kopāviṣṭaḥ praviṣṭaḥ prativanamaruṇocchūnacakṣūstarakṣuḥ” //",
  "GK16visa10cu:8872": "************* COMMENTARY *************",
  "GK16visa10cu:8873": "Vijñapriyā:",
  "GK16visa10cu:8874": "(vi, sa) lāṅgūleneti /",
  "GK16visa10cu:8875": "aruṇe ucchūne sphārite cakṣuṣī yasyā tādṛśaḥ eṣa tarakṣuḥ vyāghraḥ pratibalaṃ pratipakṣasamūhaṃ praviṣṭaḥ /",
  "GK16visa10cu:8876": "kīdṛśaḥ kṣititalamasakṛd lāṅgūlenābhihatya agrapadbhyāṃ dāhayan vilikhan /",
  "GK16visa10cu:8877_0": "athānantaraṃ ātmanyevāvalīya kuñcitāṅgo bhūtvā drutaṃ gaganaṃ vikrameṇa ca protpatan",
  "GK16visa10cu:8877_1": "tathā sphūrjatā visphuratā phūtkāreṇa ghoraḥ tathāsvilān jantūn pratidiśaṃ drāvayan",
  "GK16visa10cu:8877_2": "tathā kopāviṣṭo 'ruṇotphullacakṣuśca /",
  "GK16visa10cu:8878": "atrāruṇetyāde rūpasya kriyāṇāṃ ca varṇanam /",
  "GK16visa10cu:8879": "********** END OF COMMENTARY **********",
  "GK16visa10cu:8880": "adbhutasya padārthasya bhūtasyātha bhaviṣyataḥ /",
  "GK16visa10cu:8881": "yatpratyakṣāyamāṇatvaṃ tadbhāvikamudāhṛtam // VisSd_10.93 //",
  "GK16visa10cu:8882": "************* COMMENTARY *************",
  "GK16visa10cu:8883": "Vijñapriyā:",
  "GK16visa10cu:8884": "(vi, ha) bhāvikālaṅkāramāha---adbhutasyeti /",
  "GK16visa10cu:8885": "athetivetyarthaḥ /",
  "GK16visa10cu:8886": "bhūtasya bhaviṣyato vā adbhutasya padārthasya yat pratyakṣāyamāṇatvaṃ pratyakṣeṇa dṛśyamānatvaṃ varṇitaṃ tadityarthaḥ /",
  "GK16visa10cu:8887": "********** END OF COMMENTARY **********",
  "GK16visa10cu:8888": "yathā--",
  "GK16visa10cu:8889": "“munirjayati yogīndro mahātmā kumbhasambhavaḥ /",
  "GK16visa10cu:8890": "yenaikaculuke dṛṣṭau divyau tau matsyakacchapau” //",
  "GK16visa10cu:8891": "************* COMMENTARY *************",
  "GK16visa10cu:8892": "Vijñapriyā:",
  "GK16visa10cu:8893": "(vi, ka) muniriti /",
  "GK16visa10cu:8894": "ekacaluke pīyamānasamudrarūpe gaṇḍuṣe matsyakacchapāvīśvārāvatārau bhūtabhāvinau yogabalena dṛṣṭau /",
  "GK16visa10cu:8895": "etadarthameva yogīndrapadopadānam /",
  "GK16visa10cu:8896": "********** END OF COMMENTARY **********",
  "GK16visa10cu:8897": "yathā vā--",
  "GK16visa10cu:8898": "“āsīdañjanamatreti paśyāmi tava locane /",
  "GK16visa10cu:8899": "bhāvibhūṣaṇasambhārāṃ sākṣātkurve tavākṛtim” //",
  "GK16visa10cu:8900": "************* COMMENTARY *************",
  "GK16visa10cu:8901": "Vijñapriyā:",
  "GK16visa10cu:8902": "(vi, kha) āsīditi /",
  "GK16visa10cu:8903": "yauvane 'ñjanābhāve 'pi añjanaśobhāsattvādāsīditi /",
  "GK16visa10cu:8904": "bhūṣaṇena bhaviṣyantyāḥ śobhāyā tadvināpi darśanād bhāvibhūṣaṇeti /",
  "GK16visa10cu:8905": "********** END OF COMMENTARY **********",
  "GK16visa10cu:8906": "na cāyaṃ prasādākhyo guṇaḥ,",
  "GK16visa10cu:8907": "bhūtabhāvinoḥ pratyakṣāyamāṇatve tasyāhetutvāt /",
  "GK16visa10cu:8908": "************* COMMENTARY *************",
  "GK16visa10cu:8909": "Vijñapriyā:",
  "GK16visa10cu:8910": "(vi, ga) nanu bhūtabhāvinoḥ pratyakṣāyogyayorapi pratyakṣāyamāṇatvaṃ śīghrapratītiviṣayatvāt /",
  "GK16visa10cu:8911": "tathācedṛśārthasya viṣayatvena śabdabodhitopi sortho viśada eva /",
  "GK16visa10cu:8912": "tathā cārthavaimalyaṃ prasādo yaḥ paroktaḥ prasādaguṇaḥ sa evāyaṃ tadbhinnavaicitryaviśeṣābhāvād bhāvikanāmālaṅkāro nāstītyāśaṅkate---na cāyamiti /",
  "GK16visa10cu:8913": "samādhatte---bhūtabhāvinoriti /",
  "GK16visa10cu:8914": "tayoḥ pratyakṣāyamāṇatve grāhye tasya pratyakṣāyamāṇatvasyāhetukatvādahetukatvasphuraṇādityarthaḥ /",
  "GK16visa10cu:8915": "tathā cāhetukatvasphuraṇavaiśiṣṭyarūpavaicitryameva bhāvikālaṅkāra ityuktam /",
  "GK16visa10cu:8916": "********** END OF COMMENTARY **********",
  "GK16visa10cu:8917": "na cādbhuto rasaḥ,",
  "GK16visa10cu:8918": "vismayaṃ pratyasya hetutvāt /",
  "GK16visa10cu:8919": "************* COMMENTARY *************",
  "GK16visa10cu:8920": "Vijñapriyā:",
  "GK16visa10cu:8921": "(vi, gha) nanvahetukatvena hetvanusandhānaṃ vismaya eva,",
  "GK16visa10cu:8922": "tathā cādbhutarasa evāyamityāśaṅkate---nacādbhuta iti /",
  "GK16visa10cu:8923": "samādhatte---vismayaṃ pratīti /",
  "GK16visa10cu:8924": "ahetukatvajñānaviśiṣṭaṃ bhāvibhūtavastupratyakṣāyamāṇatvamevāyamalaṅkāraḥ /",
  "GK16visa10cu:8925": "tasya vismayaṃ prati hetutvādeva,",
  "GK16visa10cu:8926": "natu vismayarūpatvādityarthaḥ /",
  "GK16visa10cu:8927": "tathā nacātra raso 'dbhutolaṅkārastu bhāvikamiti bhāvaḥ /",
  "GK16visa10cu:8928": "********** END OF COMMENTARY **********",
  "GK16visa10cu:8929": "na cātiśayoktiralaṅkāraḥ,",
  "GK16visa10cu:8930": "adhyavasāyābhāvāt /",
  "GK16visa10cu:8931": "na ca bhrāntimān,",
  "GK16visa10cu:8932": "bhūtabhāvinorbhūtabhāvitayaiva prakāśanāt /",
  "GK16visa10cu:8933": "************* COMMENTARY *************",
  "GK16visa10cu:8934": "Vijñapriyā:",
  "GK16visa10cu:8935": "(vi, ṅa) nāyikāyāḥ rūpātiśayapratītyā uktacaturvidhātiśayoktito 'tiriktaprakārātiśayoktireveyaṃ syādityāśaṅkate---nacātiśayeti /",
  "GK16visa10cu:8936": "samādhatte---adhyavasāyeti /",
  "GK16visa10cu:8937": "sarvavidhātiśayoktaya evādhyavasāyaghaṭitāḥ /",
  "GK16visa10cu:8938": "atra tadabhāvāttadrūpātiśayabodhamātreṇa tadīyaprakārāntarakalpanānaucityāditi bhāvaḥ /",
  "GK16visa10cu:8939": "bhūte bhāvini rūpe bhūtabhāvitvena jñāpanāt bhrāntimattvamāśaṅkate--na ca bhrāntīti /",
  "GK16visa10cu:8940": "samādhatte---bhūteti /",
  "GK16visa10cu:8941": "prakṛtasyānyatādātmyabhrama eva bhrāntimānna cātrābhūtabhāvipadārthāḥ prakṛtāstatra bhūtabhāvitāvibhramaḥ /",
  "GK16visa10cu:8942": "kintu bhūtabhāvipadārthaṃ prakṛtya tatraiva tathātvaprakāśanādityarthaḥ /",
  "GK16visa10cu:8943": "rūpaviśeṣavannāyikāmātradharmayoratra nayanākṛtyorvarṇitatvāt /",
  "GK16visa10cu:8944": "********** END OF COMMENTARY **********",
  "GK16visa10cu:8945": "na ca svabhāvoktiḥ,",
  "GK16visa10cu:8946": "tasya laukikavastugatasūkṣmadharmasvabhāvasyaiva yathāvadvarṇanaṃ svarūpam;",
  "GK16visa10cu:8947": "asya tu vastunaḥ pratyakṣāyamāṇasvarūpo vicchittiviśeṣo 'stīti /",
  "GK16visa10cu:8948": "yadi punarvastunaḥ kvacitsvabhāvoktāvapyasyā vicchitteḥ sambhavastadobhayoḥ saṅkaraḥ /",
  "GK16visa10cu:8949": "************* COMMENTARY *************",
  "GK16visa10cu:8950": "Vijñapriyā:",
  "GK16visa10cu:8951": "(vi, ca) svabhāvoktimāśaṅkate---naceti /",
  "GK16visa10cu:8952": "samādhatte---tasyā iti /",
  "GK16visa10cu:8953": "laukikaṃ vastu ḍimbhavyāghrādi tadgatasya sūkṣmadharmātmakasvabhāvasya kavibhinnajanāvedyatanmātravṛttidharmarūpasya tatra yathā varṇitaṃ tasya svarūpamityarthaḥ /",
  "GK16visa10cu:8954": "atra nūtanatetyāha---asyatviti /",
  "GK16visa10cu:8955": "tadapekṣayā atravilakṣaṇabhaṅgirastītyarthaḥ /",
  "GK16visa10cu:8956": "nanu “asphuṭākṣaravāgāsīdeṣa bālo vilokyate /",
  "GK16visa10cu:8957": "daradantāṅkuraśrīkahāso bhāvī ca dṛśyate” //",
  "GK16visa10cu:8958": "ityatra ḍimbhamātrakriyāderbhāvibhūtasya ko 'laṅkāraḥ syāditi manasikṛtya samādhatte--yadi punariti /",
  "GK16visa10cu:8959": "saṃkaraḥ svātantryeṇaikatra sthitirūpaḥ /",
  "GK16visa10cu:8960": "********** END OF COMMENTARY **********",
  "GK16visa10cu:8961": "“anātapattro 'pyayamatra lakṣyate sitātapattrairiva sarvato vataḥ /",
  "GK16visa10cu:8962": "acāmaro 'pyeṣa sadaiva vījyate vilāsabālavyajanena ko 'pyayam” //",
  "GK16visa10cu:8963": "************* COMMENTARY *************",
  "GK16visa10cu:8964": "Vijñapriyā:",
  "GK16visa10cu:8965": "(vi, cha) yatra bhūtabhāvivastunorna pratyakṣāyamāṇatvaṃ kintu tadvastuna eva pratyakṣāyamāṇatvaṃ varṇita tatra nāyamalaṅkāra ityudāhṛtya darśayati---anātapatro 'pīti /",
  "GK16visa10cu:8966": "ātapatrarahitopyayaṃ rājā sarvadikṣu sitātapatraiḥ sarvato veṣṭita iva lakṣyate,",
  "GK16visa10cu:8967": "vilāsahetukavyajanena vījyamāna iva lakṣyate iti pūrvato 'nuṣaṅgaḥ,",
  "GK16visa10cu:8968": "śītalāṅkatvāta /",
  "GK16visa10cu:8969": "********** END OF COMMENTARY **********",
  "GK16visa10cu:8970": "atra pratyakṣāyamāṇasyaiva varṇanānnāyamalaṅkāraḥ,",
  "GK16visa10cu:8971": "varṇanāvaśena pratyakṣāyamāṇatvasyaiva svarūpatvāt /",
  "GK16visa10cu:8972": "yatpunarapratyakṣāyamāṇasyāpi varṇane pratyakṣāyamāṇatvaṃ tatrāyamalaṅkāro bhavituṃ yuktaḥ,",
  "GK16visa10cu:8973": "yathodāhṛte “āsīdañjanam'--ityādau /",
  "GK16visa10cu:8974": "************* COMMENTARY *************",
  "GK16visa10cu:8975": "Vijñapriyā:",
  "GK16visa10cu:8976": "(vi, ja) atreti /",
  "GK16visa10cu:8977": "pratyakṣāyamāṇasyaivetyatrātatravṛtatvasya vījyamānatvasya cetyarthaḥ /",
  "GK16visa10cu:8978": "evakārād bhūtabhāviviyavacchedānnatu bhūtabhāvipadārthasya pratyakṣāyamāṇatvamityarthaḥ /",
  "GK16visa10cu:8979": "atra śloke tathātvābhāvaṃ viśadayitvā darśayati---varṇanāvaśeneti /",
  "GK16visa10cu:8980": "atra svarūpatvāt,",
  "GK16visa10cu:8981": "etat ślokārthasvarūpatvāt,",
  "GK16visa10cu:8982": "nanu bhūtabhāvipadārthasya pratyakṣāyamāṇatvamityarthaḥ /",
  "GK16visa10cu:8983": "bhāvikālaṅkāre tu bhūtabhāvitvaghaṭanāvaśād viśeṣāntaramapyastītyāha---yatra punariti /",
  "GK16visa10cu:8984": "pratyakṣāyamāṇatvaṃ paryavasyatītyarthaḥ /",
  "GK16visa10cu:8985": "anātapatropītyatra tu tejāviśeṣācchatratvādyāropo 'numānameveti bhedaityarthaḥ /",
  "GK16visa10cu:8986": "tathā cātra virodhālaṅkāra eva iti bodhyam /",
  "GK16visa10cu:8987": "********** END OF COMMENTARY **********",
  "GK16visa10cu:8988": "lokātiśayasaṃpattivarṇanodāttamucyate /",
  "GK16visa10cu:8989": "yadvāpi prastutasyāṅgaṃ mahatāṃ caritaṃ bhavet // VisSd_10.94 //",
  "GK16visa10cu:8990": "************* COMMENTARY *************",
  "GK16visa10cu:8991": "Vijñapriyā:",
  "GK16visa10cu:8992": "(vi, jha) udāttālaṅkāraṃ dvividhamāha--loketi /",
  "GK16visa10cu:8993": "yadveti /",
  "GK16visa10cu:8994": "mahatāṃ caritaṃ vā prastutasyāṅgaṃ prakarṣakaṃ yadā bhavedityarthaḥ /",
  "GK16visa10cu:8995": "********** END OF COMMENTARY **********",
  "GK16visa10cu:8996": "krameṇodāharaṇam--",
  "GK16visa10cu:8997": "“adhaḥ kṛtāmbhodharamaṇḍalānāṃ yasyāṃ śaśāṅkopalakuṭṭīmānām /",
  "GK16visa10cu:8998": "jyotsnānipātātkṣarakṣatāṃ payobhiḥ kelīvanaṃ vṛddhimurīkaroti” //",
  "GK16visa10cu:8999": "************* COMMENTARY *************",
  "GK16visa10cu:9000": "Vijñapriyā:",
  "GK16visa10cu:9001": "(vi, ña) adhaḥ kṛteti /",
  "GK16visa10cu:9002_0": "yasyā puri adhaḥ kṛtamambhodharāṇāṃ meghānāṃ maṇḍalaṃ yaistādṛsmānāṃ candrajyotsnānipātāt",
  "GK16visa10cu:9002_1": "kṣaratāṃ śaśāṅkopalakuṭṭimānāṃ candrakāntamaṇiyamagṛhāṇāṃ payobhiḥ kelīvanaṃ vṛddhimurarīkaroti prāprotītyarthaḥ /",
  "GK16visa10cu:9003": "jalasekena virdhitamityarthaḥ /",
  "GK16visa10cu:9004": "adhaḥ kṛtetyādika#ṃ kuṭṭimaviśeṣaṇam /",
  "GK16visa10cu:9005": "maṇḍalāyāmiti kvacit pāṭhaḥ /",
  "GK16visa10cu:9006": "kuṭṭimairadhaḥ karaṇameva puryā adhaḥ karaṇaṃ bodhyam /",
  "GK16visa10cu:9007": "ataitādṛśakuṭṭimavato nṛpasya lokātiśayasampattivarṇanā /",
  "GK16visa10cu:9008": "********** END OF COMMENTARY **********",
  "GK16visa10cu:9009": "“nābhiprabhinnāmburuhāsanena saṃstūyamānaḥ prathamena dhātrā /",
  "GK16visa10cu:9010": "amuṃ yugāntocitayoganidraḥ saṃhṛtya lokān puruṣo 'dhiśate” //",
  "GK16visa10cu:9011": "************* COMMENTARY *************",
  "GK16visa10cu:9012": "Vijñapriyā:",
  "GK16visa10cu:9013": "(vi, ṭa) nābhiprarūḍheti /",
  "GK16visa10cu:9014": "yugāntocitayogānidraḥ,",
  "GK16visa10cu:9015": "yugānte ucitā yoganidrā yasya sāḥ puruṣo viṣṇurlokān saṃhṛtya amuṃ samudram adhiśete /",
  "GK16visa10cu:9016": "kīdṛśaḥ, prathameva dhātrā ādibrahmaṇā saṃstūyamānaḥ /",
  "GK16visa10cu:9017": "dhātrā kīdṛśena nābhiprarūḍhāmburuhāsanena---nābhisthena atisphuṭapadyasthitena,",
  "GK16visa10cu:9018": "atra nayanaraviṇa āsanāsaṅkocanam /",
  "GK16visa10cu:9019": "lokasaṃhārāt sūryābhāve 'pi nayanaraviṇa padmavikāśa iti bhāvaḥ /",
  "GK16visa10cu:9020": "atra varṇanīyo 'mbhodhiḥ prakṛstasya prakarṣakamīdṛśaṃ brahma stūyamānedṛśaviṣṇuśayanarūpaṃ taccaritam /",
  "GK16visa10cu:9021": "********** END OF COMMENTARY **********",
  "GK16visa10cu:9022": "rasabhāvau tadābhāsau bhāvasya praśamastathā /",
  "GK16visa10cu:9023": "guṇībhūtatvamāyānti yadālaṅkṛtayastadā // VisSd_10.95 //",
  "GK16visa10cu:9024": "rasavatpreya ūrjasvi samāhitamiti kramāt /",
  "GK16visa10cu:9025": "************* COMMENTARY *************",
  "GK16visa10cu:9026": "Vijñapriyā:",
  "GK16visa10cu:9027": "(vi, ṭha) idānīṃ rasādyalaṅkāramāha---rasabhāvāviti /",
  "GK16visa10cu:9028": "rasasyāṅgatve rasavān /",
  "GK16visa10cu:9029": "bhāvasyāṅgatve preyān /",
  "GK16visa10cu:9030": "ābhāsayoraṅgatve ojasvī /",
  "GK16visa10cu:9031": "bhāvapraśamasyāṅgatve samāhitamiti kramaḥ /",
  "GK16visa10cu:9032": "********** END OF COMMENTARY **********",
  "GK16visa10cu:9033": "tadābhāsau rasābhāso bhāvābhāsaśca /",
  "GK16visa10cu:9034": "tatra rasayogādrasavadalaṅkāro yathā--",
  "GK16visa10cu:9035": "“ayaṃ sa rasanotkarṣo-” ityādi /",
  "GK16visa10cu:9036": "atra śṛṅgāraḥ karuṇasyāṅgam /",
  "GK16visa10cu:9037": "evamanyatrāpi /",
  "GK16visa10cu:9038": "prakṛṣṭapriyatvātpreyaḥ /",
  "GK16visa10cu:9039": "yathā mama--",
  "GK16visa10cu:9040": "“āmīlitālasavivatitatārakākṣīṃ matkaṇṭhabandhanadaraślathabāhuvallīm /",
  "GK16visa10cu:9041": "prasvedavārikaṇikācitaghaṇḍabimbāṃ saṃsmṛtya tāmaniśameti na śāntimantaḥ” //",
  "GK16visa10cu:9042": "************* COMMENTARY *************",
  "GK16visa10cu:9043": "Vijñapriyā:",
  "GK16visa10cu:9044": "(vi, ḍa) priyaśabdātprakarṣārthe iyasunpratyayena sādhitasya preyaḥ śabdārthamāha /",
  "GK16visa10cu:9045": "prakṛṣṭapriyatvāditi /",
  "GK16visa10cu:9046": "tatra bhāvasya rasāṅgatve preyo 'laṅkāramudāharati---āmīliteti /",
  "GK16visa10cu:9047": "nāyikāyā ratyuttarāvasthaāṃ smṛtvā cintayato virahiṇa uktiriyam /",
  "GK16visa10cu:9048": "tāṃ ratyuttarāvasthāṃ priyāṃ saṃsmṛtya tiṣṭhato mamāntarmānasamaniśameva na śāntimeti /",
  "GK16visa10cu:9049": "kaudṛśāvasthāṃ ratipraśamādāmīliti alasād vivartitā ca tārakā yatra tat tādṛśamakṣi yasyāḥ tādṛśīm /",
  "GK16visa10cu:9050": "matkaṇṭhabandhane daraślathā cālpaśithilā bāhuvallī yasyāḥ tādṛśī,",
  "GK16visa10cu:9051": "prakhedavārikaṇikayā ācitagaṇḍabimbāṃ ca /",
  "GK16visa10cu:9052": "********** END OF COMMENTARY **********",
  "GK16visa10cu:9053": "atra saṃbhogaśṛṅgāraḥ smaraṇākhyabhāvasyāṅgam /",
  "GK16visa10cu:9054": "sa ca vipralambhasya /",
  "GK16visa10cu:9055": "************* COMMENTARY *************",
  "GK16visa10cu:9056": "Vijñapriyā:",
  "GK16visa10cu:9057": "(vi, ḍha) atreti /",
  "GK16visa10cu:9058": "atra smaraṇasya vācyatvena guṇībhaūtavyaṅgyābhāve 'pi guṇībhūtavācyasyāpyalaṅkāratvamibhipretyadamuktam /",
  "GK16visa10cu:9059": "vastutastu smaraṇapadamatra smaraṇavyaṅgayacintāparam /",
  "GK16visa10cu:9060": "smaraṇasya vācyatvena tasya viprambhāṅgatoktyanupapatteḥ /",
  "GK16visa10cu:9061": "vyaṅgyatve satyevāparāṅgatadvādaparāṅgasyeva cālaṅkāratvasya kāvyaprakāśakṛdādisarvālaṅkārikasammatatvāt /",
  "GK16visa10cu:9062": "tathāca sambhogaśca śṛṅgāracintāyā aṅgamityarthaḥ /",
  "GK16visa10cu:9063": "sambhogakālāvasthāyāḥ cintitatvāt /",
  "GK16visa10cu:9064": "atrāṃśe rasavadalaṅkāra eva /",
  "GK16visa10cu:9065": "saceti /",
  "GK16visa10cu:9066": "saca cintākhyo vyabhicāribhāvo vipralambhasyāṅgamityarthaḥ /",
  "GK16visa10cu:9067": "cintayā vipralambhādhikyāt /",
  "GK16visa10cu:9068": "atra prayolaṅkāraḥ /",
  "GK16visa10cu:9069": "********** END OF COMMENTARY **********",
  "GK16visa10cu:9070": "ūrjo balam, anaucityapravṛttau tadatrāstītyūrjasvi /",
  "GK16visa10cu:9071": "yathā--",
  "GK16visa10cu:9072": "************* COMMENTARY *************",
  "GK16visa10cu:9073": "Vijñapriyā:",
  "GK16visa10cu:9074": "(vi, ṇa) ūrjasvipadārthaṃ vyākurvāṇastamudāhartumāha---ūrjo balamiti /",
  "GK16visa10cu:9075": "kvacidanaucityāpravṛttau tadastītyāha---anaucityeti /",
  "GK16visa10cu:9076": "tena balātkāraṃ vinā paroḍhāpravṛttau tadabhāvipi saṃjñāśabdasyāsya prāyikī vyutpattirdarśitā /",
  "GK16visa10cu:9077": "atra balātkāra eva udāharati--vane 'khileti /",
  "GK16visa10cu:9078": "********** END OF COMMENTARY **********",
  "GK16visa10cu:9079": "“vane 'khilakalāsaktāḥ parihṛtya nijastriyaḥ /",
  "GK16visa10cu:9080": "tvadvairivanitāvṛnde pulindāḥ kurvate ratim” //",
  "GK16visa10cu:9081": "atra śṛṅgārābhāso rājaviṣayakaratibhāvasyāṅgam /",
  "GK16visa10cu:9082": "evaṃ bhāvābhāso 'pi /",
  "GK16visa10cu:9083": "************* COMMENTARY *************",
  "GK16visa10cu:9084": "Vijñapriyā:",
  "GK16visa10cu:9085": "(vi, ta) vane tvadvairivanitādavṛnde pulindā nijastriyaḥ parihatya ratiṃ kurvate /",
  "GK16visa10cu:9086": "nijastrīparihāre bījamāha---akhileti /",
  "GK16visa10cu:9087": "āsāmakhilakāmakalovettṛtvāt tadāsaktā ityarthaḥ /",
  "GK16visa10cu:9088": "atreti /",
  "GK16visa10cu:9089": "vairistrīviḍambanena rājñaḥ prakarṣāt tata eva tadviṣayabhāvaprakarṣāccetyarthaḥ /",
  "GK16visa10cu:9090": "evaṃ bhāvābhāsepīti yathā--- “kiṃ brūmaste mahārāja māhātmyamanyadurlabham /",
  "GK16visa10cu:9091": "stuvanti śatravastvāṃ hi kuḍmalīkṛtapāṇayaḥ” //",
  "GK16visa10cu:9092": "iti atra śatrustutyā tadīyaratibhāvābhāso rājaviṣayaratibhāvasyāṅgam /",
  "GK16visa10cu:9093": "********** END OF COMMENTARY **********",
  "GK16visa10cu:9094": "samāhitaṃ parihāraḥ /",
  "GK16visa10cu:9095": "yathā--",
  "GK16visa10cu:9096": "“aviralakaravālakampanairbhrukuṭītarjanagarjanairmuhuḥ /",
  "GK16visa10cu:9097": "dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt” //",
  "GK16visa10cu:9098": "************* COMMENTARY *************",
  "GK16visa10cu:9099": "Vijñapriyā:",
  "GK16visa10cu:9100": "(vi, tha) parihāra iti---prathamotpannabhāvasya parihārastyāgo nāśaparyavasannaḥ /",
  "GK16visa10cu:9101": "aviraleti /",
  "GK16visa10cu:9102": "mado garvaḥ taddarśane teṣāmaviraletyādikaṃ hetuḥ /",
  "GK16visa10cu:9103": "tavekṣaṇe tavadarśane sati kṣaṇāt sa madaḥ kvāpi gato na dṛṣṭa ityarthaḥ /",
  "GK16visa10cu:9104": "********** END OF COMMENTARY **********",
  "GK16visa10cu:9105": "atra madākhyabhāvasya praśamo rājaviṣayaratibhāvasyāṅgam /",
  "GK16visa10cu:9106": "************* COMMENTARY *************",
  "GK16visa10cu:9107": "Vijñapriyā:",
  "GK16visa10cu:9108": "(vi, da) atra madākhyasyeti /",
  "GK16visa10cu:9109_0": "yadyapi tatpraśamopagatapadasya lakṣyārthena madasya cātyantābhāvena tatpraśamasya",
  "GK16visa10cu:9109_1": "lakṣaṇīyatā tathāpi guṇībhūtavyāṅgyasyaiva guṇībhūtasya lakṣyārthasyāpyalaṅkāratvamabhipretyedamuktam /",
  "GK16visa10cu:9110": "vastutastu aparāṅgabhūtavyaṅgyasyaiva rasavadalaṅkāratvaṃ kāvyaprakāśakṛdādisakalālaṅkārikasammataṃ na guṇībhūtalakṣyārthasya /",
  "GK16visa10cu:9111": "tadā atraiva śloke kaveratirūpo bhāvastasyaiva tanmadanāśānnāśo vyaṅgyaḥ /",
  "GK16visa10cu:9112": "sa evātra samāhitālaṅkāro bodhyaḥ /",
  "GK16visa10cu:9113": "********** END OF COMMENTARY **********",
  "GK16visa10cu:9114": "bhāvasya codaye saṃdhau miśratve ta tadākhyakāḥ // VisSd_10.96 //",
  "GK16visa10cu:9115": "************* COMMENTARY *************",
  "GK16visa10cu:9116": "Vijñapriyā:",
  "GK16visa10cu:9117": "(vi, dha) bhāvodayādayastu guṇībhūtāḥ svakhanāmāna evālaṅkārā ityāha---bhāvasya codaye iti /",
  "GK16visa10cu:9118": "miśratve bhāvaśabalatve /",
  "GK16visa10cu:9119": "balavadbhiruttarottarabhāvaiḥ saha pūrvapūrvabhāvasyaikapadyasthitirūpamiśraṇāt /",
  "GK16visa10cu:9120": "********** END OF COMMENTARY **********",
  "GK16visa10cu:9121": "tadākhyakā bhāvodayabhāvasaṃdhibhāvaśabalanāmāno 'laṅkārāḥ /",
  "GK16visa10cu:9122": "krameṇodāharaṇam- “madhupānapravṛttāste suhṛdbhiḥ saha vairiṇaḥ /",
  "GK16visa10cu:9123": "śrutvā kuto 'pi tvannama lebhire viṣamāṃ daśām” //",
  "GK16visa10cu:9124": "atra trāsodayo rājaviṣayaratibhāvasyāṅgam /",
  "GK16visa10cu:9125": "************* COMMENTARY *************",
  "GK16visa10cu:9126": "Vijñapriyā:",
  "GK16visa10cu:9127": "(vi, na) tatrāparāṅgābhavodayamudāharati---madhupāneti /",
  "GK16visa10cu:9128": "atreti /",
  "GK16visa10cu:9129": "prathamajñātasya kṣāsasya ślokamadhye udayapratītya udayaḥ sarājaviṣayabhāvaprakarṣakamaṅgam /",
  "GK16visa10cu:9130": "********** END OF COMMENTARY **********",
  "GK16visa10cu:9131": "“janmāntarīṇaramaṇasyāṅgasaṅgasamutsukā /",
  "GK16visa10cu:9132": "salajjā cāntike sakhyāḥ pātu naḥ pārvatī sadā” //",
  "GK16visa10cu:9133": "atrautsukyalajjayośca saṃdhirdevatāviṣayaratibhāvasyāṅgam /",
  "GK16visa10cu:9134": "************* COMMENTARY *************",
  "GK16visa10cu:9135": "Vijñapriyā:",
  "GK16visa10cu:9136": "(vi, pa) aparāṅgabhāvasandhimudāharati---janmāntarīṇeti /",
  "GK16visa10cu:9137": "atreti /",
  "GK16visa10cu:9138": "autsukyalajjayoralaṅkāratvamatrodāhṛtam /",
  "GK16visa10cu:9139": "“asauḍhā tatkālollasadasahabhāvasya tapasaḥ kathānāṃ viśrambheṣvatha ca rasikaḥ śailaduhituḥ /",
  "GK16visa10cu:9140": "pramodaṃ vā diśyātkapaṭavaṭuveśāpanayena tvarāśauthilyābhāyāṃ yugapadabhiyuktaḥ smaraharaḥ” //",
  "GK16visa10cu:9141": "iti kāvyaprakāśakṛddattodāharaṇe āvegaharṣayorvyaṅgayayorapi sandhiralaṅkāraḥ /",
  "GK16visa10cu:9142": "********** END OF COMMENTARY **********",
  "GK16visa10cu:9143": "“paśyetkaściccala capala / re /",
  "GK16visa10cu:9145": "kā tvārahaṃ kumārī hastālambaṃ vitara hahahā vyutkramaḥ kvāsi yāsi /",
  "GK16visa10cu:9146": "itthaṃ pṛthvīparivṛḍha /",
  "GK16visa10cu:9147": "bhavadvidviṣo 'raṇyavṛtteḥ kanyā kañcitphalakisalayānyādadānābhidhatte” //",
  "GK16visa10cu:9148": "atra śaṅkāsūyādhṛtismṛtiśramadainyavibodhautsukyānāṃ śabalatā rājaviṣayaratibhāvasyāṅgam /",
  "GK16visa10cu:9149": "************* COMMENTARY *************",
  "GK16visa10cu:9150": "Vijñapriyā:",
  "GK16visa10cu:9151": "(vi, pha) aparāṅgabhāvaśabalatvamudāharati---paśyetkaściditi /",
  "GK16visa10cu:9152": "he pṛthvīparivṛḍha /",
  "GK16visa10cu:9153": "araṇyaparivṛtterbhavadvidviṣaḥ bhakṣaṇārthaṃ phalakiśalayāni ādadānā kañcidarthādākṛṣṭakāmā itthamabhidhatte /",
  "GK16visa10cu:9154": "kīdṛśamabhidhatte ityatrāha---paśyedityādi /",
  "GK16visa10cu:9155": "atra paśyodityatra śaṅkā vyaṅgyā /",
  "GK16visa10cu:9156": "cala capala re ityatra dhṛtiḥ /",
  "GK16visa10cu:9157": "kumārītyava kumārītvasmaraṇāt kāryatvasmṛtiḥ,",
  "GK16visa10cu:9158": "kā tvaretyāśvāsanā /",
  "GK16visa10cu:9159": "hastālambamityatra mamedamakāyamevetyavadhāraṇarūpā matireva vibodhaḥ /",
  "GK16visa10cu:9160": "kkāsītyatra kka tvaṃ yāsītyarthaḥ /",
  "GK16visa10cu:9161": "atra tadramananivartane autsukyaṃ vyaṅgyam /",
  "GK16visa10cu:9162": "atra dainyavirodhamātrayorna bādhyabādhakatā /",
  "GK16visa10cu:9163": "anyeṣu tu pūrvaṃ pūrvaṃ pratyuttarottarasya bādhakatvena balavattayā śabalatā /",
  "GK16visa10cu:9164": "rājaviṣayaratibhāvasyāṅgamiti rājaprakrāntatvāttadarikanyāyā evaṃ bhāvāt /",
  "GK16visa10cu:9165": "********** END OF COMMENTARY **********",
  "GK16visa10cu:9166": "iha kecidāhuḥ--“vācyavācakarūpālaṅkaraṇamukhena rasādyupakārakā evālaṅkārāḥ,",
  "GK16visa10cu:9167": "rasādayastu vācyavācakābhyāmupakāryā eveti na teṣāmaṅkāratā bhavituṃ yuktā” iti /",
  "GK16visa10cu:9168": "anye tu --“rasādyupakāramātreṇehālaṅkṛtivyupadeśo bhāktaścirantanaprasiddhyāṅgīkārya eva” iti /",
  "GK16visa10cu:9169": "************* COMMENTARY *************",
  "GK16visa10cu:9170": "Vijñapriyā:",
  "GK16visa10cu:9171": "(vi, ba) vācyavācakarūpeti /",
  "GK16visa10cu:9172": "vācyavācakayorūpamarthaśabdasvarūpaṃ,",
  "GK16visa10cu:9173": "tayoralaṅkāraṇaṃ śobhanam,",
  "GK16visa10cu:9174": "upamānuprāsādayaḥ /",
  "GK16visa10cu:9175": "tanmukhena taddvāreṇetyarthaḥ /",
  "GK16visa10cu:9176": "rasādayastviti /",
  "GK16visa10cu:9177": "aparāṅgabhūtā rasādaya ityarthaḥ /",
  "GK16visa10cu:9178": "aparāṅgānāṃ rasādīnāmalaṅkāratvaṃ svīkurvatāmanyeṣāṃ tu matamāha---anye tviti /",
  "GK16visa10cu:9179": "vācyavācakaśobhanadvārā mukhyarasasyopakārakatvaprayojakamiti na niyamaḥ /",
  "GK16visa10cu:9180": "kintu mukhyarasopakārakatvemava tathātvaprayojakam /",
  "GK16visa10cu:9181": "kintvarthaśabdālaṅkārakatvena vyavahāravaśāttayoralaṅkāreṣvevālaṅkārapadaṃ śaktam /",
  "GK16visa10cu:9182": "aparāṅgarasādau tvalaṅkārapadaṃ bhāktamityarthaḥ,",
  "GK16visa10cu:9183": "bhāktaṃ lākṣaṇikam /",
  "GK16visa10cu:9184": "********** END OF COMMENTARY **********",
  "GK16visa10cu:9185": "apare ca--“rasādyupakāramātreṇālaṅkāratvaṃ mukhyato rūpakādau tu vācyādyupadhānam,",
  "GK16visa10cu:9186": "ajagalastananyānena” iti /",
  "GK16visa10cu:9187": "************* COMMENTARY *************",
  "GK16visa10cu:9188": "Vijñapriyā:",
  "GK16visa10cu:9189": "(vi, bha) aparāṅgarasādāvapi alaṅkārapadaṃ śaktameva na bhāktamiti vadatāṃ matamāha--apare ceti /",
  "GK16visa10cu:9190": "rasādyupakārakatāmātreṇetyanenopamādīnāmivāparāṅgarasādīnāmapi mukhyato mukhyabhāvenaivālaṅkārakatvaṃ na bhāktālaṅkārapadārthatvenetyuktam /",
  "GK16visa10cu:9191": "tathā cobhayatraivālaṅkārapadaṃ śaktamityarthaḥ /",
  "GK16visa10cu:9192": "nanu sarveṣāmevālaṅkārapadavācyatve rūpakādāvevālaṅkāravyavahāraḥ kathamityatrāha--rūpakādāviti /",
  "GK16visa10cu:9193": "vācyādyupadhānaṃ vācyatādarśanamajāgatastanapānamiva niṣprayojanamityarthaḥ /",
  "GK16visa10cu:9194": "********** END OF COMMENTARY **********",
  "GK16visa10cu:9195": "abhiyuktāstu--“svavyañjakavācyavācakādyupakṛtairaṅgabhūtaiḥ rasādibhiraṅgino rasādervācyavācakopaskāradvāreṇopakurvadbhiralaṅkṛtivyapadeśo labhyate /",
  "GK16visa10cu:9196": "************* COMMENTARY *************",
  "GK16visa10cu:9197": "Vijñapriyā:",
  "GK16visa10cu:9198": "(vi, ma) abhiyuktāstviti /",
  "GK16visa10cu:9199": "etanmate 'pi dvayorapyalaṅkārapadavācyatvameva /",
  "GK16visa10cu:9200": "kintu pūrvamate rasādyupakārakadvāratā tatrāpekṣaṇīyā /",
  "GK16visa10cu:9201": "etanmate tu upamāderivāṅgabhūtarasoderapi śabdārthomayopakārakadvāraiva rasopakārakatayālaṅkārapadavācyateti viśeṣaḥ /",
  "GK16visa10cu:9202": "tadāha--svavyañjaketi /",
  "GK16visa10cu:9203_0": "svasyāṅgabhūtarasādervyañjakau vācyavācakau tābhyāmupakṛtairaṅgabhūtarasādibhirvācyavācakopaskārakadvāreṇekakurvadbhirarthādaṅginaṃ",
  "GK16visa10cu:9203_1": "rasamupakurvadbhiralaṅkṛtivyapadeśo labhyata ityarthaḥ /",
  "GK16visa10cu:9204": "aṅgabhūtarasādīnāṃ śabdārthabhyāmupakāro vyañjanāvaśādeva taiḥ śabdārthayorupakārastadvyaṅgyatvavaiśiṣṭyeneti parasparamupakāro darśitaḥ /",
  "GK16visa10cu:9205": "********** END OF COMMENTARY **********",
  "GK16visa10cu:9206": "samāsoktau tu nāyikādivyavahāramātrasyaivālaṅkṛtitā,",
  "GK16visa10cu:9207": "na tvāsvādasya,",
  "GK16visa10cu:9208": "tasyoktarītivirahāt” iti manyante /",
  "GK16visa10cu:9209": "ata eva dhvanikāreṇoktam--",
  "GK16visa10cu:9210": "************* COMMENTARY *************",
  "GK16visa10cu:9211": "Vijñapriyā:",
  "GK16visa10cu:9212": "(vi, ya) samāsoktau tu yo nāyakanāyikāvyavahāro vyaṅgyastasya rasādyupakāranirapekṣamevālaṅkāratvāmityāha---samāsoktāviti /",
  "GK16visa10cu:9213": "idamupalakṣaṇamaprastutapraśaṃsāyāmapīdṛśatvaṃ bodhyam /",
  "GK16visa10cu:9214": "ata eveti /",
  "GK16visa10cu:9215": "aṅgabhūtarasāderapyalaṅkārapadavācyatvādevetyarthaḥ /",
  "GK16visa10cu:9216": "********** END OF COMMENTARY **********",
  "GK16visa10cu:9217": "“pradhāne 'nyatra vākyārthe yatrāṅgaṃ tu rasādayaḥ /",
  "GK16visa10cu:9218": "kāvye tasminnalaṅkāro rasādiriti me matiḥ” //",
  "GK16visa10cu:9219": "************* COMMENTARY *************",
  "GK16visa10cu:9220": "Vijñapriyā:",
  "GK16visa10cu:9221": "(vi, ra) pradhāne iti /",
  "GK16visa10cu:9222": "yatra kāvye pradhāne aṅgini anyatra rasādirūpe rasādayo 'ṅgamityarthaḥ /",
  "GK16visa10cu:9223": "aṅgatvaikyāśritamekavacanam /",
  "GK16visa10cu:9224": "smin kāvye rasādiralaṅkāro 'laṅkārapadavācya iti me matirityarthaḥ /",
  "GK16visa10cu:9225": "********** END OF COMMENTARY **********",
  "GK16visa10cu:9226": "yadi ca rasādyupakāramātreṇālaṅkṛtitvaṃ tadā vācakadiṣvapi tathā prasajyeta /",
  "GK16visa10cu:9227": "evaṃ ca yacca kaiściduktam--“rasādīnāmaṅgitve rasavadādyalaṅkāraḥ,",
  "GK16visa10cu:9228": "aṅgatve tu dvitīyodāttālaṅkāraḥ” iti tadapi parāstam /",
  "GK16visa10cu:9229": "************* COMMENTARY *************",
  "GK16visa10cu:9230": "Vijñapriyā:",
  "GK16visa10cu:9231": "(vi, la) nanu kaṭakakuṇḍalāderalaṅkāratvamaṅgaprakarṣakatvenaiva,",
  "GK16visa10cu:9232": "ata uktanyāyādaṅgarasāderupamādervālaṅkāratvāmastu /",
  "GK16visa10cu:9233": "samāsoktestvaṅgirasādiprakarṣakatvābhāvānnālaṅkāratvamityata āha--yadīti /",
  "GK16visa10cu:9234": "kvacidaṅgiprakarṣakatvena samāsoktau tu svato vaicitryeṇaivālaṅkāratvaṃ,",
  "GK16visa10cu:9235": "natu aṅgiprakarṣakatvaṃ tallakṣaṇam /",
  "GK16visa10cu:9236": "tathātve ativyāptiḥ syādityarthaḥ /",
  "GK16visa10cu:9237": "kecittu aṅgirasasyaiva rasavadalaṅkārāditvamaṅgabhūtarasādestu “yad vyaṅgayaṃ prastutasyāṅgaṃ mahatāṃ caritaṃ bhave';",
  "GK16visa10cu:9238": "dityanenoktaṃ dvitīyodāttālaṅkāratvamevāhuḥ /",
  "GK16visa10cu:9239": "evaṃ dhvanikāroktasamvādena asmaddarśitodāharaṇe 'vyāpteśca tatparāstamityāha /",
  "GK16visa10cu:9240": "“āmīlitālasavivartitatārakākṣī” ityatra yaḥ smaraṇākhyabhāvo vipralambhāṅgatvenoktastasya kasyāpi mahataścaritatvābhāvenodāttālaṅkāratvasya tatrāvyāpteḥ /",
  "GK16visa10cu:9241": "********** END OF COMMENTARY **********",
  "GK16visa10cu:9242": "yadyeta evālaṅkārāḥ parasparavimiśritāḥ /",
  "GK16visa10cu:9243": "tadā pṛthagalaṅkārau saṃsṛṣṭiḥ saṅkarastathā // VisSd_10.97 //",
  "GK16visa10cu:9244": "************* COMMENTARY *************",
  "GK16visa10cu:9245": "Vijñapriyā:",
  "GK16visa10cu:9246": "(vi, va) idānīmanekālaṅkāraṇāmekapadasthitirūpamiśraṇe kvacit saṃsṛṣṭināmā kvacicca saṅkaranāmā pṛthagalaṅkāro bhavatītyāha--yadyeta eveti /",
  "GK16visa10cu:9247": "pṛthagalaṅkārāvapītyarthaḥ /",
  "GK16visa10cu:9248": "tena mūlabhūtālaṅkāravyavacchedastathā ca samāsoktau yadaupamyagarbhatvādyanekālaṅkāragarbhatvamuktaṃ,",
  "GK16visa10cu:9249": "yaccānyatrāpyalaṅkārāntarotthāpitatve tadalaṅkārasya śobhādhikyamuktaṃ,",
  "GK16visa10cu:9250": "tatra saṅkarasambhave 'pi na samāsoktyādyalaṅkāratvavyāhatiriti bodhyam /",
  "GK16visa10cu:9251": "********** END OF COMMENTARY **********",
  "GK16visa10cu:9252": "yathā laukikālaṅkārāṇāmapi parasparamiśraṇe pṛthakcārutvena pṛthagalaṅkāratvaṃ tathoktarūpāṇāṃ kāvyālaṅkārāṇāmapi parasparamiśratve saṃsṛṣṭisaṅkārākhyau pṛthagalaṅkārau /",
  "GK16visa10cu:9253": "tatra--",
  "GK16visa10cu:9254": "“mitho 'napekṣameteṣāṃ sthitiḥ saṃsṛṣṭirucyate /",
  "GK16visa10cu:9255": "eteṣāṃ śabdārthālaṅkārāṇām /",
  "GK16visa10cu:9256": "yathā--",
  "GK16visa10cu:9257": "“devaḥ pāyādapāyānnaḥ smerendīvaralocanaḥ /",
  "GK16visa10cu:9258": "saṃsāradhvāntavidhvaṃsahaṃsaḥ kaṃsanisūdanaḥ” //",
  "GK16visa10cu:9259": "atra pāyādapāyāditi yamakam,",
  "GK16visa10cu:9260": "saṃsāretyādau cānuprāsa iti śabdālaṅkārayoḥ saṃsṛṣṭiḥ /",
  "GK16visa10cu:9261": "dvitīye pāde upamā,",
  "GK16visa10cu:9262": "dvitīyārdhe ca rūpakamityarthālaṅkārayoḥ saṃsṛṣṭiḥ /",
  "GK16visa10cu:9263": "evamubhayoḥ sthitatvācchabdārthālaṅkārasaṃsṛṣṭiḥ /",
  "GK16visa10cu:9264": "************* COMMENTARY *************",
  "GK16visa10cu:9265": "Vijñapriyā:",
  "GK16visa10cu:9266": "(vi, śa) tatra saṃsṛṣṭilakṣaṇamāha---mitho 'napekṣayaiteṣamiti /",
  "GK16visa10cu:9267": "devaḥ pāyādityādi spaṣṭor'thaḥ /",
  "GK16visa10cu:9268": "haṃsaḥ sūryaḥ /",
  "GK16visa10cu:9269": "atra śabdālaṅkārayoḥ saṃsṛṣṭimādau darśayati---atra pāyāditi /",
  "GK16visa10cu:9270": "saṃsāretyādāvanuprāsa iti /",
  "GK16visa10cu:9271": "dhvāntavidhvaṃsahaṃsetyatretyarthaḥ /",
  "GK16visa10cu:9272": "atraivārthālaṅkārayorapi saṃsṛṣṭimāha--dvitīyapāda iti /",
  "GK16visa10cu:9273": "locane smerendīvaropamā /",
  "GK16visa10cu:9274": "dvitīyārdha iti /",
  "GK16visa10cu:9275": "kaṃsaniṣūdane sūryarūpakam /",
  "GK16visa10cu:9276": "tatsādhakaṃ ca saṃsāro dhvāntarūpakamiti paramparitarūpakamityarthaḥ /",
  "GK16visa10cu:9277": "evaṃ ca saṃsṛṣṭidvayamityāha--ubhayorapīti /",
  "GK16visa10cu:9278": "saṃsṛṣṭiśceti /",
  "GK16visa10cu:9279": "cakārasya sthitatvāccetyevamanvayaḥ /",
  "GK16visa10cu:9280": "tat saṃsṛṣṭidvayasyāpi parasparasaṃsṛṣṭimityāha---evaṃ ceti /",
  "GK16visa10cu:9281": "********** END OF COMMENTARY **********",
  "GK16visa10cu:9282": "aṅgāṅgitve 'laṅkṛtīnāṃ tadvadekāśrayasthitau /",
  "GK16visa10cu:9283": "saṃdigdhatve ca bhavati saṅkarastrividhaḥ punaḥ // VisSd_10.98 //",
  "GK16visa10cu:9284": "************* COMMENTARY *************",
  "GK16visa10cu:9285": "Vijñapriyā:",
  "GK16visa10cu:9286": "(vi, ṣa) saṅkaraśca trividho bhavatītyāha---aṅgāṅgitve iti alaḍkṛtīnāmaṅgāṅgitve evavidhaḥ /",
  "GK16visa10cu:9287": "aparavidhamāha--tadvaditi---ekāśraye ekavākye vā alaṅkṛtīnāṃ sthitāvityarthaḥ /",
  "GK16visa10cu:9288": "aparavidhamāha---saṃdigdhatve ceti /",
  "GK16visa10cu:9289": "alaṅkāradvayasya sandehe koṭidvayatve ityarthaḥ /",
  "GK16visa10cu:9290": "********** END OF COMMENTARY **********",
  "GK16visa10cu:9291": "aṅgāṅgibhāvo yathā--",
  "GK16visa10cu:9292": "************* COMMENTARY *************",
  "GK16visa10cu:9293": "Vijñapriyā:",
  "GK16visa10cu:9294": "(vi, sa) aṅgāṅgibhāvo yatheti /",
  "GK16visa10cu:9295": "yadyapyaṅgāṅgibhāvo janyajanakabhāvaḥ prakṛṣyaprakarṣakabhāvo jñāpyajñāpakabhāvaśceti trividhastathāpi jñāpyajñāpakabhāvarūpamevodāharati /",
  "GK16visa10cu:9296": "********** END OF COMMENTARY **********",
  "GK16visa10cu:9297": "“ākṛṣṭivegavigaladbhujagendrabhoga- nirmokapaṭṭapariveṣṭanāyāmburāśeḥ /",
  "GK16visa10cu:9298": "manthavyathāvyupaśamārthamivāśu yasya mandākinī ciramaveṣṭata pādamūle” //",
  "GK16visa10cu:9299": "************* COMMENTARY *************",
  "GK16visa10cu:9300": "Vijñapriyā:",
  "GK16visa10cu:9301": "(vi, ha) ākṛṣṭavegeti---mandaraparvatavarṇanamidam /",
  "GK16visa10cu:9302": "yasya mandaraparvatasya gadamūle 'dhobhāgarūpamūle eva śleṣaṇa caraṇasya mūle prānte mandākinī aceṣṭata sevārūpāṃ ceṣṭāmakarodityartaḥ /",
  "GK16visa10cu:9303": "kimarthamityatrātprekṣate---amburāśermanyavyathāvyupaśamārthamiveti /",
  "GK16visa10cu:9304": "mama patyuramburāśera#manthajanyāyā vyathāyā āśu śīghraṃ vyupaśamāya ityeva tadarthamivetyarthaḥ /",
  "GK16visa10cu:9305": "manthato nivṛttasya tenaiva pūrvaṃ janitā manthavyathā āśu naṃkṣyatītyevaṃrūpā prārthanā /",
  "GK16visa10cu:9306": "nanu mandākinī manthanātpūrvamapi mandarasya pādamūle vartate /",
  "GK16visa10cu:9307": "idānīṃ kiṃvidhayā ceṣṭayā sevate ityatrāha---ākṛṣṭavegeti /",
  "GK16visa10cu:9308_0": "bhāvaktāntatvād ākarṣaṇavegena vigalan yo rajjubhūtasya bhujagendrasya vāsukerbhogāt",
  "GK16visa10cu:9308_1": "kāyānnirmokaścarmakañcukaṃ tadrūpasya paṭṭasya vastraviśeṣasya pariveṣṭanayā udveṣṭanaprakāreṇetyarthaḥ /",
  "GK16visa10cu:9309": "nedaṃ carmakañcukapadaveṣṭanaṃ,",
  "GK16visa10cu:9310": "kintu mandākinyeva paritaḥ pādamūlaṃ sevar#athaṃ veṣṭitavatītyarthaḥ /",
  "GK16visa10cu:9311": "********** END OF COMMENTARY **********",
  "GK16visa10cu:9312": "atra nirmokapaṭṭāpahnavena mandākinyā āropa ityapahnutiḥ /",
  "GK16visa10cu:9313": "sā ca mandā kinyā vastuvṛttena yatpādamūlaveṣṭanaṃ taccaraṇamūlaveṣṭanamiti śleṣamutthāpayatīti tasyāṅgam /",
  "GK16visa10cu:9314": "śleṣañca pādamūlaveṣṭanameva caraṇamūlaveṣṭadamityatiśayoktareṅgam,",
  "GK16visa10cu:9315": "atiśayoktiśca “manthavyathāvyupaśamārthamiva” ityutprekṣāyā aṅgam /",
  "GK16visa10cu:9316": "utprekṣā cāmburāśimandākinyornāyakanāyikāvyavahāraṃ gamayatīti samāsokteraṅgam /",
  "GK16visa10cu:9317": "************* COMMENTARY *************",
  "GK16visa10cu:9318": "Vijñapriyā:",
  "GK16visa10cu:9319": "(vi, ka) tatra prathamāhapahnutiṃ darśayati---nirmoketi /",
  "GK16visa10cu:9320": "sā ceti /",
  "GK16visa10cu:9321": "sā apahnutiḥ vastuvṛttena gaṅgāvastusvabhāvena /",
  "GK16visa10cu:9322": "vastutastu veṣṭanasvabhāvatvāt tasyā ityarthaḥ /",
  "GK16visa10cu:9323": "śleṣamutthāpayatīti /",
  "GK16visa10cu:9324": "śleṣe jñāpayatītyarthaḥ /",
  "GK16visa10cu:9325": "nirmoke gaṅgāropābhāve caraṇārthakaśleṣāpratīterityarthaḥ /",
  "GK16visa10cu:9326": "saca śleṣātiśayokteraṅgamityāha---śleṣaśceti /",
  "GK16visa10cu:9327": "atiśayoktiṃ darśayati---pādamūlaveṣṭanameva sevanamitīti bhedepyabhedāroparūpātiśayoktiriyam /",
  "GK16visa10cu:9328": "natu rūpakaṃ rūpakādhikaraṇasya sevanasyānirdiṣṭatvāccaraṇārthakapādaśleṣādeva sevābodhāt /",
  "GK16visa10cu:9329": "śleṣastajjñāpaka ityarthaḥ /",
  "GK16visa10cu:9330": "atiśayoktirapi vācyotprekṣāyā aṅgabhityāhaatiśayoktirapīti /",
  "GK16visa10cu:9331": "iyaṃ tu prakarṣakamaṅgaṃ sevājñānaṃ vinā manthavyathopaśamanārthatāyāḥ veṣṭanamātrasyāsambhavenātprekṣāyāstathā prakarṣaṇaāt /",
  "GK16visa10cu:9332": "natu jñāpakamaṅgam /",
  "GK16visa10cu:9333": "ivaśabdādeva tasyāḥ pratīteḥ,",
  "GK16visa10cu:9334": "nāpi janakamaṅgamutkaṭakoṭisaṃśayātmikāyā utprekṣāyāḥ sevājñānena ajananat /",
  "GK16visa10cu:9335": "utprekṣāpi samāsokterjñāpakamaṅgamityāha---utprekṣā ceti /",
  "GK16visa10cu:9336": "samudragaṅgayornāyakanāyikāvyavahārajñānasya manthavyathepaśāmārthatotprekṣāṃ vinācetanayorasambhavāt /",
  "GK16visa10cu:9337": "********** END OF COMMENTARY **********",
  "GK16visa10cu:9338": "yathā vā--",
  "GK16visa10cu:9339": "“anurāgavatī saṃdhyāṃ divasastatpuraḥ saraḥ /",
  "GK16visa10cu:9340": "aho / daivagatiścitrā tathāpi na samāgamaḥ” //",
  "GK16visa10cu:9341": "atra samāsoktiviśeṣokteraṅgam /",
  "GK16visa10cu:9342": "************* COMMENTARY *************",
  "GK16visa10cu:9343": "Vijñapriyā:",
  "GK16visa10cu:9344": "(vi, kha) anekālaṅkāraṇamaṅgāṅgibhāvamuktvālaṅkārayostathātvamāha---yathā veti /",
  "GK16visa10cu:9345": "sāyaṃsandhyāvarṇanamidam /",
  "GK16visa10cu:9346": "anu divasasya paścādrāgavatī raktimavatī sandhyā,",
  "GK16visa10cu:9347": "divasaśca tasyāḥ puraḥ saraḥ pūrvavarto /",
  "GK16visa10cu:9348": "aho āścaryam /",
  "GK16visa10cu:9349": "citrā vilakṣaṇā daivagatiryatastathāpi na samāgamaḥ /",
  "GK16visa10cu:9350": "puraḥ paścādbhāvena sthitayorekadā milarūpasya samāgamasyaiva dṛṣṭatvāt /",
  "GK16visa10cu:9351": "divasasandhyayostu naikadā milanam ;",
  "GK16visa10cu:9352": "sandhyākāle divasābhāvāt /",
  "GK16visa10cu:9353": "atra samāsoktiriti /",
  "GK16visa10cu:9354": "atra rāgavannāyikāpuraḥ saranāyakayordaivātsamāgamarahitayorvṛttāntapratītirūpā samāsoktiḥ /",
  "GK16visa10cu:9355": "pūrvapaścādbhāvasthitirūpasya samāgamahetoḥ sattvepi samāgamarūpaphalasyābhāvarūpāyā viśeṣokterjñāpakaheturityarthaḥ /",
  "GK16visa10cu:9356": "nāyakanāyikāsamāgamābhāvapratīternāyake vṛttāntapratītiṃ vināsambhavāt /",
  "GK16visa10cu:9357": "janakarūpāṅgodāharaṇaṃ tu na darśitam /",
  "GK16visa10cu:9358": "ttu yathā-- “pulindāste ripustrīṇāṃ vane hāraṃ haranti no /",
  "GK16visa10cu:9359": "bimboṣṭhakāntyā śoṇaṃ taṃ guñjamālāṃ hi manyate //",
  "GK16visa10cu:9360": "“atra hāreṇa bimboṣṭhakāntergrahaṇāt tadguṇo 'laṅkāraḥ /",
  "GK16visa10cu:9361": "tena ca guñjāhārabhrāntijananād bhrāntimāṃstadguṇasya prakarṣakamaṅgam /",
  "GK16visa10cu:9362": "********** END OF COMMENTARY **********",
  "GK16visa10cu:9363": "saṃdehasaṅkaro yathā--",
  "GK16visa10cu:9364": "“idamābhāti gagane bhindānaṃ santataṃ tamaḥ /",
  "GK16visa10cu:9365": "amandanayanāndakaraṃ maṇḍalamaindavam” //",
  "GK16visa10cu:9366": "************* COMMENTARY *************",
  "GK16visa10cu:9367": "Vijñapriyā:",
  "GK16visa10cu:9368": "(vi, ga) bahūnāmalaṅkārāṇāṃ sandehasaṅkaramāha--idamābhātīti /",
  "GK16visa10cu:9369": "idamaindavamaṇḍalaṃ gagane ābhāti /",
  "GK16visa10cu:9370": "kīdṛśaṃ santataṃ vistṛtaṃ tamaḥ andhākāram ajñānaṃ ca bhindānamamandanayanānandakaraṃ ca /",
  "GK16visa10cu:9371": "********** END OF COMMENTARY **********",
  "GK16visa10cu:9372": "atra kiṃ mukhasya candratayādhvasānādatiśayoktiḥ,",
  "GK16visa10cu:9373": "uta idamiti mukhaṃ nirdiśya candratvāropādrūpakam,",
  "GK16visa10cu:9374": "athavā idamiti mukhasya candramaṇḍalasya ca dvayorapi prakṛtayorekadharmābhisaṃbandhāttulyayogitā,",
  "GK16visa10cu:9375": "āhosviccandrasyāprakṛtatvāddīpakam,",
  "GK16visa10cu:9376": "kiṃ vā viśeṣaṇasāmyādaprastutasya mukhasya gamyatvātsamāsoktiḥ,",
  "GK16visa10cu:9377": "yadvāprastutacandravarṇanayā prastutasya mukhasyāvagatirityaprastutapraśaṃsā,",
  "GK16visa10cu:9378": "yadvā manmathoddīpanaḥ kālaḥ svakāryabhūtacandravarṇanāmukhena vaṇita iti paryāyoktiriti bahūnāmalaṅkarāṇāṃ saṃdehātsaṃdehasaṅkaraḥ /",
  "GK16visa10cu:9379": "************* COMMENTARY *************",
  "GK16visa10cu:9380": "Vijñapriyā:",
  "GK16visa10cu:9381": "(vi, gha) atrālaṅkārāṇāṃ saṃśayakoṭitāṃ darśayati--atreti . idaṃ gagane aindavaṃ maṇḍalamarthānnāyikāyāmābhātītyarthaḥ /",
  "GK16visa10cu:9382": "evaṃ cāropādhikaraṇasya mukhasyānirdeśādatiśayoktirityarthaḥ /",
  "GK16visa10cu:9383": "mukhasyedaṃ padena nirdeśe tu rūpakamityāha uteti /",
  "GK16visa10cu:9384": "tulyayogitāṃ darśayatyathaveti /",
  "GK16visa10cu:9385": "tathāṃ ca idaṃ nirdiśyamānaṃ mukhaṃ gagane aindavaṃ maṇḍalaṃ cābhātītyartaḥ /",
  "GK16visa10cu:9386": "dvayorapi prakṛtayoriti /",
  "GK16visa10cu:9387": "ubhayasyaiva dīpyamānatvavarṇane 'pi kramasattve ityarthaḥ /",
  "GK16visa10cu:9388": "mukhasyaiva prakrāntatve tadupamānatayaiva candranirdeśe tu tasyāprakṛtatvāt prakṛtāprakṛtayorekadharmānvayarūpaṃ dīpakamityarthaḥ /",
  "GK16visa10cu:9389": "samāsoktiṃ darśayati---kiṃveti /",
  "GK16visa10cu:9390": "candravarṇanasyaiva prakrāntatve 'prastutapraśaṃsetyāha yadveti /",
  "GK16visa10cu:9391": "kāryabhūteti /",
  "GK16visa10cu:9392": "candrodayasya sandhyākālakāryatvāt /",
  "GK16visa10cu:9393": "********** END OF COMMENTARY **********",
  "GK16visa10cu:9394": "yathā vā--“mukhacandraṃ paśyāmi” ityatra kiṃ mukhaṃ candra iva ityupamā ?",
  "GK16visa10cu:9395": "uta candra eveti rūpakamiti saṃdehaḥ /",
  "GK16visa10cu:9396": "sādhakabādhakayordvayorekatarasya sadbhāve na punaḥ saṃdehaḥ /",
  "GK16visa10cu:9397": "yathā--",
  "GK16visa10cu:9398": "“mukhacandraṃ cumbati” ityatra cumbanaṃ mukhasyānukūlamityupamāyāḥ sādhakam /",
  "GK16visa10cu:9399": "candrasya tu pratikūlamiti rūpakasya bādhakam /",
  "GK16visa10cu:9400": "“mukhacandraḥ prakāśate” ityatra prakāśākhyo dharmo rūpakasya sādhako mukhe upacaritatvena saṃbhavatīti nopamābādhakaḥ /",
  "GK16visa10cu:9401": "************* COMMENTARY *************",
  "GK16visa10cu:9402": "Vijñapriyā:",
  "GK16visa10cu:9403": "(vi ṅa) alaṅkāradvayasandehaṃ darśayati---yathā veti /",
  "GK16visa10cu:9404": "mukhacandraṃ cumbatīti mukhasyānukūlaṃ candratulyamukha eva sākṣādanvitamityarthaḥ /",
  "GK16visa10cu:9405": "natu mukhātmake candre sambhogacumbanāsambhavāt /",
  "GK16visa10cu:9406": "candrasyā tu pratikūlamiti /",
  "GK16visa10cu:9407": "mukhaniṣṭhasya cumbanasya mukhābhinnatvena gṛhītacandre 'pi parasparasyāsambhavāt /",
  "GK16visa10cu:9408": "prakāśākhya iti /",
  "GK16visa10cu:9409": "tibhiranāśākhya ityarthaḥ /",
  "GK16visa10cu:9410": "saca dharmaścandre eva sākṣāstītyato viśeṣyatvena pratīyamāne candre sākṣādanvitatvādrūpakasya sādhaka ityarthaḥ /",
  "GK16visa10cu:9411": "upamāyāstu na bādhaka ityata āhamukhe upacaritatveneti /",
  "GK16visa10cu:9412": "candratulyamukhe 'pi candradharmaprakāśanāropasambhavādityarthaḥ /",
  "GK16visa10cu:9413": "********** END OF COMMENTARY **********",
  "GK16visa10cu:9414": "“rājanārāyaṇaṃ lakṣmīstvāmāliṅgati nirbharam” /",
  "GK16visa10cu:9415": "atra yoṣita āliṅganaṃ nāyakasya sādṛśye nocitamiti lakṣmyāliṅganasya rājanyāsaṃbhavādupamābādhakam,",
  "GK16visa10cu:9416": "nārāyaṇe saṃbhavādrūpakam /",
  "GK16visa10cu:9417": "************* COMMENTARY *************",
  "GK16visa10cu:9418": "Vijñapriyā:",
  "GK16visa10cu:9419": "(vi, ca) rūpakasādhakamāha---rājanārāyaṇamiti /",
  "GK16visa10cu:9420": "lakṣmīratra nārāyaṇasya patnī natu sampat /",
  "GK16visa10cu:9421": "ata āha--yoṣita iti /",
  "GK16visa10cu:9422": "nārāyaṇe ca sambhavādrūpakamiti /",
  "GK16visa10cu:9423": "rūpake nārāyaṇasyaiva viśeṣyatvāt tatraivāliṅganānvayāt /",
  "GK16visa10cu:9424": "********** END OF COMMENTARY **********",
  "GK16visa10cu:9425": "evam--",
  "GK16visa10cu:9426": "“vadanāmbujameṇākṣyā bhāti cañcalalocanam” /",
  "GK16visa10cu:9427": "atra vadane locanasya sambhavādupamāyāḥ sādhakatā,",
  "GK16visa10cu:9428": "ambuje cāsaṃbhavādrūpakasya bādhakatā /",
  "GK16visa10cu:9429": "************* COMMENTARY *************",
  "GK16visa10cu:9430": "Vijñapriyā:",
  "GK16visa10cu:9431": "(vi, cha) upamāyāḥ sādhakamāha--vadanāmbujamiti /",
  "GK16visa10cu:9432": "cañcalaṃ locanaṃ yatreti vigraheṇa cañcalalocanavattvasyāmbujatulye vadane eva sambhavādupamāyāḥ sādhakatetyāha--atreti /",
  "GK16visa10cu:9433": "********** END OF COMMENTARY **********",
  "GK16visa10cu:9434": "evaṃ--“sundaraṃ vadanāmbujam” ityādau sādhāraṇadharmaprayoge “upamitaṃ vyāghrādibhiḥ sāmānyāprayoge” iti vacanādupamāsamāso na saṃbhavatītyupamāyā bādhakaḥ /",
  "GK16visa10cu:9435": "evaṃ cātra mayūravyaṃsakāditvādrūpakasamāsa eva /",
  "GK16visa10cu:9436": "************* COMMENTARY *************",
  "GK16visa10cu:9437": "Vijñapriyā:",
  "GK16visa10cu:9438": "(vi, ja) evamanuśāsanenāpi yatropamāsamāso niṣiddhastatrāpa nopamatyāhaevamiti /",
  "GK16visa10cu:9439": "sundaraṃ vadanāmbujamityādau sādhāraṇadharmaprayoge upamāsamāso na sambhavatītyatra upamāyā bādhaka ityanvayaḥ /",
  "GK16visa10cu:9440": "sa ca dharmotra sundaratvam,",
  "GK16visa10cu:9441": "tasya upamābādhakatāgrāhakapāṇinyanuśāsanaṃ darśayati---upamitamiti /",
  "GK16visa10cu:9442": "anena pāṇinisūtreṇa sādhāraṇadharmāprayoga eva puruṣavyāghrādyupamāsamāsaḥ /",
  "GK16visa10cu:9443": "evaṃ bodhanātsādhāraṇadharmaprayoga eva tatsamāso niṣiddhaḥ /",
  "GK16visa10cu:9444": "atrahīti vacanāt sundaraṃ vahanāmbujamiti prayoge upamāsamāse sati na sambhavatītyataḥ sundaratvarūpasādhāraṇadharmāprayoge upamāyā bodha ityarthaḥ /",
  "GK16visa10cu:9445": "nanu “mayūraiva puruṣo vyaṃsako vigatabhujamūla';",
  "GK16visa10cu:9446": "ityādyārthe vyaṃsakatvādibhāvād yatropamānasya pūrvanirdeśastatraiva mayūravyaṃsakaditvamupamānasya paranirdeśe tu netyarthaḥ /",
  "GK16visa10cu:9447": "********** END OF COMMENTARY **********",
  "GK16visa10cu:9448": "ekāśrayānupraveśo yathā mama--",
  "GK16visa10cu:9449": "“kaṭākṣeṇāpīṣatkṣaṇamapi nirīkṣeta yadi sā tadānandaḥ sāndraḥ sphurati pihitāśeṣaviṣayaḥ /",
  "GK16visa10cu:9450": "saromāñcodañcatkucakalaśanibhinnavasayaḥ parīrambhārambhaḥ ka iva bhavitāmbhoruhadṛśaḥ” //",
  "GK16visa10cu:9451": "************* COMMENTARY *************",
  "GK16visa10cu:9452": "Vijñapriyā:",
  "GK16visa10cu:9453": "(vi, jha) ekāśrayasthitirūpāṇāmalaṅkāraṇāṃ saṅkaramāha---kaṭākṣeṇeti /",
  "GK16visa10cu:9454": "ekāśrayaśca kvacidekaṃ vākyaṃ kvacidekaṃ padam /",
  "GK16visa10cu:9455": "nacaikavākyasthatve saṃsṛṣṭireveti vācyam,",
  "GK16visa10cu:9456": "aṅgāṅgibhāve atathātvāt /",
  "GK16visa10cu:9457": "naca tadā aṅgāṅgibhāvasaṅkara iti vācyam /",
  "GK16visa10cu:9458": "tadāpyekāśrayānupraveśānapāyāt /",
  "GK16visa10cu:9459": "kaṭākṣeṇeti /",
  "GK16visa10cu:9460": "sā nāyikā kṣaṇamarthānmāmīṣadalpaṃ yadi nirīkṣeta tadā pihitāśeṣaviṣayaḥ sāndra ānandaḥ sphurati /",
  "GK16visa10cu:9461": "tadā tasyā ambujākṣyāḥ parīrambhārambhaḥ ka iva bhavitā,",
  "GK16visa10cu:9462": "kaṭākṣeṇaiva kṛtārtho 'haṃ tatparirambhaṃ nopekṣa ityarthaḥ /",
  "GK16visa10cu:9463": "yadvā kaṭākṣapātanato 'dhikataraḥ parirambhārambhaḥ kaiva bhavitā,",
  "GK16visa10cu:9464": "anirvacanīya eva bhavitā ityarthaḥ /",
  "GK16visa10cu:9465": "kīdṛśaḥ parirambhārambhaḥ /",
  "GK16visa10cu:9466": "saromāñcābhyāmata evodañcadbhyāṃ kucakalaśābhyāṃ nirbhinnaṃ paribhraṣṭaṃ vasanaṃ yatra tādṛśaḥ /",
  "GK16visa10cu:9467": "********** END OF COMMENTARY **********",
  "GK16visa10cu:9468": "atra kaṭākṣeṇāpīṣatkṣaṇamapītyatracchekānuprāsasya nirīkṣetetyatra kṣakāramādāya vṛttyanuprāsasyacaikāśraye 'nupraveśaḥ /",
  "GK16visa10cu:9469": "evaṃ cātraivānuprasārthāpattyalaṅkārayoḥ /",
  "GK16visa10cu:9470": "************* COMMENTARY *************",
  "GK16visa10cu:9471": "Vijñapriyā:",
  "GK16visa10cu:9472": "(vi, ña) atra vākyārūpaikāśrayasattvaṃ dvividhānuprāsayordarśayati---atreti chekātuprāso 'nekasya vyañjanasya svarūpataḥ sāmye sati tacchekānuprāsoktatvāt /",
  "GK16visa10cu:9473": "saṃyuktānevarṇasya tu ānupūrvyasambhavāttādṛśe 'nekasya kṣakāramātrasya sakṛcchekānuprāsa ityarthaḥ /",
  "GK16visa10cu:9474": "tādṛśasyaiva kṣakārāntarasāhityādanekadhātve vṛttyanuprāsa ityāha---nirīkṣetityatreti /",
  "GK16visa10cu:9475": "anekasyāsakṛttve vṛttyanuprasasyoktatvāt /",
  "GK16visa10cu:9476": "ekāśrayānupraveśa ekavākyapraveśaḥ /",
  "GK16visa10cu:9477_0": "evaṃ ca kṣakāradvayaghaṭitacchekānuprāsena kṣakārāntarasāhityavaśād vṛttyanuprāsajananādaṅgāṅgibhāvasaṅkaro",
  "GK16visa10cu:9477_1": "'pyatrāstītyataḥ samāsaikapadārūpāśraye 'saṅkīrṇamudāharati---āpātatastatraivānuprāsārthāpattyalaṅkārayorekāśrayānupraveśaṃ",
  "GK16visa10cu:9477_2": "darśayati---evaṃ cātraiveti /",
  "GK16visa10cu:9478": "kaṭākṣapātenāpi sāndrandasphuraṇād daṇḍāpūpikayā siddhe stanaparirambhe 'nirvacanīyānanda ityevamarthāpattyalaṅkāra ityarthaḥ /",
  "GK16visa10cu:9479": "********** END OF COMMENTARY **********",
  "GK16visa10cu:9480": "yathā vā--",
  "GK16visa10cu:9481": "“saṃsāradhvāntavidhvaṃsa--” ityatra rūpakānuprāsayoḥ /",
  "GK16visa10cu:9482": "yathā vā--“kurabakāravakāraṇatāṃ yayuḥ” ityatra rabakā ravakā ityekaṃ bakāravakāra ityekamiti yamakayoḥ /",
  "GK16visa10cu:9483": "************* COMMENTARY *************",
  "GK16visa10cu:9484": "Vijñapriyā:",
  "GK16visa10cu:9485": "(vi, ṭa) samāsa ekapade 'ṅgāṅgibhāvasaṅkararahitamekāśrayānupraveśasaṅkaramāha--yathā veti /",
  "GK16visa10cu:9486": "rūpakānuprāsayoriti /",
  "GK16visa10cu:9487": "kaṃsaniṣūdane sūryatāropaṇaāt /",
  "GK16visa10cu:9488": "kurubakā ityādi /",
  "GK16visa10cu:9489": "atra ekavākyagataṃ yamakadvayam /",
  "GK16visa10cu:9490": "nacātra pūrvayamakenottarayamakanirvāhādanugrāhyānugrāhakatāsaṅkaropīti vācyam /",
  "GK16visa10cu:9491": "kāraṇatāmityetadīyarephaparyantasyottarayamakasya pūrvayamakenāpi nirvāhyātvāt /",
  "GK16visa10cu:9492": "evaṃ “kalakalolakaloladṛśe';",
  "GK16visa10cu:9493": "tyatrāpi lakalo lakalo kalola kalola iti yamakadvayam /",
  "GK16visa10cu:9494": "********** END OF COMMENTARY **********",
  "GK16visa10cu:9495": "yathā vā--",
  "GK16visa10cu:9496": "“ahiṇaapaoarasiesu pahiasāmāhaesu diahesu /",
  "GK16visa10cu:9497": "rahasapasāriagīāṇaṃ ṇaccijaṃ moravindāṇam” //",
  "GK16visa10cu:9498": "************* COMMENTARY *************",
  "GK16visa10cu:9499": "Vijñapriyā:",
  "GK16visa10cu:9500": "(vi, ṭha) upamārūpakayorapyekāśrayānupraveśaṃ darśayati---ahiṇaa iti /",
  "GK16visa10cu:9501": "“abhinavapayodarasikeṣu pathikasāmājikeṣu divaseṣu /",
  "GK16visa10cu:9502": "mahati prasāritagītānartitakaṃ mayūravṛndānām //",
  "GK16visa10cu:9503": "“iti saṃskṛtam /",
  "GK16visa10cu:9504": "prasāritaṃ gītaṃ yatreti tādṛśaṃ mayūravṛndānāmānartitakaṃ nṛtyayuktaviśeṣaṇakeṣu divaseṣu mahati pūjyaṃ bhavati śobhate ityarthaḥ /",
  "GK16visa10cu:9505": "maha pūjāyāmiti dhātuḥ /",
  "GK16visa10cu:9506": "nṛtyocitaṃ divasaviśeṣaṇamāha---abhinaveti /",
  "GK16visa10cu:9507": "abhinavapayoda eva rasikā rasavanta eka nṛtyadarśanārthaṃ rasavanto yatra tādṛśeṣu /",
  "GK16visa10cu:9508": "tathā pathikāḥ sāmājikā iva nṛtyādididṛkṣisamājapradhānānīva yatra tādṛśeṣu /",
  "GK16visa10cu:9509": "atra rasikasāmājikānāṃ samājapradhānatulyānāṃ ca tṛtyadarśināmāśrayatvena divasānāṃ nṛtyasattārūpakaṃ vyaṅgyamavadheyam /",
  "GK16visa10cu:9510": "********** END OF COMMENTARY **********",
  "GK16visa10cu:9511": "atra “pahiasāmāiesu” ityekāśraye pathikaśayāmāyitetyupamā,",
  "GK16visa10cu:9512": "pathikasāmājikeṣvitirūpakaṃ praviṣṭamiti /",
  "GK16visa10cu:9513": "************* COMMENTARY *************",
  "GK16visa10cu:9514": "Vijñapriyā:",
  "GK16visa10cu:9515": "(vi, ḍa) atropamārūpakayorekāśrayānupraveśaṃ darśayati---atreti /",
  "GK16visa10cu:9516": "pathikāśyāmāyitā yatretyupametyarthaḥ /",
  "GK16visa10cu:9517": "pathikamāsājikeṣu ityatraiva divaseṣu vyaṅgyarūpakaṃ darśayati /",
  "GK16visa10cu:9518": "pathikāḥ sāmājikā yeṣu iti /",
  "GK16visa10cu:9519": "sāmājikā eva yeṣvityarthaḥ /",
  "GK16visa10cu:9520": "praviṣṭamiti---vyaṅgyasattārūpakamityarthaḥ /",
  "GK16visa10cu:9521": "********** END OF COMMENTARY **********",
  "GK16visa10cu:9522": "śrīcandraśekharamahākavicandrasūnu- śrīviśvanāthakavirājakṛtaṃ prabandham /",
  "GK16visa10cu:9523": "sāhityadarpaṇamamuṃ sudhiyo vilokya sāhityatattvamakhilaṃ sukhameva vitta // VisSd_10.99 //",
  "GK16visa10cu:9524": "************* COMMENTARY *************",
  "GK16visa10cu:9525": "Vijñapriyā:",
  "GK16visa10cu:9526": "(vi, ḍha) śrīcandreti /",
  "GK16visa10cu:9527": "atra mudhiya iti sambodhanam /",
  "GK16visa10cu:9528": "kvacit kavya iti pāṭhaḥ /",
  "GK16visa10cu:9529": "he sudhiyaḥ,",
  "GK16visa10cu:9530": "śrīcandretyādikṛtamamuṃ sāhityadarpaṇaṃ pustakaṃ vilokya akhilaṃ sāhityatattvaṃ sukhameva sukhaviśiṣṭameva yathā syāttathā vitta jānītetyarthaḥ /",
  "GK16visa10cu:9531": "Locanā:",
  "GK16visa10cu:9532": "(lo, ū) śrīcandraśekhareti /",
  "GK16visa10cu:9533": "mahākavicandretyatra candraśabdaḥ śreṣṭhārthaḥ /",
  "GK16visa10cu:9534": "viśvanāthanāmā kavirājaḥ yasyemāṃ praśastimācakṣate vicakṣaṇāḥ /",
  "GK16visa10cu:9535": "“āḥ kiṃ kampamurīkaroṣi vasudhe dhūrardite vā bhava- drovindena tu nandamandirakṛtakrīḍāvatāreṇa te /",
  "GK16visa10cu:9536": "vikhyātaḥ kavirājirāja iti yaḥ śrīviśvanāthaḥ kṛtī tasyākarṇya giraḥ śirāṃsi bhujagādhīśo dhunīte 'dhunā” //",
  "GK16visa10cu:9537": "tena kṛtaṃ sāhityadarpaṇākhyaṃ granthamavalokyeti sambandhaḥ /",
  "GK16visa10cu:9538": "********** END OF COMMENTARY **********",
  "GK16visa10cu:9539": "yāvatprasannendunibhānanā śrīrnārāyaṇasyāṅgamalaṅkaroti /",
  "GK16visa10cu:9540": "tāvanmanaḥ saṃmadayan kavīnāmeṣa prabandhaḥ prathito 'stu loke // VisSd_10.100 //",
  "GK16visa10cu:9541": "************* COMMENTARY *************",
  "GK16visa10cu:9542": "Vijñapriyā:",
  "GK16visa10cu:9543": "(vi, ṇa) yāvaditi /",
  "GK16visa10cu:9544": "prasannendunibhānanā śrīryāvannārāyaṇasyāṅgamalaṅkaroti,",
  "GK16visa10cu:9545": "tāvatkavīnāṃ manaḥ sammadayannayaṃ prabandho loke prathitostu ityarthaḥ /",
  "GK16visa10cu:9546": "Locanā:",
  "GK16visa10cu:9547": "(lo, ṛ) samprati granthasya samāptau svābhīṣṭapūrvakaṃ śubhāśaṃsanaṃ karoti--- yāvaditi /",
  "GK16visa10cu:9548": "sammadayan samyak prīṇayan--- āstāmanantakṛtinā kṛta eṣa dhīre- ṇāsādya tātaśaraṇāmburuhaprasādam /",
  "GK16visa10cu:9549": "ācandramātaraṇikovidavṛndavandyaḥ sāhityadarpaṇavivekavacaḥ prapañcaḥ //",
  "GK16visa10cu:9550": "********** END OF COMMENTARY **********",
  "GK16visa10cu:9551": "ityālaṅkārikacakravartisāndhivigrahikamahāpātraśrīviśvanāthakavirājakṛte sāhityadarpaṇe daśamaḥ paricchedaḥ /",
  "GK16visa10cu:9552": "************* COMMENTARY *************",
  "GK16visa10cu:9553": "Vijñapriyā:",
  "GK16visa10cu:9554": "(vi, ta) itītyādi /",
  "GK16visa10cu:9555": "akhilabhāṣaiva vilāsinī nāyikā tasyāḥ bhujaṅgaḥ kāmukastadanuśīlakatvāt /",
  "GK16visa10cu:9556": "iti maheśvaratarkālaṅkāraviracitāyāṃ sāhityadarpaṇaṭīkāyāṃ daśamaparicchedavivaraṇam suśliṣṭasaṃskṛtavaśena sukhādhirohā vaiṣamyadustarataraṅgavibhedadakṣā /",
  "GK16visa10cu:9557": "sāhityadarpaṇamahārṇavamuttarītuṃ ṭīkeyamastitaraṇirna bibhīta dhīrāḥ // 1 //",
  "GK16visa10cu:9558": "darpaṇe pratibimbante padārthā iti nādbhutam /",
  "GK16visa10cu:9559": "citraṃ mamaitad vyākhyāne darpaṇaḥ pratibimbite // 2 //",
  "GK16visa10cu:9560": "avadhānakṛtāmodā ṭīkeyaṃ nāvadhīryatām /",
  "GK16visa10cu:9561": "dhīrāḥ kaṣāyatāmbūle svādyante hi kramādrasāḥ //",
  "GK16visa10cu:9562": "********** END OF COMMENTARY **********"
}