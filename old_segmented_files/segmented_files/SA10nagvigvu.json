{
  "SA10nagvigvu:0": "(Vv 216)",
  "SA10nagvigvu:1": "// namo buddhaya /",
  "SA10nagvigvu:2": "sarveṣāṃ bhāvānāṃ sarvatra na vidyate svabhāvaś cet /",
  "SA10nagvigvu:3": "tvadvacanam asvabhāvaṃ na nivartayitum svabhāvam alaṃ // NagVv_1 //",
  "SA10nagvigvu:4": "yadi sarveṣāṃ bhāvānāṃ hetau pratyayeṣu ca hetupratyayasāmagrāñ ca pṛthak ca yatra sarvatra svabhāvo na vidyata iti kṛtvā śūnyāḥ sarvabhāvā iti /",
  "SA10nagvigvu:5": "na hi bije hetubhūte 'ṅkuro sti /",
  "SA10nagvigvu:6": "na pṛthivyaptejovāyvādinām ekekasmin pratyayasaṃjñite /",
  "SA10nagvigvu:7": "na pratyayeṣu samagreṣu na hetupratyayeṣu samagreṣu na hetupratyayasāmagrāṃ na hetupratyayavinirmuktaḥ pṛthag eva vā /",
  "SA10nagvigvu:8": "yasmād atra svabhāvo nāsti tasmān niḥsvabhāvo 'ṅkuraḥ /",
  "SA10nagvigvu:9": "yasmān niḥsvabhāvaḥ tasmāt śūnyaḥ /",
  "SA10nagvigvu:10": "yathā cāyam aṅkuro niḥsvabhāvo niḥsvabhāvāc ca śūnyaḥ tathā sarvabhāvā niḥsvabhāvatvāc chūnya iti /",
  "SA10nagvigvu:11": "(Vv 218)",
  "SA10nagvigvu:12": "atra vayaṃ brūmaḥ /",
  "SA10nagvigvu:13": "yady evaṃ tavāpi vacanaṃ yady etac chūnyāḥ sarvabhāvā iti tad api śūnyaṃ /",
  "SA10nagvigvu:14": "kiṃ kāraṇaṃ tad api hetau nāsti /",
  "SA10nagvigvu:15": "mahābhūteṣu saṃprayukteṣu viprayukteṣu vā pratyayeṣu nāsti /",
  "SA10nagvigvu:16": "uraḥkaṇthoṣṭhajihvādantamūlatālunāsikāmūrdhaprabhṛtiṣu yan naivobhayasāmagryām asti /",
  "SA10nagvigvu:17": "hetupratyayasamagrīvinirmuktaṃ pṛthag eva vā nāsti /",
  "SA10nagvigvu:18": "yasmād atra sarvatra nāsti /",
  "SA10nagvigvu:19": "tasmān niḥsvabhāvaṃ /",
  "SA10nagvigvu:20": "yasmān niḥsvabhāvaṃ /",
  "SA10nagvigvu:21": "tasmāc chūnyaṃ /",
  "SA10nagvigvu:22": "tasmād anena sarvabhāvasvabhāvavyavartanam aśakyaṃ kartuṃ /",
  "SA10nagvigvu:23": "kiṃ kāraṇaṃn /",
  "SA10nagvigvu:24": "na hy asadagninā dagdhaṃ /",
  "SA10nagvigvu:25": "nāpy asatā śāstreṇa śakyaṃ chettuṃ /",
  "SA10nagvigvu:26": "nāsatībhir atbhiḥ śakyaṃ kledayitum evam asattā vacanena śakyaḥ sarvabhāvasvabhāvapratiṣedhaḥ kartuṃ na śakyaḥ sarvabhāvasvabhāvo nivartayituṃ /",
  "SA10nagvigvu:27": "tatra yad uktaṃ sarvabhāvasvabhāvaḥ pratiṣidhaḥ sarvatra bhāvasvabhāvo vinivartata iti / tan na //",
  "SA10nagvigvu:28": "(Vv 220)",
  "SA10nagvigvu:29": "atha sasvabhāvam etad vākyaṃ pūrvā hata pratijñā te /",
  "SA10nagvigvu:30": "vaiṣamikatvaṃ tasmin viśeṣahetuś ca vaktavyaḥ // NagVv_2 //",
  "SA10nagvigvu:31": "athāpi manyase mā bhūd eṣa doṣa iti sasvabhāvam etad vākyaṃ /",
  "SA10nagvigvu:32": "sasvabhāvatvāc cāśūnyaṃ /",
  "SA10nagvigvu:33": "tasmād anena sarvabhāvasvabhāvaḥ pratiṣiddhaḥ sarvabhāvasvabhāvo vinivarta iti //",
  "SA10nagvigvu:34": "atra brūmaḥ /",
  "SA10nagvigvu:35": "yā hi te pratijñā śūnyāḥ svabhāvā iti /",
  "SA10nagvigvu:36": "hatā śā //",
  "SA10nagvigvu:37": "kiñcānyat sarvabhāvāntargatañ ca tadvacanam /",
  "SA10nagvigvu:38": "kasmāt sarvabhāveṣu tvadvacanam aśūnyaṃ yenāśūnyatvāt sarvabhāvasvabhāvaḥ pratiṣiddhaḥ //",
  "SA10nagvigvu:39": "evaṃ ṣaṭkoṭiko vādaḥ prasaktaḥ /",
  "SA10nagvigvu:40": "sa punaḥ katham iti /",
  "SA10nagvigvu:41": "hanta cet punaḥ śūnyāḥ sarvahhāvās tena tvadvacanaṃ śūnyam sarvabhāvāntargatatvāt tvadvacanasya /",
  "SA10nagvigvu:42": "tena śūnyena pratiṣedhānupapattiḥ /",
  "SA10nagvigvu:43": "tatra yaḥ pratiṣedhaḥ śūnyāḥ sarvabhāva iti anupapannaḥ / 1 /",
  "SA10nagvigvu:45": "upapannaś cet punaḥ śūnyāḥ sarvabhāvā iti pratiṣedhas tena tvadvacanaśūnyatvād anena pratiṣedho anupapannaḥ / 2 /",
  "SA10nagvigvu:47": "atha śūnyāḥ sarvabhāvās tvadvacanañ cāśūnyaḥ yena pratiṣedhas tena tvadvacanaṃ sarvatrāsaṃgṛhītaṃ /",
  "SA10nagvigvu:48": "(Vv 222) tatra dṛṣṭāntavirodhaḥ / 3 /",
  "SA10nagvigvu:50": "sarvatra cet punaḥ gṛhītaṃ tvadvacanaṃ sarvabhāvāś ca śūnyāḥ /",
  "SA10nagvigvu:51": "tena tad api śūnyaṃ śūnyatvād anena nāsti pratiṣedhaḥ / 4 /",
  "SA10nagvigvu:53": "atha śūnyam asti vānena pratiṣedhaḥ śūnyaḥ sarvabhāvā iti tena śūnyāpi sarvabhāvāḥ kāryakriyāsamarthā samarthabhaveyuḥ /",
  "SA10nagvigvu:54": "na caitad iṣṭaṃ / 5 /",
  "SA10nagvigvu:56": "atha śūnyāḥ sarvabhāvāḥ na ca kāryaṃ kriyāsamarthaṃ bhavaṃti mā bhūt dṛṣṭāntavirodha iti kṛtvā śūnyena tvadvacanena sarvabhāvāsvabhāvo pratiṣedho nopapanna iti / 6 /",
  "SA10nagvigvu:57": "kiñcānyat / evaṃ tadastitvāt vaiṣamikatvaprasaṅgaḥ /",
  "SA10nagvigvu:58": "kiñcit śūnyaṃ kiñcid aśūnyam iti /",
  "SA10nagvigvu:59": "tasmiṃś ca vaisamikatve viśeṣahetur vaktavyaḥ /",
  "SA10nagvigvu:60": "yena hi viśeṣahetunā kiñcit śūnyaṃ kiñcid aśūnyaṃ syāt /",
  "SA10nagvigvu:61": "sa ca nopadiṣṭo hetuḥ /",
  "SA10nagvigvu:62": "tatra yad uktaṃ śūnyāḥ sarvabhāvā iti tan na //",
  "SA10nagvigvu:63": "(Vv 224)",
  "SA10nagvigvu:64": "kiñcānyat",
  "SA10nagvigvu:65": "mā śabdavad ity etat syāt te buddhir na caitad upapannam /",
  "SA10nagvigvu:66": "śabdenātra satā bhaviṣyato vāraṇaṃ tasya // NagVv_3 //",
  "SA10nagvigvu:67": "syāt te buddhiḥ yathā nāma kaścit brūyāt mā śabdaṃ kārṣīr mā śabdaṃ kārṣīr iti /",
  "SA10nagvigvu:68": "tena ca śabdena vyāvartanaṃ kriyate /",
  "SA10nagvigvu:69": "evam eva śūnyāḥ sarvabhāvā iti /",
  "SA10nagvigvu:70": "śūnyena vacanena sarvatā sarvabhāvasvabhāvavyāvartanaṃ kriyata iti /",
  "SA10nagvigvu:71": "atra vayaṃ brūmaḥ /",
  "SA10nagvigvu:72": "etad apy anupapannaṃ kiṃ kāraṇaṃ /",
  "SA10nagvigvu:73": "satā hy atra śabdena hy atra bhaviṣyataḥ śabdasya pratiṣedhaḥ kriyate /",
  "SA10nagvigvu:74": "na punar iha bhavataḥ satā vacanena sarvabhāvasvabhāvapratiṣedhaḥ kriyate /",
  "SA10nagvigvu:75": "tava hi matena vacanam apy asat /",
  "SA10nagvigvu:76": "sarvabhāvasvabhāvo 'py asat /",
  "SA10nagvigvu:77": "tasmād ayaṃ mā śabdavad iti viṣayopanyāso 'sann iti //",
  "SA10nagvigvu:78": "(Vv 226)",
  "SA10nagvigvu:79": "kiñca",
  "SA10nagvigvu:80": "pratipratiṣedhyo 'py evam iti mataṃ bhavet tad asad eva /",
  "SA10nagvigvu:81": "evaṃ tava pratijña lakṣaṇato dūṣyate na mama // NagVv_4 //",
  "SA10nagvigvu:82": "syāt te buddhiḥ pratiṣedhaḥ pratiṣedhyo 'py anenaiva kalpenānupapannaḥ /",
  "SA10nagvigvu:83": "tatra yad bhavān sarvabhāvasvabhāvapratiṣedhaśūcanaṃ pratiṣedhayati /",
  "SA10nagvigvu:84": "tad anupapannam iti /",
  "SA10nagvigvu:85": "atra vayaṃ brūmaḥ /",
  "SA10nagvigvu:86": "etad aśabdena sad eva /",
  "SA10nagvigvu:87": "kasmāt tava ca hi pratijñālakṣaṇaprāptam etan na mama bhavān iha bravīti /",
  "SA10nagvigvu:88": "śūnyāḥ sarvabhāvā iti nāhaṃ /",
  "SA10nagvigvu:89": "tasmāt tvatpratijñān na(?)payāmi /",
  "SA10nagvigvu:90": "pūrvakaḥ pakṣo na mama /",
  "SA10nagvigvu:91": "tatra yad uktaṃ pratiṣedhaḥ pratiṣedhyo 'py evaṃ matam iti /",
  "SA10nagvigvu:92": "upapannaṃm iti // tan na /",
  "SA10nagvigvu:93": "(Vv 228)",
  "SA10nagvigvu:94": "kiñcānyat /",
  "SA10nagvigvu:95": "pratyakṣeṇa hi tāvad yady upalabhya vinivartayasi bhāvān /",
  "SA10nagvigvu:96": "tan nāsti pratyakṣaṃ bhāvā yenopalabhyante // NagVv_5 //",
  "SA10nagvigvu:97": "yadi pratyakṣataḥ sarvabhāvān upalabhya bhavān nivartayati śūnyāḥ sarvabhāvā iti /",
  "SA10nagvigvu:98": "tad anupapannaṃ /",
  "SA10nagvigvu:99": "kasmāt pratyakṣam api hi pramāṇaṃ svabhāvāntargatatvāt śūnyaṃ /",
  "SA10nagvigvu:100": "yo 'pi sarvabhāvān upalabhate so 'pi śūnyas tasmāt pratyakṣeṇa pramāṇena nopalambhabhāvo anupalabdhasya ca pratiṣedhānupapattiḥ śūnyaḥ sarvabhāvā iti /",
  "SA10nagvigvu:101": "tad anupapannaṃ",
  "SA10nagvigvu:102": "(Vv 230)",
  "SA10nagvigvu:103": "syāt te buddhiḥ /",
  "SA10nagvigvu:104": "anumānenāgamenopānena vā sarvabhāvān upalabhya sarvabhāvavyāvartanaṃ kriyata iti //",
  "SA10nagvigvu:105": "atra brūmaḥ /",
  "SA10nagvigvu:106": "anumānaṃ pratyuktaṃ pratyakṣeṇāgamopamāne ca /",
  "SA10nagvigvu:107": "anumānāgamasādhyā ye 'rthā dṛṣṭāntasādhyāś ca // NagVv_6 //",
  "SA10nagvigvu:108": "anumānam apy upamānāgamāś ca pratyakṣeṇa pramāṇena pratyuktāḥ /",
  "SA10nagvigvu:109": "yathā hi pratyakṣaṃ pramāṇaṃ śūnyaṃ sarvabhāvānāṃ śūnyatvāt /",
  "SA10nagvigvu:110": "evam anumānamopamāgamāpi śūnyāḥ /",
  "SA10nagvigvu:111": "sarvabhāvānāṃ śūnyatvāt /",
  "SA10nagvigvu:112": "ye 'py anumānasādhyārthā āgamasādhyā upamānasādhyāś ca /",
  "SA10nagvigvu:113": "te 'pi śūnyāḥ sarvabhāvānāṃ śūnyatvāt* anumānopamānāgamaiś ca yo 'pi bhāvān upalabhate so 'pi śūnyaḥ tasmāt bbāvānām upalambhābhāvo 'nupalabdhānāñ ca svabhāvapratiṣedhānupapattiḥ /",
  "SA10nagvigvu:114": "tatra yad uktaṃ śūnyāḥ sarvabhāvā iti / tan na //",
  "SA10nagvigvu:115": "(Vv 232)",
  "SA10nagvigvu:116": "kiñcānyat /",
  "SA10nagvigvu:117": "kuśalānāṃ dharmāṇāṃ dharmāvasthavidaś ca manyante /",
  "SA10nagvigvu:118": "kuśalaṃ janasvabhāvaṃ śeṣeṣv apy eṣa viniyogaḥ // NagVv_7 //",
  "SA10nagvigvu:119": "iha dharmāvasthāvido manyante kuśalānāṃ dharmāṇām ekonaviṃśaṃ śataṃ /",
  "SA10nagvigvu:120": "tadyathā ekadeśo vijñānasya vedanāyāḥ /",
  "SA10nagvigvu:121": "saṃjñāyāś cetanāyāḥ /",
  "SA10nagvigvu:122": "sparśasya manasikārasya chandasyādhimokṣasya vīryasya smṛteḥ samādheḥ prajñāyā upekṣāyāḥ prayogasya saṃprayogasya prāpto 'dhyāśayasya prativirateḥ vyavasāyā autsukyasya /",
  "SA10nagvigvu:123": "unmūrdhe utsāhasya avyārtyasya vasitāyāḥ pratipatter avipratīsārasya dhṛter adhyavasāyasya /",
  "SA10nagvigvu:124": "anaukṣekasya ananumūḍhyanutsārasya /",
  "SA10nagvigvu:125": "prāpaṇāyāḥ praṇidheḥ madasya viṣayānāṃ viprayogasya /",
  "SA10nagvigvu:126": "aniryāṇikatāyā utsādasya /",
  "SA10nagvigvu:127": "sthiter anityatāyāḥ samarthāgatasya jarāyāḥ paridrāsyatārateḥ /",
  "SA10nagvigvu:128": "vitarkānāṃ prīteḥ pramādasya aprasrabdheḥ /",
  "SA10nagvigvu:129": "vyavahāratāyāḥ /",
  "SA10nagvigvu:130": "prekṣupratikūlasya pradakṣiṇagrāhasya vaiśāradyagauravasya citrīkārasya (Vv 234)",
  "SA10nagvigvu:131": "bhakter abhakteḥ suśrūṣāyāḥ sādarasyānādarasya prasrabdheḥ /",
  "SA10nagvigvu:132": "hāsasya vācaḥ viṣpandanāyāḥ siddhasyāprasādasya aprasrabdheḥ vyavahāratāyaḥ /",
  "SA10nagvigvu:133": "dākṣyasya sauratyasya vipratisārasya śokasya /",
  "SA10nagvigvu:134": "upāyāsāyas vītasya /",
  "SA10nagvigvu:135": "apradakṣiṇagrāhasya saṃepasya saṃvarāṇāṃ pariśuddher adhyāśayasya rūpasyeti /",
  "SA10nagvigvu:136": "śraddhā hrīr ārjavam avañcanaṃ /",
  "SA10nagvigvu:137": "upasama acāmala saprasādamārdavaṃ pratisaṃkhyānaṃ nirveda 'paridāhaḥ /",
  "SA10nagvigvu:138": "amada alobha adoṣa amoha asarvat* apratiniḥsargaḥ vibhava apatrayā apariśucchadanaṃ mānanaṃ kāruṇyaṃ maitrī adīnatādaritamari.(d)",
  "SA10nagvigvu:139": "ha + + nupanāhaḥ alī cetaso paryādānaṃ kṣāntiḥ /",
  "SA10nagvigvu:140": "vyavasadu āsaurakyam iti bhāgānvayaṃ /",
  "SA10nagvigvu:141": "puṇyaṃ /",
  "SA10nagvigvu:142": "asaṃjñisamāpattiḥ /",
  "SA10nagvigvu:143": "nairyāṇikatāsarvajñatāsaṃskṛtā dharmāḥ ity ekonaviṃśaṃ śataṃ kuśalānāṃ kuśalaḥ svabhāvaḥ //",
  "SA10nagvigvu:144": "(Vv 236)",
  "SA10nagvigvu:145": "tathākuśalānām akuśalaḥ svabhāvaḥ /",
  "SA10nagvigvu:146": "nivṛttāvyākṛtaḥ /",
  "SA10nagvigvu:147": "prakṛtāvyākṛtānāṃ prakṛtāvyākṛtaḥ /",
  "SA10nagvigvu:148": "kāmoktānāṃ kāmoktaḥ /",
  "SA10nagvigvu:149": "rūpoktānāṃ rūpoktaḥ /",
  "SA10nagvigvu:150": "ārūpyoktānām ārūpyoktaḥ /",
  "SA10nagvigvu:151": "anāśravāṇām anāśravaḥ /",
  "SA10nagvigvu:152": "duḥkhoktānāṃ duḥkhoktaḥ /",
  "SA10nagvigvu:153": "samudayoktānāṃ samudayoktaḥ /",
  "SA10nagvigvu:154": "nirodhoktānāṃ nirodhoktaḥ /",
  "SA10nagvigvu:155": "mārgoktānāṃ mārgoktaḥ /",
  "SA10nagvigvu:156": "bhāvanāprahātavyānāṃ bhāvanāprahātavyaḥ /",
  "SA10nagvigvu:157": "aprahātavyānām aprahātavyaḥ /",
  "SA10nagvigvu:158": "prahātavyānāṃ prahātavyaḥ /",
  "SA10nagvigvu:159": "yasmād evam anekaprakāro dharmasvabhāvo dṛṣṭaḥ /",
  "SA10nagvigvu:160": "tasmād iha yad uktaṃ /",
  "SA10nagvigvu:161": "niḥsvabhāvāḥ sarvabhāvāḥ niḥsvabhāvatvāt śūnya iti tan na /",
  "SA10nagvigvu:162": "(Vv 238)",
  "SA10nagvigvu:163": "kiñcānyat /",
  "SA10nagvigvu:164": "nairyāṇikasvabhāvo dharmo nairyāṇikāś ca ye teṣāṃ /",
  "SA10nagvigvu:165": "dharmāvasthoktānām eva ca nairyāṇikādīnāṃ // NagVv_8 //",
  "SA10nagvigvu:166": "iha ca dharmo 'vasthoktānāṃ nairyāṇikānāṃ dharmāṇāṃ niryāṇikaḥ svabhāvaḥ /",
  "SA10nagvigvu:167": "anairyāṇikānām anairyāṇikaḥ /",
  "SA10nagvigvu:168": "bodhyaṅgikānāṃ bodhyaṅgikaḥ /",
  "SA10nagvigvu:169": "abodhyaṅgikānām abodhyaṅgikaḥ /",
  "SA10nagvigvu:170": "bodhipākṣikāṇāṃ bodhipākṣikaḥ /",
  "SA10nagvigvu:171": "abodhipākṣikāṇām abodhipākṣikaḥ /",
  "SA10nagvigvu:172": "evaṃ śeṣāṇāṃ tad yasmād evam anekaprakāro dharmāṇāṃ svabhāvo dṛṣṭaḥ /",
  "SA10nagvigvu:173": "yasmād yad uktaṃ niḥsvabhāvāḥ sarvabhāvāḥ /",
  "SA10nagvigvu:174": "niḥsvabhāvatvāt śūnyā iti na //",
  "SA10nagvigvu:175": "kiñcānyat /",
  "SA10nagvigvu:176": "yadi ca na bhavet svabhāvo dharmāṇāṃ niḥsvabhāva ity evaṃ /",
  "SA10nagvigvu:177": "nāmāpi bhavet naivaṃ nāmāpi nirvastukan nāsti // NagVv_9 //",
  "SA10nagvigvu:178": "yadi ca dharmāṇāṃ svabhāvo bhāvānāṃ svabhāvānāṃ sadbhāvāc cāśūnyaḥ sarvabhāvāḥ /",
  "SA10nagvigvu:179": "tatra yad uktaṃ niḥsvabhāvāḥ sarvabhāvā niḥsvabhāvatvāt śūnyā iti tan na //",
  "SA10nagvigvu:180": "(Vv 240)",
  "SA10nagvigvu:181": "kiñcānyat /",
  "SA10nagvigvu:182": "atha vidyate svabhāvaḥ sa ca dharmāṇāṃ na vidyate tasmāt /",
  "SA10nagvigvu:183": "dharmair vinā svabhāvaḥ sa yasyāsti tad yuktam upadeṣṭum // NagVv_10 //",
  "SA10nagvigvu:184": "atha manyase mā bhūd avastukaṃ nāmeti kṛtvāsti svabhāvaḥ /",
  "SA10nagvigvu:185": "sa punar dharmāṇāṃ na saṃbhavati /",
  "SA10nagvigvu:186": "evaṃ dharmaśūnyatā ca niḥsvabhāvatvād dharmāṇāṃ siddhā bhaviṣyati /",
  "SA10nagvigvu:187": "na ca nirvastukan nāmeti /",
  "SA10nagvigvu:188": "atra vayaṃ brūmaḥ /",
  "SA10nagvigvu:189": "evaṃ kasyedānīṃ sa svabhāvo dharmavinirmuktasyārthasya tad yuktam upadeṣṭum arthaḥ /",
  "SA10nagvigvu:190": "sa ca nopadiṣṭas tasmād yā kalpanāsti svabhāvo na punar dharmāṇām iti sā hīnā //",
  "SA10nagvigvu:191": "kiñcānyat /",
  "SA10nagvigvu:192": "sata eva pratiṣedho nāsti ghaṭo geha ity ayaṃ yasmāt /",
  "SA10nagvigvu:193": "dṛṣṭaḥ pratiṣedho yaṃ sataḥ svabhāvasya te tasmāt // NagVv_11 //",
  "SA10nagvigvu:194": "iha ca sato 'rthasya pratiṣedhaḥ kriyate nāmataḥ /",
  "SA10nagvigvu:195": "tadyathā nāsti ghaṭo geha iti /",
  "SA10nagvigvu:196": "sato ghaṭasya pratiṣedhaḥ kriyate /",
  "SA10nagvigvu:197": "nāsataḥ /",
  "SA10nagvigvu:198": "evam eva nasti svabhāvo dharmāṇām iti /",
  "SA10nagvigvu:199": "sataḥ svabhāvasya pratiṣedhaḥ prāpnoti nāmataḥ /",
  "SA10nagvigvu:200": "tatra yad uktaṃ /",
  "SA10nagvigvu:201": "niḥsvabhāvāḥ sarvabhāvāḥ niḥsvabhāvatvāt śūnyā iti tan na //",
  "SA10nagvigvu:202": "pratiṣedhasaṃbhavād eva hi sarvabhāvasvabhāvasvabhāvo 'pratiṣiddhaḥ //",
  "SA10nagvigvu:203": "(Vv 242)",
  "SA10nagvigvu:204": "atha nāsti sa svabhāvaḥ kin na pratiṣidhyate tvayānena /",
  "SA10nagvigvu:205": "vacanena rte vacanāt pratiṣedhaḥ sidhyate hy asataḥ // NagVv_12 //",
  "SA10nagvigvu:206": "nāsty eva svabhāvā ity anena vacanena niḥsvabhāvā bhāvā iti kiṃ bhavatā pratiṣidhyate /",
  "SA10nagvigvu:207": "asato hi vacād vinā siddhaḥ pratiṣedhaḥ /",
  "SA10nagvigvu:208": "tadyathāgneḥ śaityasya /",
  "SA10nagvigvu:209": "ayaṃ sthairyasya /",
  "SA10nagvigvu:210": "kiñcānyat /",
  "SA10nagvigvu:211": "bālānām iva mithyā mṛgatṛṣṇāyāṃ yathājalagrāhaḥ /",
  "SA10nagvigvu:212": "evaṃ mithyāḥ grāhaḥ syāt te pratiṣidhyate hy asataḥ // NagVv_13 //",
  "SA10nagvigvu:213": "syāt te buddhiḥ yathā bālānāṃ mṛgatṛṣṇāyāṃ mithyājalam iti grāho bhavati /",
  "SA10nagvigvu:214": "nanu nirjalā sā mṛgatṛṣṇeti tatra paṇḍitajātīyena puruṣeṇocyate /",
  "SA10nagvigvu:215": "tasya mithyāgrāhasya vinivartanārtham evan niḥsvabhāveṣu yaḥ svabhāvo grāhaḥ satvānāṃ tasya vyāvartanārthan niḥsvabhāvāḥ sarvabhāvā ity ucyata iti //",
  "SA10nagvigvu:216": "atra brūmaḥ /",
  "SA10nagvigvu:217": "(Vv 244)",
  "SA10nagvigvu:218": "nanv evaṃ saty asti grāho grāhyañ ca tadgrahītā ca /",
  "SA10nagvigvu:219": "pratiṣedhaḥ pratiṣedhyaṃ pratiṣedhā ceti ṣaṭkaṃ tat // NagVv_14 //",
  "SA10nagvigvu:220": "yady evaṃ nanv evaṃ saty asti tāvat satvānāṃ mithyāgrāhaḥ /",
  "SA10nagvigvu:221": "asti grāhyaṃ santi satvā grahītāraḥ /",
  "SA10nagvigvu:222": "asti pratiṣedhaḥ tasyāpi mithyāgrāhasyāsti pratiṣedhyaṃ yad idaṃ mithyāgrāhyaṃ nāma /",
  "SA10nagvigvu:223": "santi pratiṣedhāro yuṣmadādayo 'sya mithyāgrāhasyeti siddhaṃ ṣaṭkam /",
  "SA10nagvigvu:224": "ṣaṭkasyāsya prasiddhatvāt /",
  "SA10nagvigvu:225": "yad uktaṃ śūnyāḥ sarvabhāvā iti tan na //",
  "SA10nagvigvu:226": "atha naivāsti grāho na ca grāhyaṃ na ca grahītāraḥ /",
  "SA10nagvigvu:227": "pratiṣedhaḥ pratiṣedhyaṃ pratiṣedhāro 'py ata na santi // NagVv_15 //",
  "SA10nagvigvu:228": "atha mā bhūd eṣa doṣa iti kṛtvā naiva grāho 'sti naiva grāhyaṃ na ca grahītāra iti /",
  "SA10nagvigvu:229": "evaṃ sati yo 'sau grāhasya pratiṣedhaḥ niḥsvahhāvāḥ sarvabhāvā iti /",
  "SA10nagvigvu:230": "so 'pi nāsti pratiṣedhyam api nāsti pratiṣedhāro 'pi na santi /",
  "SA10nagvigvu:231": "(Vv 246)",
  "SA10nagvigvu:232": "pratiṣedhaḥ pratiṣedhyaṃ pratiṣedhārāaś ca yady uta na santi /",
  "SA10nagvigvu:233": "siddhā hi sarvabhāvā yeṣām evaṃ svabhāvaś ca // NagVv_16 //",
  "SA10nagvigvu:234": "yadi ca na pratiṣedho na pratiṣedhyaṃ na pratiṣeddhāraḥ santy apratisiddhāḥ sarvabhāvā asti ca sarvabhāvānāṃ svabhāvaḥ //",
  "SA10nagvigvu:235": "kiñcānyat /",
  "SA10nagvigvu:236": "hetoḥ svato na siddhiḥ naiḥsvābhāvyāt kuto hi te hetuḥ /",
  "SA10nagvigvu:237": "nirhetukasya siddhir na copapannāsya te 'rthasya // NagVv_17 //",
  "SA10nagvigvu:238": "niḥsvabhāvāḥ sarvabhāvā ity etasmin arthe te hetor asiddhiḥ /",
  "SA10nagvigvu:239": "kiṃ kāraṇaṃ niḥsvabhāvatvād dhi sarvabhāvānāṃ śūnyatvān na tato hetuḥ /",
  "SA10nagvigvu:240": "asati hetau nirhetukasyārthasya śūnyāḥ sarvabhāvā iti kuta eva prasiddhiḥ //",
  "SA10nagvigvu:241": "tatra yad uktaṃ śūnyāḥ sarvabhāvā iti tan na //",
  "SA10nagvigvu:242": "kiñcānyat /",
  "SA10nagvigvu:243": "yadi cāhetoḥ siddhiḥ svabhāvavinivartanasya te bhavati /",
  "SA10nagvigvu:244": "svābhāvyasyāstitvaṃ mamāpi nirhetukaṃ siddhaṃ // NagVv_18 //",
  "SA10nagvigvu:245": "atha manyase nairhetukī siddhiḥ niḥsvabhāvatvasya bhāvānām iti /",
  "SA10nagvigvu:246": "yathā tava svabhāvanirvartanaṃ nirhetukaṃ siddhaṃ /",
  "SA10nagvigvu:247": "tathā mamāpi svabhāvasatbhāvo 'pi nirhetukaḥ siddhaḥ //",
  "SA10nagvigvu:248": "(Vv 248)",
  "SA10nagvigvu:249": "atha hetor astitvaṃ bhāvānaiḥsvābhāvyam ity anupapannam /",
  "SA10nagvigvu:250": "loko naiḥsvabhāvyān na hi kaścana vidyate bhāvaḥ // NagVv_19 //",
  "SA10nagvigvu:251": "iha yadi hetor astitvaṃ manyase /",
  "SA10nagvigvu:252": "niḥsvabhāvāḥ sarvabhāvā iti tad anupapannaṃ //",
  "SA10nagvigvu:253": "kiṃ karaṇaṃ /",
  "SA10nagvigvu:254": "na hi loke niḥsvabhāvaḥ kaścid bhāvo 'sti //",
  "SA10nagvigvu:255": "kiñcānyat /",
  "SA10nagvigvu:256": "pūrvaṃ cet pratiṣedhaḥ paścāt pratiṣedhyam iti na copapannam /",
  "SA10nagvigvu:257": "yaś cānupapanno yugapac ca yataḥ svabhāvo 'san // NagVv_20 //",
  "SA10nagvigvu:258": "iha pūrvaṃ cet pratiṣedhaḥ paścāc ca pratiṣedhyaṃ /",
  "SA10nagvigvu:259": "niḥsvabhāvyaṃ nopapannaṃ /",
  "SA10nagvigvu:260": "asati hi pratiṣedhye kasya pratiṣedhaḥ //",
  "SA10nagvigvu:261": "atha paścāt pratiṣedhaḥ pūrvaṃ pratiṣedhyam iti ca nopapannaṃ /",
  "SA10nagvigvu:262": "siddhe hi pratiṣedhye kiṃ pratiṣedhaḥ karoti /",
  "SA10nagvigvu:263": "atha yugapatpratiṣedhaḥ pratiṣedhye tathāpi na pratiṣedhyaḥ pratiṣedhyasyārthasya kāraṇaṃ prati na pratiṣedhyaḥ /",
  "SA10nagvigvu:264": "na pratiṣedhasya ca /",
  "SA10nagvigvu:265": "yathā yugapadutpannayor goviṣāṇayoḥ naiva dakṣiṇaṃ savyasya kāraṇaṃ savyaṃ vā dakṣiṇasya gāraṇaṃ bhavatīti /",
  "SA10nagvigvu:266": "tatra yad uktaṃ niḥsvabhāvāḥ sarvabhāvā iti tan na /",
  "SA10nagvigvu:267": "(Vv 250)",
  "SA10nagvigvu:268": "atrocyate / yat tāvad bhavatoktaṃ",
  "SA10nagvigvu:269": "sarveṣāṃ bhāvānāṃ sarvatra na vidyate svabhāvaś cet /",
  "SA10nagvigvu:270": "tvadvacanam asvabhāvaṃ na nivartayituṃ svabhāvam alam iti / [1]",
  "SA10nagvigvu:271": "atra brūmaḥ /",
  "SA10nagvigvu:272": "hetupratyayasāmagrāṃ pṛthagbhāve 'pi madvaco na yadi /",
  "SA10nagvigvu:273": "nanu śūnyatvaṃ siddhaṃ bhāvānām asvabhāvatvāt // NagVv_21 //",
  "SA10nagvigvu:274": "yadi madvaco hetau nāsti mahābhūteṣu saṃprayukteṣu viprayukteṣu vā pratyayeṣu nāsti /",
  "SA10nagvigvu:275": "uraḥkaṇthojihvādantatālunāsikamūrdhaprabhṛtiṣu ya + + sāmagryām asti heṃpratyayasāmagrīṃ vinirmuktaṃ pṛthag vāsti /",
  "SA10nagvigvu:276": "tasmān niḥsvabhāvā niḥsvabhāvatvāc chūnyaṃ /",
  "SA10nagvigvu:277": "evaṃ /",
  "SA10nagvigvu:278": "nanu śūnyatvaṃ siddhaṃ niḥsvabhāvatvād asya madīyavacasaḥ /",
  "SA10nagvigvu:279": "yathā caitan madvacaṃ niḥsvabhāvatvāc chūnyaṃ /",
  "SA10nagvigvu:280": "tathā sarvabhāvā niḥsvabhāvatvāc chūnyā iti /",
  "SA10nagvigvu:281": "yad bhavatoktaṃ tvadīyavacasaḥ śūnyatvāt śūnyatā sarvabhāvānāṃ nopapadyata iti tan na //",
  "SA10nagvigvu:282": "(Vv 252)",
  "SA10nagvigvu:283": "kiñcānyat /",
  "SA10nagvigvu:284": "yaś ca pratītya bhāvānāṃ śūnyateti taṃ brū + + /",
  "SA10nagvigvu:285": "yas tu pratītyabhāvo bhavati hi tasyāsvabhāvatvaṃ // NagVv_22 //",
  "SA10nagvigvu:286_0": "śūnyatārthañ ca bhavān bhāvānām anavasamya śūnyatārtham ajñātvā pravṛtti upālambhaṃ",
  "SA10nagvigvu:286_1": "vaktuṃ tvadvacanasya śūnyatvāt tvadvacanasya niḥsvabhāvatvād evaṃ tvadvacanena niḥsvabhāvena",
  "SA10nagvigvu:286_2": "bhāvānāṃ svabhāvapratiṣedho nopapadyata iti /",
  "SA10nagvigvu:287": "iha hi yaḥ pratītya bhavānāṃ bhāvaḥ sā śūnyatā /",
  "SA10nagvigvu:288": "kasmān niḥsvabhāvatvāt /",
  "SA10nagvigvu:289": "ye hi pratītyasamutpānnā bhāvās te sa sasvabhāvā bhavanti /",
  "SA10nagvigvu:290": "svabhāvābhāvāt /",
  "SA10nagvigvu:291": "tasmād dhetupratyayāpekṣatvāt /",
  "SA10nagvigvu:292": "yadi hi svabhāvato bhāvā bhaveyuḥ /",
  "SA10nagvigvu:293": "pratyākhyāyāpi hetupratyayāṃś ca bhaveyuḥ /",
  "SA10nagvigvu:294": "na cevaṃ bhavanti /",
  "SA10nagvigvu:295": "tasmān niḥsvabhāvāḥ niḥsvabhāvatvāc chūnyā ity abhidhīyante /",
  "SA10nagvigvu:296": "evaṃ madīyam api vacanaṃ /",
  "SA10nagvigvu:297": "pratītyasamutpannatvān niḥsvabhāvaṃ niḥsvabhāvatvāt śūnyam ity upapannaṃ /",
  "SA10nagvigvu:298": "(Vv 254)",
  "SA10nagvigvu:299": "yathā ca pratītyasamutpannatvāt svabhāvaśūnyāḥ /",
  "SA10nagvigvu:300": "rathapaṭaghaṭādayaḥ sveṣu sveṣu kāryeṣu kāṣṭhāhaṇamṛttikaharaṇamadhūdakapayasāṃ dhāraṇā śītavātātapaparitrāṇaprabhṛtiṣu vartante /",
  "SA10nagvigvu:301": "evam idaṃ madīyavacanaṃ pratyayasamutpannatvān niḥsvabhāvaṃ niḥsvabhāvatvaprasādhanaṃ pratyayabhāvānāṃ vartate /",
  "SA10nagvigvu:302": "tra yad uktaṃ /",
  "SA10nagvigvu:303": "niḥsvabhavatvāt tvadīyavacanasya śūnyatvaṃ śūnyatvāt tasya ca tena sarvabhāvasvabhāvapratiṣedha upapannam iti tan na //",
  "SA10nagvigvu:304": "(Vv 256)",
  "SA10nagvigvu:305": "kiñcānyat /",
  "SA10nagvigvu:306": "nirmitako nirmitakaṃ māyāpuruṣa svamāyayā sṛṣṭam /",
  "SA10nagvigvu:307": "pratiṣedhayati yadvat pratiṣedho yaṃ tathaiva syāt // NagVv_23 //",
  "SA10nagvigvu:308": "yathā nirmitakaḥ puruṣam abhyāpataṃ tu kaścid arthena vartamānaṃ pratiṣedhayet /",
  "SA10nagvigvu:309": "māyākāreṇa vā sṛṣṭo māyāpurnṣo 'nyaṃ māyāpuruṣa samabhyava tan na kasminścid arthe vartamānaṃ pratiṣedhayet /",
  "SA10nagvigvu:310": "tatra yo nirmitakaḥ puruṣaḥ pratiṣedhyate sa śūnyaḥ yaḥ pratiṣedhayati so 'pi māyāpuruṣaḥ śūnya evam eva madvacanena śūnyena sarvabhāvānāṃ svabhāvapratiṣedha upapannaḥ //",
  "SA10nagvigvu:311": "tatra yad bhavatoktaṃ /",
  "SA10nagvigvu:312": "śūnyatvāt tvadvacanasya sarvabhāvasvabhāvapratiṣedho nopapannam iti na tan na /",
  "SA10nagvigvu:313": "ṣaṭkoṭiko vāda uktaḥ sa evaṃ pratisiddhaḥ naiva hy evaṃ sati na sarvabhāvāntargataṃ madvacanaṃ nāpy aśūnyaṃ nāpi sarvabhāvāśūnyāḥ /",
  "SA10nagvigvu:314": "(Vv 258)",
  "SA10nagvigvu:315": "yat punar bhavatoktam",
  "SA10nagvigvu:316": "atha sasvabhāvam etad vākyaṃ pūrvā hatā pratijñā te",
  "SA10nagvigvu:317": "vaiṣamikatvaṃ tasmin viśeṣahetuś ca vaktavya ity [2]",
  "SA10nagvigvu:318": "atrāpi brūmaḥ /",
  "SA10nagvigvu:319": "na svābhāvikam etad vākyaṃ tasmān na vādahānir me /",
  "SA10nagvigvu:320": "nāsti ca vaiṣamikatvaṃ viśesahetuś ca na nigadyaḥ // NagVv_24 //",
  "SA10nagvigvu:321": "na tāvad etan mama vacanaṃ pratītyasamutpannatvāt svabhāvopapannaṃ yathā pūrvam uktaṃ /",
  "SA10nagvigvu:322": "svabhāvānupapannatvāt śūnyaṃ /",
  "SA10nagvigvu:323": "yasmāc ca idam api madvacanaṃ śūnyaṃ śeṣāpi sarvabhāvāḥ śūnyās tasmān nāsti vaiṣamikatvaṃ /",
  "SA10nagvigvu:324": "yadi hi vayaṃ brūmaḥ /",
  "SA10nagvigvu:325": "idaṃ vacanam aśūnyaṃ śeṣāḥ sarvabhāvāḥ śūnyā iti tato vaiṣamikatvaṃ /",
  "SA10nagvigvu:326": "syān na caitad evaṃ tasmān na vaiṣamikatvaṃ /",
  "SA10nagvigvu:327": "yasmāc ca vaiṣamikatvaṃ na saṃbhavati idaṃ vacanam aśūnyaṃ śeṣāḥ punaḥ sarvabhāvāḥ śūnyā iti /",
  "SA10nagvigvu:328": "tasmād asmābhir viśeṣahetur api na vaktavyaḥ anena idaṃ vacanaṃ aśūnyaṃ sarvabhāvāḥ punaḥ śūnyā iti /",
  "SA10nagvigvu:329": "tatra yad bhavatoktaṃ vādahānis te vaiṣamikatvaṃ ca viśeṣahetuś ca tvayā vaktavya iti tan na /",
  "SA10nagvigvu:330": "(Vv 260)",
  "SA10nagvigvu:331": "yat punar bhavatoktaṃ /",
  "SA10nagvigvu:332": "mā śabdavad ity etad asmāt te buddhir na caitad upapannaṃ /",
  "SA10nagvigvu:333": "śabdena hy atra satā bhaviṣyato vāraṇaṃ tasyeti / [3]",
  "SA10nagvigvu:334": "atra brūmaḥ /",
  "SA10nagvigvu:335": "mā śabdavad iti nāyaṃ dṛṣṭānto yas tvayā mamārahdhaḥ /",
  "SA10nagvigvu:336": "śabdena hi tac ca śabdasya vāraṇaṃ naidam eva caḥ // NagVv_25 //",
  "SA10nagvigvu:337": "nāpy ayam asmākaṃ dṛṣṭāntaḥ /",
  "SA10nagvigvu:338": "yathā kaścin mā śabdaṃ karṣīr iti bruvaṃ śabdam eva karoti śabdañ ca pratiṣedhayati /",
  "SA10nagvigvu:339": "yadvat śūnyena vacanena śūnyatāṃ pratiṣedhayati /",
  "SA10nagvigvu:340": "kiṃ kāraṇaṃ /",
  "SA10nagvigvu:341": "atra hi dṛṣṭānte śabdena śabdasya vyāvartanaṃ kriyate /",
  "SA10nagvigvu:342": "na caitad evaṃ vayaṃ brūmaḥ /",
  "SA10nagvigvu:343": "niḥsvabhāvāḥ sarvabhāvāḥ niḥsvabhāvatvāt tad aśūnyām iti /",
  "SA10nagvigvu:344": "(Vv 262)",
  "SA10nagvigvu:345": "kiṃ karaṇaṃ",
  "SA10nagvigvu:346": "naiḥsvabhāvyānāṃ cen naiḥsvābhāvyena vāraṇaṃ yadi hi /",
  "SA10nagvigvu:347": "naiḥsvabhāvyanirvṛttau svabhāvyaṃ hi prasiddhaṃ syāt // NagVv_26 //",
  "SA10nagvigvu:348": "yathā mā śabdam iti śabdena śabdasya vyāvartanaṃ kriyate /",
  "SA10nagvigvu:349": "evaṃ yadi naiḥsvabhāvyena vacanena naiḥsvabhāvyānāṃ vyāvartanaṃ kriyate tato 'yaṃ dṛṣṭāntopapannaḥ syāt /",
  "SA10nagvigvu:350": "iha tu naiḥsvabhāvyena vacanena bhāvānāṃ svabhāvapratiṣedhaḥ kriyate /",
  "SA10nagvigvu:351": "evaṃ yadi naiḥsvabhāvyena vacanena niḥsvabhāvānāṃ naiḥsvabhāvyapratiṣedhaḥ kriyate /",
  "SA10nagvigvu:352": "naiḥsvabhavyapratiṣedhād eva sasvabhāvā bhaveyuḥ /",
  "SA10nagvigvu:353": "sasvabhāvatvād aśūnyāḥ syuḥ /",
  "SA10nagvigvu:354": "śūnyatāñ ca vayaṃ bhāvānām ācakṣmahe nāśūnyatām ity adṛṣṭānta evāyam iti /",
  "SA10nagvigvu:355": "(Vv 264)",
  "SA10nagvigvu:356": "atha vā nirmitakāyāṃ yathā striyāṃ striyam ity asatgrāham /",
  "SA10nagvigvu:357": "nirmitakaḥ pratihanyāt kasyacid evaṃ bhaved ettata // NagVv_27 //",
  "SA10nagvigvu:358": "atha vā kasyacit puruṣasya nirmitakāyāṃ striyāṃ svabhāvaśūnyāyāṃ paramārthataḥ striyam ity asadgrāhaḥ /",
  "SA10nagvigvu:359": "syād eva tasyāṃ tenāsadgrāheṇa rāgam utpādayet /",
  "SA10nagvigvu:360": "tad yathā tathāgatena vā tacchrāvakeṇa vā nirmitako nirmitaḥ syāt /",
  "SA10nagvigvu:361": "tathāgatādhiṣṭhānena vā tathāgatasrāvakādhiṣṭhānena vā tasya tam asadgrāhaṃ vinivartayet /",
  "SA10nagvigvu:362": "evam eva nirmitakopamena śūnyena vacanena nirmitakastrīsadṛśyeṣu niḥsvabhāveṣu yo 'yaṃ svabbāvagrāhaḥ sa nivartyate sa pratiṣidhyate /",
  "SA10nagvigvu:363": "tasmād ayam atra dṛṣṭāntaḥ śūnyatāprasādhanaṃ pratyupapadyamāno netaraḥ /",
  "SA10nagvigvu:364": "(Vv 266)",
  "SA10nagvigvu:365": "atha vā sādhyasamo yaṃ hetur na hi vidyate dhvaneḥ sattā /",
  "SA10nagvigvu:366": "saṃvyavahārañ ca vayaṃ nānabhyupagamya kathayāmaḥ // NagVv_28 //",
  "SA10nagvigvu:367": "mā śabdavad iti sādhyasama evāyaṃ hetuḥ /",
  "SA10nagvigvu:368": "kasmāt sarvabhāvānāṃ naiḥsvabhāvyenāviśiṣṭatvāt /",
  "SA10nagvigvu:369": "na hi tasya dhvaneḥ pratītyasamutpannatvāt /",
  "SA10nagvigvu:370": "svabhavaṃ sattāḥ vidyate /",
  "SA10nagvigvu:371": "tasyāḥ svabhāvasattāyāḥ avidyamānatvāt /",
  "SA10nagvigvu:372": "yad uktaṃ",
  "SA10nagvigvu:373": "śabdena hy atra sattā bhaviṣyato vāraṇaṃ tasyeti /",
  "SA10nagvigvu:374": "tat vyāhanyate /",
  "SA10nagvigvu:375": "api ca na vayaṃ vyavahārasatyaṃ pratyākhyāya vyavahārasatyam anabhyupagamya kathayāmaḥ /",
  "SA10nagvigvu:376": "śūnyāḥ sarvabhāvā iti /",
  "SA10nagvigvu:377": "na hi vyavahārasatyam anāgamya śakyā dharmadeśanā kartuṃ /",
  "SA10nagvigvu:378": "yathoktaṃ",
  "SA10nagvigvu:379": "vyavahāram anāśritya paramārtho na deśyate /",
  "SA10nagvigvu:380": "paramārtham anāgamya nirvāṇaṃ nādhigamyata iti / [= MMK 24.18]",
  "SA10nagvigvu:381": "tasmān madvacanavat śūnyāḥ sarvabhāvāḥ sarvabhāvānāñ ca niḥsvabhāvatvam ubhayathopapadyamānam iti //",
  "SA10nagvigvu:382": "(Vv 268)",
  "SA10nagvigvu:383": "yat punar bhavatoktaṃ /",
  "SA10nagvigvu:384": "pratiṣedhaḥ pratiṣedhyo 'py evam iti mataṃ bhavet tad asad eva /",
  "SA10nagvigvu:385": "evaṃ tava pratijñā lakṣaṇato dūṣyeta na mameti / [4]",
  "SA10nagvigvu:386": "atra brūmaḥ /",
  "SA10nagvigvu:387": "yadi kācana pratijñā tatra syān na me tat* eṣa me bhaved doṣaḥ /",
  "SA10nagvigvu:388": "nāsti ca mama pratijñā tasmān naivāsti me doṣaḥ // NagVv_29 //",
  "SA10nagvigvu:389": "yadi ca kācin mama pratijñā syāt tato mama pratijñālakṣaṇaprāptatvāt sa pūrvako doṣaḥ /",
  "SA10nagvigvu:390": "yathā tvayoktaṃ bhāvāḥ tathā mama syān na ca mama kācid asti pratijñā /",
  "SA10nagvigvu:391": "tasmāt sarvahhāveṣu śūnyeṣv atyantopaśānteṣu prakṛtivivikteṣu kutaḥ pratijñālakṣaṇaprāptiḥ kutaḥ pratijñālakṣaṇatāprāptikṛto doṣaḥ /",
  "SA10nagvigvu:392": "tatra yat bhavatoktaṃ pratijñālakṣaṇaprāptatvāt tavaiva doṣa iti tan nāsti /",
  "SA10nagvigvu:393": "(Vv 270)",
  "SA10nagvigvu:394": "yat punar bhavatoktaṃ",
  "SA10nagvigvu:395": "pratyakṣeṇa hi tāvad yady upalabhya nivartayasi bhāvān",
  "SA10nagvigvu:396": "tan nāsti pratyakṣaṃ bhāvā yenopalabhyaṃta / [5]",
  "SA10nagvigvu:397": "anumānaṃ pratyuktaṃ pratyakṣeṇāgamopamāne",
  "SA10nagvigvu:398": "cānumānāgamasādhyā ye 'rthā dṛṣṭāntasādhyāś ceti / [6]",
  "SA10nagvigvu:399": "atra vayaṃ brūmaḥ /",
  "SA10nagvigvu:400": "yadi kiñcid upalabheyaṃ pravarteyaṃ nivartayeyaṃ vā /",
  "SA10nagvigvu:401": "pratyakṣādibhir arthais tadabhāvān me 'nupālambhaḥ // NagVv_30 //",
  "SA10nagvigvu:402": "yady ahaṃ kiñcid artham upalabheyaṃ pratyakṣānumānopa + + + + hetubhiḥ pramāṇaiḥ /",
  "SA10nagvigvu:403": "caturṇāṃ vā pramāṇānāṃ /",
  "SA10nagvigvu:404": "anyatamānyatamena /",
  "SA10nagvigvu:405": "ata evaṃ pravartayeyaṃ vārtham evāhaṃ kiñcin nopalabhate tasmān na pravartayāmi na nivartayāmi /",
  "SA10nagvigvu:406": "tatraivaṃ sati yau bhavatopālambhoktaḥ /",
  "SA10nagvigvu:407": "yadi pratyakṣādīnāṃ pramāṇānām anyatamena upalabhya bhāvān vinivartayasīti /",
  "SA10nagvigvu:408": "nanu bhavatoktāni pramāṇāni na santi taiś ca pramāṇair api gamyārthā iti sa me bhavaty evānupālambha iti /",
  "SA10nagvigvu:409": "(Vv 272) + + + + /",
  "SA10nagvigvu:411": "yadi ca pramāṇatas teṣāṃ teṣāṃ prasiddhir arthānām /",
  "SA10nagvigvu:412": "teṣāṃ punaḥ prasiddhiṃ brūhi kathaṃ teṣāṃ pramāṇānāṃ // NagVv_31 //",
  "SA10nagvigvu:413": "prasiddhir iti",
  "SA10nagvigvu:414": "yadi ca pramāṇatas teṣāṃ teṣām arthānāṃ prameyānāṃ siddhiṃ manyase yathā mānair meyānāṃ /",
  "SA10nagvigvu:415": "tathā teṣām idānīṃ pratyakṣānumānopamānāgamānāṃ caturṇāṃ pramāṇānāṃ kutaḥ prasiddhiḥ /",
  "SA10nagvigvu:416": "yadi tāvan niḥpramāṇānāṃ pramāṇaṃ syān nādeḥ siddhis tatrāsti naiva madhyasya nāntasya /",
  "SA10nagvigvu:417": "yadi punaḥ manyase pramāṇaiḥ prasiddhiḥ pramāṇato 'rthānāṃ prasiddhir iti /",
  "SA10nagvigvu:418": "hīyate pratijñā /",
  "SA10nagvigvu:419": "(Vv 274)",
  "SA10nagvigvu:420": "tathāpi",
  "SA10nagvigvu:421": "anyaiḥ yadi pramāṇaiḥ pramāṇasidhir bhavaty anavasthā syān /",
  "SA10nagvigvu:422": "nādeḥ siddhis tatrāsti naiva madhyasya nāntasya // NagVv_32 //",
  "SA10nagvigvu:423": "yadi punar manyase /",
  "SA10nagvigvu:424": "pramāṇaiḥ prameyāṇāṃ prasiddhis teṣāṃ pramāṇānām anyaiḥ pramāṇaiḥ prasiddhir anavasthāprasaṅgaḥ /",
  "SA10nagvigvu:425": "anavasthāprasaṅge ko doṣaḥ /",
  "SA10nagvigvu:426": "nādeḥ siddhis tatrāsti naiva madhyasya nāntasya /",
  "SA10nagvigvu:427": "asyānavasthāprasaṅge ādeḥ siddhir nāsti /",
  "SA10nagvigvu:428": "kiṃ kāraṇaṃ teṣam api hi pramāṇānām anyaiḥ pramāṇaiḥ siddhis teṣām anyair iti nāsty ādiḥ /",
  "SA10nagvigvu:429": "āder asadbhāvāt kuto madhyaṃ kuto antaḥ /",
  "SA10nagvigvu:430": "tasmāt teṣāṃ pramāṇānām anyaiḥ pramāṇaiḥ prasiddhiḥ nopapadyateti /",
  "SA10nagvigvu:431": "(Vv 276)",
  "SA10nagvigvu:432": "teṣām atha pramāṇair vinā prasiddhiḥ vihīyate vādaḥ /",
  "SA10nagvigvu:433": "vaiṣamikatvaṃ tasmin viśeṣahetuś ca vaktavyaḥ // NagVv_33 //",
  "SA10nagvigvu:434": "atha manyase teṣāṃ pramāṇānāṃ vinā pramāṇaiḥ prasiddhiḥ prameyānāṃ punar arthānāṃ pramāṇaiḥ prasiddhir iti /",
  "SA10nagvigvu:435": "evaṃ sati yas te vādaḥ pramāṇaiḥ prasiddhir arthānām iti hīyate vaiṣamikatvañ ca bhavati /",
  "SA10nagvigvu:436": "keṣāñcit /",
  "SA10nagvigvu:437": "arthānāṃ pramāṇaiḥ prasiddhiḥ keṣāñcin neti viśeṣahetuś ca vaktavyaḥ /",
  "SA10nagvigvu:438": "yena hetunā keṣāṃcid arthānāṃ pramāṇaiḥ prasiddhiḥ keṣāñcin neti /",
  "SA10nagvigvu:439": "sā ca nopadiṣṭaḥ tasmād iyam api kalpanā nopapanneti /",
  "SA10nagvigvu:440": "atrāha / pramāṇāny eva mama svātmānaṃ parātmānañ ca prasādhayanti / yathoktaṃ /",
  "SA10nagvigvu:441": "dyotayati svātmānaṃ yathā hutāsaḥ tathā parātmānaṃ /",
  "SA10nagvigvu:442": "svaparātmānāv eṣāṃ prasādhayanti pramāṇāni /",
  "SA10nagvigvu:443": "param iva svātmānaṃ parātmānañ ceti //",
  "SA10nagvigvu:444": "(Vv 278)",
  "SA10nagvigvu:445": "atrocyate /",
  "SA10nagvigvu:446": "viṣamopanyāso 'yaṃ na hy ātmānaṃ prakāśayaty agniḥ /",
  "SA10nagvigvu:447": "na hi tasyānupalabdhiḥ dṛṣṭā tamasīva kumbhasya // NagVv_34 //",
  "SA10nagvigvu:448": "viṣama evāyam upanyāsaḥ /",
  "SA10nagvigvu:449": "agnivat pramāṇāni svātmānañ ca prasādhayanti parātmānañ ca prasādhayantīti /",
  "SA10nagvigvu:450": "na hy agnir ātmānaṃ prakāśayati /",
  "SA10nagvigvu:451": "yadi hi yathā prāg evāgninā aprakāśitas tamasi kumbho nopalabhyate /",
  "SA10nagvigvu:452": "athottarakālam upalabhyate 'gninā prakāśitaḥ san evam eva yady agninā na prakāśitaḥ prāg agniḥ syād uttarakālam agneḥ prakāśanaṃ syāt /",
  "SA10nagvigvu:453": "ataḥ svātmānaṃ prakāśayen naitad evaṃ /",
  "SA10nagvigvu:454": "tasmād iyam api kalpanā nopapadyanteti /",
  "SA10nagvigvu:455": "(Vv 280)",
  "SA10nagvigvu:456": "kiñcānyat /",
  "SA10nagvigvu:457": "yadi ca svātmānam ayaṃ tvadvacanena prakāśayaty agniḥ /",
  "SA10nagvigvu:458": "param iva na tv ātmānaṃ paridhakṣyaty api hutāśaḥ // NagVv_35 //",
  "SA10nagvigvu:459": "yadi ca tvadvacanena yathā parātmānaṃ prakāśayaty agniḥ evam eva svātmānam api prakāśayaty agnir iti /",
  "SA10nagvigvu:460": "nanu yathā parātmānaṃ dahati /",
  "SA10nagvigvu:461": "evam eva svātmānam api dhakṣyatīti /",
  "SA10nagvigvu:462": "na caitad evaṃ /",
  "SA10nagvigvu:463": "tatra yad uktaṃ parātmānam iva svātmānaṃ prakāśayaty agnir iti tan na //",
  "SA10nagvigvu:464": "kiñcānyat /",
  "SA10nagvigvu:465": "yadi ca svaparātmānau tvadvacanena prakāśayaty agniḥ /",
  "SA10nagvigvu:466": "prachādayiṣyati tamaḥ svaparātmānau hutāśa iva // NagVv_36 //",
  "SA10nagvigvu:467": "yadi ca bhavato bhavato matena svātmāparātmānau prakāśayaty agniḥ /",
  "SA10nagvigvu:468": "nanv idānīṃ pratipakṣabhūtatamo 'pi svaparātmānau chādayet /",
  "SA10nagvigvu:469": "naitad iṣṭaṃ /",
  "SA10nagvigvu:470": "tatra yad uktaṃ svaparātmānau prakāśayaty agnir iti tan na //",
  "SA10nagvigvu:471": "(Vv 282)",
  "SA10nagvigvu:472": "kiñcānyat /",
  "SA10nagvigvu:473": "nāsti tamaś ca jvalane yatra ca tiṣṭhate parātmani jvalanaḥ /",
  "SA10nagvigvu:474": "kurute kathaṃ prakāśaṃ sa hi prakāśo andhakāravadhaḥ // NagVv_37 //",
  "SA10nagvigvu:475": "iha cāgnau nāsti tamaḥ /",
  "SA10nagvigvu:476": "nāpi ca yatrāgnis tatrāsti tamaḥ /",
  "SA10nagvigvu:477": "prakāśaś ca nāma tamasaḥ pratighātas tatra katham asya tamasaḥ /",
  "SA10nagvigvu:478": "pratighātam agniḥ karoti /",
  "SA10nagvigvu:479": "yasya pratighātat svaparātmānau prakāśayatīti //",
  "SA10nagvigvu:480": "āha / yad yasmād evaṃ nāgnau tamo 'sti /",
  "SA10nagvigvu:481": "nāpi yatrāgnis tatra tamo 'sti /",
  "SA10nagvigvu:482": "yasmād evaṃ svaparātmānau na prakāśayaty agniḥ /",
  "SA10nagvigvu:483": "tena hy utpadyamānenaivāgninā tamasaḥ pratighataḥ kutaḥ tasmān nāgnau tamo 'sti /",
  "SA10nagvigvu:484": "nāpi yatrāgniḥ tatra tamo 'sti /",
  "SA10nagvigvu:485": "yasmād utpadyamāna evobhayaṃ prakāśayaty agniḥ svātmānaṃ parātmānañ ceti /",
  "SA10nagvigvu:486": "(Vv 284)",
  "SA10nagvigvu:487": "atrocyate",
  "SA10nagvigvu:488": "utpadyamāna eva prakāśayaty agnir ity asadvādaḥ /",
  "SA10nagvigvu:489": "utpadyamāna eva prāpnoti tamo na hi hutāśaḥ // NagVv_38 //",
  "SA10nagvigvu:490": "ayam agnir utpadyamāna eva prakāśayati svātmānaṃ parātmānañ ceti /",
  "SA10nagvigvu:491": "nāyam upapadyate vādaḥ /",
  "SA10nagvigvu:492": "kasmān na hy utpadyamāna evāgniḥ tamaḥ prāpnoti /",
  "SA10nagvigvu:493": "aprāptatvān naivopahanti /",
  "SA10nagvigvu:494": "tamasaś cānupaghātān nāsti prakāśaḥ /",
  "SA10nagvigvu:495": "aprāpto 'pi jvalano yadi vā punar andhakāram upahanyāt /",
  "SA10nagvigvu:496": "sarveṣu lokadhātuṣu tamo 'yam iha saṃsthita upahanyāt // NagVv_39 //",
  "SA10nagvigvu:497": "athāpi manyase aprāpto 'py agnir andhakāram upahantīti /",
  "SA10nagvigvu:498": "nanv idānīm iha saṃsthito agniḥ sarvalokadhātustham upahaniṣyati tamaḥ tulyāyām aprāpto na caitad evaṃ dṛṣṭaṃ /",
  "SA10nagvigvu:499": "tasmād aprāpyaivāgnir andhakāram upahantīti yad iṣṭaṃ / tan na /",
  "SA10nagvigvu:500": "(Vv 286)",
  "SA10nagvigvu:501": "yadi ca svataḥ pramāṇasiddhir anapekṣya te prameyāṇi /",
  "SA10nagvigvu:502": "bhavati pramāṇasiddhiḥ nāparāpekṣā hi siddhir iti // NagVv_40 //",
  "SA10nagvigvu:503": "yadi cāgnivat svataḥ pramāṇasiddhir iti manyase /",
  "SA10nagvigvu:504": "anapekṣāpi prameyāṇi pramāṇānāṃ siddhiḥ bhaviṣyatīti kiṃ kāraṇaṃ /",
  "SA10nagvigvu:505": "na hi svataḥ param apekṣate /",
  "SA10nagvigvu:506": "athāpekṣyate na svataḥ prasiddhiḥ /",
  "SA10nagvigvu:507": "atrāha / yadi nāpekṣyante prameyān arthān apramāṇāni ko doṣo bhaviṣyatīti / atrocyate /",
  "SA10nagvigvu:508": "anāpeksā hi prameyān arthān yadi te pramāṇasaṃsiddhiḥ /",
  "SA10nagvigvu:509": "bhavati na bhavanti kasyacid evam imāni pramāṇāni // NagVv_41 //",
  "SA10nagvigvu:510": "yadi prameyān arthān anapekṣya siddhir bhavati pramāṇānām iti /",
  "SA10nagvigvu:511": "tānīmāni pramāṇāni na kasyacit pramāṇāni bhavanti /",
  "SA10nagvigvu:512": "evaṃ doṣaḥ //",
  "SA10nagvigvu:513": "atha kasyacit bhavanti prāmāṇāni /",
  "SA10nagvigvu:514": "naivedānīm anapekṣya prameyān arthān pramāṇāni bhavanti //",
  "SA10nagvigvu:515": "(Vv 288)",
  "SA10nagvigvu:516": "atha matam apekṣa siddhis teṣām iti atra bhavati ko doṣaḥ /",
  "SA10nagvigvu:517": "siddhasya na sādhanaṃ syān nāsiddho pekṣate hy anyat // NagVv_42 //",
  "SA10nagvigvu:518": "athāpi matam apekṣya prameyān arthān pramāṇānāṃ siddhir bhavatīti /",
  "SA10nagvigvu:519": "evaṃ te sati siddhasya pramāṇacatuṣṭayasya sādhanaṃ bhavatīti /",
  "SA10nagvigvu:520": "kiṃ kāraṇaṃ /",
  "SA10nagvigvu:521": "na hy asiddhasyārthasyāpekṣaṇaṃ bhavati /",
  "SA10nagvigvu:522": "na hy asiddho devadattaḥ kañcid artham apekṣate na ca siddhasya sādhanam iṣṭaṃ kṛtasya kāraṇam anupapatter iti //",
  "SA10nagvigvu:523": "kiñcānyat /",
  "SA10nagvigvu:524": "sidhyanti hi prameyāṇy apekṣya yadi sarvathā pramāṇāni /",
  "SA10nagvigvu:525": "bhavanti prameyasiddhir anapekṣyaiva pramāṇāni // NagVv_43 //",
  "SA10nagvigvu:526": "yadi prameyāṇy apekṣya pramāṇāni sidhyanti /",
  "SA10nagvigvu:527": "nedānīṃ pramāṇāny apekṣya prameyāṇi sidhyanti /",
  "SA10nagvigvu:528": "kiṃ kāraṇaṃ na hi sādhyaṃ sādhanaṃ sādhanaṃ sādhayati /",
  "SA10nagvigvu:529": "sādhanāni ca /",
  "SA10nagvigvu:530": "kila prameyāṇāṃ pramāṇāni //",
  "SA10nagvigvu:531": "(Vv 290)",
  "SA10nagvigvu:532": "kiñcānyat /",
  "SA10nagvigvu:533": "yadi ca prameyasiddhir anapekṣaiva bhavati pramāṇāni /",
  "SA10nagvigvu:534": "kin te pramāṇasiddhyā tāni yad arthaṃ prasiddhaṃ tata // NagVv_44 //",
  "SA10nagvigvu:535": "yadi ca manyase 'napekṣyaiva pramāṇāni prameyānāṃ prasiddhir bhavati /",
  "SA10nagvigvu:536": "kim idānīṃ te pramāṇasiddhyā paryanviṣṭayā kiṃ kāraṇaṃ /",
  "SA10nagvigvu:537": "yad arthaṃ hi tāni pramāṇāni paryanviṣyeran /",
  "SA10nagvigvu:538": "te prameyārthā vinā pramāṇaiḥ siddhāḥ tatra kiṃ pramāṇaiḥ kṛtyaṃ /",
  "SA10nagvigvu:539": "atha tu pramāṇasiddhir bhavaty apekṣyaiva te prameyāṇi /",
  "SA10nagvigvu:540": "vyatyaya evaṃ sati te dhruvaṃ pramāṇaprameyāṇāṃ // NagVv_45 //",
  "SA10nagvigvu:541": "athāpi manyase 'pekṣyaiva prameyān arthāna pramāṇani bhavanti /",
  "SA10nagvigvu:542": "evaṃ te sati mā bhūt pūrvoktadoṣa iti kṛtvā /",
  "SA10nagvigvu:543": "evaṃ te sati vyatyayaḥ + + + + + yāṇāṃ bhavati /",
  "SA10nagvigvu:544": "pramāṇāni te prameyāṇi bhavanti /",
  "SA10nagvigvu:545": "prameyaiḥ sādhitatvat /",
  "SA10nagvigvu:546": "pramāṇāni ca prameyāṇi bhavanti /",
  "SA10nagvigvu:547": "pramāṇānāṃ sādhakatvāt /",
  "SA10nagvigvu:548": "(Vv 292)",
  "SA10nagvigvu:549": "atha te pramāṇasiddhyā prameyasiddhiḥ prameyasiddhyā ca /",
  "SA10nagvigvu:550": "bhavati pramāṇasiddhiḥ nāsty ubhayasyāpi te siddhiḥ // NagVv_46 //",
  "SA10nagvigvu:551": "atha manyase pramāṇasiddhyā prameyasiddhir bhavati pramāṇāpekṣatvāt /",
  "SA10nagvigvu:552": "prameyasiddhyā ca pramāṇasiddhir bhavati prameyāpekṣatvād iti //",
  "SA10nagvigvu:553": "evaṃ saty ubhayasyāpi siddhir na .y. + + + + ṇaṃ",
  "SA10nagvigvu:554": "sidhyanti hi pramāṇair yadi prameyāṇi tāni tair evā /",
  "SA10nagvigvu:555": "sādhyāni ca prameyais tāni kathaṃ sādhayiṣyanti // NagVv_47 //",
  "SA10nagvigvu:556": "yadi hi pramāṇaiḥ pramayāṇi sidhyanti tāni pramāṇāni tair eva prameyaiḥ sādhayitavyāni /",
  "SA10nagvigvu:557": "nanv asiddheṣu prameyeṣu kāraṇasyāsiddhatvād asiddhāni kathaṃ sādhayisyanti prameyāṇīti /",
  "SA10nagvigvu:558": "(Vv 294)",
  "SA10nagvigvu:559": "sidhyanti ca prameyaiḥ yadi pramāṇāni tāni tair eva /",
  "SA10nagvigvu:560": "sādhyāni ca prameyais tāni kathaṃ sādhayiṣyanti // NagVv_48 //",
  "SA10nagvigvu:561": "yadi prameyaiḥ pramāṇāni sidhyanti tāni ca prameyāṇi tair eva pramāṇaiḥ sādhayitavyānīti /",
  "SA10nagvigvu:562": "nanv asiddheṣu pramāṇeṣu kāraṇasyāsiddhatvād asiddhāni kathaṃ sādhayiṣyanti pramāṇāni /",
  "SA10nagvigvu:563": "pitra yady utpādyaḥ putro yadi tena caiva putreṇa /",
  "SA10nagvigvu:564": "utpādyaḥ sa yadi pitā vada tatrotpādayati kaḥ kaṃ // NagVv_49 //",
  "SA10nagvigvu:565": "tadyathāpi nāma kaścit brūyāt /",
  "SA10nagvigvu:566": "pitrā putra utpādanīyaḥ sa ca pitā putreṇotpādanīya iti /",
  "SA10nagvigvu:567": "tatredānīṃ brūhi kena ka utpādayitavyaḥ /",
  "SA10nagvigvu:568": "tathaiva khalu bhavān bravīti /",
  "SA10nagvigvu:569": "pramāṇaiḥ prameyāni sādhayitavyāni tāny eva ca punaḥ pramāṇāni taiḥ prameyaiḥ tatredānīṃ tu katamaiḥ katamāni sādhayitavyāni /",
  "SA10nagvigvu:570": "(Vv 296)",
  "SA10nagvigvu:571": "kaś ca pitā kaḥ putraḥ tatra tvaṃ brūhi kathaṃ tāv ubhāv api ca /",
  "SA10nagvigvu:572": "pitreputralakṣaṇadharau yato nas tatra saṃdehaḥ // NagVv_50 //",
  "SA10nagvigvu:573": "tayoś ca pūrvopadiṣṭayoḥ pitāputrayoḥ vada kataraḥ putraḥ kataraḥ pitā ubhāv api tāv utpādakatvāt pitṛlakṣaṇadharau /",
  "SA10nagvigvu:574": "utpādyatvāc ca putralakṣaṇadharāv atra naḥ sandeho bhavati /",
  "SA10nagvigvu:575": "kataras tatra pitā kataras tatra putra iti /",
  "SA10nagvigvu:576": "evam eva yāny etāni bhavati /",
  "SA10nagvigvu:577": "pramāṇaprameyaṇi /",
  "SA10nagvigvu:578": "tatra katarāṇi pramāṇāni katarāṇi prameyāṇi /",
  "SA10nagvigvu:579": "ubhayāny api hy etāni pramāṇāni tāni prameyāṇi sādhyatvāt prameyāṇīti /",
  "SA10nagvigvu:580": "atra naḥ sandeho bhavati /",
  "SA10nagvigvu:581": "katarāṇy atra pramāṇāni katarāṇi prameyāṇīti /",
  "SA10nagvigvu:582": "(Vv 298)",
  "SA10nagvigvu:583": "naiva svataḥ prasiddhir na parasparataḥ pramāṇair vā /",
  "SA10nagvigvu:584": "bhavati na ca prameyaiḥ na cāpy akasmāt pramāṇānāṃ // NagVv_51 //",
  "SA10nagvigvu:585": "na svataḥ prasiddhiḥ pratyakṣasya tenaiva pratyakṣeṇānumānasya tenaivānumāne /",
  "SA10nagvigvu:586": "upamānasya tenaivopamānena /",
  "SA10nagvigvu:587": "āgamasya tenaivāgamena //",
  "SA10nagvigvu:588": "nāpi parasyāt pratyakṣasyānumānopamānāgamair anumānasya pratyakṣopamānāgamair upamānasya pratyakṣānumānāgamaiḥ /",
  "SA10nagvigvu:589": "āgamasya pratyakṣānumānopamānaiḥ /",
  "SA10nagvigvu:590": "nāpi pratyakṣānumānopamānāgamād anyaiḥ pratyakṣānumānopamānāgamair yathāsvaṃ nāpi prameyaiḥ samastavyastaiḥ svaviṣayaparaviṣatāgṛhītaiḥ nāpy akasmān nāsti samuccayena /",
  "SA10nagvigvu:591": "eteṣāṃ kāraṇānāṃ pūrvoddiṣṭānāṃ viṃśas triṃśac catvāriśat ṣaṭviṃśatir vā tatra yad uktaṃ /",
  "SA10nagvigvu:592": "pramāṇādhigamyatvāt prameyāṇāṃ bhāvānāṃ santi tu prameyā bhāvās tāni ca pramāṇāni yais tu pramāṇaiḥ prameyā bhāvāḥ santaś ca bhāvāḥ samādhigatā iti tan na //",
  "SA10nagvigvu:593": "(Vv 300)",
  "SA10nagvigvu:594": "yat punar bhavatoktam /",
  "SA10nagvigvu:595": "kuśalānāṃ dharmāṇāṃ dharmāvasthāvidaś ca manyante /",
  "SA10nagvigvu:596": "kuśalaṃ janasvabhāvaṃ manyante śeṣeṣv apy eṣa viniyogaḥ / [7]",
  "SA10nagvigvu:597": "atra brūmaḥ /",
  "SA10nagvigvu:598": "kuśalānāṃ dharmāṇāṃ dharmāvasthavido brūvate yat /",
  "SA10nagvigvu:599": "kuśalasvabhāvam evaṃ pravibhāgenābhidheyaḥ syāt // NagVv_52 //",
  "SA10nagvigvu:600": "kuśalānāṃ dharmāṇāṃ dharmāvasthavidaḥ kuśalaṃ janasvabhāvaṃ manyante /",
  "SA10nagvigvu:601": "sa ca bhavatā pravibhāgenopadeṣṭavyaḥ /",
  "SA10nagvigvu:602": "syād ayaṃ sa kuśalaḥ svabhāvaḥ ime te kuśalā dharmā iti /",
  "SA10nagvigvu:603": "idaṃ tatkuśalavijñānam ayaṃ kuśalavijñānasvabhāva evaṃ sarveṣāṃ na caitad evaṃ dṛṣṭaṃ /",
  "SA10nagvigvu:604": "tasmād yad uktam upadiṣṭaḥ svabhāvo dharmāṇām iti tan na //",
  "SA10nagvigvu:605": "(Vv 302)",
  "SA10nagvigvu:606": "kiñcānyat /",
  "SA10nagvigvu:607": "yadi ca pratītya kuśalaḥ svabhāva utpadyate sa kuśalānām /",
  "SA10nagvigvu:608": "dharmāṇāṃ parabhāvaḥ svabhāva eva kathaṃ bhavati // NagVv_53 //",
  "SA10nagvigvu:609": "yadi ca kuśalānāṃ dharmāṇāṃ svabhāvo hetupratyayasāmagrīṃ pratītyotpadyate /",
  "SA10nagvigvu:610": "parabhāvād utpannaḥ kuśalānāṃ dharmāṇāṃ kathaṃ svabhāvo bhavati /",
  "SA10nagvigvu:611": "evam evākuśalaprabhṛtīnāṃ /",
  "SA10nagvigvu:612": "tatra yad uktaṃ /",
  "SA10nagvigvu:613": "kuśalāvyākṛtānāṃ nā .y. + + + dharmāṇāṃ kuśalaḥ svabhāvopadiṣṭaḥ /",
  "SA10nagvigvu:614": "evam akuśalānām akuśalādir iti / tan na //",
  "SA10nagvigvu:615": "kiñcānyat /",
  "SA10nagvigvu:616": "atha na pratītya kiñcit svabhāva utpadyate sa kuśalānām /",
  "SA10nagvigvu:617": "dharmāṇām evaṃ syād vāso na brahmacaryasya // NagVv_54 //",
  "SA10nagvigvu:618": "atha manyase /",
  "SA10nagvigvu:619": "na kiñcit pratītya kuśalānāṃ dharmāṇāṃ kuśalasvabhāva utpadyate /",
  "SA10nagvigvu:620": "evam akuśalānāṃ dharmāṇām akuśalaḥ avyākṛtānām avyākṛta iti /",
  "SA10nagvigvu:621": "evaṃ saty abrahmacaryavāso bhavati kiṃ kāraṇaṃ /",
  "SA10nagvigvu:622": "pratītyasamutpādasya hi evaṃ sati pratyākhyānaṃ bhavati /",
  "SA10nagvigvu:623": "pratītyasamutpādasya pratyākhyānāt pratītyasamutpādadarśaṇaṃ pratyākhyānaṃ bhavati /",
  "SA10nagvigvu:624": "na hy avidyamānasya pratītyasamutpādasya darśanam utpadyamānaṃ bhavati /",
  "SA10nagvigvu:625": "asati pratītyasamutpādadarśane dharmadarśanaṃ na bhavati /",
  "SA10nagvigvu:626": "uktaṃ hi /",
  "SA10nagvigvu:627": "bhagavatā yo hi bhikṣavaḥ pratītyasamutpādaṃ paśyati sa dharmaṃ paśyati /",
  "SA10nagvigvu:628": "dharmadarśanābhāvād brahmacaryavāsābhāvaḥ //",
  "SA10nagvigvu:629": "(Vv 304)",
  "SA10nagvigvu:630": "athavā pratītyasamutpādapratyākhyānāt /",
  "SA10nagvigvu:631": "duḥkhasamudāyapratyākhyānaṃ bhavati /",
  "SA10nagvigvu:632": "pratītyasamutpādo hi duḥkhasya samudayaḥ /",
  "SA10nagvigvu:633": "duḥkhasamudayasya pratyākhyānād duḥkhapratyākhyānaṃ bhavati /",
  "SA10nagvigvu:634": "asati hi samudaye tat kuto duḥkhaṃ samudeṣyati /",
  "SA10nagvigvu:635": "duḥkhasamudayapratyākhyānāc ca duḥkhanirodhasya pratyākhyānaṃ /",
  "SA10nagvigvu:636": "asati hi duḥkhasamudaye kasya prahāṇān nirodho bhaviṣyati /",
  "SA10nagvigvu:637": "asati hi duḥkhanirodhe kasya prāptaye mārgo bhaviṣyati /",
  "SA10nagvigvu:638": "duḥkhanirodhagāmī /",
  "SA10nagvigvu:639": "evaṃ caturṇām āryasatyānām abhāvāc chrāmaṇyaphalābhāvaḥ /",
  "SA10nagvigvu:640": "satyadarśanādiśramaṇyaphalāni samādhigamyante /",
  "SA10nagvigvu:641": "śrāmaṇyaphalānām abhāvād abrahmacaryavāsa iti //",
  "SA10nagvigvu:642": "kiñcānyat /",
  "SA10nagvigvu:643": "nādharmo dharmo vā satyavyavahārāś ca lokikā ni syuḥ /",
  "SA10nagvigvu:644": "nityāś ca sarvabhāvāḥ syuḥ nityatvād ahetumataḥ // NagVv_55 //",
  "SA10nagvigvu:645": "(Vv 306)",
  "SA10nagvigvu:646": "evaṃ sati pratītyasamutpādaṃ pratyācakṣaṇasya bhavataḥ ko doṣa prasajyate /",
  "SA10nagvigvu:647": "dharmo na bhavati adharmo na bhavati /",
  "SA10nagvigvu:648": "saṃvyavahārāś ca laukikā na sambhavanti /",
  "SA10nagvigvu:649": "kiṃ kāraṇaṃ pratītyasamutpannaṃ hy etat sarvam asati pratītyasamutpāde kuto bhaviṣyati /",
  "SA10nagvigvu:650": "api ca sasvabhāvo 'pratītyasamutpanno nirhetuko nityaḥ syāt /",
  "SA10nagvigvu:651": "kiṃ kāraṇaṃ nirhetukā hi bhāvā nityās tatra sa eva cābrahmacaryavāsaḥ prasajyet svasiddhāntavirodhaś ca /",
  "SA10nagvigvu:652": "kiṃ kāraṇam anityā hi bhagavatā sarve saṃskārā nirdeṣṭās te svabhāvanityatvān nityā hi bhavanti /",
  "SA10nagvigvu:653": "eṣa cākuśaleṣv avyākṛteṣu nairyāṇādiṣu ca doṣas /",
  "SA10nagvigvu:654": "tasmāt sarvaṃ saṃskṛtam asaṃskṛtaṃ te bhavaty evaṃ // NagVv_56 //",
  "SA10nagvigvu:655": "yaś caiṣa kuśaleṣu nirdeṣṭaḥ kalpaḥ sa evākuśaleṣu sa evāvyākṛteṣu sa evānairyāṇikaprabhṛtiṣu doṣas tasmāt sarvam idaṃ saṃskṛtam asaṃskṛtaṃ saṃpadyate //",
  "SA10nagvigvu:656": "kiṃkāraṇaṃ heto hy asaty utpādasthitibhaṅgā na bhavanti /",
  "SA10nagvigvu:657": "utpādasthitibhaṅgeṣv asatsu saṃskṛtalakṣaṇābhāvāt /",
  "SA10nagvigvu:658": "sarvaṃ saṃskṛtam asaṃskṛtaṃ saṃpadyate /",
  "SA10nagvigvu:659": "tatra yad uktaṃ kuśalādīnāṃ bhāvānāṃ svabhāvasadbhāvād aśūnyāḥ sarvabhāvā iti tan na //",
  "SA10nagvigvu:660": "(Vv 308)",
  "SA10nagvigvu:661": "yat punar bhavatoktaṃ /",
  "SA10nagvigvu:662": "yadi ca na bhavet svabhāvo bhāvānāṃ na svabhāva ity evaṃ",
  "SA10nagvigvu:663": "nāmāpi bhaved evaṃ nāma hi nirvastukaṃ nāsti / [9]",
  "SA10nagvigvu:664": "yaḥ sadbhūtaṃ nāma brūyāt sasvabhāva ity evam /",
  "SA10nagvigvu:665": "bhavatā prativaktavyo nāma brūmaś ca na vayaṃ sata // NagVv_57 //",
  "SA10nagvigvu:666": "yo nāma sadbhūtaṃ brūyāt sasvabhāva iti sa bhavatā prativaktavyaḥ syāt /",
  "SA10nagvigvu:667": "yasya sadbhūtaṃ nāma svabhāvasya /",
  "SA10nagvigvu:668": "tasmāt tenāpi svabhāvena sadbhūtena bhavitavyaṃ /",
  "SA10nagvigvu:669": "na hy asadbhūtasya svabhāvasya sadbhūtaṃ nāma bhavatīti /",
  "SA10nagvigvu:670": "na punar vayaṃ nāma sadbhūtaṃ brūmas tad api hi svabhāvasyābhāvān nāma niḥsvabhāvatvāt śūnyaṃ śūnyatvād asadbhūtam /",
  "SA10nagvigvu:671": "tatra yad bhavatoktaṃ nāmasadbhāvāt sadbhūtaḥ svahhāvā iti / tan na //",
  "SA10nagvigvu:672": "kiñcānyat /",
  "SA10nagvigvu:673": "(Vv 310)",
  "SA10nagvigvu:674": "nāmāsad iti ca yad idaṃ tat kiṃ nu sato bhavaty utāsataḥ /",
  "SA10nagvigvu:675": "yadi hi sato yady asato dvidhāpi te hīyate vādaḥ // NagVv_58 //",
  "SA10nagvigvu:676": "yac caitan nāmāsad iti tat kiṃ sataḥ asataḥ /",
  "SA10nagvigvu:677": "yadi hi satas tan nāma yady asata ubhayathāpi pratijñā hīyate /",
  "SA10nagvigvu:678": "tatra yadi tāvat sata /",
  "SA10nagvigvu:679": "asad iti pratijñā hīyate /",
  "SA10nagvigvu:680": "na hīdanīṃ tad asad idānīṃ sat* athāsata /",
  "SA10nagvigvu:681": "asad iti nāma yā pratijñā asadbhūtasya nāma na bhavati astitvasvabhāva iti nāma tasmāt sadbhūtaḥ svabhāva iti / sā hīnā //",
  "SA10nagvigvu:682": "kiñcānyat /",
  "SA10nagvigvu:683": "sarveṣāṃ bhāvānāṃ śūnyatvañ copapāditaṃ pūrvam /",
  "SA10nagvigvu:684": "sa upālambhaḥ tasmād bhavaty ayañ cāpratijñāyāḥ // NagVv_59 //",
  "SA10nagvigvu:685": "iha cāsmābhiḥ pūrvam eva sarveṣāṃ bhāvānaṃ vistarataḥ śūnyatvam upapāditam /",
  "SA10nagvigvu:686": "tatra prāg nāmano 'pi śūnyatvam uktaṃ saṃbhavā aśūnyatvaṃ parigṛhya pravṛtto vaktuṃ /",
  "SA10nagvigvu:687": "yadi bhāvānāṃ svābhāvo na syād asvabhāva iti nāmāpīdan na syād iti /",
  "SA10nagvigvu:688": "tasmād apratijñopālambho yaṃ bhavataḥ saṃpadyate /",
  "SA10nagvigvu:689": "na hi vayaṃ nāma sadbhūtam iti brūmaḥ //",
  "SA10nagvigvu:690": "(Vv 312)",
  "SA10nagvigvu:691": "yat punar bhavatoktaṃ /",
  "SA10nagvigvu:692": "atha vidyate svabhāvas sa ca dharmāṇāṃ na vidyate sa tasmāt",
  "SA10nagvigvu:693": "dharmair vinā svabhāvaḥ sa yasya tad yuktam upadeṣṭuṃ / [10]",
  "SA10nagvigvu:694": "atha vidyate svabhāvaḥ sa ca dharmāṇāṃ na vidyatat iti idam /",
  "SA10nagvigvu:695": "āśaṅkitaṃ yad uktaṃ bhavaty anāśaṅkitaṃ tac ca // NagVv_60 //",
  "SA10nagvigvu:696": "na hi vayaṃ dharmāṇāṃ svabhāvaṃ pratiṣedhayāmaḥ /",
  "SA10nagvigvu:697": "dharmavinirmuktasya vā kasyacid arthasya svabhāvam abhyupagacchāmaḥ /",
  "SA10nagvigvu:698": "nanv evaṃ sati ya upālambho bhavati /",
  "SA10nagvigvu:699": "yadi dharmā niḥsvabhāvāḥ kasya khalv idānīm anyasyārthasya dharmavinirmuktasya svabhāvo bhavati /",
  "SA10nagvigvu:700": "sa yuktam evopadeṣṭam iti /",
  "SA10nagvigvu:701": "dūrāpakṛṣṭam evaitat bhavati /",
  "SA10nagvigvu:702": "(Vv 314)",
  "SA10nagvigvu:703": "yat punar bhavatoktaṃ /",
  "SA10nagvigvu:704": "sata eva pratiṣedho nāsti ghaṭo geha ity ayaṃ yasmāt /",
  "SA10nagvigvu:705": "dṛṣṭaḥ pratiṣedho 'yaṃ mataḥ svabhāvasya te tasmāt / [11] ity",
  "SA10nagvigvu:706": "atra brūmaḥ /",
  "SA10nagvigvu:707": "sata eva pratiṣedho yadi śūnyatvaṃ nanv apratisiddham idam /",
  "SA10nagvigvu:708": "pratiṣedhayate hi hhavān bhāvānāṃ niḥsvabhāvatvaṃ // NagVv_61 //",
  "SA10nagvigvu:709": "yadi svata eva pratiṣedho bhavati /",
  "SA10nagvigvu:710": "nāmato bhāvānāṃ niḥsvabhāvatvaṃ pratiṣedhayati /",
  "SA10nagvigvu:711": "nanu pratisidhaṃ sarvabhāvānāṃ niḥsvabhāvatvaṃ tvadvacanena /",
  "SA10nagvigvu:712": "pratiṣedhayasi tvaṃ sadbhāvāt /",
  "SA10nagvigvu:713": "niḥsvabhāvatvasya ca sarvabhāvānāṃ pratisidhatvāt /",
  "SA10nagvigvu:714": "pratisiddhā śūnyateti",
  "SA10nagvigvu:715": "pratiṣedhayase atha tvaṃ śūnyatvaṃ tac ca nāsti śūnyatvam /",
  "SA10nagvigvu:716": "pratiṣedhaḥ sata iti te nanv eṣa vihīyate vādaḥ // NagVv_62 //",
  "SA10nagvigvu:717": "atha śūnyatvaṃ pratiṣedhayasi tvaṃ /",
  "SA10nagvigvu:718": "sarvabhāvānāṃ niḥsvabhāvatvaṃ śūnyatvaṃ nāsti tac ca śūnyatvam /",
  "SA10nagvigvu:719": "yā tarhi te pratijñā sataḥ pratiṣedho bhavati nāsata iti sā hīnā //",
  "SA10nagvigvu:720": "(Vv 316)",
  "SA10nagvigvu:721": "kiñcānyat /",
  "SA10nagvigvu:722": "pratiṣedhayāmi nāhaṃ kiñcit pratiṣedhyam asti na ca kiñcit /",
  "SA10nagvigvu:723": "tasmāt pratiṣedhayasīty adhilaya eva tvayā kriyate // NagVv_63 //",
  "SA10nagvigvu:724": "evam api tu kṛtvā yady ahaṃ kiñcit pratiṣedhayāmi tato yuktam eva vaktuṃ syāt /",
  "SA10nagvigvu:725": "na caivahaṃ kiñcit pratiṣedhayāmi tasmān na kiñcit pratiṣedhavyam asti /",
  "SA10nagvigvu:726": "tasmāt śūnyeṣu sarvabhāveṣv avidyamāne pratiṣedhye pratiṣedhayasīty eṣa tvayātra sadbhūto 'dhilayaḥ kriyata iti //",
  "SA10nagvigvu:727": "yat punar bhavatoktaṃ /",
  "SA10nagvigvu:728": "atha nāsti sa svabhāvaḥ kin nu pratiṣidhyate tvayānena",
  "SA10nagvigvu:729": "vacanena rte vacanāt pratiṣedhaḥ sidhyate hy asataḥ // [12]",
  "SA10nagvigvu:730": "atra brūmaḥ /",
  "SA10nagvigvu:731": "yac cāhaṃ te vacanād asataḥ pratiṣedhavacanasiddhir iti /",
  "SA10nagvigvu:732": "atra jñāpayate vāg asad iti tan na pratinihanti // NagVv_64 //",
  "SA10nagvigvu:733": "(Vv 318)",
  "SA10nagvigvu:734": "ya ca bhavān bravīti /",
  "SA10nagvigvu:735": "sate 'pi vacanād asataḥ pratiṣedhaḥ pratisiddhaḥ tatra kin niḥsvabhāvāḥ sarvabhāvāḥ iti /",
  "SA10nagvigvu:736": "etad vacanaṃ karotīti //",
  "SA10nagvigvu:737": "atra brūmaḥ niḥsvabhāvā iti etat khalu vacanaṃ na niḥsvabhāvān sarvabhāvān karoti /",
  "SA10nagvigvu:738": "kintv asata svabhāva bhāvānām asata svabhāvānām iti jñāpayati /",
  "SA10nagvigvu:739": "tatra kaścit brūyād avidyamāhagṛhe devadattas tam asti gṛhe devadatta iti /",
  "SA10nagvigvu:740": "tatrainaṃ kaścit pratibrūyān nāstīti /",
  "SA10nagvigvu:741": "na tad. + + + + + devadattasyāsaṃbhavāṃ karoti /",
  "SA10nagvigvu:742": "kintu jñāpayati kevalam asadbhāvaṃ gṛhe devadattasyeti //",
  "SA10nagvigvu:743": "tadvā nāsti svabhāvo bhāvānām ity etadvacanaṃ na svabhāvānāṃ niḥsvabhāvatvaṃ karoti /",
  "SA10nagvigvu:744": "bhāveṣu svabhāvasyābhāvaṃ jñāpayati //",
  "SA10nagvigvu:745": "tatra yad bhavatoktaṃ kim asati svabhāve nāsti svabhāva ity etadvacanaṃ karoti /",
  "SA10nagvigvu:746": "ṛte 'pi vacanāt prasiddhiḥ svabhāvasyābhāva iti /",
  "SA10nagvigvu:747": "tat te na yuktaṃ",
  "SA10nagvigvu:748": "(Vv 320)",
  "SA10nagvigvu:749": "yad uktaṃ",
  "SA10nagvigvu:750": "bālānām iva mṛgatṛṣṇāyāṃ sa yathājalagrāhaḥ /",
  "SA10nagvigvu:751": "evaṃ mithyāgrāhaḥ syāt te prasidhyate hy asataḥ / [13]",
  "SA10nagvigvu:752": "yat punar bhavato mṛgātṛṣṇāyām ity atra brūmaḥ /",
  "SA10nagvigvu:753": "mṛgatṛṣṇādṛṣṭānte yaḥ punar uktaṃ tvayā mahāṃś carcaḥ /",
  "SA10nagvigvu:754": "tatrāpi nirṇayaṃ śṛṇu yathā sa dṛṣṭānta upapannaḥ // NagVv_65 //",
  "SA10nagvigvu:755": "ya eva tvayā mṛgatṛṣṇādṛṣṭānte mahāṃś carca uktaḥ /",
  "SA10nagvigvu:756": "tatrāpi tayā nirṇayaḥ sa śrūyatāṃ upapanna eva dṛṣṭānto bhavati /",
  "SA10nagvigvu:757": "sa yadi svabhāvataḥ syād bhāvo na syāt pratītya samudbhūtaḥ /",
  "SA10nagvigvu:758": "yaś ca pratītya hhavati grāho nanu śūnyatā saiva // NagVv_66 //",
  "SA10nagvigvu:759": "yadi ca mṛgatṛṣṇāyāṃ sa yathājalagrāhaḥ svabhāvataḥ syāt /",
  "SA10nagvigvu:760": "na syāt pratītyasamutpanno /",
  "SA10nagvigvu:761_0": "yato mṛgatṛṣṇāñ ca pratītya viparītañ ca darśanaṃ pratītya yoniśomanaskārañ ca pratītya",
  "SA10nagvigvu:761_1": "prādurbhūto ataḥ pratītyasamutpannaḥ yataś ca pratītyasamutpanno 'taḥ svabhāvataḥ śūnya eva /",
  "SA10nagvigvu:762": "yathā pūrvam uktaṃ tathā",
  "SA10nagvigvu:763": "(Vv 322)",
  "SA10nagvigvu:764": "kiñcānyat /",
  "SA10nagvigvu:765": "yadi ca svabhāvataḥ syād grāhaḥ kas taṃ vinivartayed grāham /",
  "SA10nagvigvu:766": "śeṣeṣv apy eṣa vidhiḥ tasmād eṣo 'nupālambhaḥ // NagVv_67 //",
  "SA10nagvigvu:767": "yadi ca mṛgatṛṣṇāyāṃ jalagrāhaḥ svabhāvataḥ syāt /",
  "SA10nagvigvu:768": "ka eva taṃ vinivartayetā /",
  "SA10nagvigvu:769": "na hi svabhāvaḥ śakyo nivartayituṃ /",
  "SA10nagvigvu:770": "tathāgner uṣṇatvam apāṃ dravatvam ākāśasya niravavaraṇatvaṃ /",
  "SA10nagvigvu:771": "dṛṣṭaṃ cāsya vinivartanaṃ /",
  "SA10nagvigvu:772": "tasmāc chūnyasvabhāvaḥ grāhaḥ /",
  "SA10nagvigvu:773": "yadā caitad evaṃ śeṣeṣv api dharmeṣv eṣa kramaḥ pratyavagantavyaḥ grāhyapravṛttiṣu pañcasu /",
  "SA10nagvigvu:774": "tatra yad bhavato + + + + pād aśūnyāḥ sarvabhāvā iti tan na //",
  "SA10nagvigvu:775": "(Vv 324)",
  "SA10nagvigvu:776": "yat punar bhavatoktaṃ /",
  "SA10nagvigvu:777": "hetoś ca te na siddhir naiḥsvabbāvyāt kuto hi te hetuḥ",
  "SA10nagvigvu:778": "nirhetukasya siddhir na copapannāsya te 'rthasya [l7] iti //",
  "SA10nagvigvu:779": "atra brūmaḥ /",
  "SA10nagvigvu:780": "etena hetvabhāvaḥ pratyuktaḥ pūrvam eva sa samatvāt /",
  "SA10nagvigvu:781": "mṛgatṛṣṇādṛṣṭāntavyāvṛttividhau ya uktaḥ prāg // NagVv_68 //",
  "SA10nagvigvu:782": "etenaiva cedānīṃ carcena pūrvoktena hetvabhāvo 'pi pratyavagantavyaḥ /",
  "SA10nagvigvu:783": "ya eva hi carcaḥ pūrvasmin hetāv uktaḥ ṣaṭkapratiṣe + + + + + + hāpi carcayitavyaḥ /",
  "SA10nagvigvu:784": "(Vv 326)",
  "SA10nagvigvu:785": "yat punar bhavatoktaṃ /",
  "SA10nagvigvu:786": "pūrvaṃ cet pratiṣedhaḥ paścāt pratiṣedhyam ily anupapannaṃ /",
  "SA10nagvigvu:787": "paścāc cānupapanno yugapac ca yataḥ svabhāvo 'sana // [20]",
  "SA10nagvigvu:788": "atra brūmaḥ /",
  "SA10nagvigvu:789": "yat traikālye hetuḥ pratyuktaṃ pūrvam eva sa samatvāt /",
  "SA10nagvigvu:790": "traikālyapratihetuś ca śūnyabhāvādinā prāptaḥ // NagVv_69 //",
  "SA10nagvigvu:791": "sa eṣa hetuḥ traikālye pratiṣedhavācī sa tūktottaraḥ pratyavamantaḥ /",
  "SA10nagvigvu:792": "kasmāt sādhyasamatvāt /",
  "SA10nagvigvu:793": "yathā hi pratiṣedhas traikālye nopapady.e + + + + + + pratiṣedhapratiṣedhe 'pi /",
  "SA10nagvigvu:794": "tasmāt pratiṣedhapratiṣedhye 'sati bhavān manyate pratiṣedhaḥ pratisiddha iti tan na /",
  "SA10nagvigvu:795": "yataś caiṣa trikālapratiṣedhavācī hetur eṣa eva śūnyatāvādināṃ prāptaḥ sarvabhāvasvabhāvapratiṣedhakatvān na bhavataḥ /",
  "SA10nagvigvu:796": "atha vā katham etad uktottaraṃ /",
  "SA10nagvigvu:797": "pratiṣedhayāmi nāhaṃ kiñcit pratiṣedhyam asti na ca kiñcit",
  "SA10nagvigvu:798": "tasmāt pratiṣedhayasīty adhilaya eṣa tvayā kriyata [63] iti //",
  "SA10nagvigvu:799": "(Vv 328)",
  "SA10nagvigvu:800": "atha manyase triṣv api kāleṣu + + + + + + + dṛṣṭaḥ pūrvakālīno 'pi hetuḥ uttarakālīno 'pi /",
  "SA10nagvigvu:801": "yugapatkālīno 'pi hetuḥ /",
  "SA10nagvigvu:802": "kathaṃ pūrvakalīnaḥ /",
  "SA10nagvigvu:803": "yathā pitā putrasya tvadvacanena paścātkālīnaḥ /",
  "SA10nagvigvu:804": "yathā śiṣyācāryasya yugapatkālīnaḥ yathā pradīpaḥ prakāśasyeti //",
  "SA10nagvigvu:805": "atra brūmaḥ /",
  "SA10nagvigvu:806": "na caitad eva yuktā hy etasmiṃ traye pūrvadoṣaḥ //",
  "SA10nagvigvu:807": "api ca punaḥ yady evaṃ kamaḥ /",
  "SA10nagvigvu:808": "pratiṣedhasadbhāvas tvayābhyupagamyate /",
  "SA10nagvigvu:809": "pratijñāhāniś ca te bhavati /",
  "SA10nagvigvu:810": "e + + + + + + + svabhā + + + .edho 'pi si + + bhavatīti /",
  "SA10nagvigvu:811": "(Vv 330)",
  "SA10nagvigvu:812": "prabhavati ca śūnyateyaṃ yasya prabhavanti tasya sarvārthāḥ /",
  "SA10nagvigvu:813": "prabhavati na tasya kinna prabhavati śūnyatā yasyeti // NagVv_70 //",
  "SA10nagvigvu:814": "yasya śūnyateyaṃ prabhavati tasya sarvārthā laukikalokottarāḥ prabhavanti /",
  "SA10nagvigvu:815": "kiṃ kāraṇaṃ /",
  "SA10nagvigvu:816": "yasya hi śūnyatā prabhavati tasya pratītyasamutpādaḥ prabhavati /",
  "SA10nagvigvu:817": "yasya pratītyasamutpādaḥ prabhavati tasya catvāry āryasatyāni prabhavanti /",
  "SA10nagvigvu:818": "yasya catvāry āryasatyāni + + + + + + + maṇyaphalāni bhavanti /",
  "SA10nagvigvu:819": "sarvaviśeṣādhigamaḥ bhavanti /",
  "SA10nagvigvu:820": "yasya sarvaviśeṣādhigamāḥ prabhavanti /",
  "SA10nagvigvu:821": "tasya trīṇi raṃāṇi buddhadharmasaṃghāḥ prabhavanti /",
  "SA10nagvigvu:822": "yasya pratītyasamutpādaḥ prabhavanti tasya dharmo dharmahetur dharmaphalañ ca prabhavanti /",
  "SA10nagvigvu:823": "tasyādharmo 'dharmahetuś cādharmaphalañ ca prabhavati /",
  "SA10nagvigvu:824": "tasya kleśaḥ kleśasamudayaḥ kleśavastūni ca prabhavanti /",
  "SA10nagvigvu:825": "yasyaitat sarvaṃ bhavati pūrvoktaṃ tasya sugatiṃ durgatiṃ vyavasthā + + + + + + + gatidurgatigamanaṃ /",
  "SA10nagvigvu:826": "sugatidurgatigāmī mārgaḥ /",
  "SA10nagvigvu:827": "sugatidurgatigamanavyatikramaṇaṃ sugatidurgativyatikramopāyaḥ sarvasaṃvyavahārāś ca lokikāḥ svayam adhigantavyāḥ /",
  "SA10nagvigvu:828": "anayā diśā kiñcit śakyaṃ vacanopadeṣṭam iti /",
  "SA10nagvigvu:829": "(Vv 332)",
  "SA10nagvigvu:830": "bhavati cātra",
  "SA10nagvigvu:831": "yaḥ śūnyatāṃ pratītyasamutpādaṃ madhyamāṃ pratipadam",
  "SA10nagvigvu:832": "anekārthāṃ nijagāda praṇamāmi tam apratimaṃ tu buddhim iti //",
  "SA10nagvigvu:833": "kṛtir iyam ācāryanāgārjunapādānā + + + + + ekatra ślokaśata 450 //",
  "SA10nagvigvu:834": "// likhitam idaṃ śrīdhramakirtinā sarvasatvahetoḥ yathālabdham iti //",
  "SA10nagvigvu:835": "// vigrahavyāvartiṇī //"
}